{"id": "1359810", "url": "https://cs.wikipedia.org/wiki?curid=1359810", "title": "Cihelna (Hradec Králové)", "text": "Cihelna (Hradec Králové)\n\nCihelna (německy \"Ziegelschlag\") byla osadou na severu královéhradecké čtvrti Svobodné Dvory, západně až severozápadně od centra Hradce Králové, na pravé straně řeky Labe.\n\nCihelna byla obývána již v prehistorických dobách, o čemž svědčí řada archeologických objevů v okolí. Název osadě daly cihelny, které se zde nacházely. Nejstarší písemná zmínka o osadě se datuje k roku 1798. Do té doby zde byly jen zemanské dvory, u kterých byly později vybudovány cihelny.\n\nDne 8. srpna 1599 po úderu blesku vyhořel dvůr Marty Cihlářové a také budovy v okolí. Další přírodní katastrofa zasáhla toto místo 16. ledna 1610, kdy několik domů zničila náhlá povodeň a silná bouře. Dílo zkázy dokončily události a dopady třicetileté války, obyvatelé byli po roce 1625 mimo jiné nuceni přijmout katolickou víru nebo opustit zemi. Počet obyvatel klesl o dvě třetiny a do celého kraje se rozšířila chudoba. Další válka, která postihla obec, byla Sedmiletá válka. Okolí se stalo místem shromáždění císařských vojsk (27. dubna 1757), které se poté odebraly na území Nového Bydžova.\n\nPo vybudování královéhradecké pevnosti byly dvory Bohdanečský, Klacovský a Cihelna rozděleny mezi místní obyvatelstvo, pod podmínkou, že budou vykonávat práce v městských lesích, a to v závislosti na množství pozemků, které dostali. V té době byl úředníkem plnícím funkce výkonného orgánu starosta Svobodných Dvorů a panství nemělo vlastní majetek.\n\nKdyž obce v okolí Hradce Králové získaly samosprávu (1849-1850), byly Svobodné Dvory, Bohdanečské Dvory, Klacovské Dvory a Cihelna sloučeny a získaly společnou obecní radu a starostu. Dvory přesto žily i nadále vlastním životem, měly vlastního šoltyse a radu. Každá z nich měla také v rámci své vlastní správy vlastní číslování domů a nemovitostí. Až 4. ledna 1894 byly všechny části sloučeny do společné politické a katastrální obce, a po tomto faktickém zformování obce Svobodné Dvory došlo také nakonec k zániku osady Cihelna.\n\nKdyž přišla prusko-rakouská válka, přinesla obrovské ztráty ve všech obcích. Značnou ztrátou bylo také připojení 5 domů ze Svobodných Dvorů (Studánky) a 7 domů z Cihelny k obci Plotiště nad Labem. V roce 1869 zde žilo 204 obyvatel, v roce 1880 šlo o 227 obyvatel a v roce 1890 jich bylo 225.\n\n"}
{"id": "1359814", "url": "https://cs.wikipedia.org/wiki?curid=1359814", "title": "Náhon (Hradec Králové)", "text": "Náhon (Hradec Králové)\n\nNáhon (německy \"Nahon\") je historická osada, část královéhradeckých čtvrtí Malšovice a Nový Hradec Králové, která se nachází především podél staré silnice spojující Malšovice, Malšovou Lhotu a Svinary a nese lidové jméno \"Hrázka\" (podle přehrady zrušeného Nového rybníka, který je dnes ještě viditelný).\n\nVe středověku zde byly jen lesy, pastviny a rybníky. Proto toto místo nepoškodily velké povodně 22. června 1445 a 15. února 1655. Náhon byl založen jako osada obce Malšovice teprve koncem 18. století. Jméno pochází od náhonu, který přivádí vodu do Nového rybníka (založeného v roce 1496 a nazývaného také Na Obci) a rybníka Nadýmač u Bělče nad Orlicí.\n\nV roce 1768 byla vedle Nového rybníka postavena pila. V té době zde už existoval mlýn, jeho majitelem byl v roce 1772 mlynář Jan Sladomel. V roce 1822 byly v mlýně také připravovány jáhly. Nutno také zmínit velkou povodeň ve dnech 5. a 6. února 1775, která nepřinesla jen majetkové škody, ale navíc v Malšovicích utopila tři děti a jednoho dospělého. Roku 1789 zde Jan Pochybovský od města koupil kus pastviny a poté postavil dům se zahradou. U Nového rybníka se usadil Jan Záhorský, nejprve založil zahradu a později také postavil dům. Pak sem přišli další osadníci a v roce 1791 už byla nová osada nazývána Náhon. Důkazem toho je smlouva, podle níž Josef Kotrč koupil od Anny Součkovové v Náhonu pole. V roce 1818 je zmínka o domu Jana Jetela.\n\nNa konci 18. a začátku 19. století byly v Novém Hradci a Malšovicích stavěny domy výhradně ze dřeva, nové z konce 19. století se staví už pouze z cihel. K městečku Nový Hradec Králové patřily domy č. 229, 231–233, 236–237, 241, 248, 258, 261, 271–272, 274–278 a 475–478, zbývající domy byly součástí Malšovic. Poslední zmínka o existenci Nového rybníka je z roku 1833, krátce poté byl rybníček přeměněn na lesy. Stejný osud jako rybníček potkal několik domů, protože mnoho z nich zmizelo při častých požárech, například v roce 1846 (ve škole) a v roce 1847 (mlýn).\n\nRok 1849 znamenal nezávislost malšovického Náhonu na Hradci Králové. Následující rok byl spojen s královéhradeckou a přímskou částí Malšovic a osadou Zámostí. Tím byla vytvořena společná politická a katastrální obec pod názvem Malšovice a od té doby je Náhon její součástí.\n\nNa opravách silnic a dalších veřejných míst měl značnou zásluhu místní okrasný spolek, který byl založen v roce 1898 pod názvem „Spolek Komenský“. V letech 1915–1916 byla například postavena cesta přes Náhon a o pět let dříve byl vybudován hostinec „Na Hrázce“ se sálem pro zábavy a vodními lázněmi. Současně byly až k hranici katastru Hradce Králové bratry Bursovými stavěny vily a další domy. V roce 1913 byla do malšovického mlýna zavedena elektrická síť, o šest let později byla zahájena dodávka elektřiny z městské elektrárny v Hradci Králové (dnešní labská elektrárna „Hučák“) a v roce 1921 bylo zavedeno osvětlení místní silnice. Vývoj osady byl ale několikrát narušen katastrofami, a to nejen výše zmíněnými povodněmi, ale také vichřicemi, například 1. září 1899 a 4. července 1929.\n\nPo vzniku Československa probíhaly rozhovory o připojení novohradecké části Náhonu, ale v důsledku vyšších daňových povinností skončily neúspěchem. Až o deset let později, v roce 1929, obyvatelé novohradecké části souhlasili, ale odpor novohradecké obce tomu zabránil. V roce 1927 bylo sjednoceno číslování místních nemovitostí s Malšovicemi a z obce se stala obyčejná osada bez vlastního starosty. Od té doby všechny kompetence převzali starosta, rada a zastupitelstvo Malšovic.\n\n"}
{"id": "1359815", "url": "https://cs.wikipedia.org/wiki?curid=1359815", "title": "Zámostí (Hradec Králové)", "text": "Zámostí (Hradec Králové)\n\nZámostí (německy \"Zamost\") je historická osada, část královéhradecké čtvrti Malšovice. Nachází se na levém břehu řeky Orlice.\n\nV 15. století se Zámostí nacházelo u silnice směrem na Vysoké Mýto (stará obchodní cesta z Brna přes Slezské Předměstí do Náchoda a Vratislavi). Vedla přes dva mosty a její začátek byl u špitálu sv. Antonína.\n\nV roce 1509 bylo město Hradec Králové rozděleno do 4 čtvrtí a 14 okolních „krajů“, z nichž třináctým bylo Zámostí. Na jeho území se nacházel dvůr, domy a zahrady hradeckých měšťanů. V roce 1533 místní dvůr koupil Ondřej Velas a roku 1574 zakoupil Matěj Suchý osadu od pana Bartoše. V první polovině 16. století tady byl Křížkovský dvůr a ve druhé polovině stejného století dům Jana Stodoly a zahrada Itala Antoniho Devolty, který pracoval jako zedník při stavbě Bílé věže. O sto let později se město začalo dělit na předměstí Pražské a Mýtské a Zámostí bylo považováno za součást toho druhého předměstí. V té době zde byl dvůr sester Anny a Kateřiny Stehlíkových, které ho předaly arcijáhnovi Martinovi Karasovi z Rosenfeldu, a to za podmínky, že po jeho smrti se stane součástí majetku farního kostela svatého Pavla. Ale dům byl později prodán, protože v roce 1584 byl jeho majitelem jistý Pavel. Může se však jednat o nesprávný zápis, jestliže by jméno kostela sv. Pavla bylo změněno na jméno majitele dvora.\n\nZámostí také neuniklo dopadům třicetileté války (1618–1648). Když se švédský vojevůdce Lennart Torstensson v roce 1642 připravoval na vpád do Čech, císařské jednotky pod velením Matthiase Gallase rozbily svůj tábor u Zámostí a Malšovic a způsobily zde mnoho škod. Množství škod v této oblasti také způsobily saské (1631) a švédské (1639, 1645) armády.\n\nDo zahájení stavby královéhradecké pevnosti bylo Zámostí mnohem rozsáhlejší. V první polovině osmnáctého století sestávalo ze čtyř částí oddělených od sebe, mezi nimi byly bažiny a pastvina „Obec“. Jeho území sahalo až k Novému rybníku v osadě Náhon, který tak byl jeho součástí. Patřily k němu i části dnešní novohradské ulice Na Brně (kovárna a dvůr hraběnky Bubnové), Kopce Svatého Jana (dvůr Františka Procházky) a Lhoty pod Strání (hostinec). V roce 1727 se Zámostí skládalo z 27 dvorů a domů. Později ale byla většina domů zbořena, v roce 1770 se tak zde nacházelo jen 15 domů, v roce 1785 osm a v roce 1825 už jen šest domů. Z panských dvorů zůstaly jen tři. 5. února 1775 byla situace ještě horší kvůli katastrofě v podobě velké povodně.\n\nV důsledku povodně byly poškozeny dřevěné lázně s hospodou a zdrojem minerální vody obsahující železo, který zde vždy vyvěral. V roce 1815 byly pro lázně postaveny cihlové budovy, jejich majitelem se stal Jiří Mareš. Později patřily Židovi Jakubu Kleinovi (1852–1890) a v roce 1898 je koupila Hedvika Celerová z Hradce Králové. Další vážná povodeň přišla v roce 1846 a 2. září 1899 bouře pokácela stromy a strhala střechy. Navzdory tomu se lázně rozvíjely, protože v roce 1906 zde Alois Celer položil základ terapie rašelinovými koupelemi. V roce 1909 byli majiteli lázní Antonín Měkota a Marie Tománková, kteří následující rok zbořili zbylé dřevěné budovy a na východní straně vybudovali nové lázně. Později byly lázně uzavřeny, když zde chtěl v roce 1918 Miroslav Seyfried založit koželužnu. Ale nedokázal tento nápad realizovat a v roce 1920 prodal lázně i s restaurací Aloisi Balcarovi, který tady v roce 1933 postavil taneční sál.\n\nV roce 1869 zde žilo 65 obyvatel, v roce 1880 šlo o 46 obyvatel a v roce 1890 jich bylo 54. Do roku 1927 bylo Zámostí osadou Malšovic, později už jen jejich součástí. V roce 1942 byly Malšovice připojeny k Hradci Králové a v následujících letech toto jméno postupně zmizelo, zůstalo jen jako název ulice. Jako historická památka se zde nachází pískovcový kříž z roku 1891 (autor Karel Hoffmann, stojí na místě, kde se původně nacházel dřevěný kříž, přemístěný sem z Malšovic v roce 1761).\n"}
{"id": "1359819", "url": "https://cs.wikipedia.org/wiki?curid=1359819", "title": "Tambuchshof", "text": "Tambuchshof\n\nTambuchshof je zaniklá vesnice východně od města Ohrdruf v zemském okrese Gotha v Durynsku v Německu.\n\nOsada Tambuchshof byla poprvé zmíněna 17. září 1228 v dokumentu Gotha diplomatica. Ves vlastnili hrabata Hermann a Albert z Orlamünde a hrabě Meinhard von Mühlberg, který dal klášter do zástavy. V roce 1895 žilo v obci 42 obyvatel. Roku 1908 byly obce Heerda a Tambuchshof spojeny do jednoho obvodu v rámci vojenského újezdu Ohrdruf.\n"}
{"id": "1359820", "url": "https://cs.wikipedia.org/wiki?curid=1359820", "title": "Heerda", "text": "Heerda\n\nHeerda je zaniklá vesnice v plužině obce Wölfis poblíž obce Cranwinkel v zemském okrese Gotha v Durynsku v Německu.\n\nOsada Heerda byla poprvé uvedena v Mohučské listině 20. března 1143. Osada spadala pod Mühlberské hrabství. V roce 1895 žilo v obci 112 obyvatel. Roku 1908 byly obce Heerda a Tambuchshof spojeny do jednoho obvodu v rámci vojenského újezdu Ohrdruf.\n"}
{"id": "1359821", "url": "https://cs.wikipedia.org/wiki?curid=1359821", "title": "Závislostní typ", "text": "Závislostní typ\n\nZávislostní typ je v teorii typů typ závisející na konkrétní hodnotě. Obecně se rozlišuje mezi závislostními typy součinovými a součtovými.\n\nJe-li formula_1 nějaký typ z univerza typů, pak formula_2 je součinový závislostní typ,\npřičemž formula_3 je typ závisející na hodnotě formula_4.\nNaopak formula_5 je součtový závislostní typ. Na formula_3 lze nahlížet jako na funkci přiřazující hodnotám (typu formula_7) typy (z formula_8). Je-li formula_3 konstantní, odpovídají součinové typy\nfunkčním typům (formula_10) a součtové typy kartézskému součinu\n(formula_11).\n\nZávislostní typy byly zavedeny do teorie typů za účelem rozšíření Curry-Howardova isomorfismu z logiky výrokové na predikátovou, odpovídají totiž kvantifikátorům logiky prvního řádu. Používají se v některých programovacích jazycích pro silnou typovou kontrolu, zejména v kritikých aplikacích, kde je kladen velký důraz na bezpečnost a korektnost programu.\n"}
{"id": "1359822", "url": "https://cs.wikipedia.org/wiki?curid=1359822", "title": "Susanne Blakeslee", "text": "Susanne Blakeslee\n\nSusanne Ann Blakeslee (27. ledna 1956 Los Angeles) je americká herečka a dabérka. Z jejích pozoruhodných dabingových rolí je hlas kmotry Wandy a její matky v pohádce Kouzelní kmotříčci televizní stanice Nickelodeon a také hlas Maleficenty ve videohře \"Kingdom Hearts\". Svůj hlas propůjčila i dalším postavám, jako je Lady Tremaine v novém nadabování \"Popelky\", královna Grimhilda ve \"Sněhurka a sedm trpaslíků\" či Cruella de Vil v \"101 dalmatinů\". V roce 2012 získala \"Ovationovou cenu\".\n"}
{"id": "1359831", "url": "https://cs.wikipedia.org/wiki?curid=1359831", "title": "Linda Kasabian", "text": "Linda Kasabian\n\nLinda Kasabian (* 21. června 1949) je Američanka, která byla členkou Mansonovy rodiny. S Charlesem Mansonem, vůdcem skupiny, se seznámila až v červenci 1969. Spolu s dalšími členy se v srpnu 1969 účastnila (primárně jako řidička) akce, při níž byla zavražděna herečka Sharon Tate a další lidé, kteří v té době byli ve stejném domě. Později u soudu svědčila proti Mansonovi, stejně jako proti Charlesovi „Tex“ Watsonovi a Leslie Van Houten. Nějaký čas žila v komunitě hippies a pracovala jako kuchařka. V roce 2009 se podílela na dokumentárně-dramatickém filmu \"Manson\". K roku 2017 žila v Tacomě ve státě Washington.\n"}
{"id": "1359836", "url": "https://cs.wikipedia.org/wiki?curid=1359836", "title": "Jan Svoboda (historik umění)", "text": "Jan Svoboda (historik umění)\n\nJan Svoboda (25. prosince 1942 – 2. prosince 2017) byl český historik architektury a pracovník v památkové péči.\n\nVystudoval Střední průmyslovou školu sdělovací techniky Panská a Elektrotechnickou fakultu ČVUT v Praze, obor sdělovací technik po vedeních. Pracoval mimo jiné v národním podniku Tesla Praha, Výzkumném ústavu sdělovací techniky ve Strašnicích a v Projektovém ústavu dopravních a inženýrských staveb.\n\nJeho zájmem však již tehdy byla architektura v českých zemích druhé poloviny 19. a první poloviny 20. století (především historismus, secese, moderna, kubismus).\n\nOd počátku osmdesátých let spolupracoval se Zdeňkem Lukešem. Jejich pracovní metodou bylo srovnávání fasád domů a archivů stavebních úřadů a hledání typických znaků architektů a stavitelů. Mnohdy totiž nastal případ, že stavební plány podepsal jen odpovědný stavitel, ne architekt (jenž byl přizván jen na návrh fasády). Vznikala tak kartotéka pražských staveb druhé poloviny 19. a první poloviny 20. století.\n\nPo roce 1989 vystudoval Svoboda dálkově dějiny umění na Filozofické fakultě Univerzity Karlovy (diplomní práce \"Architektura pozdní secese a dílo bratří Waigantů\") a změnil profesi: pracoval pak na odborech památkové péče Prahy 1 a pražského magistrátu. Byl také členem Komise Ministerstva kultury pro hodnocení návrhů na prohlášení nemovitých věcí za kulturní památky. K dalším Svobodovým spolupracovníkům patřili také Jindřich Noll a Antonín Ederer.\n\nLiterární pozůstalost je uložena v Archivu hlavního města Prahy.\n\n\n"}
{"id": "1359837", "url": "https://cs.wikipedia.org/wiki?curid=1359837", "title": "Clem Grogan", "text": "Clem Grogan\n\nSteve Dennis „Clem“ Grogan (* 13. července 1951) je americký vrah. Již po střední škole měl kvůli menším zločinům problémy se zákonem. Rodiče se později rozhodli odvézt jej na Spahnův ranč. Stalo se tak ještě předtím, než se na něm usadila Mansonova rodina. Po Mansonově příchodu se s ním seznámil a sám se stal členem jeho Rodiny. V roce 1969 byl odsouzen k devadesáti dnům v psychiatrické léčebně za odhalení svého penisu skupině školáků. Již po dvou dnech se vrátil zpět na ranč. V noci z 10. srpna 1969 jel spolu s dalšími členy Rodiny k domu Lena a Rosemary LaBiancových, avšak po vysazení Texe Watsona, Pat Krenwinkel a Leslie Van Houten pokračoval s dalšími dál – Clem, Linda Kasabian a Susan Atkins dostali za úkol zabít herce Saladina Nadera, což nakonec neudělali. Později doprovázel Mansona a Bruce M. Davise při vraždě Donaldu Shei. Následně byl odsouzen k trestu smrti, který však byl zmírněn na doživotí. Z věznice byl propuštěn již roku 1985. Ve vězení byl spolu s dalším členem Rodiny, Bobbym Beausoleilem, členem hudební skupiny.\n"}
{"id": "1359843", "url": "https://cs.wikipedia.org/wiki?curid=1359843", "title": "Bruce Davis", "text": "Bruce Davis\n\nBruce Davis (* 5. října 1942) je Američan, který byl členem Mansonovy rodiny. Byl označován za Mansonovu pravou ruku.\n\nNarodil se v Louisianě a po dobu tří let studoval na Tennesseejské univerzitě. Počátkem šedesátých let se usadil v Kalifornii. V červenci 1969 byl u toho, když Manson uřízl ucho Garymu Hinmanovi. Později, v srpnu toho roku, byl přítomen u vraždy Donalda Shei. V dubnu 1970 byl obviněn z podílu na Hinmanově vraždě a několik měsíců se skrýval. V prosinci 1970 se skrývat přestal. V roce 1972 byl odsouzen za dvě vraždy prvního stupně (Hinman a Shea), spiknutí za účelem vraždy a loupež. Jelikož Kalifornie nedlouho předtím zrušila trest smrti, byl odsouzen na doživotí. Do vězení nastoupil 21. dubna 1972. Později se stal kazatelem ve vězeňské kapli. Později několikrát žádal o propuštění.\n"}
{"id": "1359846", "url": "https://cs.wikipedia.org/wiki?curid=1359846", "title": "Bernardo Santareno", "text": "Bernardo Santareno\n\nBernardo Santareno (19. listopadu 1924 Santarém – 30. srpna 1980 Lisabon), vlastním jménem António Martinho do Rosário, byl portugalský spisovatel a dramatik.\n\nV roce 1950 vystudoval psychiatrii na Univerzitě v Coimbře. Svoji literární kariéru zahájil třemi básnickými sbírkami, které vydal mezi lety 1954 a 1957. Následně se věnoval dramatu, psal divadelní hry zaměřující se na problémy lidské důstojnosti, individuality a svobody, a boj proti všem formám diskriminace a útlaku.\n\n\n\n"}
{"id": "1359849", "url": "https://cs.wikipedia.org/wiki?curid=1359849", "title": "Patricia Krenwinkel", "text": "Patricia Krenwinkel\n\nPatricia Krenwinkel (* 3. prosince 1947) je americká vražedkyně. V roce 1967 se seznámila s Charlesem Mansonem. V srpnu 1969 se účastnila akce, při níž byla zavražděna herečka Sharon Tate a další lidé, kteří se v té době nacházeli v domě 10050 Cielo Drive. Následujícího dne se rovněž podílela na vraždě Lena a Rosemary LaBiancových. Dne 29. března 1971 byla odsouzena k trestu smrti, který byl zanedlouho v Kalifornii zrušen a automaticky změněn na doživotí. Později několikrát žádala o propuštění, ale nedosáhla úspěchu. Je nejdéle vězněnou ženou v kalifornském trestním systému.\n"}
{"id": "1359850", "url": "https://cs.wikipedia.org/wiki?curid=1359850", "title": "Sebastian Korda", "text": "Sebastian Korda\n\nSebastian Korda (* 5. července 2000 Bradenton) je americký profesionální tenista, který v lednu 2018 vyhrál dvouhru juniorů na Australian Open. Je synem českých tenistů Petra Kordy a Reginy Kordové.\n\nNa žebříčku ATP byl ve dvouhře nejvýše klasifikován v srpnu 2019 na 232. místě.\n\n"}
{"id": "1359857", "url": "https://cs.wikipedia.org/wiki?curid=1359857", "title": "Kom Kučki", "text": "Kom Kučki\n\nKom Kučki (také Kučki Kom, , 2487 m n. m.) je hora v pohoří Komovi v jihovýchodní části Černé Hory. Nachází se na hranicích mezi opštinami Kolašin a Andrijevica nedaleko albánsko-černohorské státní hranice. Kom Kučki tvoří svorník, ve kterém se sbíhají tři horské hřebeny. Na severu sousedí s vrcholem Kom ljevorečki (2469 m), na jihozápadě s vrcholem Rogamski vrh (2303 m) a na jihovýchodě s vrcholem Bavan (2252 m). Vrchol Bavan je oddělen sedlem Ćafa od Carina. Kom Kučki je nejvyšší horou celého pohoří.\n\nVýstup na vrchol je možné uskutečnit po značené turistické cestě ze silničního sedla Trešnjevik.\n\n"}
{"id": "1359859", "url": "https://cs.wikipedia.org/wiki?curid=1359859", "title": "Leslie Van Houten", "text": "Leslie Van Houten\n\nLeslie Van Houten (* 23. srpna 1949) je americká vražedkyně, členka Mansonovy rodiny. Vyrůstala v rodině střední třídy po boku staršího bratra a dvou adoptovaných sourozenců, bratra a sestry. Její rodiče se rozvedli, když jí bylo čtrnáct let. Následně začala brát různé drogy a v patnácti utekla z domova, ale později se vrátila a dokončila střední školu.\n\nZa účast na vraždě Lena a Rosemary LaBiancových byla odsouzena k trestu smrti, který byl po zrušení trestu smrti v Kalifornii změněn na doživotí. V době vraždy jí bylo devatenáct let. Později několikrát žádala o propuštění, ale úspěchu nedosáhla.\n"}
{"id": "1359866", "url": "https://cs.wikipedia.org/wiki?curid=1359866", "title": "Nové Hvězdlice (zámek)", "text": "Nové Hvězdlice (zámek)\n\nNové Hvězdlice je zámek, nacházející se ve vsi Nové Hvězdlice, části městysu Hvězdlice, okres Vyškov. Dvoukřídlý jednopatrový barokní zámek byl vybudován v roce 1712. Zámek a okolní hospodářské budovy jsou chráněny jako kulturní památka.\n\nZámek nechali vystavět roku 1712 majitelé Hvězdlic, brněnští augustiniáni, jako svoje letní sídlo. Autorem projektu byl italský architekt Giovanni Pietro Tencalla. V třicátých letech 20. století byl na zámku zřízen ústav slepců. V současnosti slouží jako domov pro seniory „Hvězda“.\n\nZámek Nové Hvězdlice stojí ve východní části vsi Nové Hvězdlice. Je to dvojkřídlá jednopatrová dvoutraktová budova, k níž přiléhá hospodářský dvůr a zahrada. Fasády jsou hladké, rozdělené lizénami se vpadlými výplněmi. Okna jsou završena šambránami, v patře segmentovými. Ve východním, uličním průčelí je posazen mírně vyosený portál se segmentovým záklenkem. Pilastrové orámování zakončuje prolomený segmentový štít, v němž je posazena kartuš se znakem (pravděpodobně) probošta Mikuláše Kederitze a letopočtem 1712. Portál ústí do průjezdu do dvora, zaklenutého valeně. \n\nMístnosti v přízemí mají valenou klenbu s výsečemi, prostory v patře nesou klášterní a neckové klenby s maltovými zrcadlovými rámy.\n\n"}
{"id": "1359869", "url": "https://cs.wikipedia.org/wiki?curid=1359869", "title": "Hulman jávský", "text": "Hulman jávský\n\nHulman jávský, nazývaný také budeng (\"Trachypithecus auratus\"), je kočkodanovitý (Cercopithecidae) primát náležící do rodu \"Trachypithecus\". Druh popsal Étienne Geoffroy Saint-Hilaire v roce 1812 a rozlišovány jsou dva poddruhy: \"Trachypithecus auratus mauritius\" a \"Trachypithecus auratus auratus\", na základě některých studií někdy zpochybňovány.\nHulman jávský je zvířetem orientální oblasti, endemit Indonésie. Vyskytuje se pouze na ostrově Jáva a několika okolních ostrovech. Na základě subspecií se rozšířil takto:\nJednotlivé populace však žijí dosti roztříštěně.\n\nHulman jávský preferuje k životu lesy až do nadmořské výšky 3 500 metrů, žije v jejich různých typech včetně druhotných, nížinných, horských, mangrovů a dalších. Obývá i některé plantáže.\n\nHulman jávský měří mezi 44 až 65 centimetry. Ocas je delší než tělo (samotný název langur, používaný pro opici v angličtině, znamená v překladu \"dlouhý ocas\"), měří 61 až 87 cm. Hmotnost tohoto druhu je odhadována na 7 kilogramů. Vyvinul se pohlavní dimorfismus, samice mají bíle zbarvenou pubickou oblast, kdežto samci ne. Zbarvení je jinak po celém těle černé, na obličeji a chodidlech světlejší. Vyvinout se mohou hnědé znaky. Mláďata mají barvu rezavou, tato barva na ně pravděpodobně upozorňuje samice, díky čemuž jsou stále chráněna samicemi v tlupě. Zajímavostí je, že mezi oblastmi Blitar, Ijen a Pugeran žijí hulmani, kterým rezavá barva přetrvá až do dospělosti.\nHulmani jávští žijí ve skupinách o asi 7 členech s jedním až dvěma samci, zbytek tvoří samice. Existovat však mohou i tlupy i několikrát větší, převážně v oblastech s delším obdobím sucha, vždy však s maximálně dvěma samečky. Protože více samců v tlupě není (mladí samci se rozptýlí), neprobíhají zde souboje o samice. Hulmani se ozývají voláním znějícím jako ghek-ghok-ghek-ghok, o chemické komunikaci nebyly zjištěny dostatečné informace. Aktivní jsou ve dne a žijí na stromech. Hlavní část potravy tvoří listí, především čerstvé, ale nepohrdnou ani jinou potravou, jako je ovoce či květy, někdy se mohou živit i insektivorně (hmyzožravě). Tuto potravu jim umožňuje výkonněji trávit speciálně upravený žaludek a slinné žlázy. Během dělení se o zdroje potravy neprobíhají mezi opicemi bitky. Rozmnožování může nastat celoročně, samice má jednoho potomka za rok; za tu dobu se také mladí hulmani stanou na matce nezávislými. O mláďata pečují všechny samice v tlupě. Za tři až čtyři roky je dosaženo pohlavní dospělosti (samice).\n\nDélka života je asi dvacet let. Predátorem je levhart jávský (\"Panthera pardus melas\"), tygr jávský (\"Panthera tigris sondaica\"), další možný predátor, na ostrově vyhynul ve dvacátém století.\nPopulace hulmana jávského je klesající, během třech generací o 30 %. Za tato čísla mohou především lidské aktivity. Opice jsou z roztříštených stanovišť vytlačovány kvůli lidskému osídlení či zisku zemědělské půdy, jsou také pronásledovány pro obchod se zvířaty či maso. Dle Mezinárodního svazu ochrany přírody jde o zranitelný taxon. Je chráněn dle Úmluvy o mezinárodním obchodu s ohroženými druhy volně žijících živočichů a rostlin (příloha II, obchodování je tedy na mezinárodní úrovni omezeno a podřízeno dozoru) a zákonů Indonésie.\n\nTento druh obývá tři chráněné oblasti, z toho dva národní parky, chován je i v zajetí. Přesto je pro jeho záchranu nutná další ochrana stanoviště a zamezení pytláctví.\n\n"}
{"id": "1359878", "url": "https://cs.wikipedia.org/wiki?curid=1359878", "title": "Catherine Share", "text": "Catherine Share\n\nCatherine „Gypsy“ Share (* 10. prosince 1942) je Američanka, která byla členkou Mansonovy rodiny. Narodila se v Paříži maďarskému otci a německé matce. Když byly dceři dva roky, oba rodiče spáchali sebevraždu. Její babička z matčiny strany zemřela ve východoevropském ghettu, zatímco oba prarodiče z otcovy strany zahynuli v koncentračním táboře. Později byla adoptována Francouzkou, s níž (a jejím americkým manželem) se odstěhovala do Kalifornie. V roce 1969 hrála v softcore pornografickém filmu \"Ramrodder\". Během natáčení potkala Bobbyho Beausoleila a následně se stala členkou Rodiny Charlese Mansona. V roce 1971 byla spolu s dalšími členy Rodiny obviněna z připravované vraždy Barbary Hoyt. Později se zúčastnila loupežného přepadení ve městě Hawthorne. Následně strávila několik let ve vězení. Roku 1975 byla propuštěna. V roce 1979 byla odsouzena za poštovní podvody, mezistátní přepravu ukradeného majetku a podvodné použití kreditní karty.\n"}
{"id": "1359882", "url": "https://cs.wikipedia.org/wiki?curid=1359882", "title": "Vasquez Rocks", "text": "Vasquez Rocks\n\nVasquez Rocks (\"Vasquezovy skály\") je přírodní park nacházející se nedaleko města Agua Dulce v kalifornském okrese Los Angeles County. Má rozlohu 377 hektarů, nedaleko něj vede silnice Antelope Valley Freeway a turistická stezka Pacific Crest Trail. Skály jsou tvořeny slepenci a brekciemi vyzdviženými na povrch před 25 miliony lety při vzniku zlomu San Andreas a zformovanými erozí. Původně zde žili domorodí Tataviamové, v sedmdesátých letech 19. století se ve skalách skrýval bandita Tiburcio Vásquez, podle něhož dostaly jméno. Díky bizarním skalním útvarům a blízkosti Los Angeles jsou Vasquez Rocks často vyhledávány filmaři: točil se zde \"Star Trek\", \"Vlkodlak v Londýně\", \"The Outer Limits\", \"The Wild Wild West\", \"Ohnivá sedla\", \"Roswell\" a \"Teorie velkého třesku\". V roce 1972 byla lokalita zapsána do Národního registru historických míst Spojených států amerických.\n\n"}
{"id": "1359898", "url": "https://cs.wikipedia.org/wiki?curid=1359898", "title": "Charles Older", "text": "Charles Older\n\nCharles Older (29. září 1917, Hanford, Kalifornie, USA – 17. června 2006, Los Angeles) byl americký letec a soudce. \n\nBěhem druhé světové války byl členem dobrovolnické letecké skupiny, známé jako Létající tygři. Po rozpadu skupiny působil v Americkém letectvu. Později působil také v Korejské válce. V roce 1952 vystudoval právní fakultu Univerzity Jižní Kalifornie. Později byl soudcem v případu Charlese Mansona a jeho rodiny. V jednu chvíli se ho Manson pokusil napadnout. Zemřel po komplikacích způsobených pádem ve věku 88 let.\n"}
{"id": "1359900", "url": "https://cs.wikipedia.org/wiki?curid=1359900", "title": "Ramnulfidové", "text": "Ramnulfidové\n\nRamnulfidové (uváděni často i pod názvem z Poitiers (nebo Poitou) byl původně franský rod, který získal svoje državy v oblasti dnešní západní a jihozápadní Francie v 9. století. Později získali dědičný titul akvitánských vévodů a vévodů z Gaskoně. Historicky nejstarší rodoví příslušníci prokazovali vesměs věrnost panovníkům z rodu Karlovců a ke Kapetovcům se jako ke svým panovníkům chovali odmítavě. Vzhledem k rozlehlosti jimi ovládaného území i relativní schopnosti se ubránit, se museli kapetovští panovníci smířit pouze s formální poctou ke své koruně ze strany akvitánských vévodů. Teprve v posledních generacích se vztahy urovnaly, ale vzhledem k vývoji událostí, že se Akvitánie po vymření mužské rodové linie dostala pod anglickou korunu, byl francouzský král Filip II. Augustus nucen vojensky zakročit a větší část území přešla pod francouzskou korunu, včetně Poitou.\n\nZ vedlejší rodové větve založené Raimondem z Poitiers vzešla knížata z Antiochie a hrabata z Tripolisu, později v propojení s rodem Lusignanů získali i titul kyperských králů.\n\nVýznamnou osobností rodu byla vévodkyně z Akvitánie a nejprve jako francouzská královna, později jako královna anglická Eleonora Akvitánská, kterou roku 1204 vymřela hlavní francouzská větev rodu Ramnulfidů (z Poitiers). Stejně tak byl zajímavým vladařem její děd Vilém IX. Akvitánský, který patřil ke kulturním osobnostem Okcitánie.\n\nPosledním příslušníkem rodu Poitiers-Lusignan byl kyperský král Jakub III. Kyperský, který zemřel roku 1474 ve svém prvním roku života.\n\nPočínaje Vilémem III. se někdy početní řada akvitánských vévodů tohoto jména počíná římskou I., jde však o označení hrabat Poitou (vévoda Vilémem III. = jako Vilém I., hrabě z Poitou).\n\nRamnulf (820 - 866) byl synem Geralda, hraběte z Auvergne a Rotrude, dcery Ludvíka I. Pobožného, císaře Franské říše. Gerald (†841) byl císařův věrný a cenný pomocník v boji proti akvitánskému králi Pipinu I. a jeho vazalům. Roku 839 obsadil Poitou a vyhnal odtud Emenona, který zachovával věrnost Pipinovi. Poitou získal do držení Ramnulf a toto hrabství se stalo později rodovou doménou. Roku 852 mu byl udělen titul vévody akvitánského. Jeho manželkou se stala Bilichilde z Maine (r.845). Zemřel roku 866 v boji s Vikingy.\nRamnulf II. z Poitiers (850 - 5. srpen 890) získal hrabství Poitou až roku 877 po smrti císaře Franské říše Karla II. Holého, který toleroval fakt, že toto území obsadil Bernard z Gothie jako dřívější državu svého otce Bernarda II. z Poitiers. Teprve po smrti tohoto císaře roku 877 a vzhledem ke skutečnosti, že Bernard se postavil proti novému králi Západofranské říše Ludvíku II. Koktavému, obdržel Ramnulf II. Poitou. Titul vévody mu byl udělen až roku 887, ale hned příštího roku se, vzhledem ke složité situaci v říši, provolal králem Akvitánie. Ramnulf II. totiž odmítl uznat za svého nového západofranského krále Odu Pařížského z rodu Robertovců, což se mu stalo osudným, neboť ten ho roku 890 nechal otrávit. Byl ženatý s Ermengardou. Jejich vlastní syn Ramnulf III. z Poitiers zemřel roku 901 ještě jako dítě a jeho jediným potomkem se tak stal nelegitimní syn Ebalus.\nEbalus zv. Manzer (Bastard) (870 - 935) držel hrabství Poitou nejprve v letech 890 až 892, ale hrabství bylo obsazeno Adémarem, synem dřívějšího hraběte Emenona, který pro tento čin našel podporu u Odona Pařížského. Ebalus vyhledal azyl u Viléma z Auvergne, s jeho podporou získal vojensky Poitou až roku 902. O dva roky později se stal i hrabětem v Limousin, roku 927 zdědil i hrabství Auvergne a byl mu udělen titul vévody z Akvitánie podle vůle Acfreda, synovce Viléma I. Zbožného, vévody akvitánského od roku 909. Spory se západofranským králem Rudolfem Burgundským vedly k formálnímu záboru některých panství (Berry, La Marche, Auvergne). Ebalus byl dvakrát ženatý, z druhého manželstí s Emiliennou měl dva syny.\nVilém III. (915 - 3. dubna 963). Po smrti otce (Ebalus) získal sice Poitou, ale ostatní državy včetně titulu vévody akvitánského mu byly odepřeny. Konflikt s Hugem Velikým, synem padlého krále Roberta, vedl k v letech 936 až 938 k obsazení Poitou. V roce 944 potvrdil západofranský král Ludvík IV. získané državy a titul vévody Akvitánie Raimundu Ponsovi, hraběti z Toulouse, ale po smrti tohoto (roku 950) Vilém III. obsadil Auvergne a roku 955 mu byl tento titul spolu s Limoges oficiálně potvrzen. Titul vévody akvitánského obdržel teprve roku 962. Robertovci se mezi léty 955 - 962 několikrát pokusili obsadit jím držené krajiny, ale neuspěli. Roku 962 odešel do kláštera Saint-Cyprien, kde i zemřel. Oženil se roku 935 s Adélou (původním jménem Gerloc) (†962) dcerou normandského vévody Rolla.\nVilém IV. (937 - 3. února 995) musel roku 979 čelit faktu, že západofranský král Lothar I. Francouzský udělil svému synu a budoucímu západofranskému králi Ludvíku V. Akvitánii v léno (jako království), avšak zemí vévodství se to nijak zvlášť nedotklo. Po vymření Karolingů se roku 987 postavil proti volbě svého švagra Hugo Kapeta západofranským (francouzským) králem. Následný vpád do Poitou ustál a udržel si faktickou nezávislost. Stejně tak se několikrát utkal s Geoffreyem, hrabětem z Anjou. V roce 968 pojal za manželku Emu z Blois, ale jejich vztah narušovala vévodova záliba v ženách. Několikrát od něj odešla, ale nakonec to byl Vilém IV., kdo se rozhodl k odchodu do soukromí, a to do kláštera Saint-Cyprien, později do kláštera Saint-Maixent, kde i roku 995 zemřel. Ema se ujala regentství za svého nezletilého syna až do své smrti v roce 1004.\nVilém V. (969 - 31. ledna 1030) měl přízvisko \"Veliký\". Společně se svoji matkou (jako regentkou) získal v roce 993, kdy jeho otec odešel do kláštera, Akvitánii, oficiálně se stal vévodou o dva roky později po jeho smrti. Nepatřil k výrazným válečníkům, snažil se udržovat dobré vztahy s francouzskou korunou. Při potlačování vzpoury svého vazala Adalberta z La March zajal vdovu po tomto hraběti Adalmodu, kterou si vzal za ženu a došel tak s vazaly ke smíru. Roku 1006 utrpěl porážku od Normanů a roku 1020 od Fulka III. z Anjou, přesto jeho prestiž neutrpěla, protože po smrti císaře Svaté říše římské Jindřicha II. mu byla nabídnuta německá koruna, ale odmítl a ve volbě uspěl Konrád II. Sálský. Konrádův syn Jindřich III. si později vzal za manželku Vilémovu dceru z třetího manželství známou jako Anežka z Poitou. Podporoval umění i církev, jako hluboce věřící navštívil několikrát Svatou zemi, udržoval písemné i osobní vztahy s mnohými evropskými panovníky, podporoval ve své zemi vzestup kultury. Po smrti Almody si vzal za manželku Sanchu Priscu, dceru Viléma Sancheze, vévody gaskoňského (†996). Třetí a poslední manželkou mu byla Anežka Burgundská (†1068), dcera Oto Viléma, hraběte burgundského. Na konci života abdikoval ve prospěch svého nejstaršího syna a odešel do ústraní kláštera, byl otcem čtyř po sobě jdoucích akvitánských vévodů.\nAnežka z Poitou (1025 – 14. prosinec 1077 v Římě) patřila k nepřehlédnutelným osobnostem 11. století. Patřila za vzdělanou a zbožnou ženu, její vztah s jejím manželem Jindřichem III., panovníka Římsko-německá říše byl údajně harmonický. Po jeho smrti roku 1056 se stala regentkou za svého nezletilého syna a budoucího císaře Jindřicha IV. až do palácového převratu roku 1062.\nVilém VI. \"Tlustý\" (1004 - 15. prosince 1038) měl od počátku stiženou vládu, jeho macecha Anežka Burgundská se podruhé roku 1032 provdala za Geoffroye II. z Anjou a odstěhovala se i s vlastními dětmi k tomuto hraběti, který pod jejím vlivem roku následujícího zahájil s vévodou válku. Vilém byl v roce 1034 poražen a tři roky držen v zajetí. Propuštěn byl až za územní ústupky, ale ihned zahájil novou válku, ovšem již roku 1038 zemřel. Manželství bylo bezdětné.\nOdo (1012 - 10. března 1039) byl polovičním bratrem Viléma VI., jeho matkou byla Sancha Prisca, dcera gaskoňského vévody Viléma Sancheze. Když roku 1032 zemřel její bratr Sancho VI. Vilém bez dědiců, byl na vévodský stolec povolán právě Odo, jeho synovec. Musel však čelit nárokům Berengara z Angoulême, který se těšil podpoře barcelonského hraběte Berengara Ramona (†1036). Když se dozvěděl o smrti bratra Viléma VI., odešel do Akvitánie hájit toto dědičné území proti Geoffroyovi II. z Anjou a nárokům jeho nevlastní matky Anežky Burgundské, ale již následujícího roku 10. března zemřel při obléhání hradu Mauzé.\nVilém VII. zvaný \"Orel\" (1023 - 1058), křtěný jako Petr, byl nejstarším synem Viléma V. a Anežky Burgundské. S podporou hraběte z Anjou Geoffroye II. a úsilím svojí matky, se po porážce a smrti nevlastního bratra roku 1039 stal hrabětem z Poitou a vévodou z Akvitánie. Když došlo k rozchodu mezi jeho matkou a Geoffroyem II. z Anjou (nejpozději 1052), požadoval Vilém VII. navrácení propůjčených lén anjouvskému hraběti, což vyvolalo dalšího roku válku. Zemřel roku 1058 na úplavici při obléhání hradu Saumur. Měl manželku jménem Ermesinda, pravděpodobně z rodu Wigerlichovců.\nVilém VIII. (1025 - 25. září 1086), mladší bratr předcházejícího, získal roku 1052 titul gaskoňského vévody, a to po porážce Bernarda II. z Armagnacu, který byl nucen titul odprodat, ale území stále plně neovládal. Po smrti staršího bratra získal Akvitánii. Roku 1060 vznesl nárok na vévodství akvitánské Vilém IV., hrabě z Toulouse. Napadl Bordeaux, ale odvetou vévoda akvitánský vyplenil Toulouse. Následujícího roku porazil Geoffroye III. z Anjou a obsadil Saintonge, které bylo předmětem dlouhodobých sporů. Roku 1063 definitivně zlomil odpor Gaskoňsků. Byl třikrát ženat, první dvě manželství byla rozvedena, ve třetím se mu narodil jediný syn Vilém.\nVilém IX. \"Trubabúr\" (22. října 1071 - 10. února 1126), syn předcházejícího, proslul především jako významný a i jako jeden z prvních \"trubadúrů\", tedy středověkých umělců francouzského jihu opěvující veršem ženskou krásu. Stejně tak měli k tomuto pohlaví vstřícný vztah, což vedlo k rozvodu minimálně jeho druhého manželství (s Filipou z Toulouse). Protože jeho druhá manželka Filipa z Toulouse si nárokovala hrabství toulouské, podnikl Vilém IX. roku 1198 přepad a obsazení tohoto hrabství, kdy využil nepřítomnosti hraběte Viléma IV. z Toulouse, který se účastnil první křížové výpravy. Za tento čin mu hrozila církevní exkomunikace, proto se roku 1101 připojil k poměrně nevýrazné a neúspěšné výpravě do Svaté země a nároků na Toulouse se vzdal, byť za značnou sumu. Ovšem roku 1113 ho znovu obsadil a držel 10 let. Během své vlády válčil s Fulkem IV. z Anjou i rodem Lusignanů. Jeho starší syn Vilém byl posledním mužským potomkem rodu v Akvitánii, druhý syn Raimond vládl v knížectví Antiochie. Údajně nemanželský syn Vilém pak založil rodovou větev Poitiers-Valentinois, ke kterému patřila i Diana de Poitiers, milenka francouzského krále Jindřicha II. . Ovšem vzájemná návaznost obou rodů je sporná.\nVilém X. (1099 - 9. dubna 1137), vévoda akvitánský a gaskoňský, hrabě z Poitou od 1126, syn předcházejícího. I on měl potíže s rebelujícími vazaly (např. Lusignanů a Isembert ze Châtelaillonu), roku 1136 pomohl Geoffroyovi V. z Anjou v jeho snaze o nadvládu normanského vévodství. Na základě intervence Bernarda z Clairvaux přestal podporovat vzdoropapeže Anakleta II. oproti papeži Inocenci II. Jeho jediný syn z manželství s Eleonorou ze Châtelleraultu Vilém zemřel před rokem 1137, tedy v ještě dětském věku a dědičkou rozsáhlého panství se stala starší dcera Eleonora, kterou svěřil do výchovy francouzského krále Ludvíka VI.. Zemřel 9. dubna 1137 na pouti do Santiaga de Compostela.\nEleonora Akvitánská (1122? - 1. dubna 1204) se v souladu s posledním přáním svého otce stala ženou následníka francouzského trůnu Ludvíka VII., který se krátce po svatbě stal francouzským králem. Patřila mezi nejbohatší evropské dědičky své doby a pro francouzskou korunu to znamenalo i kontrolu a zisk území na jihozápadě Francie. Po rozvodu královského páru roku 1152 se Eleanor provdala podruhé, a to za o jedenáct let mladšího vévodu z Normandie, hraběte z Anjou a pozdějšího anglického krále Jindřicha II. Plantageneta. Tím se její panství dostala do částečného područí anglické koruny, byť formálně museli angličtí králové skládat za tato území lenní slib francouzskému králi.\nPřežila tři ze svých čtyř dospělých synů, dožila se i fatální porážky svého syna anglického krále Jana Bezzemka, který ve válce s francouzským králem Filipem II. Augustem přišel nejprve o dědictví po otci, v dalších válkách téměř o celou Akvitánii. Ale to už rod Ramnulfidů smrtí vévodkyně a královny Eleonory v Evropě vymřel.\n\nRaimond z Poitiers (1108? - 29. června 1149) byl jistě synem Viléma IX. z Akvitánie, ale zda Filipa z Toulouse byla jeho matkou už tak jisté není. Jeho mocenský vzestup nastal nabídkou nového jeruzalémského krále Fulka z Anjou, aby se stal knížetem z Antiochie na základě sňatku s dědičkou tohoto křižáckého státu, což by značně omezilo moc její matky a regentky Alice, manželky zesnulého knížete Bohemunda II. Antiochijského a zároveň dcery Balduina II., dřívějšího krále jeruzalémského. Protože datum narození Raimonda je nejistý, mohlo mu být mezi 22 až 37 léty, mladičké princezně Konstancii sotva deset roků. Tento sňatek byl tajnou dohodou mezi králem a budoucím knížetem a komplotem proti Alici, která tak fakticky ztratila politickou moc. Stalo se tak roku 1136.\nNevyhnul se však jiným sporům, kdy byl například nucen složit lenní slib byzantskému císaři Janu II., dostal se do sporu s patriarchou v Antiochii a nakonec čelil i podezření z incestu se svojí neteří Eleonorou Akvitánskou, tehdy manželkou francouzského krále Ludvíka VII., když se společně s ním zúčastnila druhé křížové výpravy. Po neúspěchu tohoto podniku zaútočil mocný sultán Núr ad-Dín na křižácké státy a Raimond padl se všemi svými vojáky v bitvě u Fons Murez.\nBohemund III. z Antiochie (1144 - 1201) se úmrtím otce nestal novým knížetem Antiochie, protože plnou moc na sebe strhla jeho matka Konstancie. Ve stejném roce vstoupil do služeb kněžny evropský rytíř Renaud ze Châtillonu, kterého si roku 1153 tajně vzala. Renaud převzal moc nad knížectvím a v krátké době si svými zločinnými činy znepřátelil byzantského císaře, jeruzalemského krále i muslimské vladaře. Když roku 1160 upadl do muslimského zajetí, nejevil nikdo zájem o jeho vykoupení, takže v něm zůstal 16 let. Ani tehdy však nebyl Bohemund připuštěn svojí matkou k moci. Nakonec za pomoci místní šlechty byla roku 1163 Konstancie vyhnána z města a téhož roku zemřela.\nOvšem již následujícího roku upadl Bohemund do muslimského zajetí, avšak byl Núr ad-Dínem propuštěn, nebylo totiž v jeho zájmu vyvolat konflikt se švagrem knížete - byzantským císařem Manuelem I., kterému byl mladý kníže po svém propuštění nucen složit lenní hold. Jeho dlouhodobým cenným spojencem byl Raimond III., hrabě z Tripolisu a také baron Balian z Ibelinu, kteří stáli v čele umírněné dvorské kliky mladého jeruzalemského krále Balduina IV., kdy Raimund z Tripolisu dlouhý čas zastával i úřad regenta království. Mladý král však trpěl leprou a proto se mu nepředvídala dlouhá vláda. Když se po smrti Balduina IV. a jeho mladičkého synovce Balduina V. dostal k moci Guy de Lusignan jako spoluvládce královny Sibyly, představitel bojovně naladěných a z Evropy přicházejících rytířů, ocitlo se Jeruzalémské království na pokraji katastrofy, když roku 1187 po drtivé porážce u Hattínu od vojsk sultána Saladina ztratilo téměř celé území tohoto křesťanského království v Levantě, včetně hlavního města Jerusaléma.\nBohemund III. zachoval v této válce oficiálně neutralitu, i tak byl formálně leníkem byzantského císaře. Jeho syn Raimond se bitvy zúčastnil po boku Raimonda III. z Tripolisu a jejich vojsko jako jediné uniklo zkáze. Po smrti tripolského hraběte získal toto panství právě Raimond (vládl v Tripolisu 1187 - 1189 jako Raimond IV. z Tripolisu), avšak na naléhání otce se hrabství vzdal ve prospěch mladšího bratra Bohemunda.\nDalší osud knížectví i rodu stál v ohrožení, když roku 1194 vlákal arménský král Leon II. Bohemunda III. do pasti, zajal jej a pak se pokusil obsadit Antiochii. Přes počáteční úspěchy však byli Arméni nakonec z knížectví vyhnáni zásluhou místní šlechty, byzantské posádky a Raimonda, syna Bohemunda III., který byl dočasně jmenován regentem. K propuštění knížete přispěl i sňatek mezi arménskou princeznou Alicí z Toronu a Raimondem († 1199). Měli spolu syna Raimonda-Roupena, který po smrti děda Bohemunda III. našel azylu v arménské Kilákii, protože vlády se v Antiochii ujal jeho strýc Bohemund z Tripolisu.\nSmrtí Bohemunda III. († 1201) nastaly dlouhodobé spory o vládu v Antiochii mezi mladším synem zemřelého knížete Bohemundem z Tripolisu (od 1189) a stoupenci Raimonda-Roupena, který byl synem Raimonda († 1199), staršího syna Bohemunda III., kdy Raimond-Roupen se těšil především podpoře církve i arménského krále. Ale jeho strýc Bohemund získal moc v antiochském knížectví ještě za života svého otce a po jeho smrti roku se prohlásil Bohemundem IV., knížetem z Antiochie.\nBohemund IV. vládl ve stálém sporu s církví, byl i roku 1230 exkomunikován za utlačování rytířského řádu johanitů a patriarcha z Antiochie využil nálad místní šlechty a dosadil roku 1216 na knížecí stolec v Antiochii jeho synovce Raimonda-Roupena, který byl však Bohemundem IV. poražen roku 1219 a ten buď našel smrt na bojišti, nebo později ve vězení.\n\nStarší syn Bohemunda IV. Raimond byl roku 1213 zavražděn, takže jeho nástupcem se stal druhorozený Bohemund. Další z jeho synů Filip se roku 1222 stal manželem arménské královny Isabely, ale již příštího roku proti němu vznikla vzpoura, byl uvězněn a ve vězení počátkem následujícího roku otráven. Nejmladší syn Jindřich se oženil s kyperskou princeznou Isabellou a jejich syn Hugo se později stal kyperským králem Hugem III., ale přijal příjmení po matce, proto je tato rodová linie Poitiers-Lusignan součástí pokračování rodu Lusignanů.\nBohemund III. byl dvakrát ženat, prvně s Plaisancí z Gibeletu, podruhé s jeruzalémskou princeznou Melisandrou z Lusignanu. Z tohoto manželství měl tři dcery, kdy nejvýznamnější byla nejmladší Marie, uchazečka o jeruzalémský královský trůn, která však svá práva prodala sicilskému královi Karlovi z Anjou.\n\nBohemund V. nastoupil vládu v Antiochii a Tripolisu po smrti svého otce roku 1233. Ještě za jeho života (1225) se oženil s vdovou po kyperském králi Hugovi Alicí ze Champagne, ale bezdětné manželství bylo po dvou letech rozvedeno. Znovu se oženil roku 1235 s italskou šlechtičnou a dcerou hraběte Luciennou di Caccamo-Segnim, neteří papeže Inocence III..\nJiž v říjnu 1233 podpořil řádové rytíře templářů a johanitů proti městskému muslimskému městu Hamá, podobně pak pomáhal templářům roku 1236 při udržení pevnosti a města Bagras (někdy Pagras, templáři ho překřtili na Gaston) proti Aleppu. Vůči johanitům, stejně jako jeho otec, pociťoval averzi a podobně to platilo i o Arménském království. Ovšem i díky činům jeho předchůdce, kdy se Bohemund IV. pro udržení nezávislosti dostával do stále větší izolace a důležitost knížectví upadala, údajně trávil Bohemund V. více času v Tripolisu než Antiochii, kde se na četná místa k nelibosti starousedlíků dostali římští příbuzní kněžny Lucienny. I ta po smrti manžela roku 1252 přesídlila (nebo zůstala) do Tripolisu a Antiochii ovládala klika jejích příbuzných.\n\nBohemund VI. měl v době smrti otce patnáct let, takže regentství se ujala jeho matka. V prosinci 1252 se osobně ujal vlády. I díky smíru s Arménií, který sjednal již Bohemund V. krátce před svou smrtí, byl sjednán sňatek mezi Bohemundem VI. a Sibylou, dcerou Hethuma I., arménského krále.\nUpřednostnění Benátčanů před Janovany v obchodní sféře vedlo roku 1258 k otevřené vzpouře původně janovského rodu Embriaců usazeného v panství Gibelet od roku 1109. Spor se protáhl na desetiletí, vedl k občanské válce a střídavému spojenectví mocenských klik uvnitř Tripolské hrabství, což nakonec vedlo i k jeho zkáze. Počátek konfliktu vznikl mezi oběma obchodními republikami o dva roky dříve, neustál ani po křehkém příměří a smlouvě z Ninfeo roku 1261, teprve roku 1270 se dalo mluvit o míru. To se ovšem netýkalo Tripolské hrabství.\nDůležitým mezníkem ve vládě Bohemunda VI. se stal jeho příklon k arménskému království, kde vládl jeho tchán Hethum. Ten již od roku 1247 vyjednával s Mongoly o spojenectví a na jeho popud roku 1260 i Bohemund VI. složil některému chánovi těchto stepních nomádů a bojovníků vazalský slib. Obojí mělo vést k ochraně před muslimskými nepřáteli a zároveň zabránit invazi Mongolů do křesťanských států. Stejného roku se proto oba (Hethum i Bohemund VI.) zúčastnili dobývání Aleppa a Damašku. Ale dosavadní nesporné úspěchy Mongolů skončily v září téhož roku v bitvě u Ajn Džálútu, kdy velitel egyptských mamlúků i spojeneckých muslimů Bajbars zabránil Mongolům v invazi do Egypta. Tím však muslimský velitel neskončil, toužil dát křesťanům, kteří se spolčili s jeho nepřáteli, lekci. Veškeré vyjednávání s oběma panovníky odmítl a roku 1266 drtivě porazil arménskou armádu a zpustošil jejich království. Stalo se to i proto, že Mongolové byli k volání pomoci od svých vazalů vlažni a jejich dlouhodobý spojenec chán Hülegü zemřel v únoru 1265. I když si Bohemund VI. vyplatil mír na muslimských velitelích, Bajbarse tím spíš popudil a ten se počátkem května 1268 objevil před dobře chráněným Tripolisem. Pokračoval tedy dál na sever do Antiochie a 18. května, po pouhých čtyřech dnech obléhání, město dobyl, obyvatelstvo bylo zmasakrováno nebo prodáno do otroctví. Tímto dnem skončila pro Bohemunda VI. faktická vláda nad Antiochií, nyní byl jen tripolský hrabě. Tripolis se stalo cílem Bajbarse roku 1271 a přes počáteční odmítání nabídky míru či příměří od Bohemunda nakonec svolil, snad pro blížící se vojsko anglického prince Edwarda. Tento nakonec na jaře 1272 dojednal s Bajbarsem desetileté příměří, které zahrnovalo i křesťanské státy, včetně Tripolského hrabství. Bohemund VI. skonal roku 1275.\nBohemund VII. (1261 – 1287) prožil část mládí na královském arménském dvoře u svého strýce a než dosáhl plnoletosti, regentství za něj vykonávala jeho matka Sibyla. Roku 1277 se vrátil do Tripolisu a uzavřel mír s Kalavunem, mamlúckým sultánem. Avšak jeho další kroky vedly uvnitř Tripolského hrabství jen k další destabilizaci. Obchodním zvýhodněním Benátčanů popudil Janovany, vyvolal tím další válku s rodem Embriaců a nově si znepřátelil templáře, což byli tradiční spojenci jeho předchůdců. Právě spory s nimi a střídavé úspěchy na obou stranách ještě více rozvraceli snadno zranitelné hrabství. Jeho obecná neoblíbenost stoupla ještě víc, když se v lednu 1282 vypořádal s rodem Embriaců tak, že všechny tři zajaté bratry nechal zahrabat až po krk do písku a tím je vystavil obzvláště kruté smrti. Ale ani nová koalice nepřátel nedokázala hraběte porazit, právě naopak, Bohemundovi se podařilo téhož roku získat kontrolu nad hlavním panstvím Embraiů - Gibeletem a tím dočasně ukončit letité spory v hrabství.\nRoku 1278 se oženil s Margaretou z Akkonu († 1328), ale manželství zůstalo bezdětné.\n\nLucie, sestra Bohemunda VII. byla poslední panovnicí Tripolského hrabství. Do Tripolisu připlula na jaře roku 1288. I když zaujímala podobné postoje jako její zesnulý bratr, podařilo se jí se znepřátelenými Janovany uzavřít dohodu a uznala jejich výsady, i když to v podstatě znamenalo obchodní závislost na Janovu. To popudilo Benátčany a Pisany, kteří povolali na pomoc mamlúckého sultána Kalavuna. Ten Tripolis dobyl 26. dubna 1289, což byl faktický zánik Tripolského hrabství.\n\nPoslední křižáckou baštou v Levantě bylo město Akkon (nebo Acre či Saint-Jean d'Acre) držené templáři. Muslimové ho dobyli 28. května 1291. Tím bylo panství Evropanů na Blízkém východě po téměř 200 letech ukončeno.\nSmrtí Bohemunda VII. a jeho sestry Lucie vymřel rok Ramnulfidů (z Poitiers) po meči i po přeslici, pokud není brána v úvahu královská větev na Kypru, která přijala predikát Lusignanů.\n\n\n"}
{"id": "1359902", "url": "https://cs.wikipedia.org/wiki?curid=1359902", "title": "Kostel Navštívení Panny Marie (Rýmařov)", "text": "Kostel Navštívení Panny Marie (Rýmařov)\n\nKostel Navštívení Panny Marie v Rýmařově v Lipkách (také Kaple v Lipkách) se nachází v okrese Bruntál. Filiální kostel náleží k Diecézi ostravsko-opavské, Děkanát Bruntál, Římskokatolická farnost Rýmařov.\n\nKostel byl zapsán do státního seznamu před rokem 1988.\n\nKostel byl postaven v letech 1710–1715 na místě protestantské dřevěné kaple podle plánů stavitele Friedricha Hösslera z Rýmařova. V roce 1883 zachvátil požár šindelovou střechu a zničil zvoničku.\n\nOrientovaná centrální zděná stavba oválného půdorysu je krytá mohutnou kuželovitou střechou s polygonální lucernou. Fasáda je z hladké omítky, kolem oken a vstupního portálu šambrány. Nad vstupním portálem ve výklenku je umístěno sousoší sv. Anny Samotřetí. Pod výklenkem je alianční znak Aloise hraběte Haracha a jeho druhé ženy Arnoštky z Gallasu umístěn po roce 1721.\n\nKlenutý strop nesen čtyřmi sloupy z růžového umělého mramoru. Po obvodu přízemní ochoz (tribuna), zpřístupněna dvěma úzkými vchody, pod ním do lodi půlkruhovou arkádou otevřené výklenky pěti kaplí, které jsou po obvodu vnitřní stěny kostela. Boční oltáře jsou zasvěceny sv. Anně, sv. Antonínu Paduánskému, sv. Janu Nepomuckému a čtrnácti pomocníkům.\n\nMonumentální hlavní oltář zdobí obraz Navštívení Panny Marie a sochy zemských světců. Obraz namaloval Jan Kryštof Handke z Janovic v roce 1724.\n\nBohatě zdobená barokná kazatelna od sochaře Michaela Kösslera let 1715–1717\n\nVarhany byly instalovány v roce 1718.\n\nInteriér je bohatě vyzdoben freskami jejich autorem je olomoucký malíř Ferdinand Naboth (1664–1714) a Jan Kryštof Handke (1694–1774), který po smrti Ferdinanda Nabotha dokončil výzdobu.\n\nNa stěnách jsou fresky znázorňující výjevy z Kristova života (cyklus osmi obdélníkových obrazů) a na klenbě ilustrace veršů modlitby k Panně Marii \"Salve Regina\" (\"Zdrávas Královno\"). Malby jsou doplněny oválnými medailony světců – ochránců před morem a živelnými pohromami. J. K. Handkeho freska z roku 1715 se nachází nad hlavním vchodem. Zobrazuje glorifikaci Panny Marie.\n\n\n"}
{"id": "1359907", "url": "https://cs.wikipedia.org/wiki?curid=1359907", "title": "Kolostůjova kašna", "text": "Kolostůjova kašna\n\nJubilejní kašna, v současnosti též lidově Kolostůjova kašna () je fontána v Lázeňském parku v Teplicích. Byla postavena v roce 1862 na počest 1 100 let od nalezení léčivých pramenů dle pověsti Václava Hájka z Libočan. Autory projektu byli tehdy začínající architekti Adolf Siegmund a jeho bratr Heinrich Otto Siegmund, výstavby se pak zhostila Teplická stavební společnost (), jejímž zakladatelem byl právě Adolf Siegmund.\n\nKamenické práce provedl K. Ullmann z Drážďan\na vídeňský sochař Franz Melnitzký, jenž byl autorem sochy vodní nymfy - ochránkyně pramenů (některé zdroje uvádějí Hygie), která stála na vrcholu fontány, než ji zřejmě během 2. světové války shodil vítr.\nV roce 1994 byla provedena velká rekonstrukce kašny, od roku 2011 se pak okolní park navrací do podoby, kterou měl v 19. století.\n\nKašna je tvořena hexagonální nádrží, ve středu se nachází neorománský sloup s hlavy vepřů, ze kterých tryská voda.\n\nKašna byla postavena roku 1862 k výročí 1 100 let od nalezení léčivých pramenů v Teplicích. Dle pověsti Václava Hájka z Libočan nalezeny roku 762; autoři projektu Audioteplice.cz se domnívají, že toto datum bylo stanoveno spíše náhodně. Z archeologických průzkumů je totiž potvrzeno, že prameny objevili a využívali již Keltové a antičtí Římané před více než dvěma tisíci lety.\n\nJako chrliče jsou použity hlavy prasat, jejichž zásluhou byly dle novější verze Hájkovy legendy z roku 1607 prameny objeveny, na důvod odhalení upomínají také desky osazené na bocích fontány - ty byly původně německé, pro 2. světové válce byly nahrazeny nápisy českými.\n\n"}
{"id": "1359910", "url": "https://cs.wikipedia.org/wiki?curid=1359910", "title": "Třetí pětiletka (Československo)", "text": "Třetí pětiletka (Československo)\n\nPříprava třetího pětiletého plánu rozvoje národního hospodářství, který měl probíhat v letech 1961–1965, začala již roku 1958. Dne 17. listopadu 1960 schválilo Národní shromáždění zákon o pětiletém plánu. Konečnou verzi plánu ovlivnily maximalistické představy o dosažitelných cílech hospodářského rozvoje v 60. letech. Do konečné podoby byly zahrnuty i takové ukazatele, které přesahovaly reálné možnosti ekonomiky. Prosadila se varianta plánu, který požadoval zvýšení investičních nákladů a ve finální verzi šlo o 322,41 miliard korun, což bylo víc než v letech 1949–1960 dohromady. Společně s obrovskými investicemi do průmyslu mělo také dojít k industrializaci zemědělství, rozšíření domácí surovinové základny, přezbrojení armády a zvýšení devizového přínosu exportu do západních zemí.\n\nXI. sjezd KSČ vytyčil program socialistické výstavby v Československu, který se opíral o dokončení cílů druhého pětiletého plánu a plynule na něj navazoval. Program třetí pětiletky se zaměřil na rozvoj národního hospodářství v letech 1961-1965:\nI.\nZvednout objem průmyslové výroby v roce 1965 minimálně o polovinu ve srovnání s rokem 1960. Rozvíjet produkci výrobních prostředků dvakrát rychleji než výrobu spotřebních předmětů, se zaměřením na strojírenství, které by mělo i nadále zůstat hlavním článkem národního hospodářství. Urychleně rozvíjet metalurgii. Značně zvýšit chemickou výrobu pro uskutečnění rozsáhlé chemizace národního hospodářství.\n\nII.\nPosílit a rozvíjet ekonomiku zemědělské výroby a vybudovat moderní, intenzivní hospodářské podniky. Vybavit je vysoce výkonnou technikou, podstatně vylepšit péči o půdu, v rozsáhlé míře užívat chemické postřiky, hlavně umělá hnojiva. Na takovém základě se měla zvýšit zemědělská výroba ČSR v období třetí pětiletky nejméně o 21 %.\n\nIII.\nPřebudovat technickou základnu dopravy do účinnější formy. Rozvíjet elektrifikaci a motorizaci dopravy tak, aby v roce 1965 dosahoval podíl těchto trakcí 75% veškeré přepravy po železnici.\n\nIV.\nK zajištění rozvoje hospodářských sil a ke splnění cíle ve zvýšení životní úrovně vložit do národního hospodářství v letech 1961-1965 312 miliard Kčs investic, tedy o 54 % víc než ve druhém pětiletém plánu.\n\nV.\nLépe využívat přírodních a ekonomických podmínek jednotlivých oblastí republiky. Zajistit další všestranný rozvoj hospodářství na Slovensku jako předpoklad pro postupné vyrovnání hospodářské a kulturní úrovně Slovenska a českých krajů. Průmyslovou výrobu na Slovensku navýšit v letech 1961-1965 zhruba o 75 %.\n\nVI.\nRozvinutím československého hospodářství jako součásti socialistické hospodářské soustavy dosáhnout, aby příspěvek Československa k dosažení vítězství socialistické světové soustavy nad kapitalistickou soustavou byl co největší.\n\nVII.\nHlavní metodou plnění úkolů třetí pětiletky je boj za vyšší efektivnost národního hospodářství, a k tomu je zapotřebí všestranně rozvinout vědu a techniku. Urychlit růst produktivity společenské práce výrazným uplatňováním technického pokroku ve všech odvětvích národního hospodářství. Podstatně zlepšit kvalitu výrobků.\n\nVIII.\nV souladu s rozvojem ekonomického potenciálu země zvyšovat životní úroveň lidu a vytvářet předpoklady pro jeho všestranný a bohatý kulturní život. Vystavět ve třetí pětiletce 480 000 bytů, snížit pracovní dobu na 40 hodin týdně v hlubinných dolech a na 42 hodin v ostatních odvětvích národního hospodářství. \nJednou z hlavních priorit třetího pětiletého období bylo urychlení procesu hospodářského vyrovnání Slovenska s českými zeměmi, které se plánovalo dokončit kolem roku 1975. Hlavní industrializace Slovenska probíhala od konce 50. let v hutním a chemickém průmyslu. Výstavba nových objektů se posouvala do východní části země a také do dříve opomíjených jižních okresů západního a středního Slovenska.\n\nPředpokládalo se, že Československo bude podstatnou část surovin dovážet ze zemí východního bloku, se kterými mělo uzavřené mezistátní dohody. Významný podíl v dovozu patřil Číně a rostoucí napětí ve vztazích mezi Sovětským svazem a Čínou mělo tedy hospodářské dopady i na Československo. Čína v tomto roce zrušila téměř veškerý vývoz, ale také objednávky na dovoz do Československa. Toto mělo dopad na rozpracované investice, často upravené podle čínských požadavků, a proto bylo téměř nemožné najít pro ně nové odběratele. Narůstající hospodářské problémy Československa způsobily, že země stále více pociťovala zátěž úvěrů, které poskytla zemím východního bloku, ale také vlastní zadluženost vůči Západu. Úvěrové možnosti Československa byly velmi omezené. Import ze Západu platilo vývozem moderních strojů, které potom chyběly v investičních celcích, jejichž výstavba byla naplánována. Po čase se ale výrobní kapacita těchto strojů naplnila, a začalo docházet k vývozu zboží, původně určeného pro domácí trh.\n\nPolitické vedení zůstalo zaskočeno hospodářskými problémy roku 1961, a proto se rozhodlo třetí pětiletku upravit, její hlavní cíle však zpochybněny nebyly. Nebyla zpochybněna ani Rozsypalova reforma, bylo však konstatováno, že byla špatně realizována. Měla se nastavit rovnováha mezi zdroji a potřebami, co však bylo za takových podmínek nereálné.\n\nV dubnu byla situace už natolik kritická, že došlo k rozhodnutí zrušit třetí pětiletku, což bylo potvrzeno na XII. sjezdu KSČ v prosinci 1962. Následky katastrofální pětiletky byly pociťovány ještě dlouho po jejím zrušení, například až do roku 1964 trval pokles národního produktu. Obrovská suma investic nepřinesla očekávaný efekt a zapříčinila nárůst nadnormativních zásob a nevyužitých kapacit.\n\nZa období 1961-65 se efektivnost hospodářství zhoršila. Zemědělská výroba zůstala na úrovni 50. let. Aby bylo možné vyplnit alespoň hlavní části sociálního programu pětiletky, byly seškrtány investice. Bilance první poloviny 60. let ukazuje tak velký odklon od plánovaných záměrů, jaký se neobjevil od zahájení plánovaného hospodářství až do roku 1989. Ve srovnání s evropskými zeměmi byl v první polovině 60. let hospodářský růst v ČSSR jeden z nejnižších.\n\n\nHospodářský vývoj v první polovině 60. let zaznamenal také vylepšení některých oblastí. Zlepšilo se zásobování národního hospodářství uhlím, palivy, elektřinou a kovy. Byla posílena úloha chemického odvětví průmyslu zahájením provozu ve významných továrnách v Bratislavě, Kralupech nebo Novácích. Pokročila výstavba automobilky v Mladé Boleslavi. Probíhala elektrizace železnic a modernizace silniční sítě, přibývaly letecké spoje. V zemědělství se v oblasti mechanizace, organizace práce a chemizace vytvářely předpoklady pro pozdější rychlý růst výroby. Ve složitých podmínkách se nezastavil ani plán sbližování ekonomické úrovně Slovenska se západní části republiky, k čemuž pomohla i výstavba Východoslovenských železáren a navazujících podniků. Byl takto posílen Východoslovenský kraj, který byl nejméně rozvinutou částí státu.\n\n"}
{"id": "1359911", "url": "https://cs.wikipedia.org/wiki?curid=1359911", "title": "Golubac", "text": "Golubac\n\nGolubac (v srbské cyrilici Голубац) je středověká pevnost, která se nachází na pravém břehu řeky Dunaje v severovýchodním Srbsku, na území národního parku Đerdap, v blízkosti soutěsky Železná vrata. Pevnost je považována za kulturní památku mimořádného významu (srbsky \"Spomenik kulture od izuzetnog značaja\"). \n\nPevnost se nachází na místě, kde Dunaj vniká do soutěsky Železná vrata. Rozkládá se na příkré skále. Areál tvoří celkem 10 věží a dvě velké historické brány. Původní podhradí, které se v blízkosti Golubace nacházelo, se do dnešních dob nedochovalo a zůstalo zaznamenáno pouze v některých historických dokumentech. Současná obec s názvem Golubac se nachází 4 km od hradu. Nejníže položená část pevnosti byla v 70. letech 20. století zaplavena v souvislosti s výstavbou přehrady v soutěsce Železná vrata. \n\nPevnost tvoří tři hlavní části, které obklopuje celkem 10 věží (dochovaných 9) a 2 brány, které spojují 2-3 m tlusté zdi. V přední části pevnosti se nachází vnější zeď, za níž se nacházel příkop spojený s řekou Dunajem. Před samotnou zdí se nacházelo podhradí, které bylo zatopeno po výstavbě přehrady Železná vrata. \n\nPevnost zpočátku tvořilo pouze pět věží. Dalších pět bylo dobudováno při rozšiřování pevnosti. Všechny věže měly čtvercový půdorys. Zpevnění a přestavba některých věží bylo uskutečněno až po rozšíření střelného prachu, kdy bylo nezbytné vybudovat rovněž i plochy pro dělostřelectvo.\n\nStředověká pevnost byla v držení srbského státu až do příchodu Turků. Byla častým místem bitev mezi Uherskem a Osmanskou říší. Jako jedna z několika tureckých pevností byla poté předána v roce 1867 srbskému státu. V současné době se z pevnosti dochovalo devět věží o výšce 20–25 m. Její zdi mají střední tloušťku 2,8 m a nacházejí se v různých výškách na strmé skále. V současné době je pevnost jednou z nejznámějších srbských turistických atrakcí. Hradem procházela silnice po břehu Dunaje, a je veřejnosti přístupný. V letech 2017-2019 zde proběhla rozsáhlá rekonstrukce pevnosti.\n\nPevnost je poprvé připomínána v historických dokumentech z let 1335, 1337 a 1342. Neexistují záznamy o tom, kdo nechal pevnost zbudovat, nicméně tzv. Horní hrad byl pravděpodobně zbudován z rozkazu některého ze srbských vladařů. Dochována byla totiž pravoslavná kaple v 4. věži pevnosti. Po vybudování nejvyšší části, tj. Horního hradu byla pevnost později rozšířena na tzv. zadní a přední hrad, a to během maďarské nebo srbské nadvlády nad pevností. Poslední fáze výstavby pevnosti se uskutečnila poté, co ji obsadili Turci. Ti zpevnili 6., 7., 8., a 9. věž a vybudovali další, 10. věž přímo na břehu řeky Dunaje. Se zbytkem pevnosti byla tato spojena prostřednictvím vysunuté hradby. Věž sloužila pro potřeby dělostřelectva a kontrolovala říční provoz na řece Dunaji, tak i nedaleký říční přístav. \n\nPevnost po bitvě na Kosově poli ovládl turecký sultán Bajezid I., ne však na dlouhou dobu. V roce 1403 je zaznamenána přítomnost uherské posádky v pevnosti; Maďaři následně Golubac předali srbskému despotovi Štěpánovi, který byl uherským vazalem. Po jeho smrti měl být podle dohody z roku 1426 předán zpět Uhersku. Byla však namísto toho předána Osmanské říši. Na chvíli byl součástí obnoveného Srbského despotátu, roku 1456 však připadl opět Turkům. Roku 1481 pevnost obsadilo na krátkou dobu uherské vojsko. Svojí současnou podobu získala pevnost na konci 15. století.\n\nPevnost obsadila také rakouská armáda v závěru války s Tureckem (1688–1690) a vzbouřenci během prvního srbského povstání. \n\nPo první světová válce byla skrz pevnost vybudována silnice, která vede v údolí Dunaje po srbské straně. Tato silnice prochází oběma historickými branami pevnosti. Ve své době se jednalo o nejkratší spojení centrální části Srbska s východní části balkánského poloostrova.\n\nV roce 1969 byly zahájeny konzervační práce na pevnosti a dokončeny roku 1987, vzhledem k nedostatku finančních prostředků. Pevnost byla následně ponechána zubu času. V roce 2005 byly zlikvidovány náletové dřeviny, které se nacházely v prostoru pevnosti. Většina areálu byla uzavřena z bezpečnostních důvodů, neboť cesty nebyly bezpečné pro návštěvu turistů. \n\nV roce 2010 byla schválena obnova pevnosti do původní historické podoby. Konzervátorské práce a architektonický průzkum byly provedeny roku 2014. Stavební práce byly zahájeny roku 2016, nicméně se nepodařilo rekonstrukci dokončit. Teprve až o rok později došlo k zrychlení prací a pevnost bylo možné částečně otevřít. Golubac za rok 2017 navštívilo 61 000 lidí. Očekává se, že rekonstrukce bude dokončena roku 2019. \n"}
{"id": "1359922", "url": "https://cs.wikipedia.org/wiki?curid=1359922", "title": "Nucleus (hudební skupina)", "text": "Nucleus (hudební skupina)\n\nNucleus byla anglická jazzrocková skupina, jejímž vůdcem byl trumpetista Ian Carr. Mezi další členy patří například Karl Jenkins, Chris Spedding a Kenny Wheeler. Skupinou během její dvacetileté existence prošla řada hudebníků, přičemž jediným konstantním členem byl Carr. Své první album nazvané \"Elastic Rock\" kapela vydala v roce 1970 a následně vyhrála první cenu na Montreuxském jazzovém festivalu. Následovala cesta do Spojených států amerických, kde kapela Nucleus vystupovala na Newportském jazzovém festivalu a v newyorském klubu Village Gate. V roce 2005 byla kapela po šestnácti letech obnovena pro jednorázové vystoupení.\n\n"}
{"id": "1359938", "url": "https://cs.wikipedia.org/wiki?curid=1359938", "title": "Andělka (Praha)", "text": "Andělka (Praha)\n\nAndělka je zaniklý dvůr v Praze 6-Střešovicích, který se nacházel mezi ulicemi Sibeliova, Pod Andělkou a Ve Střešovičkách. Do roku 1974 byl památkově chráněn.\n\nVinice se na místě budoucí usedlosti Andělka nacházela již v 16. století, hospodářský dvůr zde byl postaven v 17. století. Místu se počátkem 18. století říkalo \"„Schölhornova zahrada“\".\n\nV letech 1742–1744 byla usedlost zničena při obléhání Prahy francouzskými a pruskými vojsky. Usídlila se v ní jedna baterie francouzské armády, druhá byla rozložena za zahradou Závěrky.\n\nPo skončení války dal strahovský opat Gabriel usedlost opravit a přestavět. Hospodářský dvůr pak sloužil potřebám kláštera a jako místo pro odpočinek členů kanonie. Budovy dvora postavené na půdorysu písmene „L“ chránila od roku 1810 ohradní kamenná zeď. Roku 1756 opat Gabriel zřídil v usedlosti kapli svatých Andělů (Královny andělů), podle které dostalo místo své jméno.\n\nNa Andělce bydleli až do začátku 19. století lokalisté kostela svatého Jana Nepomuckého na Jenerálce v Šárce. Protože šárecký kostel byl vzdálený necelou hodinu cesty, konaly se v něm bohoslužby pouze v neděli a ve svátky, mše svaté byly ve všední dny slouženy na Andělce.\n\nRoku 1810 vyrostl v okolí usedlosti opěrný bod jako součást pražského opevnění – dvě reduity spojené krytou komunikací. Toto místo bylo vybráno, protože již za francouzských válek se obléhatelům osvědčilo jako stanoviště dělostřeleckých baterií. Od toho roku bydleli lokalisté v klášteře a na Andělku se vrátili roku 1843. Kapli svatých Andělů zrušenou roku 1811 nahradil nově upravený jeden ze sálů.\n\nSeverně od dvora dal klášter postavit opatrovnu „Norbertinum“ pro 50–60 dětí, vysvěcenou 13. října 1904. O dva dny později sem byly uvedeny tři sestry premonstrátky z mateřince na Svatém kopečku u Olomouce. Klášter zde zřídil také jesle pro asi 20 dětí.\n\nDvůr později sloužil jako hostinec „Ve velké“ a ovčín. Roku 1921 koupilo pozemky Družstvo pro stavbu sokolovny a část budov dalo zbořit. Nově postavená sokolovna dostala roku 1922 čp. 368. Z původního dvora se dochovaly pouze pozdější přístavby, nejstarší část (bývalé čp. 7) s barokními klenbami byla zbořena roku 1970.\n\n\n"}
{"id": "1359939", "url": "https://cs.wikipedia.org/wiki?curid=1359939", "title": "Babin Zub", "text": "Babin Zub\n\nBabin Zub (též Babji Zub či Torna, , 2253 m n. m.) je hora v pohoří Sinjajevina ve střední části Černé Hory. Nachází se na území opštiny Kolašin asi 3,2 km jihozápadně od osady Gornje Lipovo. Leží v hřebeni, který je vklíněn mezi údolí řeky Morača na jihozápadě a údolí potoka Plašnica na severovýchodě. Babin Zub je nejvyšší horou celého pohoří.\n\nVýstup na vrchol je možný z obce Dragoviča polje (650 m), nebo z osady Gornje Lipovo (1150 m).\n\n"}
{"id": "1359942", "url": "https://cs.wikipedia.org/wiki?curid=1359942", "title": "Seznam dílů seriálu Holky na drátě", "text": "Seznam dílů seriálu Holky na drátě\n\nToto je seznam dílů seriálu \"Holky na drátě\". Španělský dramatický webový televizní seriál \"Holky na drátě\" byl zveřejněn na Netflixu.\n\n<onlyinclude></onlyinclude>\n\nBylo oznámeno, že seriál získá pátou řadu.\n\n"}
{"id": "1359945", "url": "https://cs.wikipedia.org/wiki?curid=1359945", "title": "Boris Cmiljanić", "text": "Boris Cmiljanić\n\nBoris Cmiljanić [boris cmiljanyč] (* 17. března 1996, Podgorica) je černohorský fotbalový útočník a bývalý mládežnický reprezentant, od srpna 2018 hráč rakouského klubu FC Admira Wacker Mödling, kde je na hostování ze slovenského mužstva ŠK Slovan Bratislava. Mimo Černou Horu působil na klubové úrovni v Nizozemsku a Španělsku. Nastupuje na hrotu útoku.\n\nSvoji fotbalovou kariéru začal v klubu FK Budućnost Podgorica, kde si v průběhu sezony 2012/13 ve věku 16 let odbyl premiéru v A-týmu. V Podgorici strávil dva roky a následně se upsal nizozemskému celku PSV Eindhoven, v němž hrál ve druhé nejvyšší soutěži za rezervu známou jako Jong PSV. V létě 2016 zamířil do Španělska a stal se novou posilou mužstva SD Huesca. V zimě 2016/17 jeho kroky směřovaly na hostování do klubu Atlético Levante UD, v němž nastupoval za \"béčko\".\n\nV průběhu ročníku 2017/18 Huescu definitivně opustil a trénoval se slovenským týmem ŠK Slovan Bratislava, kde se připravoval po zranění kolena. V lednu 2018 podepsal s \"belasými\" jako volný hráč kontrakt na čtyři a půl roku.\n\nLigovou premiéru v dresu Slovanu absolvoval v osmém kole nadstavbové části o titul hraném 5. května 2018 proti týmu MFK Ružomberok (prohra 0:1), nastoupil na 57 minut. Na jaře 2018 odehrál za \"belasý\" tři ligová střetnutí.\n\nS \"belasými\" postoupil přes moldavské mužstvo FC Milsami Orhei (výhry 4:2 a 5:0) a klub Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. V předkolech EL dal jednu branku, když se trefil v odvetě proti Milsami. Svůj první ligový gól v dresu \"belasých\" zaznamenal 22. 7. 2018 v souboji s ViOnem Zlaté Moravce - Vráble (výhra 4:1), trefil se v 54. minutě. Se Slovanem získal 14. dubna 2019 po výhře 3:0 nad týmem MŠK Žilina šest kol před koncem sezony mistrovský titul. V ročníku 2018/19 nastoupil k 12 utkáním v lize. \n\nV srpnu 2019 odešel na roční hostování s opcí na přestup do rakouského mužstva FC Admira Wacker Mödling. Své první ligové utkání v dresu Admiry odehrál 18. 8. 2019 ve čtvrtém kole v souboji s Austrií Vídeň, při debutu odehrál 81 minut a vstřelil vyrovnávající branku na konečných 1:1. \n\nAktuální k 5. srpnu 2019\n\n\n \n"}
{"id": "1359948", "url": "https://cs.wikipedia.org/wiki?curid=1359948", "title": "Chris Spedding (album)", "text": "Chris Spedding (album)\n\nChris Spedding je třetí sólové studiové album anglického hudebníka Chrise Speddinga. Vydáno bylo 8. dubna roku 1976 společností RAK Records a jeho producentem byl Mickie Most. Kromě deseti autorských písní obsahuje také coververzi písně od kapely Ted Mulry Gang.\n\nHistorie alba sahá do konce roku 1974, kdy se rozpadla Speddingova kapela Sharks a on se rozhodl vydat vlastní hitovou píseň. Již v době členství ve skupině napsal píseň „Motor Bikin'“, která se však dle jeho názoru nehodila ke zpěvu Stephena Parsonse, zpěváka kapela, a rozhodl se jí odložit. Následně začal spolupracovat s producentem Mickiem Mostem a podepsal smlouvu s jeho vydavatelstvím RAK Records. Dne 16. dubna 1975 tuto píseň během tříhodinové nahrávací frekvence nahrál. Píseň byla vydána jako první singl z tehdy ještě nenahraného alba dne 27. června 1975. Na B-straně singlu se nacházela píseň „Working for the Union“, která vznikla v posledních deseti minutách dubnové tříhodinové frekvence. Písni „Motor Bikin'“ se dostalo úspěchu v srpnu 1975, kdy se umístila na čtrnácté příčce Britské singlové hitparády. Dne 28. srpna toho roku Spedding s písní vystupoval v pořadu \"Top of the Pops\".\n\nNěkteré písně pro své nadcházející album Spedding nahrál v říjnu 1975. V prosinci 1975 nahrál zbytek písní, a to zámku Château du Regard ve Francii. Kvůli nespokojenosti se svým zpěvem některé party následně již v Londýně přenahrál.\n\nAutorem všech skladeb je Chris Spedding, pokud není uvedeno jinak.\n"}
{"id": "1359949", "url": "https://cs.wikipedia.org/wiki?curid=1359949", "title": "Černohorská házenkářská reprezentace mužů", "text": "Černohorská házenkářská reprezentace mužů\n\nČernohorská házenkářská reprezentace mužů reprezentuje Srbsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1359950", "url": "https://cs.wikipedia.org/wiki?curid=1359950", "title": "Mukačevská radnice", "text": "Mukačevská radnice\n\nMukačevská radnice (ukrajinsky Мука́чівська ра́туша, maďarsky Munkácsi városzháza) je sídlo samosprávy v ukrajinském městě Mukačevo. Historická budova byla zbudována na počátku 20. století. Novogotická stavba s prvky maďarské secese byla dokončena v roce 1904. Radnice stojí v samém centru města, na Náměstí míru na začátku Puškinovy ulice. \n\nV roce 1898 byla vypsána veřejná soutěž na budovu nové radnice. Zúčastnilo se jí celkem 13 projektů, vítězným se stal návrh maďarského architekta Jánose Bobuly mladšího. Stavební práce byly zahájeny dne 16. července 1903. Dohled nad samotnou stavbou vykonával samotný architekt budovy a inženýr Gustáv Bernovič. Základní kámen budovy byl položen dne 23. července 1903. \n\nArchitekt radnice ji dodal gotické rysy, které vznikly plně v duchu uherské secese. Radniční věž byla ovlivněna typickými rysy středověké uherské architektury. Vystupuje z hlavního průčelí stavby spolu s dvěma malými symbolickými věžemi. Na rozích pod nimi se nachází historický znak města zobrazující Svatého Martina na koni. \n"}
{"id": "1359954", "url": "https://cs.wikipedia.org/wiki?curid=1359954", "title": "Nové Československo", "text": "Nové Československo\n\nNové Československo je dokumentární film o Československu, který měl premiéru v roce 1950 (natáčen od roku 1948). Film vznikl v sovětsko-československé koprodukci, režíroval ho sovětský režisér Vasilij Nikolajevič Běljajev a jako pomocný režisér mu asistoval Vladimír Vlček. Vlček důvody vzniku dokumentu popsal takto: „Naším záměrem bylo rozezpívat bohatství a krásu svobodné země a nového života v ní.“\n\nTvůrci filmu byli oceněni: Režisér Běljajev (III. třídy) a vedoucí výroby Boris Lakman (IV. třídy) dostali Řád Bílého lva, tvůrčí kolektiv (Běljajev, Vlček, skladatel Jan Kapr a tři kameramani) dostal v Sovětském svazu roku 1951 Stalinovu cenu (za rok 1950) druhého stupně.\n"}
{"id": "1359964", "url": "https://cs.wikipedia.org/wiki?curid=1359964", "title": "Testerep", "text": "Testerep\n\nTesterep (také znám jako Ter Streep) je označení pro zaniklý ostrov na belgickém pobřeží Severního moře východně od ústí řeky Yser. Celá plocha bývalého ostrova nyní leží na pevnině. Na jeho někdejším východním konci leží město Ostende.\n\nV raném středověku byl Testerep od pevniny oddělen přírodním kanálem. Ostrov poprvé osídlili pastýři ovcí v 7. a 8. století a patřil hrabatům z Flander. Část byla udělena jako léno opatství svatého Petra v Gentu.\n\nPrvní centrum ostrova leželo v Mariakerke, které je také nejstarší obcí s kostelem. Od 10. století se začalo koryto, které oddělovalo ostrov od souše, zahrazovat. Od 12. století se začala voda z území před hrázemi vypouštět a kanál na východním konci se zahradil. V této době také začalo vznikat více osad. Názvy obcí jako Ostende, Westende a Middelkerke se vztahují k poloze na ostrově.\n\nV průběhu let ztratil Testerep kvůli zanášení kanálu naplaveninami charakter ostrova.\n"}
{"id": "1359965", "url": "https://cs.wikipedia.org/wiki?curid=1359965", "title": "Asach", "text": "Asach\n\nАsach (avar.: Асахъ), historicky Asacho je obec okresu Cunta v Dagestánské republice Ruské federace.\n\nObec leží ve výšce 1900 m n. m. v údolí řeky Chаlugajcha, na úpatí hřebenu Tyjulty.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Asach je sezonní. V zimních měsících je obec vylidněná. V letních měsících slouží jako farma pro chov hospodářských zvířat. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce sahá hluboko do minulosti. V první polovině devatenáctého století patřila k největších v Didoetii. Měla blízké obchodní vazby s Tušetii a někdy se celému údolí říkalo tušetská Didoetie. V roce 1877 byla zničena kozáckými vojsky a nebyla obnovena. Připomínku dřívějšího věhlasu obce (aulu) připomíná ruina pevnosti Asach. V obci je hrob Tlubala Magomeda, místního hrdiny odboje proti kozákům.\n\nV mapách google.com, mapy.cz je Asach na místo obce Ča'atli.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1359966", "url": "https://cs.wikipedia.org/wiki?curid=1359966", "title": "Národní park Manusela", "text": "Národní park Manusela\n\nNárodní park Manusela se nachází na indonéském ostrově Seram na Molukách. Je tvořen ekosystémy pobřežních, bažinatých, nížinných a horských lesů. Nejvyšší ze šesti zdejších hor je Mount Binaiya se svou výškou 3 027 metrů. Osrov Seram je znám pro své velké množství endemitních druhů ptáků. Park také zároveň chrání některé důležité krasové oblasti. V hoře Hatu Saka se nachází nejhlubší jeskyně Indonésie Goa Hatusaka.\n\nV národním parku Manusela rostou například kolíkovníky (\"Avicennia\"), rostliny \"Dryobalanops\" či \"Octomeles\", pandány (\"Pandanus\"), \"Alstonia scholaris\", vrcholák pravý (\"Terminalia catappa\"), dále rostliny \"Shorea selanica\", \"Bruguiera sexangula\", \"Melaleuca leucadendra\", \"Pometia pinnata\", \"Rhizophora acuminata\" a různé druhy vstavačovitých.\n\nNa ostrově žije 118 druhů ptáků, z toho patnáct endemicky. Vyskytuje se zde například eklektus různobarvý (\"Eclectus parrot\"), lori červenolící (\"Lorius domicella\"), kakadu molucký (\"Cacatua moluccensis\"), ledňáček lazulový (\"Todiramphus lazuli\") a ledňáček posvátný (\"Todiramphus sanctus\"), zoborožík žlutoprsý (\"Philemon subcorniculatus\"), papoušek amboinský (\"Alisterus amboinensis\"), kruhoočko dvoubarvé (Tephrozosterops stalkeri), muchálek černobradý (\"Symposiachrus boanensis\") či sova \"Tyto almae\".\n\nZe savců se nacházejí jak asijské druhy (myšovití), tak australské, jako některé druhy vačnatců. Horská oblast Seramu má vysoký počet endemitních savců, z 38 druhů je jich 9 téměř či úplně endemitních. Žije zde bandikut \"Rhynchomeles prattorum\", kaloň \"Pteropus chrysoproctus\" a \"Pteropus ocularis\", hlodavec \"Melomys fraterculus\" či krysa \"Rattus feliceus\". Všechny tyto druhy jsou považovány za ohrožené.\nV parku se nacházejí čtyři vesnice: Manusela, Ilena Maraina, Selumena a Kanike. Manusela je také název pro jedno ze zdejších pohoří, etnickou skupinu a její jazyk. V překladu z místního jazyka znamená manusela „svobodný pták”.\nRoku 1972 byly jako přírodní rezervace označeny dvě oblasti v centrální části ostrova: Wae Nua (20 000 ha) a Wae Mual (17 500 ha). Roku 1978 se navrhlo sjednotit tyto oblasti do národního parku. Ten byl založen roku 1997, aby chránil území o rozloze 1 890 km, což představuje 11 % ostrova.\n\nHlavním důvodem ohrožení je odlesňování probíhající na ostrově, přičemž bylo jako nelegální zaznamenáno i parku. V parku jsou rovněž nelegálně odchytáváni (a později prodáváni) volně žijící ptáci, především kakadu molucký, který je kvůli ničení přirozeného prostředí a lovu vážně ohrožen. Národní park představuje jeho poslední útočiště. Několik těchto ptáků, dříve zabavených od pašeráků, bylo poprvé zpětně vypuštěno do přírody roku 2006.\n"}
{"id": "1359967", "url": "https://cs.wikipedia.org/wiki?curid=1359967", "title": "Enemy Within", "text": "Enemy Within\n\nEnemy Within je sedmé sólové studiové album anglického hudebníka Chrise Speddinga. Vydáno bylo v říjnu roku 1986 společností New Rose Records. Převážnou část alba Spedding nahrál během dvou týdnů, však následně bylo kvůli právním problémům na dva roky uloženo k ledu. Celé album stálo přibližně 35 tisíc dolarů. Kromě autorských písní deska obsahuje také dvě coververze. Na desce se nachází také píseň „Go West“, kterou se Speddingem napsal jeho dlouholetý spolupracovník John Cale a malou částí přispěla Speddingova tehdejší manželka Jody.\n\n"}
{"id": "1359968", "url": "https://cs.wikipedia.org/wiki?curid=1359968", "title": "Jindřišská (Praha)", "text": "Jindřišská (Praha)\n\nJindřišská ulice na Novém Městě v Praze je spojnicí mezi Václavským a Senovážným náměstím. Nazvaná je podle Kostela svatého Jindřicha a svaté Kunhuty z poloviny 14. století; zvláštností ulice je, že prochází mezi tímto kostelem a k němu příslušející zvonicí.\n\nVede po ní tramvajová trať, která přibližně v polovině Václavského náměstí pokračuje ve Vodičkově ulici. Na druhém konci je zaústěna do kolejového trojúhelníka na Senovážném náměstí.\n\nNázvy ulice od založení:\n\n"}
{"id": "1359969", "url": "https://cs.wikipedia.org/wiki?curid=1359969", "title": "Vodičkova (Praha)", "text": "Vodičkova (Praha)\n\nVodičkova ulice na Novém Městě v Praze spojuje Karlovo náměstí s Václavským náměstím. Je tu mnoho významných budov, kde sídlí důležité instituce a obchody. Vede přes ní tramvajová trať, která přibližně v polovině Václavského náměstí pokračuje v Jindřišské ulici.\n\nUlice vznikla v polovině 14. století při zakládání Nového Města a původní název byl „Pasířská“, později „Stará Pasířská“ („Nová pasířská“ byla dnešní Palackého ulice). Od poloviny 15. století má současný název podle Jana Vodičky, majitele největšího domu na parcele číslo 699, dnes Dům U Nováků.\n\n"}
{"id": "1359970", "url": "https://cs.wikipedia.org/wiki?curid=1359970", "title": "Palackého (Praha)", "text": "Palackého (Praha)\n\nPalackého ulice na Novém Městě v Praze je spojnicí mezi Jungmannovou a Vodičkovou ulicí. Nazvaná je podle významného českého historika, politika a spisovatele Františka Palackého.\n\nHistorické názvy ulice:\n\nDomy jsou číslovány vzestupně od Jungmannovy ulice směrem k Vodičkově ulici, tj. podle tehdejšího zvyku od řeky do vnitrozemí.\n\n\n"}
{"id": "1359971", "url": "https://cs.wikipedia.org/wiki?curid=1359971", "title": "Westende (Belgie)", "text": "Westende (Belgie)\n\nWestende je část obce Middelkerke v provincii Západní Flandry v Belgii. Lázeňské městečko leží na belgickém pobřeží Severního moře.\n\nNa území městečka se nacházejí dvě stanice Kusttram, která je nejdelší tramvajovou tratí na světě. Je to klidné, relaxační místo, proto bývá nazýváno \"perlou pobřeží\" (Parel van de kust). Městečko je rozděleno na Westende-Dorp, které leží spíše ve vnitrozemí, a Westende-Bad. Za písečnými dunami leží velké kempinkové plochy a rekreační domky. Po okolí se dají provozovat poznávací cesty. Ostende, De Panne, Veurne, Bruggy, Dunkerk, De Haan a mnoho dalších míst jsou turisticky zajímavá.\n"}
{"id": "1359972", "url": "https://cs.wikipedia.org/wiki?curid=1359972", "title": "Jazyky Portugalska", "text": "Jazyky Portugalska\n\nÚředním jazykem Portugalska je portugalština.\n\n\n"}
{"id": "1359973", "url": "https://cs.wikipedia.org/wiki?curid=1359973", "title": "Y̌", "text": "Y̌\n\nY̌ (minuskule y̌) je speciální znak latinky, který se používá pro přepis dévanágárí do latinky (pro přepis písmene ‹ ॺ ›). Používá se také v jednom přepisu kurdštiny do latinky (pro přepis písmene ‹ ێ ›).\n\nV Unicode má Y̌ a y̌ tyto kódy:\n\nY̌ U+0059 a U+030C\n\ny̌ U+0079 a U+030C\n"}
{"id": "1359975", "url": "https://cs.wikipedia.org/wiki?curid=1359975", "title": "Národní park Danau Sentarum", "text": "Národní park Danau Sentarum\n\nNárodní park Danau Sentarum je národní park chránící jezerní systém s největší biodiverzitou na světě, který se nachází v centru ostrova Borneo v provincii Západní Kalimantan. Leží v horní tektonické oblasti řeky Kapuas, asi 700 km proti proudu od delty. Povodí je rozsáhlou údolní nivou, skládající se z asi dvaceti sezónních jezer, sladkovodních bažin a rašelinišť, z toho park zabírá asi tři čtvrtiny těchto jezer. Přibližně polovinu parku tvoří jezera, zbytek bažinatý les.\n\nOblast o rozloze 800 km se poprvé stala přírodní rezervací v roce 1982, roku 1994 po zařazení do Ramsarské smlouvy rozšířena na 1 320 km (890 km je oblast bažinatého lesa a 430 km je suchá zem). Roku 1999 došlo k vyhlášení národním parkem.\n\nV parku žije velké množství ryb, zaznamenáno bylo okolo 240 druhů, včetně arowany asijské (\"Scleropages formosus\") a sekavky nádherné (\"Chromobotia macracanthus\"). Žije zde 237 druhů ptáků včetně čápa pestrého (\"Ciconia stormi\") a arguse okatého (\"Argusianus argus\"). Z celkem 143 druhů savců je 23 druhů endemitních pro ostrov, včetně kahaua nosatého (\"Nasalis larvatus\") a žije zde i relativně velká populace orangutanů. Z 26 zaznamenaných plazů park obývá například tomistoma úzkohlavá (\"Tomistoma schlegelii\") a krokodýl mořský (\"Crocodylus porusus\").\n\nNa jezerech je rozvinut tradiční rybářský průmysl. Západní část horní záplavové oblasti obývá na 20 000 lidí, 88 % z nich jsou malajští rybáři. Asi 3 000 lidí žije v parku v asi 20 vesnicích.\n"}
{"id": "1359977", "url": "https://cs.wikipedia.org/wiki?curid=1359977", "title": "Fitzwilliamovo muzeum", "text": "Fitzwilliamovo muzeum\n\nFitzwilliamovo muzeum, anglicky Fitzwilliam Museum, je muzeum umění a starověkých památek Univerzity v Cambridge, ležící na ulici Trumpington Street naproti Fitzwilliam Street, ve středu anglického města Cambridge. V sezóně 2011–2012 uměleckou instituci s volným vstupem navštívilo 470 tisíc osob.\n\nMuzeum představuje hlavní základnu konsorcia University of Cambridge Museums tvořeného osmi cambridgeskými muzei. Konsorcium je začleněno do projektu šestnácti partnerských institucí, jenž byl založen Anglickou uměleckou radou na podporu rozvoje muzejního sektoru. \n\nMuzeum bylo založeno v roce 1816 z odkazu knihovny a uměleckých sbírek věnovaných irským mecenášem Richardem FitzWilliamem, 7. vikomtem FitzWilliamem (1745–1816). Dědictví také zahrnovalo 100 tisíc liber na stavbu podstatné části zázemí muzea. Sbírky byly původněny vystaveny v budově staré Perse School na ulici Free School Lane. V roce 1842 došlo k jejich přestěhování do Old Schools, která v dané době sloužila jako univerzitní knihovna. Novou budovu v neoklasicistním stylu pro účely muzea navrhl architekt George Basevi a dokončil ji Charles Robert Cockerell. K otevření došlo roku 1848. Vstupní halu, zpřístupněnou v roce 1875, projektoval architekt Edward Middleton Barry. \n\nDalší rozsáhlou část dědictví zahrnující sbírku 84 obrazů a částku 80 tisíc liber odkázal univerzitě v roce 1912 anglicko-irský velkostatkář Charles Brinsley Marlay (1831–1912). Dvoupodlažní nástavbu muzejní budovy z roku 1931 částečně financovala Courtauldova rodina.\n\nMuzeum se skládá z pěti oddělení: starověké památky, užité umění, mince a medaile, rukopisy a tištěné knihy a také malby, kresby a tisky. \nUmělecké expozice starověké části zahrnují artefakty Núbie, starověkého Egypta, Řecka, Říma a římské provincie Aegyptus, rovněž představují díla západní Asie a nová galerie se zaměřuje na kyperskou kulturu. Užité umění obsahuje anglické a evropské kontinentální hrnčířství se sklářstvím, nábytkářstvím, hodinářstvím, vějíři, brněními, čínskou, japonskou a korejskou uměleckou tvorbou, koberci a kolekcí vzorků. Sekce rukopisů a tištěných knih je prezentována iluminovanými, knižními a hudebními manuskripty, stejně jako vzácnými tištěnnými knihami. \n\nV muzeu jsou vystavena malířská díla autorů, jakými byli Simone Martini, Domenico Veneziano, Tizian, Veronese, Rubens, Van Dyck, van Goyen, Frans Hals, Canaletto, Hogarth, Gainsborough, Constable, Monet, Degas, Renoir, Cézanne či Picasso a uvádí expozici umění 20. století. Mezi přední díla se řadí basreliéfy Persepole.\n\nV muzeu se nacházejí rozsáhlé kolekce alžbětinských virginalských hudebních rukopisů ze 16. století napsaných dobovými skladateli Williamem Byrdem, Johnem Bullem, Orlandem Gibbonsem a Thomasem Tallisem.\n\nEgyptská sbírka byla znovuotevřena po dvouleté renovaci, konzervaci a výzkumné činnosti v roce 2006.\n\nMuzeum představuje rozsáhlou expozici děl anglického krajináře Williama Turnera, jejíž základ vytvořila série dvaceti pěti akvarelů darovaných univerzitě roku 1861 Johnem Ruskinem. Tehdejší ředitel muzea sir Sydney Cockerell pokračoval v získání dalších osmi Turnerových akvarelů a některých jeho spisů.\n\nČást položek byla muzeu zapůjčena univerzitními kolejemi, například soubor impresionistických maleb vlastněných King's College, jenž zahrnuje Cézannův obraz \"Únos\" a studii pro \"Nedělní odpoledne na ostrově Grande jatte\" od Seurata.\n\nKolekce prerafaelitů zahrnuje jednu z verzí obrazu \"Poslední z Anglie\" od Forda Madoxe Browna.\n\n\n\n\n\n\n\n\nV roce 2015 muzeum představilo dvojici bronzových soch, sedících opilých jezdců na panterech, nazvaných podle jednoho z předchozích majitelů \"Rothschildovy bronzové sochy\", jejichž autorem by mohl být renesanční umělec Michelangelo. Pokud by se předpoklad potvrdil, staly by se skulptury jedinými dochovanými bronzovými sochami tohoto umělce.\n\nProfesor dějin umění cambridgeské univerzity Paul Joannides vyjádřil spojitost soch s jednou z Michelangelových kreseb ze studentského období, vystavenou v montpellierském Musée Fabre, která zachycuje stejné subjekty se shodným držením těla. Neutronový sken datoval vznik plastik do první dekády 16. století.\n\nJeden z návštěvníků rozbil 25. ledna 2006 tři velké orientální porcelánové vázy, které si vyžádaly rozsáhlou opravu. Večer 13. dubna 2012 došlo k odcizení osmnácti čínských uměleckých děl. Zloději byli dopadeni a odsouzeni k celkovému trestu osmnácti let vězení.\n\n\n\n"}
{"id": "1359980", "url": "https://cs.wikipedia.org/wiki?curid=1359980", "title": "Svratecký náhon", "text": "Svratecký náhon\n\nSvratecký náhon je umělý vodní tok v Brně. Většina náhonu, vedoucího od Svratky v Pisárkách přes Staré Brno do Trnité, byla po polovině 20. století zasypána. Současný tok je tvořen úvodním fragmentem v Pisárkách, kolem řeky Svratky.\n\nSoučasný Svratecký náhon je tvořen pouze fragmentem toku, který existoval do poloviny 20. století. Tento fragment je zároveň pravděpodobně jeho novější částí z přelomu 18. a 19. století. Začíná na Kamenomlýnském jezu na Svratce, u zaniklé osady Kamenný Mlýn vzniklé kolem stejnojmenného mlýna. Zatrubněný náhon vede podél Svratky a ulice Žabovřeské, přes Pisárky kolem úpravny vody. V prostoru mimoúrovňové křižovatky Pisárecké radiály s Velkým městským okruhem se vody náhonu dostávají na povrch a tečou strouhou podél Bauerovy ulice, kolem koupaliště Riviéra až k velodromu do malé nádrže, odkud voda teče do blízké Svratky.\n\nPřed polovinou 20. století náhon pokračoval kolem dnešní ulice Bauerovy a nedaleko odtud, jižně od velodromu, existoval přepad do Svratky, kam odtékala část vody náhonu. Většina však pokračovala dál, trasou původního Svrateckého náhonu, který zde až do konce 18. století začínal. Vedl na Staré Brno, ulicí Rybářskou k dnešnímu Mendlovu náměstí, na jehož současném západním okraji se nacházela městská plovárna. Tok pokračoval přes Starobrněnský mlýn uprostřed dnešního náměstí. U východního okraje náměstí, u severní části ulice Křížové a spodní části ulice Pekařské vytvořil velký meandr. Náhon poté zamířil jihovýchodně, z jihu obtekl historické budovy Fakultní nemocnice u sv. Anny, pokračoval k Hybešově ulici a dále vedl ulicí Vodní pod Petrov, kde původně stál Lamplův mlýn, na jehož místě později vznikly funkcionalistické lázně. Svratecký náhon odtud tekl východním směrem, přes dnešní severní část Uhelné ulice (za nádražím) k ulici Dornych, kolem které zamířili přibližně k dnešní křižovatce Dornychu ze Zvonařkou, kde se nacházel mlýn Dornych, za kterým se vléval do někdejší Ponávky (dnes Svitavský náhon).\n\nSvratecký náhon protékal nejen přes centrum Starého Brna, ale i dalším hustým předměstským osídlením, zejména v okolí dnešní Hybešovy ulice (ulice Vodní a Jircháře – bývalé předměstí V Jirchářích), a také u dnešní ulice Dornych, kde se nacházela předměstská čtvrť Náhon s textilními továrnami. Části města kolem toku, zejména kolem Dornychu, byly označovány jako brněnské nebo malé Benátky, neboť Svratecký náhon zde protékal mezi městskými domy a továrnami a tvořil zákoutí nepodobná italským Benátkám.\n\nPůvodní Svratecký náhon, vedoucí od dnešního velodromu v Pisárkách přes Staré Brno a kolem města do Ponávky, byl možná vedlejším ramenem Svratky, které bylo v průběhu 13. století upraveno na náhon. Ten přiváděl vodu do středověkého Brna a doplňkově i ke Starobrněnskému mlýnu, k Lamplovu mlýnu pod Petrovem a k mlýnu na Dornychu. Asi na přelomu 18. a 19. století vznikla novější část náhonu v Pisárkách, která je zachována dodnes, tedy od jezu v Kamenném Mlýně k velodromu.\n\nV roce 1896 byl meandr náhonu ve východní části Mendlova náměstí zasypán a tok byl mezi Starobrněnským mlýnem a nemocnicí u sv. Anny napřímen a zatrubněn. Úsek náhonu od svatoanenského areálu přes Vodní ulici po Nové sady byl zatrubněn během druhé světové války, před rokem 1943. Zbylá část za Novými sady až po soutok s Ponávkou zanikla někdy po druhé světové válce, zřejmě v 50. letech. (Koryto náhonu v prostoru bývalé továrny Vlněna na Dornychu bylo odkryto při archeologickém výzkumu v letech 2016–2017, kdy došlo ke zboření areálu kvůli stavbě nových administrativních budov.) Na počátku 60. let 20. století proběhla asanace Starého Brna, při které byl zasypán Svratecký náhon od velodromu podél Rybářské ulice na Mendlovo náměstí. Zůstala tak existovat pouze strouha v Pisárkách tvořená novější částí náhonu.\n\nS existencí Svrateckého náhonu úzce souvisí dvoje lázně. Ve druhé polovině 19. století byla na dnešním západním okraji Mendlova náměstí vybudována městská plovárna, která užívala vodu z náhonu. V letech 1927 bylo toto otevřené koupaliště funkcionalisticky přestavěno Bohuslavem Fuchsem. Říční lázně zanikly v 60. letech 20. století při asanaci Starého Brna a zasypání náhonu.\n\nPočátkem 20. století vznikly v sousedství Lamplova mlýna pod Petrovem lidové sprchové lázně. Jejich budova byla v letech 1927–1928 přestavěna Bohuslavem Fuchsem na městské vanové lázně v Kopečné ulici.\n\n"}
{"id": "1359982", "url": "https://cs.wikipedia.org/wiki?curid=1359982", "title": "Uncle Dysfunktional", "text": "Uncle Dysfunktional\n\nUncle Dysfunktional je páté studiové album anglické skupiny Happy Mondays. Vydáno bylo 2. července roku 2007 společností Sequel Records a jeho producentem byl Sunny Levine. Jde o první desku kapely po patnácti letech – tu předchozí skupina vydala v roce 1992 pod názvem \"Yes Please!\" Na desce se nachází například coververze písně „Rush Rush“ od americké zpěvačky Debbie Harry.\n\n\na další\n"}
{"id": "1359983", "url": "https://cs.wikipedia.org/wiki?curid=1359983", "title": "Benzochinon", "text": "Benzochinon\n\nBenzochinon je označení pro chinon s jedním benzenovým jádrem, existují pouze dva izomery:\n\n\nBenzochinony byly nalezeny v oddencích rostliny \"Iris kemaonensis\".\n"}
{"id": "1359992", "url": "https://cs.wikipedia.org/wiki?curid=1359992", "title": "Enony", "text": "Enony\n\nEnony jsou organické sloučeniny s alkenovou skupinou konjugovanou s ketonovou skupinou, tedy α,β-nenasycené ketony. Nejjednodušší takovou sloučeninou je methylvinylketon (butenon, HC=CHCOCH). Obdobné, tedy α,β-nenasycené, aldehydy se nazývají enaly, kam patří například akrolein (HC=CHCHO).\n\nEnony se obvykle vyrábějí aldolovou kondenzací nebo Knoevenagelovou kondenzací. Některé významné enony, například mesityloxid a izoforon vznikají kondenzačními reakcemi acetonu.\n\nPři Meyerově–Schusterově přesmyku je výchozí látkou propargylalkohol. Cyklické enony lze připravit Pausonovou–Khandovou reakcí.\n\nEnony mohou procházet různými typy reakcí:\n\n\nEnony by neměly být zaměňovány s keteny (R2C=C=O). Enaminy se podobají enonům, místo karbonylu mají aminovou skupinu.\n\nRegiospecifická tvorba je řízená tvorba enolátů zvláštní deprotonací na jednom z α uhlíků ketonové výchozí molekuly. Jedná se o jeden z nejlépe popsaných postupů k zavedení chemické komplexnosti u přírodních látek a při totálních syntézách. Jako příklad lze použít totální syntézu progesteronu popsanou na následujícím obrázku:\n\nKdyž ketony reagují se zásadami, mohou vznikat enoláty, přičemž k deprotonaci může dojít na kterémkoli z α uhlíků. Selektivita je určována prostorovými i elektronovými efekty na α uhlíku i tím, jaká zásada je použita.\n\nPrekurzorem v regiospecifické tvorbě enolátů mohou být také enony. Tento proces poprvé popsal Gilbert Stork, který je nejvíce znám díky svému podílu na studii metod selektivní přípravy enolátů.\n\nStorkova metoda rovněž využívá enony jako „maskovanou funkcionalitu“ enolátu. Reakcí enonu s lithiem vzniká enolát na α uhlíku enonu. Enolát může být následně zachycen nebo alkylován. S využitím „maskované funkcionality“ je možné vytvořit enoláty, které se nedají získat tradičními postupy.\n\nRegiospecifická tvorba enolátů pomocí maskované funkcionality se často používá při syntéze přírodních látek, například steroidního hormonu progesteronu., Stork a jeho spolupracovníci ji použili ke stereospecifickému vytvoření jednoho z kvaternárních uhlíků v molekule.\n"}
{"id": "1360000", "url": "https://cs.wikipedia.org/wiki?curid=1360000", "title": "Zvíkovec (zámek)", "text": "Zvíkovec (zámek)\n\nZvíkovec je zámek ve stejnojmenném městysi v okrese Rokycany. Postaven byl roku 1753 v barokním slohu na místě starší tvrze, ale dochovaná podoba je výsledkem klasicistní úpravy z roku 1794. Zámecký areál je chráněn jako kulturní památka ČR.\n\nPodle Augusta Sedláčka existovalo panské sídlo ve Zvíkovci odedávna. Již v letech 1229–1240 se v písemných pramenech objevují bratři Vlček, Jindřich a Vícemil ze Zvíkova. První písemná zmínka o tvrzi však pochází až z roku 1543, ve kterém si ji do obnovených desk zemských spolu s městečkem, dvorem a několika vesnicemi vložil Linhart Zvíkovský z Brodů. Jeho rod v městečku sídlil od poloviny patnáctého století. Po Linhartovi statek převzal Bohuslav Zvíkovský z Brodů, po kterém jej zdědila jediná dcera Johanka provdaná za Kryštofa Kokořovce z Kokořova. Její smrtí rod Zvíkovských roku 1595 vymřel a panství zůstalo manželovi. Kryštof Kokořovec je vlastnil jen do roku 1601, kdy Zvíkovec prodal Václavu Varlejchovi z Bubna, který se zúčastnil stavovského povstání, za což mu byl zkonfiskován veškerý majetek.\n\nNovým majitelem se roku 1621 stal Přibík Jeníšek z Újezda a v roce 1623 panství koupil Václav Heraklius z Blíživa, který je roku 1633 prodal hraběti Vilémovi Klenovskému z Janovic. Hrabě tvrz koupil pro svou dceru Evu Eufrosinu, provdanou za Adama Týřovského na Chříči. Během třicetileté války byla tvrz vypálena a Eva ji v roce 1656 jako pustou prodala Mikuláši Václavu Broumovi z Miřetic. Jeho potomci panství drželi až do roku 1737, kdy je koupil František Ladislav Nesslinger ze Selchengrabenu.\n\nVýznamnou majitelkou se stala Františka Rabenhauptová ze Suché, která tvrz od Františka Nesslingera koupila v roce 1748 a o pět let později nechala na jejím místě postavit barokní zámek. Její dcera Anna Marie z Vydří panství roku 1763 prodala hraběti Františku Josefovi Kinskému. V roce 1786 od něj zámek koupil hrabě Prokop Hartman z Klarštejna, který v roce 1794 nechal zámeckou budovu zvýšit o jedno patro a upravit v klasicistním slohu. Další majitelé se často střídali. Od roku 1809 mezi ně patřil rytíř Matyáš Kalina z Jäthensteinu, který spolu s Václavem Krolmusem v okolí prováděl první archeologické výzkumy. Ve druhé polovině dvacátého století v zámku sídlil sociální ústav pro mládež.\n\nDvoupatrová budova s mansardovou střechou má dvě křídla spojená v tupém úhlu. Hlavní průčelí je zdůrazněné dvěma postranními rizality ohraničenými průběžnými pilastry a zakončenými segmentovými štíty. Uprostřed průčelí se nachází třetí rizalit s trojhranným štítem s vázami a balkonem neseným polosloupy. Obdélná francouzská okna v prvním patře rizalitu mají suprafenestry zdobené šátkovými festony a římsami, které se stáčí do volut. Vjezd do zámku se nachází pod balkonem a jeho průjezd je zaklenutý čtveřicí polí pruské klenby. Novodobě upravené plochostropé místnosti jsou přístupné průběžnou chodbou podél zadních průčelí. Jednotlivá patra jsou spojena schodišti na koncích chodby. Hlavní schodiště s klenbou se štukovými zrcadly je na západní straně.\n\nK památkově chráněnému areálu patří také brána, obytná budova v hospodářském dvoře, dvojice chlévů, bývalý pivovar (čp. 2), park a tarasní zeď s balustrádou.\n\n"}
{"id": "1360004", "url": "https://cs.wikipedia.org/wiki?curid=1360004", "title": "Satellite Awards 2016", "text": "Satellite Awards 2016\n\n21. ročník udílení Satellite Awards se konal 19. prosince 2016. Nominace byly oznámeny dne 29. listopadu 2016.\n\n"}
{"id": "1360005", "url": "https://cs.wikipedia.org/wiki?curid=1360005", "title": "Iowa Film Critics Association Awards 2016", "text": "Iowa Film Critics Association Awards 2016\n\n14. ročník předávání cen asociace Iowa Film Critics Association se konal dne 10. ledna 2017.\n\nTučně jsou označeni vítězové.\n\n\n\n\n\n\n\n\n\n\n\n"}
{"id": "1360006", "url": "https://cs.wikipedia.org/wiki?curid=1360006", "title": "Strašínská madona", "text": "Strašínská madona\n\nStrašínská madona (též \"Assumpta ze Strašína\") je socha Panny Marie s dítětem, která se nachází v kostele Narození Panny Marie ve Strašíně u Sušice. Současná socha je z roku 2017. Jedná se o kopii té původní z konce 15. století, která byla ukradena v roce 1990 a dosud se nenašla.\n\nIkonografie sochy vychází ze středověkých interpretací Zjevení svatého Jana, které popisuje Pannu Marii jako ženu sluncem oděnou s měsícem pod nohama. Originální dřevěná plastika madony byla vyřezaná z lipového dřeva a bez korunky měřila 110 cm. Jedná se o tak zvanou Assumptu – Královnu nebes. Madona stojící na půlměsíci obráceném směrem dolů symbolizuje Nanebevzatí Panny Marie jako Královny nebes s žezlem v pravé ruce a s dítětem v náručí.\n\nPůvodní ze dřeva vyřezávanou sochu madony kostelu věnoval hradní pán Půta Švihovský z Rýzmberka, králův rádce a nejvyšší sudí Království českého, který se ve své době (v letech 1434–1444) zasloužil o gotickou přestavbu kostela Narození Panny Marie ve Strašíně.\n\nKopie odcizeného originálu byla provedena umělci, kteří ovládají středověké techniky. Nejdříve byl zhotoven hliněný model v poměru 1:1, poté proveden odlitek ze speciální hmoty Acrystal. Ten se dále povrchově upravoval a opatřil křídovým povrchem pro nanesení zlacení a barevné polychromie. Závěrečnou restaurátorskou úpravu Strašínské madony provedla akademická malířka a restaurátorka Klára Kolářová. Kopie madony byla osazena na místo původního orginálu koncem roku 2017.\n\n"}
{"id": "1360011", "url": "https://cs.wikipedia.org/wiki?curid=1360011", "title": "Petřínské sady", "text": "Petřínské sady\n\nPetřínské sady je souhrnný název pro park na severovýchodním svahu Petřína. Zhruba v místech dnešní lanové dráhy bývala zeď, která oddělovala dvě historické části - Seminářskou zahradu a zahradu Nebozízek. Tyto dvě zahrady jsou pod názvem Park Petřín nebo Petřínské sady chráněny jako kulturní památka České republiky. \n\nČást parku na vrcholové plošině kopce v okolí Petřínské rozhledny, Zrcadlového bludiště a kostela svatého Vavřince je nazývaná Park (Sad) u Petřínské rozhledny a je samostatnou kulturní památkou. Do komplexu Petřínských sadů již nepatří sousední Kinského zahrada nebo Růžový sad, které odděluje od Petřínských sadů Hladová zeď.\n\nSeminářská zahrada byla založena v 17. století a původně patřila malostranskému klášteru bosých karmelitánů u Panny Marie Vítězné. Po zrušení kláštera převzal zahradu v r. 1793 arcibiskupský seminář. Při obnově v letech 1912-14 byly vybudovány cesty a zahrada byla osázena ovocnými stromy. Majetkem hlavního města Prahy je od r. 1927, zpřístupněna veřejnosti byla r. 1930.\n\nZahrada Nebozízek je v majetku pražské obce již od r. 1822 - původně zde byly vinice a ovocný sad. Veřejnosti je zahrada přístupná od r. 1842, v letech 1891–95 proběhla rozsáhlá přeměna na anglický park podle plánů zahradního architekta Františka Josefa Thomayera. Poté, co pražská obec odkoupila Seminářskou zahradu, byly zbourány obvodové zdi a obě zahrady byly propojeny.\n\nPark je rozložen ve strmém svahu a je propleten sítí cest, místy doplněných schodišti. Spodní část má geometrickou úpravu, horní partie nad Vyhlídkovou cestou, procházející místy kolem pískovcových skal, mají charakter lesoparku. V Seminářské zahradě jsou vysazeny ovocné stromy. Parkem prochází lanová dráha z r. 1891 s mezistanicí u restaurace Nebozízek. Další stavby se nacházejí v Seminářské zahradě: kaple Jezulátka se zvonkovitou střechou a bývalý klasicistní refektář, později využívaný jako hostinec. Výzdobu parku představují dvě fontány a několik soch a pomníků: především pomník Karla Hynka Máchy (od Josefa Václava Myslbeka z let 1910-12), dále Vítězslava Nováka, Vojty Náprstka, Jana Nerudy a Ferdinanda Lauba.\n\n"}
{"id": "1360012", "url": "https://cs.wikipedia.org/wiki?curid=1360012", "title": "Villa Lill", "text": "Villa Lill\n\nVilla Lill (čp. 897) je prvorepubliková funkcionalistická vila v ulici T. G. Masaryka (dříve Gollova) ve vilové čtvrti dříve známé jako Zahradní Město v Kadani. Stavba vily byla dokončena roku 1929. Jako autor projektu je uváděn kadaňský stavitel Johann Petzet, avšak základní železobetonovou konstrukci realizovala firma Eisenbeton Ing. Gerharda Neumanna. Stavebníkem a majitelem vily byl JUDr. Karl Lill.\n\nFunkcionalistická Villa Lill rozhodně vykazuje rukopis stavitele orientujícího se v nejnovějších architektonických trendech tehdejší meziválečné střední Evropy. Projekt vily je inspirován například výmarsko-desavským Bauhausem. Samotný zakladatel Bauhausu Walter Gropius dokonce několik let před stavbou Villy Lill v roce 1924 přednášel v Ústí nad Labem a jeden z jeho týmů tam roku 1928 navíc vypracoval urbanistický projekt pro tzv. Severní terasu. Není proto náhoda, že firma Eisenbeton Ing. Gerharda Neumanna, která realizovala železobetonovou konstrukci vily Lill, měla své sídlo právě v Ústí nad Labem, kde se mohl její majitel snadno s Bauhausem seznámit. Jelikož se však nepodařilo dohledat veškerou dokumentaci, lze se jen domnívat, zda byl Ing. Neumann skutečně hlavním inspirátorem projektu. \n\nVýstavba probíhala od dubna do listopadu 1929. Během kolaudace 23. listopadu 1929 se stavební komise zaměřila především na stabilitu stropních konstrukcí a vyžádala si od statiků další zkoušky. \n\nZ unikátně řešeného interiéru se do dnešní doby dochovaly pouze fragmenty. Mezi nimi je například část původního schodištního zábradlí, atypické kliky u dveří, nebo stále funkční originální topná tělesa. Také exteriér vily prošel pozdějšími úpravami, především jej změnila nepůvodní brizolitová fasáda.\n\nOd konce roku 1929 kdy byla Villa Lill zkolaudována, ji obývala rodina Karla Lilla (1893–1941). JUDr. Karl Lill se narodil v dnes již zaniklé obci Lipnice u Sokolova, jeho otec byl zaměstnán jako pivovarský úředník. Po maturitě na gymnáziu v Karlových Varech studoval Karl Lill v letech 1912–1919 na Právnické fakultě německé Karlo-Ferdinandovy univerzity v Praze. Poté co dokončil studia, se usadil nejprve v Doubí u Karlových Varů, odkud se roku 1920 přestěhoval do Kadaně. V Kadani se o čtyři roky poté v roce 1924 oženil s místní rodačkou Annou, rozenou Rudolf. Manželům se postupně narodily dvě děti, a sice dcera Annemarie (1924) a syn Karl Franz (1927). JUDr. Karl Lill provozoval v Kadani od roku 1925 vlastní advokátní kancelář. \n\nJiž jako úspěšný právník však začal záhy koketovat s totalitní nacionálně-socialistickou ideologií. Připojení českého pohraničí k hitlerovskému Německu v roce 1938 jednoznačně přivítal a stal se aktivním členem NSDAP. Byl dokonce jmenován okresním vedoucím NSRB, Nacionálněsocialistického svazu právníků pro okres Kadaň, v rámci kterého se podílel na prosazování právního řádu nacionálně-socialistického Německa. JUDr. Karl Lill prokázal definitivně svůj fanatický zápal k nacismu, když roku 1940 ve svých sedmačtyřiceti letech dobrovolně narukoval do wehrmachtu. Byl zraněn na západní frontě a v únoru roku 1941 zemřel ve vojenském lazaretu v Erlangenu u Norimberku. Jeho syn Karl Franz Lill, student kadaňského gymnázia, byl ve svých sedmnácti letech povolán v listopadu 1944 do wehrmachtu, kde sloužil jako příslušník pěší divize v Rahmelu (dnes polská Rumia). Účastnil se obrany Gdaňsku před postupem Rudé armády, kde padl do zajetí. Později žil ve Spojených státech a v 60. letech dokonce znovu navštívil Kadaň. Annemarie Lill byla ke konci války nasazena na práci u tzv. Říšské pracovní služby a v červnu roku 1945 byla společně s matkou vypovězena z Československa.\n"}
{"id": "1360013", "url": "https://cs.wikipedia.org/wiki?curid=1360013", "title": "Villa Jaklin", "text": "Villa Jaklin\n\nVilla Jaklin (čp. 931) je rodinný dvojdům vilového charakteru v ulici T. G. Masaryka (dříve Gollova) ve vilové čtvrti dříve známé jako Zahradní Město v Kadani. Jeho stavba byla dokončena roku 1931. Autorem projektu je stavitel Johann Petzet, který jej vypracoval pro kadaňského učitele Andrease Jaklina.\n\nZhruba v polovině současné ulice T. G. Masaryka se nachází zprvu nenápadný dům obdélníkového půdorysu, který byl v minulosti honosně nazýván jako \"Villa Jaklin\". Na základě stavebního povolení z března roku 1931 jej pro kadaňského učitele Andrease Jaklina vystavěl architekt a stavitel řady dalších kadaňských vil, Johann Petzet. Ve stavební dokumentaci je budova klasifikována jako rodinný dvojdům. Realizace byla dokončena již v srpnu 1931, kdy se v domě sešla kolaudační komise. Zajímavostí je, že ještě v únoru 1932 byl kadaňský stavitel Johann Petzet upomínán Městským úřadem, aby od novostavby nechal konečně odklidit suť a nepoužitý stavební materiál. Posledním důležitým zásahem do dispozice vily bylo zřízení obytné místnosti v podkroví s dřevěnými stěnami zpevněnými heraklitem. \n\nStavebník a první majitel vily, Andreas Jaklin, se narodil roku 1886 v Přehýšově u Stříbra do západočeské selské rodiny. Poté co absolvoval učitelský ústav, působil na řadě obecných a měšťanských škol a ještě před začátkem první světové války tak působil v Klášterci nad Ohří. Právě v Klášterci se roku 1912 oženil s Annou, rozenou Trux, rodačkou z Mariánského Údolí, vesnice na levém břehu řeky Ohře mezi Kláštercem a Kadaní. Roku 1914 se novomanželům narodil syn Lothar. Když si roku 1931 nechala rodina postavit rodinný dům v Kadani, byl již nějakou domu Andreas Jaklin odborným pedagogem kadaňské chlapecké měšťanské školy, která tehdy sídlila v Jahnově ulici (v současnosti ulice 5. května) v novorenesanční budově čp. 620, která je v současnosti budovou kadaňského gymnázia. Za druhé světové války sotva třicetiletý a stále svobodný Lothar Jaklin narukoval do wehrmachtu. Válečné mašinérii neunikl ani jeho otec Andreas Jaklin, když byl ke konci války v únoru 1945 jako již osmapadesátiletý povolán ke kadaňskému oddílu německé domobrany (Volkssturm), ve které se museli podle rozkazu Adolfa Hitlera povinně sdružit všichni muži ve věku od šestnácti do šedesáti let. V Kadani se Volkssturm tvořený téměř výhradně dětmi a starci měl postavit na odpor postupující Rudé armádě na jakési barikádě na silnici nedaleko Františkánského kláštera. Nelze však potvrdit, zda se Andreas Jaklin tohoto odporu skutečně účastnil. Na počátku roku 1945 našli ve Ville Jaklin přechodný úkryt utečenci z různých koutů bortící se ¨Třetí říše, a sice ze Slezska, Horních Frank a z Rakouska. Osudy Lothara Jaklina nám zatím nejsou známy. Jeho rodiče byli v červnu roku 1945 vypovězeni z Československa.\n"}
{"id": "1360015", "url": "https://cs.wikipedia.org/wiki?curid=1360015", "title": "Atlantismus", "text": "Atlantismus\n\nAtlantismus, někdy také atlanticismus, je politický a kulturní postoj podpory úzké vzájemné spolupráce mezi Spojenými státy, Kanadou a Evropou týkající se politických, ekonomických a obranných vazeb, které mají zajistit prosperitu a bezpečnost skrze ochrany hodnot západní civilizace.\n\n\n\n"}
{"id": "1360018", "url": "https://cs.wikipedia.org/wiki?curid=1360018", "title": "Mistrovství České republiky v orientačním běhu 1996", "text": "Mistrovství České republiky v orientačním běhu 1996\n\n4. ročník Mistrovství České republiky v orientačním běhu proběhl v roce 1996 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 1996. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1360020", "url": "https://cs.wikipedia.org/wiki?curid=1360020", "title": "Kostel svatého Michala (Rýmařov)", "text": "Kostel svatého Michala (Rýmařov)\n\nKostel svatého Michala v Rýmařově se nachází v okrese Bruntál. Filiální kostel náleží k Diecézi ostravsko-opavské, Děkanát Bruntál, Římskokatolická farnost Rýmařov. Kostel se nachází na Školním náměstí v nadmořské výšce 605 m n. m. v severní části historického jádra.\n\nKostel byl zapsán do státního seznamu před rokem 1988.\n\nKostel byl založen v druhé polovině 13. století se vznikem města Rýmařov. Původní stavba byla dřevěná, ve 14. století (1351–1360) už zděná. Kostel byl upravován v 15. století po válečných škodách. V 16. století byl kostel užíván protestanty . V letech 1559 a 1561 postihly kostel požáry. V roce 1609 kostel opět vyhořel a následně byla provedena přestavba v renezančním slohu. V roce 1625 byla zahájena rekatolizace v Rýmařově, ukončena byla v roce 1628. Další požár poškodil kostel v roce 1668. Kostel byl přestavěn, věž byla zastřešena jehlancovou střechou, pořízen nový interiér z velké části věnován hrabětem Harrachem. V roce 1681 byl svatý Michal ustanoven patronem města a byl mu zasvěcen kostel. Poslední velký požár byl v roce 1790, který spustošil celé město, ale škody na kostele byly oproti dřívějším menší. Kostel byl opět obnoven s úpravami v duchu klasicizmu a historizujících slohů. Tyto úpravy byly dokončeny v roce 1818. V kostele se nachází hrobka člena rodiny Hoffmanů z Grünbüchlu.\n\nV letech 1999–2000 byl kostel celkově rekonstruován.\n\nOrientovaná trojlodní zděná stavba podélného půdorysu s pětibokým závěrem. Závěr podepřen opěrnými pilíři mezi pilíři vysoká okna se zalomeným obloukem. Sakristie na severní straně kněžiště je pravoúhlá s oratoří v patře. Osově v západním průčelí přisazena hranolová věž ukončená helmou s lucernou a cibulí krytá plechem. Střecha kostela sedlová krytá břidlicí, sanktusník zakončen cibulí. Původní gotické jádro se znaky historizujícího slohu.\n\nKněžiště zaklenuto valenou klenbou s výsečemi. Štuková žebra v ose klenby a po stranách kápí se sbíhají do dvou kruhových svorníků. Žebra dosedají na štukové konzoly zdobené hlavičkami andílků a ornamentálním dekorem. Klenba trojlodí síňového typu je křížová s pilíři s hlavicemi, ze kterých vybíhají štukové pasy. Kruchta je dřevěná visutá s vybíhajícími bočními rameny (ve tvaru U). Z původního interiéru se dochovaly tribuny, oltář a Růžencová kaple.\n\nProstá barokní kaple byla postavena na evangelijní straně kostela v roce 1688. Je obdélníkového půdorysu s dřevěnou oratoří a malovaným parapetem, kterou podpírají dřevěné pilíře. Obrazy Růžencové kaple v roce 1725 maloval Jan Kryštof Handke (1694–1774). Oltář kaple zdobí jeho obraz s Pannou Marií, sv. Dominikem a sv. Kateřinou Sienskou. Také obraz sv. Jana Nepomuckého na pravé straně kaple je jeho dílem. Růžencová kaple přečkala bez poškození požár v roce 1790.\n\nPři požáru 27. května 1668 se následkem žáru roztavily tři kostelní zvony. Z jejich zbytků byl slit nový zvon v roce 1668 o průměru 105 cm.\n\nZvon Panny Marie o průměru 87 cm byl ulit v roce 1668 lotrinským zvonařem Štěpánem Mollotem. V době první světové války byl 8. září 1916 rekvírován.\n\nZvon z roku 1680 byl přelit v 1690 a znovu 1699 olomouckým zvonařem Pavlem Reimerem (?–1695) na nový o průměru 72 cm.\n\nSanktusníkový zvon z roku 1689 o průměru 49 cm byl ulit olomouckým zvonařem Pavlem Reimerem (?–1695). V době první světové války byl rekvírován 19. října 1916.\n\nV roce 1923 byl ulit zvon sv. Josef o průměru 60 cm ve zvonařství Richard Herold z Chomutova, byl přemístěn z kostela sv. Martina v Jiříkově, kde je zmiňován ještě v roce 1945. Nese nápisy: ITE AD JOSEP. SUMPTIBUS JOSEPH ALT, JOSEPH POLLZER / ALOISIAE TOMANTKE. GEGOSSEN VON RICHARD HEROLD / IN KOMOTAU 1923.\n\n\n"}
{"id": "1360021", "url": "https://cs.wikipedia.org/wiki?curid=1360021", "title": "Kostel Narození Panny Marie (Strašín)", "text": "Kostel Narození Panny Marie (Strašín)\n\nKostel Narození Panny Marie se nachází v západočeské obci Strašín, nedaleko Sušice. Jedná se o trojlodní barokní stavbu. Kostel byl založen ve 13. století a prošel řadou rekonstrukcí.\n\nPůvodně jednolodní románská stavba zhruba z poloviny 13. století, prošla gotickou i barokní přestavbou. Během barokní úpravy byly přistavěny boční lodě, a tak se proměnila na trojlodní baziliku. Postranní lodě byly zaklenuty třemi křížovými klenbami s kamennými žebry. Půdorys stavby se tak rozšířil do přibližného tvaru čtverce. Stavebně-historický průzkum kostela v letech 1997–98 potvrdil dochované části původního opevnění hradu, kamenné hradby a bašty. V dnešním sklepě pod kaplí svaté Barbory se zachoval prostor zaklenutý valenou klenbou. Ve stěnách jsou zazděny střílny. Všechny hradby, které obepínají areál kostela mají polygonální půdorys. Součástí areálu je i barokní kostnice, fara a Mariánská zahrada s kaplí za kostelem. \n\nPůdorys kostela je přibližně ve tvaru čtverce při zachování původní délky. Původní trojúhelný štít ukončující kněžiště poskytuje plochu pro náštěnou malbu. Čistě barokní přístavbou jsou pouze dvě dvoupatrové hranolové věže na bocích presbytáře. Interiér středověkého kostela svůj charakter nezměnil. Středověké okno kněžiště bylo využito jako nika pro umístění Madony nad vstupem do kostela.\n\nArchitekturu hlavního oltáře charakterizují dva šroubovité a dva hladké sloupy s korintskými hlavicemi, které nesou mohutné zvlněné kladí. Vedle dynamicky vzhlížejících postav andělů na oltářním retábulu jsou sochy světců sv. Petra a Pavla v životní velikosti, stejně jako sochy sv. Jana Křtitele a sv. Jana Nepomuckého. Do středu barokního oltáře byla umístěna nejcennější sakrální památka nejen kostela, ale celého regionu – gotická milostná socha Strašínské Madony, kterou kostelu koncem 15. století daroval velmož Půta Švihovský z Rýzmberka, pán na hradech Švihov a Rabí. \n\n\n\n"}
{"id": "1360022", "url": "https://cs.wikipedia.org/wiki?curid=1360022", "title": "Prezidentské volby v Lotyšsku 2015", "text": "Prezidentské volby v Lotyšsku 2015\n\nPrezidentské volby v Lotyšsku 2015 se konaly 3. června 2015. Na čtyřleté období v nich byl zvolen bývalý lotyšský ministr životního prostředí a obrany Raimonds Vējonis ze Strany zelených. Do funkce oficiálně nastoupil 8. července téhož roku. Jednalo se o nepřímou volbu prezidenta jednokomorovým parlamentem Saeimou se sto zákonodárci, tj. se sto voliteli.\n\nDosavadní prezident Andris Bērziņš v dubnu 2015 oznámil, že nebude kandidovat na druhý čtyřletý prezidentský mandát.\n\nVládní koalice se nedohodla na společném kandidátovi, přičemž \"Svaz zelených a rolníků\" nominoval na post prezidenta bývalého ministra životního prostředí a obrany Raimondse Vējonise, jenž měl také podporu většiny poslanců Jednoty. Nacionální sdružení jmenovalo jako svého kandidáta bývalého soudce Evropského soudního dvora Egilse Levita, kterého podpořila také část Jednoty Lolity Čigāne a poslanci strany Ze srdce pro Lotyšsko.\n\nDvě opoziční strany také nominovaly své kandidáty - Sdružení regionů Lotyšska nominovalo Mārtiņše Bondarse a Sociálně demokratická strana „Shoda“ nominovala Sergeje Dolgopolova.\n\nV prvním kole nebyl v Saeimě nikdo zvolen. Ve druhém kole vypadl s nejméně hlasy Mārtiņš Bondars. Ve třetím kole byl vyloučen Sergejs Dolgopolovs. Ve čtvrtém kole zůstali tedy zbylí dva kandidáti - Egils Levits a Raimonds Vējonis. V rozhodujícím hlasování zvítězil Vējonis, který získal 46 hlasů pro. Levits získal pouze 26 hlasů pro. V závěrečném kole se pro Vējonise vyjádřilo 55 hlasujících, proti jich bylo 42. Dva hlasující se volby zdrželi, jeden hlas byl neplatný.\n\n"}
{"id": "1360024", "url": "https://cs.wikipedia.org/wiki?curid=1360024", "title": "Kostel svatého Jana Křtitele (Mlázovy)", "text": "Kostel svatého Jana Křtitele (Mlázovy)\n\nKostel svatého Jana Křtitele se nachází v obci Mlázovy v blízkosti zámeckého areálu. Jedná se o raně gotickou stavbu, která byla později barokně upravena.\nPrvní písemné zprávy o panství Mlázovy pocházejí z první třetiny 16. století, kdy existují záznamy o Janu Mlázovském z Těšnice a Petru Mlázovském z Těšnice na Mlázovech. Rod Jindřicha Tomka z Čejkov zde zůstává až do roku 1694. Potom tvrz s poplužním dvorem, pivovarem, chmelnicemi, zahradami a sady kupuje Jan Václav Příchovský z Příchovic. Od roku 1689 spadají Mlázovy pod farnost Kolinec. V roce 1712 se gotická tvrz s poplužním dvorem stala majetkem Jana Viléma Bernklau ze Schönreuthu, který roku 1721 na jejím místě dostavěl nový barokní zámek. Celý majetek o 4 roky později přešel na jeho dceru Barboru Kateřinu, provdanou Bergovou. V květnu 1773 zřizuje další vlastník zámku Jan Josef Bořek Dohalský z Dohalic zámecké kaplanství a spravuje ho až do roku 1788. Pak se majitelé střídají častěji.\n\nAž do 20. století sloužil kostel jako zámecká kaple. Jeho hlavní loď je polygonálně uzavřena pětibokým kněžištěm (presbytář) a opatřena sakristií a oratoří v patře. Presbytář s paprsčitě žebrovou klenbou je uprostřed zakončen hladkým svorníkem a prolomen čtyřmi okny z nichž pouze jedno s otvorem 15 cm je původní. Střechu kostela uzavírá cibulovitá kopule se zvonicí. Lomený oblouk s mělkým profilováním tvoří vchod na severní straně kostela. Hlavní loď kostela s plochým stropem je dlouhá 8,30 m a široká 7,60 m. Její interiér zdobí tři barokní oltáře se sochařskou výzdobou. Dochovala se původní křtitelnice a Madona s dítětem ze 14. století. V obvodní zdi kostelního hřbitova směrem na východ, je umístěna románská kaple.\n\nZdroj: farní kronika\n"}
{"id": "1360025", "url": "https://cs.wikipedia.org/wiki?curid=1360025", "title": "Římskokatolická farnost Valašské Meziříčí", "text": "Římskokatolická farnost Valašské Meziříčí\n\nŘímskokatolická farnost Valašské Meziříčí je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem Nanebevzetí Panny Marie.\nPředchůdcem současného kostela byl menší kostel sv. Kunhuty ze 13. století. První písemná zmínka o současném kostele pochází z roku 1419. V roce 1572 kostel vyhořel a byl renesančně přestavěn. Kostel poté ještě několikrát vyhořel (především v období třicetileté války). V letech 1681 až 1682 byla ke kostelu přistavěna barokní kaple Panny Marie a žerotínská oratoř, na níž je vyobrazen žerotínský erb. V polovině 18. století byla hlavní loď kostela přestavěna v barokním stylu.\n\nJedním z filiálních kostelů byl kostel sv. Jakuba v Krásně, postavený v 16. století, a to na místě rotundy z 12. století. První písemná zpráva o tomto kostele je z roku 1545. Pozdější dostavby byly realizovány v barokním stylu.\nK lednu 2018 je farářem R. D. Mgr. Pavel Stefan. Ten je zároveň místoděkanem děkanátu Valašské Meziříčí.\n\nVe farnosti se pravidelně pořádá tříkrálová sbírka. V roce 2017 se při ní vybralo ve Valašském Meziříčí 446 978 korun. \n\nPro farnosti Valašské Meziříčí a Lešná vychází desetkrát ročně farní občasník.\n"}
{"id": "1360032", "url": "https://cs.wikipedia.org/wiki?curid=1360032", "title": "Places (hudební skupina)", "text": "Places (hudební skupina)\n\nPlaces je česká alternativní rocková/indie rocková skupina původem z Ostravy, která vznikla v roce 2010.\n\nSvůj sound postupně vypracovala do indie-rockové současnosti, která nezapře ani vlivy post-rocku a shoegaze. Po třech \"podomácku nahraných\" demo EPs kapela přišla s debutovou deskou Distant Edges (X Production, 2016) a singlem Goodbye to Me (Traveller) (2017) pod produkcí Tomáše Neuwertha. V současné době má kapela na kontě další singly; Anxiety (2018) a Nobody Get Hurt (2019). \n\nZasněné atmosférické krajiny zdobené naléhavým vokálem zpěvačky Evy Konečné místy připomínají britské kapely spojené s labelem 4AD. Kapela má za sebou vystupování na prestižních domácích festivalech (Colours of Ostrava, Metronome, Rock for People, United Islands, Hradecký slunovrat, Beseda u Bigbítu..), účast na mezinárodním showcase festivalu Nouvelle Prague 2018, předskakování britským Wolf Alice v pražské Roxy, koncerty nejen v ČR, ale také v Rakousku, Maďarsku a busking v berlínských ulicích.\n\nKapela se v prvních letech existence hledala pomocí různých cest a přístupů, nicméně stále vycházela z kytarové hudby. Během let došlo na pár personálních změn, ale čtyři pětiny kapely jsou původní. V současné době Places fungují v tomto složení: Eva Konečná (zpěv), Ondřej Dlouhý (kytara), Jakub Vašíček (kytara), Martin Hampel aka Marcyn (bicí) a Tomáš Žatek (basová kytara).\n\nDebutové album \"Distant Edges\" vyšlo v dubnu 2016 pod labelem X Production. Vzniklo pod producentským dohledem Tomáše Neuwertha (známého z kapel Umakart, Kittchen, Kafka band, Nierika, LU etc.), který je také podepsán pod finálním mixem. O mastering se postaral Steve Kitch z anglického Devonu, do jehož rukou byla svěřena i alba skupin jako Anathema, Opeth nebo The Pinneaple Thief.\n\nNa albu, na němž Places společně s Tomášem Neuwerthem pracovali v kopřivnickém studiu Animan už od poloviny roku 2014, je devět písní, jejichž společným tematickým jmenovatelem je lidská duše, touha, bolest, odloučení a zmatek. Texty jsou často inspirovány příběhy a pocity skutečných lidí, hudba je v mnoha případech dílem okamžiku. Za hudební vlivy kapela považuje rozličné interprety - od současných Foals či Daughter až ke klasikám jako jsou Pink Floyd nebo Mike Oldfield.\n\n\n\nTyto nahrávky jsou z doby, kdy kapela vystupovala pod názvem The Places, jedná se o rané demosnímky.\n\n\n"}
{"id": "1360033", "url": "https://cs.wikipedia.org/wiki?curid=1360033", "title": "Hokejový stadion Kangnung", "text": "Hokejový stadion Kangnung\n\nHokejový stadion Kangnung ( – \"Kangnŭng aisŭhakchi kjŏnggidžang\") je hokejový stadion v jihokorejském Kangnungu. Byl postaven v letech 2014–2017 pro potřeby zimních olympijských her v roce 2018, aby na nich sloužil především pro mužskou část zápasů v ledním hokeji (pro ženskou byl určen hokejový stadion Kwandong) a aby následně sloužil i hokeji na zimních paralympijských hrách v roce 2018.\n\nJeho kapacita je deset tisíc diváků a odhadovaná cena 108 miliard wonů.\n\nGenerálkou před olympijskými hrami pro něj byla v roce 2017 utkání 2. divize skupiny A mistrovství světa v ledním hokeji žen a mistrovství světa v ledním hokeji do 18 let.\n"}
{"id": "1360036", "url": "https://cs.wikipedia.org/wiki?curid=1360036", "title": "Národní park Bukit Baka Bukit Raya", "text": "Národní park Bukit Baka Bukit Raya\n\nNárodní park Bukit Baka Bukit Raya je národní park na ostrově Borneo v Indonésii. Je pojmenován podle hor Bukit Baka (1 620 metrů) a Bukit Raya (2 288 metrů) v části horského komplexu Schwaner v provinciích Střední a Západní Kalimantan.\n\nNárodní park je součástí ochranného projektu Heart of Borneo.\nV parku bylo zaznamenáno 817 druhů rostlin, jako jsou dvojkřídláčovité (\"Dipterocarpaceae\"), myrtovité (\"Myrtaceae\"), zapotovité (\"Sapotaceae\"), pryšcovité (\"Euphorbiaceae\"), vavřínovité (\"Lauraceae\") a vřesovcovité (\"Ericaceae\"). Vyskytuje se zde i několik rostlin endemitních pro Borneo, jako sturačník \"Symplocos rayae\", černotok \"Gluta sabahana\", dilenie \"Dillenia beccariana\", litokarpus \"Lithocarpus coopertus\", vraneček \"Selaginella magnifica\" a smirkovka \"Tetracera glaberrima\".\n\nV parku žijí levharti Diardovi (\"Neofelis diardii\"), orangutani, medvědi malajští (\"Helarctos malayanus euryspilus\"), hulmani kaštanoví (\"Presbytis rubicunda\"), outloňi váhaví (\"Nycticebus coucang borneanus\"), sambarové (\"Rusa\") či poletušky. Z ptáků zde žije zoborožec malajský (\"Anthracoceros malayanus\") a štítnatý (\"Rhinoplax vigil\"), holub zelenokřídlý (\"Chalcophaps indica\") a světlooký (\"Macropygia ruficeps\") či bažant bornejský (\"Polyplectron schleiermacheri\").\nV parku žijí etnické skupiny Dayak Limbai, Ransa, Kenyilu, Ot Danum, Malahui, Kahoi a Kahajan.\nRoku 1978 byla okolo obce Bukit Raya vytvořena chráněná rezervace o rozloze 500 km, příští rok rozšířená na 1 100 km. Roku 1982 vznikla rezervace Bukit Baka o rozloze 1 000 km. Po několika změnách hranic byly obě oblasti v roce 1992 spojeny v národní park Bukit Baka Bukit Raya o rozloze 1 810 km.\n\nPark je od konce 20. století ohrožen nelegální těžbou dřeva.\n"}
{"id": "1360040", "url": "https://cs.wikipedia.org/wiki?curid=1360040", "title": "Chlomek (vrch)", "text": "Chlomek (vrch)\n\nChlomek () uváděný také jako \"Chlumka\", \"Kajba\" aj. je vrch (483 m) v Českém středohoří asi 2 km jjz. od Kostomlat pod Milešovkou a 5 km vjv. od Bíliny v katastrálním území Radovesice u Bíliny obce Hrobčice v okrese Teplice, na rozhraní Milešovského středohoří a Mostecké pánve. Vrchol nebyl nikdy odlesněn.\n\nPodobně jako ostatních vrchy v okolí je i tento pozůstatkem sopečné činnosti. Jedná se o méně výrazný vrch budovaný leucitickým bazanitem, výrazný především ze západní strany, kde byla krajina v 2. polovině 20. století kompletně přeměněna v souvislosti s budováním Radovesické výsypky.\n\nNa vrchol nevedou cesty, ale po východním úpatí prochází žlutě značená turistická trasa stezka z Kostomlat pod Milešovkou do Štěpánova.\n\nNa jz. svahu vrchu byla roku 1952 zřízena přírodní rezervace Kajba, jež chránila klesostepní vegetaci s bohatými společenstvy skal a hlinitých svahů. Ta byla na začátku 90. let v souvislosti s postupujícím zasypáním Radovesické výsypky zrušena; rostliny travinných stepních, krátkostébelných společenstev s některými botanicky zajímavými druhy se zde nacházejí i v současnosti, např. sasanka hajní, upolín nejvyšší, kokořík vonný aj.\n\n"}
{"id": "1360041", "url": "https://cs.wikipedia.org/wiki?curid=1360041", "title": "Zlatý podraz", "text": "Zlatý podraz\n\nZlatý podraz (2018) je český film režiséra Radima Špačka. Vypráví o poválečné československé reprezentaci v basketbalu, zejména o mistrovství Evropy v letech 1946 a 1951. Je zde ale také romantická linie, ve které hlavní hrdina Franta, člen reprezentace, potká na mistrovství v Ženevě tanečnici Michelle.\n\nNatáčení začalo na začátku ledna 2018 v Průmyslovém paláci, který představuje sportovní halu na mistrovství v Ženevě v roce 1946. a po úpravě dekorace zároveň i halu na Mistrovství Evropy v Paříži v roce 1951.\n\n\n"}
{"id": "1360045", "url": "https://cs.wikipedia.org/wiki?curid=1360045", "title": "North Carolina Film Critics Association Awards 2016", "text": "North Carolina Film Critics Association Awards 2016\n\n5. ročník předávání cen asociace North Carolina Film Critics Association se konal dne 2. ledna 2017. Nominace byly oznámeny dne 27. prosince 2016.\n\n\"La La Land\"\n\n\nDamien Chazelle – \"La La Land\"\n\nEric Heisserer – \"Příchozí\"\n\nTaylor Sheridan – \"Za každou cenu\"\n\nCasey Affleck – \"Místo u moře\"\n\nEmma Stone – \"La La Land\"\n\nJeff Bridges – \"Za každou cenu\"\n\nViola Davis – \"Ploty\"\n\n\n\"Komorná\"\n\n\n\nLinus Sandgren – \"La La Land\"\n\nDoctor Strange\n\nJeff Nichols\n"}
{"id": "1360046", "url": "https://cs.wikipedia.org/wiki?curid=1360046", "title": "New York Film Critics Online Awards 2016", "text": "New York Film Critics Online Awards 2016\n\n16. ročník předávání cen New York Film Critics Online se konal dne 11. prosince 2016.\n\n\n\n\n\n\n\n\n\n\n\n\n\n\n\n\n\n"}
{"id": "1360051", "url": "https://cs.wikipedia.org/wiki?curid=1360051", "title": "New York Film Critics Circle Awards 2016", "text": "New York Film Critics Circle Awards 2016\n\n82. ročník předávání cen New York Film Critics Circle se konal dne 3. ledna 2017. Vítězové byly oznámeni 1. prosince 2016.\n\n\n\n\n\n\n\n\n\n\n\n"}
{"id": "1360056", "url": "https://cs.wikipedia.org/wiki?curid=1360056", "title": "Intaglio", "text": "Intaglio\n\nIntaglio je drahý kámen, později sklo, se zahloubeným řezaným nebo rytým reliéfem, který se ve starých dobách (Mezopotámie, Indie, Asyrie, antické Řecko) užíval také jako pečetidlo. Při tvorbě intaglií ve skle je rytý reliéf určen pro pohled z opačné hladké strany. \n\nV antice se k rytí a řezání drobných šperků a pečetidel používal křišťál a drahé poloprůhledné a barevné kameny jako achát, ametyst, karneol nebo drahokamová odrůda zirkonu hyacint. Drobné šperky s glyptickým řezaným či rytým plastickým zobrazením se obecně označují jako gemma (Gema). Gemma řezaná či rytá do hloubky je intaglio, gemma s vypouklým reliéfem se nazývá kamej. Námětem byly portréty a mytologické scény. Ve středověku byly antické gemmy předmětem sběratelského zájmu panovníků - např. Karla IV.\n\nV německojazyčné literatuře se dříve označovala slovem intaglio také plně plastická dřevořezba (od „intagliatore“, it. řezbář), v současnosti se tento pojem užívá i pro plošný tisk z hloubky.\n\nV grafice se jako intaglio označují souhrnně techniky tisku z hloubky (rytina, lept, suchá jehla, akvatinta, mezzotinta).\n\nJako tvůrce moderních intaglií ve skle se proslavil český sklářský výtvarník Jiří Harcuba.\n\n\n"}
{"id": "1360058", "url": "https://cs.wikipedia.org/wiki?curid=1360058", "title": "Commingling (technologie)", "text": "Commingling (technologie)\n\nCommingling je způsob výroby hybridních přízí spojováním výztužného a termoplastického filamentu. \nVýztužná a termoplastická nit (matrice) procházejí společně tryskou, ve které se působením stlačeného vzduchu navzájem intenzivně proplétají. Tryska je konstruována na principu \"províření\" nebo \"tvarování\" vlákenných elementů. (Postup výroby je naznačen na \"nákresu vpravo\").\nVysoká homogenita obou komponent, dokonalá impregnace výztužného filamentu termoplastickou matricí, téměř neomezené kombinace druhů a tloušťky vláken, výroba v jednom nepřetržitém stupni, dobrá textilně technická zpracovatelnost příze, výztužné filamenty neleží zcela paralelně s osou hotové příze.\n\nTechnologie commingling byla vyvinuta v Německu v prvních letech 21. století. Praktická výroba hybridních přízí touto technologií byla v roce 2013 známá ve dvou variantách na modifikovaných strojích pro vzduchové tvarování příze. Rychlost navíjení hotové příze obnášela až 200 m/min, jemnost 68 až 5000 tex. \n\nPříze se prodávají např. pod obchodní značkou \"Comfil\" a rovingy z uhlíkových filamentů s tloušťkou do 50 k. \n"}
{"id": "1360081", "url": "https://cs.wikipedia.org/wiki?curid=1360081", "title": "Nancy Greeneová", "text": "Nancy Greeneová\n\nNancy Catherine Greene Raine (* 11. května 1943 Ottawa) je bývalá kanadská reprezentantka v alpském lyžování.\n\nRodačka z Ottawy se ve věku tří let přestěhovala s rodiči do horského městečka Rossland v Britské Kolumbii, kde se od dětství věnovala lyžování. V kanadské reprezentaci debutovala v roce 1959, získala šest titulů mistryně Kanady, vyhrála premiérový ročník Světového poháru v roce 1967 a o rok později prvenství obhájila. Na ZOH 1968 v Grenoble získala zlatou medaili v obřím slalomu s rekordním náskokem dvou sekund a 64 setin, přidala také stříbro ve slalomu speciál.\n\nPo ukončení kariéry byla manažerkou lyžařského střediska Sun Peaks Resort a kancléřkou Thompson Rivers University, v roce 2009 byla zvolena do senátu za Konzervativní stranu. Obdržela Řád Kanady a byla zvolena nejlepší kanadskou sportovkyní 20. století. \n\nJejí syn Willy Raine byl také sjezdařem, reprezentoval Kanadu na ZOH 1992.\n\n"}
{"id": "1360083", "url": "https://cs.wikipedia.org/wiki?curid=1360083", "title": "Anna Kareninová (překladatelka)", "text": "Anna Kareninová (překladatelka)\n\nAnna Kareninová (* 28. března 1954, Praha, Československo), také Anna Kareninová-Fureková, je překladatelka, autorka rozhlasových literárních pořadů, článků a doslovů, zabývá se rovněž filmovými překlady. Oba rodiče byli operními pěvci. Její manžel je básník Petr Kabeš (1941-2005).\n\nPřekladatelka, autorka rozhlasových literárních pořadů, autorka četných článků a doslovů, zabývá se dlouhodobě překlady filmovými. Kromě jiných ocenění je nositelkou ceny Magnesia Litera 2003 za překlad knihy Louise Ferdinada Célina \"Klaun’s band\" a ceny Francouzského velvyslanectví za přínos ke zpřístupnění francouzské literatury v Čechách, ceny DILIA za dosavadní uměleckou činnost a dabingové ceny za překlad a úpravu dialogů, rozhlasové ceny za pořad o Ezru Poundovi. V roce 2011 vydala knihu \"Céline v Čechách\". Byla redaktorkou a nakonec šéfredaktorkou nakladatelství Odeon (1984–94), 1991-96 šéfredaktorkou revue Světová literatura, 1995-96 šéfredaktorkou nakladatelství Český spisovatel. Od 90. let studijně pobývala v Itálii, Francii, USA a Velké Británii. Poté se rozhodla plně věnovat literárním překladům, v próze především románům Louise-Ferdinanda Célina, v poesii dílu Ezry Pounda. Kromě knižních překladů, které doprovodila vlastními doslovy a komentáři (Marguerite Durasová, Guillaume Apollinaire, Nathalie Sarrautová, Tommaso Landolfi, René Char, Tom Stoppard, Michel de Ghelderode, Louis-Ferdinand Céline, Ezra Pound) je překladatelkou a autorkou dialogů a podtitulků více než tří set filmů, vytvořila filmové překlady ke snímkům významných světových režisérů. Vytvořila i české verze operních libret. Zabývá se i dramaturgií a výukou literárních filmových překladů.\n\n\n"}
{"id": "1360091", "url": "https://cs.wikipedia.org/wiki?curid=1360091", "title": "The End of the F***ing World", "text": "The End of the F***ing World\n\nThe End of the F***ing World je britský televizní seriál. Vychází ze stejnojmenného komiksu od Charlese S. Forsmana. První díl seriálu se poprvé vysílal ve Spojeném království na stanici Channel 4 dne 24. října 2017, zbylé díly vyšly ve stejný den na webové službě All 4. Seriál vešel do mezinárodní distribuce skrz Netflix dne 5. ledna 2018.\n\nSeriál sleduje sedmnáctiletého chlapce Jamese (Alex Lawther), který si o sobě myslí, že je psychopat, a rebelující dívku Alyssu (Jessica Barden), která v Jamesovi vidí šanci, jak by mohla uniknout od svého bouřlivého domova. Od odvysílání seriál získal pochvalné recenze od kritiků, kteří vyzdvihli scénář, výkony Lawthera a Barden, a také to, jak seriál zpracoval nelehké téma. V srpnu 2018 byla objednána druhá série, která měla premiéru 4. listopadu 2019 (5. listopadu v Česku).\n\nJames je sedmnáctiletý chlapec, který si o sobě myslí, že je psychopat. Ve volném čase zabíjí zvířata, ale postupně ho to začne nudit. Rozhodne se, že chce zkusit zabít člověka. Svou pozornost zaměří na svou rebelující spolužačku Alyssu s mnoha vlastními problémy. Alyssa navrhne, aby společně utekli a dostali se tak od nudného života a James souhlasí s vidinou toho, že bude mít příležitost ji zabít. Vydají se na cestu po celé Anglii a po řadě peripetií se mezi nimi začne budovat vztah.\n\n"}
{"id": "1360104", "url": "https://cs.wikipedia.org/wiki?curid=1360104", "title": "Československá expedice Peru 1970", "text": "Československá expedice Peru 1970\n\nČeskoslovenská horolezecká expedice Peru 1970 byla horolezecká expedice z roku 1970 s cílem vystoupit na vrchol Huandoy v peruánském pohoří Cordillera Blanca. 31. května 1970 expedici tragicky ukončilo ničivé zemětřesení o síle 7,9 stupně Richterovy stupnice, během něhož se z vrcholu Huascaránu uvolnila masivní lavina, která usmrtila patnáct československých účastníků expedice.\n\nLidé z horolezeckého oddílu Lokomotiva Liberec začali expedici připravovat již v roce 1968. Původně měla expedice směřovat na Mount McKinley nejvyšší horu Severní Ameriky na Aljašce. Expedice byla zaštítěna Horolezeckým svazem a jejím účastníkem se stal také Ivan Bortel patřící k tehdejší světové špičce. Situace se výrazně změnila po invazi „spřátelených vojsk“ v roce 1968, která vycestování do Spojených států znemožnila. V roce 1969 proběhl v Československu kongres Mezinárodní horolezecké federace na němž bylo domluveno přesměrování expedice do peruánských And. Za nový cíl expedice byla vybrána hora Huandoy.\n\n23. dubna 1970 odletěla patnáctičlenná výprava z Prahy do peruánského hlavního města Lima. Základní tábor byl zřízen ve výšce 3 850 metrů mezi jezery Llanganuco.\n\nVýprava byla hned od počátku poznamenána tragickou smrtí horolezce Ivana Bortela (27 let), který 18. května 1970 zahynul na túře pod horou Huandoy při pádu z třicetimetrové výšky. Bortel byl nejzkušenějším horolezcem výpravy a výstup na obtížnou jižní stěnu Huandoy tak nepřicházel v úvahu. Padly návrhy na návrat do Československa, ale nakonec bylo rozhodnuto, že se expedice pokusí o výstup na nejvyšší peruánskou horu Huascarán.\n\nExpedice se proto přesunula do základního tábora, kde ji dne 31. května 1970 v 15:23 místního času zastihlo mohutné zemětřesení o síle 7,9 stupně Richterovy stupnice. Otřesy způsobily uvolnění laviny ledu a kamení ze severní stěny Huascaránu, která se sesunula o 2 500 metrů níže a svým pravým okrajem pohřbila základní tábor expedice. Všech zbylých 14 členů výpravy společně s chilským průvodcem zahynulo.\n\nNa památníku, který stojí nedaleko místa bývalého základního tábora expedice, je umístěn tento nápis:\nV listopadu 2011 české velvyslanectví v Peru se sídlem v Limě umístilo na hlavní cestě v okolí Lagunas de Llanganuco dřevěný ukazatel k památníku místa neštěstí. Dříve nebylo toto místo nijak označeno a bylo těžké ho najít. Na ukazatel přispěl finanční částkou i Český horolezecký svaz. K připomenutí památky českých obětí zemětřesení byl lyžařský závod Jizerská padesátka pojmenován Memoriál Expedice Peru. Všichni členové expedice mají také pamětní cedulky na Symbolickém hřbitově horolezců v Českém ráji, další památník je také u Bedřichova.\n\nOd roku 1976 v Praze – Malešicích (v parku nad ulicí V Úžlabině) stojí památník věnovaný Československé expedici Peru 1970 a především jednomu z členů expedice, Valeriánovi Karouškovi. Autorem byl přítel V. Karouška, akademický sochař Miloslav Hejný (1925–2013). Socha s názvem \"Život\", připomíná horu nebo orla a navozuje pocit padající masy.\n\n\n\n"}
{"id": "1360126", "url": "https://cs.wikipedia.org/wiki?curid=1360126", "title": "Římskokatolická farnost Libštát", "text": "Římskokatolická farnost Libštát\n\nŘímskokatolická farnost Libštát je územním společenstvím římských katolíků v rámci jilemnického vikariátu královéhradecké diecéze.\n\nKostel sv. Jiří v Libštátě byl vystavěn v letech 1787-1789.\n\n\nLibštátská farnost je administrována ex currendo z Lomnice nad Popelkou.\n\n"}
{"id": "1360128", "url": "https://cs.wikipedia.org/wiki?curid=1360128", "title": "Jezuitský kostel (Innsbruck)", "text": "Jezuitský kostel (Innsbruck)\n\nJezuitský kostel je římskokatolický kostel v Innsbrucku. Nachází se nedaleko Staré univerzity, východně od Starého Města. Je zasvěcený svaté Trojici.\n\nByl postaven na místě předchůdců v letech 1627–1646 Karlem Fontanerou a Christophem Gumppem mladším. Fasádní věže Friedricha Schachnera zaplatil v roce 1901 Johann von Sieberer. Kostel je považován za ranou barokní práci. Modely pro kupoly byly Il Gesù v Římě a nová budova katedrály v Salcburku. Typická je přísná struktura přední linie.\n\nOd roku 1575 zde bylo uloženo tělo sv. Pirmina, který se také stal patronem města. Původně pochází z opatství Hornbach, jehož poslední opat Anton von Salm zachránil památku roku 1558 při zrušení kláštera. Poté byla relikvie převezena do Innsbrucku, kde je dnes v moderní schráně. \n\nVarhany postavila v roce 1959 firma E. F. Walcker & Cie.. Dispozice pochází od Antona Heillera. Nástroj má 34 registrů. V rámci rekonstrukce v roce 2004 a v letech 2007–2008 byla dispozice mírně změněna.\n\nJedenáct členů knížecího rodu je pohřbeno v kryptě, včetně arcivévody Leopolda V., jeho manželky Claudie de Medici a jeho synů Ferdinanda Karla a Sigismunda Franze. Teolog Karl Rahner je zde také pohřben.\n"}
{"id": "1360133", "url": "https://cs.wikipedia.org/wiki?curid=1360133", "title": "Skupina galaxií M 109", "text": "Skupina galaxií M 109\n\nSkupina galaxií M109 (také známá jako NGC 3992 Group) je skupina galaxií v souhvězdí Velké medvědice, která je od Země vzdálená přibližně 55 milionů světelných let. Převážnou většinu v této skupině tvoří spirální galaxie. Skupina nese jméno svojí nejjasnější galaxie, kterou je Messier 109, a je součástí bohaté skupiny galaxií Velká medvědice patřící do Místní nadkupy galaxií.\n\nNásledující tabulka ukazuje ty členy skupiny galaxií M109, na kterých se shodují Nearby Galaxies Catalog, výzkum Pascala Fouque a kol., Lyons Groups of Galaxies (LGG) Catalog a tři seznamy této skupiny vytvořené při průzkumu Nearby Optical Galaxies.\n\nVýše zmíněné zdroje se pouze částečně shodují ohledně příslušnosti k této skupině u následujících galaxií: NGC 3631, NGC 3657, NGC 3733, NGC 3756, NGC 3850, NGC 3898, NGC 3985, NGC 3990, NGC 3998, UGC 6773, UGC 6802, UGC 6816, UGC 6922 a UGC 6969. Skutečná příslušnost jednotlivých členů a jejich počet jsou tedy poměrně nejisté.\n\nVýzkum Pascala Fouque a kol. tyto galaxie uvádí jako dvě samostatné podskupiny nazvané \"Ursa Major I North\" (severní Velká medvědice) a \"Ursa Major I South\" (jižní Velká medvědice). Do tabulky byli zařazeni členové obou těchto podskupin. Další zdroje, jako například katalog LGG, však tyto galaxie řadí do jediné společné skupiny.\n\n"}
{"id": "1360135", "url": "https://cs.wikipedia.org/wiki?curid=1360135", "title": "Seznam nejvyšších chrámových věží a zvonic v Evropě", "text": "Seznam nejvyšších chrámových věží a zvonic v Evropě\n\nTento seznam zahrnuje 45 nejvyšších věží a zvonic v Evropě. „Starý kontinent“ je nesmírně bohatý na věže či zvonice všech slohů a rozměrů, které často dotvářejí panorama měst, jako je slavný \"Steffl\", věž vídeňské katedrály sv. Štěpána (\"Stephansdom\"), Katedrála svatého Petra v Kolíně nad Rýnem, nebo jako nejvyšší gotická věž kamenná na světě při velechrámu v německém Ulmu.\n\nNejvyšší dosud stojící historická věž v Evropě je na štrasburské katedrále Panny Marie.\n\nNásledující seznam zahrnuje prvních dvaačtyřicet věží podle výšky. Do pořadí nejsou zahrnuty kupole (pro představu, bazilika svatého Petra dosahuje výše 136 metrů). Zmiňme ještě nedostavěnou věž barcelonské katedrály Svaté Rodiny, která se svou předpokládanou výškou 172 metrů, má být nejvyšší v Evropě.\n\n"}
{"id": "1360152", "url": "https://cs.wikipedia.org/wiki?curid=1360152", "title": "Peredělkino", "text": "Peredělkino\n\nPeredělkino () je chatová oblast na jihozápadním předměstí Moskvy, která patří k Novomoskevskému administrativnímu okruhu. \n\nV roce 1646 je zde poprvé připomínána vesnice Peredělki, pojmenovaná podle přístavu na řece Setuň s dílnou, kde se předělávaly lodě. Osada patřila rodu Dolgorukovů. Díky hustým borovým lesům zde bylo zdravé klima a od 19. století vznikaly rekreační chaty a sanatoria, dostupnost oblasti zvýšilo v roce 1899 zřízení zastávky na železniční trati z Moskvy do Brjansku. V roce 1934 byl v Peredělkinu na návrh Maxima Gorkého postaven Dům spisovatelské tvorby a v jeho okolí vznikaly dřevěné domky, které využívali sovětští literáti, aby měli klid na psaní. V období stalinských represí byla řada místních usedlíků zatčena, např. Isaak Babel. V roce 1956 se na své chatě zastřelil Alexandr Fadějev, zdrcený výsledky XX. sjezdu KSSS. \n\nV roce 1988 byla lokalita vyhlášena kulturní památkou. Na peredělkinském hřbitově jsou pohřbení četní významní umělci, např. Arsenij Tarkovskij, Olga Perovská, Robert Rožděstvenskij, Jevgenij Jevtušenko nebo Vadim Sidur. Domy Borise Pasternaka, Korněje Čukovského a Bulata Okudžavy slouží jako muzea. Nachází se zde také letní rezidence moskevského patriarchy s chrámem Kristova vzkříšení. Od devadesátých let se sousední Novo-Peredělkino stalo rezidenční oblastí pro ruské milionáře. \n\nV Peredělkinu se odehrává část románu Johna le Carrého \"Ruská sekce\".\n\n"}
{"id": "1360157", "url": "https://cs.wikipedia.org/wiki?curid=1360157", "title": "Římskokatolická farnost Žiželice", "text": "Římskokatolická farnost Žiželice\n\nŘímskokatolická farnost Žiželice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nKostel, zasvěcený svatému opatu Prokopovi v Žiželicích pochází ze 13. století. V roce 1830 kostel vyhořel, v důsledku čehož se nezachovalo jeho barokní vybavení, které pocházelo ze druhé poloviny 17. století. Současné vybavení je novobarokní z období po rekonstrukci kostela. V této době dostal kostel také ploché stropy v lódi i presbytáři.\n\nŽiželická farnost má sídelního duchovního správce, který je zároveň ex currendo administrátorem farností Konárovice, Ohaře, Sány, Týnec nad Labem a Záboří nad Labem.\n\n"}
{"id": "1360159", "url": "https://cs.wikipedia.org/wiki?curid=1360159", "title": "Seznam dílů seriálu Spider-Man (2017)", "text": "Seznam dílů seriálu Spider-Man (2017)\n\nToto je seznam dílů seriálu Spider-Man. Americký animovaný sci-fi televizní seriál \"Spider-Man\" měl premiéru 19. srpna 2017 na stanici Disney XD. \n\n<onlyinclude>\n</onlyinclude>\n\n30. března 2019 byl seriál prodloužen o třetí řadu, která bude mít premiéru na jaře 2020 a ponese název \"Marvel's Spider-Man: Maximum Venom\".\n"}
{"id": "1360164", "url": "https://cs.wikipedia.org/wiki?curid=1360164", "title": "RStudio", "text": "RStudio\n\nAplikace RStudio (anglická výslovnost [ˌaːrˈstjuːdiəu, ˈstuː-]) je svobodné a otevřené vývojové prostředí, umožňující komfortní práci v programovacím jazyce R. Založeno J. J. Allairem, RStudio je volně stažitelné z internetu. Jeho hlavní vývojář se jmenuje Hadley Wickham.\n\nRStudio je k mání ve dvou verzích: \nDistribuce RStudio Desktop je dostupná pro MS Windows, macOS a Linux. Obě verze RStudia jsou dostupné jak v open source (volně dostupné), tak komerční variantě.\n\nRStudio je napsané v programovacím jazyce C++ a pro grafické uživatelské rozhraní používá aplikační rámec Qt.\n\nVývoj RStudia započal okolo prosince 2010 a první veřejně dostupná beta verze (v0.92) byla oficiálně vydána v únoru 2011. Verze 1.0 byla vydána 1. listopadu 2016. Verze 1.1 byla vydána 9. října 2017.\n\n"}
{"id": "1360174", "url": "https://cs.wikipedia.org/wiki?curid=1360174", "title": "Geneland", "text": "Geneland\n\nGeneland je počítačový program vytvořený Gillem Guillotem. Může být využit buď jako součást statistického softwaru R, jakožto balíček a nebo jej lze využívat v plně uživatelském rozhraní. Geneland je program, který vypočítává prostorovou analýzu na datech populační genetiky. Rozděluje data do určitých počtů skupin (populací) a podmínkou rozdělení je, že každá skupina je homogenní. Určování skupin je založeno na analýze fenotypových, prostorových a genetických datech jedinců.\n\nProgram Geneland je možné spustit na Windows, Unix či MacOS. Jádro programu je napsáno v programovacím jazyce Fortran, další doplňky jsou napsány v R. Geneland nevyžaduje přílišné znalosti v programovacím jazyce R, proto i méně zkušený uživatel R může jednoduše využít Geneland pro zpracování svých dat.\n\nHlavní podstata Genelandu je využití georeferencovaných dat o multilokusových genotypech jedinců pro rozdělení jedinců do různého počtu populací a určení umístění v prostoru na základě genetických diskontinuit mezi populacemi. Geneland využívá metody výpočtu, které předpokládají následující:\n\nVýsledkem modelů Genelandu jsou grafy obsahující jedince umístěné v prostoru nebo také mapy znázorňující jedince a populace, do kterých jedinec patří na základě fenotypových, prostorových a genetických dat. Pokud uživatel touží po znázornění svých dat (jedinců a populací) v google mapách, Geneland lze využít v kombinaci s ostaními R balíčky, jako je například RgoogleMaps.\n\nGeneland používá metodu Monte Carlo pomocí Markovova řetězce (anglická zkratka: MCMC), tedy výpočení úkony jsou dlouhé sekvence jednodušších úkonů. Pro představu, 100000 iterací na datasetu 200 jedinců s 10 lokusy trvá vypočítat okolo 3–15 minut, nicméně čas výpočtu se může lišit s výběrem modelu a s velikostí paměti.\n\n\n"}
{"id": "1360178", "url": "https://cs.wikipedia.org/wiki?curid=1360178", "title": "Římskokatolická farnost – arciděkanství Kutná Hora", "text": "Římskokatolická farnost – arciděkanství Kutná Hora\n\nŘímskokatolická farnost – arciděkanství Kutná Hora je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nÚzemí Kutné Hory bylo před vznikem města církevněsprávně rozděleno mezi plebánii v Malíně a cisterciácké opatství v Sedlci. Po založení města byla zřízena duchovní správa při gotickém kostele, zasvěceném sv. Jakubovi Staršímu. Kutná Hora byla až do roku 1410 filiálkou malínské farnosti. Samostatná farnost byla v Kutné Hoře ustavena až v uvedeném roce. V roce 1388 začala výstavba gotického chrámu svaté Barbory, patronky horníků.\n\nV roce 1633 vznikla na hranici města jezuitská kolej a v roce 1712 byly do města uvedeny sestry voršilky. Působení jezuitů v Kutné Hoře skončilo v roce 1773. Sestry voršilky byly v roce 1950 z Kutné Hory násilně vystěhovány a jejich majetek byl zestátněn. K restituci majetku došlo až po roce 1990. Sestry začaly v Kutné Hoře provozovat církevní gymnázium, které později převzala královéhradecká diecéze.\n\nFarní úřad u kostela sv. Jakuba v Kutné Hoře sídlí v budově Arciděkanství, schází se k bohoslužbám a nejrůznějším aktivitám. Farnost je také zřizovatelem Církevní mateřské školy sv. Jakuba v Kutné Hoře. Spravuje chrám sv. Barbory a další duchovní památky v Kutné Hoře a okolí:\n\n\n"}
{"id": "1360179", "url": "https://cs.wikipedia.org/wiki?curid=1360179", "title": "Jinjer", "text": "Jinjer\n\nJinjer je ukrajinská progresivní metalcorová hudební skupina založená v roce 2009 ve městě Horlivka. Sestava se zpočátku měnila, ustálila se až v roce 2011. O rok později Jinjer vydali debutové studiové album \"Inhale, Don't Breathe\", které pro ně znamenalo velký úspěch. Díky svému vystoupení na kyjevské soutěži získali ocenění \"Nejlepší ukrajinská metalová kapela roku 2013\", odehráli koncert na největším rockovém hudebním festivalu na Ukrajině Best City UA a v roce 2013 se vypravili na své první koncertní turné. Kromě Ukrajiny navštívili také některé sousední země; Rumunsko či Moldávii.\n\nNa jaře roku 2014 bylo vydáno další album \"Cloud Factory\", k němuž Jinjer absolvovali dvouměsíční evropské turné. Další turné plánovali na podzim téhož roku, ale těsně před jeho začátkem vypadl z okna ze třetího patra jejich bubeník Eugene Mantulin a zlomil si páteř, kvůli čemuž muselo být turné zrušeno. Mantulin, jemuž nakonec zachránila život operace zaplacená fanoušky a dalšími muzikanty, se už do kapely nevrátil a byl nahrazen Dmitrijem Kimem. V roce 2016 bylo vydáno prozatím poslední studiové album \"King of Everything\".\n\n\n\n\n\n"}
{"id": "1360182", "url": "https://cs.wikipedia.org/wiki?curid=1360182", "title": "Otec (divadelní hra)", "text": "Otec (divadelní hra)\n\nOtec (divadelní hra) může být:\n"}
{"id": "1360185", "url": "https://cs.wikipedia.org/wiki?curid=1360185", "title": "Sanqiao", "text": "Sanqiao\n\nSanqiao (三锹话, 三橇) je smíšený jazyk, kterým mluví asi 6 000 lidí v Číně, v provincii Kuej-čou. Vznikl smísením jazyka kam (tajsko-kadajský jazyk) a hmu (hmong-mienský jazyk).\n\nSanqiao obsahuje asi 30-40% slov z hmu, 40-50% slov z kam a zbytek je z čínštiny. Mluvčí sanqiaa rozumí místním dialektům hmu a kamu, ale mluvčí těchto jazyků sanqiau nerozumí.\n"}
{"id": "1360186", "url": "https://cs.wikipedia.org/wiki?curid=1360186", "title": "Jiří Málek", "text": "Jiří Málek\n\nJiří Málek (* 7. září 1959 Polička) je český chemik a vysokoškolský pedagog, v letech 2006 až 2010 a opět od roku 2018 rektor Univerzity Pardubice.\n\nAbsolvoval obor anorganická chemie na původní Vysoké škole chemicko-technologické v Pardubicích (získal titul Ing.). Dlouhou dobu působil jako vědecký a výzkumný pracovník na Katedře anorganické chemie VŠCHT v Pardubicích (nyní Univerzita Pardubice) a ve Společné laboratoři chemie pevných látek (nyní Ústav makromolekulární chemie Akademie věd ČR).\n\nV roce 1997 byl jmenován docentem, v roce 2000 získal vědeckou hodnost DrSc. (doktora chemických věd) a o dva roky později byl jmenován profesorem pro obor fyzikální chemie. Střídavě působil několik let na zahraničních školách po celém světě (Universidad Hispalense ve španělské Seville, Universitat Politécnica de Catalunya ve španělské Barceloně a National Institute for Material Science v japonské Cukubě).\n\nVědecky a pedagogicky působí na Katedře fyzikální chemie Fakulty chemicko-technologické Univerzity Pardubice. Věnuje se zejména studiu kinetiky procesů v pevné fázi a strukturním relaxacím nekrystalických materiálů. Podílí se na výuce ve specializaci a vedení diplomových a disertačních prací. Je autorem řady publikací v mezinárodních odborných časopisech. Vystupuje na konferencích, je členem několika zahraničních vědeckých rad a odborných společností, několika vědeckých rad fakult univerzit i jiných vysokých škol. Pracuje také jako recenzent pro několik zahraničních odborných časopisů.\n\nJiří Málek je ženatý a má dvě dcery, žije ve městě Pardubice.\n\nV letech 2000 až 2003 byl pověřen zastáváním funkce prorektora pro vnější vztahy a rozvoj Univerzity Pardubice, v letech 2003 až 2004 prorektorem pro výzkum a vnější vztahy a v období let 2005 až 2006 prorektorem pro vědu a zahraničních vztahy. V listopadu 2005 byl zvolen rektorem Univerzity Pardubice. V lednu 2006 jej do funkce jmenoval prezident Václav Klaus, a to s účinností od února 2006. Funkci zastával do konce ledna 2010.\n\nVe volbách do Senátu PČR v roce 2010 kandidoval jako nestraník za Věci veřejné v obvodu č. 43 – Pardubice. Se ziskem 18,20 % hlasů skončil na 3. místě.\n\nV říjnu 2017 byl opět zvolen rektorem Univerzity Pardubice. Na konci ledna 2018 jej do této funkce jmenoval prezident Miloš Zeman, a to s účinností od 1. února 2018.\n"}
{"id": "1360201", "url": "https://cs.wikipedia.org/wiki?curid=1360201", "title": "Mohoidae", "text": "Mohoidae\n\nMohoidae je čeleď novodobě vyhynulých druhů ptáků, jediná celá novodobě vyhynulá ptačí čeleď. Divergovala se na dva rody \"Moho\" ('ō 'ō) a \"Chaetoptila\" (kioea). Vytvořena byla roku 2008 a zahrnuje pět druhů, které žily endemitně na havajských ostrovech. Předtím byli řazeni mezi kystráčkovité (Meliphagidae).\n\nVe fylogenetické studii, v níž byla zkoumána DNA muzejních vzorků, vyšlo najevo, že čeleď Mohoidae s kystráčkovitými není příbuzná, naopak vyšla příbuznost s brkoslavovitými (Bombycillidae), palmovníkovitými (Ptiliogonatidae) a brkoslavcem palmovým (\"Dulus dominicus\"); tyto taxony představují monofyletickou linii. Od těchto ptáků se čeleď divergovala před 14 až 17 miliony lety po osídlení Havaje. Vztah s uvedenými ptáky také naznačuje, že jsou zástupci čeledi Mohoidae holarktického či neotropického původu a nepocházejí z jižního Pacifiku.\n\nPodobně jako kystráčkovití se nicméně tato čeleď živila nektarem a proběhla u nich konvergentní fylogeneze. Stejně jako u nich se i u čeledi Mohoidae dlouhý, zakřivený zobák, dlouhý jazyk, pomocí něhož vybírali nektar z květů, a silné kočetiny, pomocí nichž se drželi pří sbírání potravy.\n\n"}
{"id": "1360205", "url": "https://cs.wikipedia.org/wiki?curid=1360205", "title": "Spitzerova vila (Janovice)", "text": "Spitzerova vila (Janovice)\n\nSpitzerova vila v Janovicích u Rýmařova se nachází v okrese Bruntál. Vilu na Hřbitovní ulici 1 v Janovicích dal postavit obchodní ředitel Vítkovického horního a hutního těžířstva Julius Spitzer (1871–1956).\n\nVila byla zapsána do státního seznamu kulturních památek před rokem 1988.\n\nNa pozemku zakoupeném od hraběte Harracha dal v roce 1929 Julius Spitzer postavit vilu podle projektu vídeňského architekta Gustava Schölera. Stavbu provedl místní stavitel Rudolf Schubert. Vila po dostavbě v roce 1930 měla sloužit k setkávání celé rodiny Spitzerů. Stavba byla ovlivněna tyrolskou architekturou 16. století a uměleckými proudy dvacátých let 20. století. Rodina Julia Spitzera přečkala dobu okupace v ústraní v Janovicích. V roce 1944 byl Julius Spitzer deportován do koncentračního tábora, protože pocházel z židovské rodiny. Vila pak byla využívána nacisty jako rekreační středisko. Po válce byla vila opět využívána manželi Spitzerovými, ale po smrti J. Spitzera v roce 1959 byla vila jeho manželce Josefině zabavena. Vilu zpravoval Krajský národní výbor v Olomouci dále byla vila využívána např. Svazem českých spisovatelů či Teplotechnou Praha. Po roce 1989 vila nebyla navrácena dědicům. V roce 1994 vilu provozovala firma pozemní stavitelství a.s., Praha. V roce 1996 byla provedena rekonstrukce vily vzniklo nově v podkroví apartmá pro novomanžele. Objekt byl veřejně přístupný a spravován jako Penzion Janovice. V roce 2004 byla vila zakoupena společností Pátá stavební a.s., která ji obratem prodala v roce 2005 firmě Alfa Plastik a.s., Bruntál.Objekt není veřejnosti přístupný.\n\nVila z vnějšku připomíná hrad. Vila je zděná patrová stavba na půdorysu ve tvaru Y. Srostlice tří křídel se rozevírá k jihu širokým průčelím dvojicí obytných křídel ukončených nárožními věžemi s jehlancovými helmicemi. V přední části průčelí je terasa v podobě válcového rondelu. Vila má vysokou zvalbenou střechu s vikýři krytou břidlicí. Jižní fasáda je sedmiosá s malými okny s okenicemi. Konstrukci ocelového krovu vyrobily Vítkovické železárny, pokrývačská břidlice pochází z ložisek Nízkého Jeseníku. Zadní křídlo přiléhá kolmo k ose předního křídla. V podkroví střechy byly zřízeny zděné světnice se čtyřdílnými okny.\n\nK vile náleží další stavby. Ve svahu stojí budova s garáží, bytem řidiče a studeným skleníkem, který byl později přestavěn na saunu. Objekt byl třídílný obdélného půdorysu. První část byla vstupní s valbovou střechou krytou břidlicí, se třemi sdruženými okny s půlkruhovým záklenkem. Druhá část byl skleník, nižší než vstupní část, se sedlovou střechou a vysokým komínem. Třetí část byla patrová stavba s valbovou střechou krytou břidlicí. K patru vedlo schodiště kryté prosklenými stěnami po stranách. V zadní fasádě dvoukřídlá vrata do garáže.\n\nDalší stavbou byl studený skleník později přestavěn na kulečníkový sál.\n\nDobové fotografie zachycují kolem vily okrasnou zahradu, kterou navrhl profesor Vyšší ovocnářské a zahradnické školy v Lednici profesor Friedrich Hennem. Příjezdovou komunikaci lemovaly vzrostlé stromy. Postupem doby se zahrada proměnila ze slunečné květinové na parkovou se vzrostlými stromy, které v době vegetace zakrývají výhled na vilu. V zahradě byl vybudován tenisový kurt. Celý pozemek je vymezen zvláštním oplocením s bránou a brankou.\n\nInteriér Spitzerovy vily byl navržen v duchu art deco architektem a malířem Františkem Kyselou. Štukovou výzdobu provedl Simon Novák z Přívozu. Část vybavení, obrazy, cennosti byla po zabavení vily v roce 1959 rozprodána v dražbě (knihovna včetně bibliofilských tisků byla prodána do antikvariátu v Olomouci).\n\nV suterénu se nacházela recepce, jeden apartmán a hospodářské zázemí. V přízemní části byla původně dělaná na apartmá paní domu a pána domu. Apartmány zahrnovaly pracovny, ložnice šatny a koupelny. Společenská místnost byla ve střední části patra s přilehlou jídelnou a kuchyní v západní části, s výstupem na terasu. S původního vybavení byly zachovány interiéry části jídelny (např. krb s keramickým reliéfem), společenská hala (např. kachlová kamna s expresívní atikou a bohatě členěným pláštěm), komunikační haly, pracovny a části apartmánů. bylo zachováno vybavení koupelen, štuková výzdoba stropů, intarzovaný nábytek, původní lustry, mramorové kryty radiátorů a další. V podkroví byly dětské pokoje a koupelna, které byly přestavěny v roce 1996 na apartmány s několika pokoji. Další apartmán je přístupný po točitém schodišti ve střední části pod vyvýšenou střechou. Celková užitná plocha 1149,44 m (z toho suterén 331,82 m a přízemí 416,62 m) zahrnovala sedm apartmánů, čtrnáct obytných místností, sedm koupelen, šest dalších hygienických zařízení, provozní a stravovací zázemí, jídelnu a společenskou halu.\n\n"}
{"id": "1360219", "url": "https://cs.wikipedia.org/wiki?curid=1360219", "title": "Kostel Povýšení svatého Kříže (Petrovice)", "text": "Kostel Povýšení svatého Kříže (Petrovice)\n\nKostel Povýšení svatého Kříže je farní kostel v římskokatolické farnosti Petrovice u Moravského Krumlova, nachází se v centru obce Petrovice. Současný chrám vznikl v 19. století na místě zbořeného staršího kostela.\n\nNedaleko nynějšího kostela stál dříve kostel z 15. století, ten byl postaven na nestabilním podloží a tak byl později zbořen, mezitím však byl v roce 1751 opraven. Nynější kostel Povýšení svatého Kříže byl postaven mezi lety 1846 a 1849. Byl postaven na mírně nestabilním bahnitém podloží a tak byl v roce 1887 opraven, protože se objevily trhliny ve zdích. Kolem počátku 20. století pak byl kostel zpevněn železnými traverzami. V druhé světové válce byla věž zasažena granátem a jako památka této události byla do zdi kostela zazděna nábojnice.\n\nV kostele byly instalovány 3 zvony, největší měl hmotnost 280 kg, střední 90 kg a nejmenší 53 kg.\n\n\n"}
{"id": "1360224", "url": "https://cs.wikipedia.org/wiki?curid=1360224", "title": "Bitva u Magerobriga", "text": "Bitva u Magerobriga\n\nBitva u Magetobriga se odehrála v roce 63 př. n. l. mezi soupeřícími galskými kmeny, v niž Aeduové byli poražení Sekvany a Arverny, kteří se spojili s germánskou konfederací vedenou Ariovistem.\n\nPodle Strabóna byly příčinou konfliktu mezi Aeduji a Sekvany obchodní záležitosti. Řeka Arar (Saône) byla součástí hranice mezi oběma kmeny a oba kmeny si nárokovaly mýtné z obchodu na řece. Sekvanové kontrolovali přístup i k řece Rýn a aby ochránili své další zájmy, vybudovali oppidum Vesontio (Besançon). V roce 63 př. n. l. požádali Sekvanové a Arvernové o pomoc Ariovista, krále germánského kmene Svébů, aby ukončili dlouhotrvající obchodní spor.\n\nAriovistus překročil řeku Rýn s konfederací germánských kmenů a poté se střetl v bitvě s Aeduji, v blízkosti sekvanského sídla \"Magetobria\" (nebo \"Amagetobria\") v současnosti obec Amage ve francouzském departementu Haute-Saône. Ariostovi byly za pomoc přislíbeny pozemky v Gálii. Po porážce poslali Aeduové vyslance Diviciaca do Říma, aby požádal římský senát o pomoc. Římský generál Julius Caesar později použil jeho žádost, jako záminku k zahájení dobývání Galie. Diviciacus byl v Římě hostem Marca Cicera, který s ním hovořil o svých vědomostech o věštění, astronomii a přírodní filozofii. Diviciaca označil za druida.\n"}
{"id": "1360227", "url": "https://cs.wikipedia.org/wiki?curid=1360227", "title": "Římskokatolická farnost Kutná Hora – Sedlec", "text": "Římskokatolická farnost Kutná Hora – Sedlec\n\nŘímskokatolická farnost Kutná Hora - Sedlec je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV roce 1142 byl v Sedlci založen cisterciácký klášter, do kterého přišel mnišský konvent z Waldsassenu. Šlo o nejstarší cisterciácký klášter v Čechách. Ten trval až do roku 1783, kdy byl císařským rozhodnutím zrušen. Klášterní kostel (architektonickým typem katedrála) se stal farním. V roce 2003 byly se sedleckou farností sloučeny původně samostatné farnosti \"Církvice\", \"Kaňk\" a \"Nové Dvory\".\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1360229", "url": "https://cs.wikipedia.org/wiki?curid=1360229", "title": "The Last Straight Man", "text": "The Last Straight Man\n\nThe Last Straight Man je americký hraný film z roku 2014, který režíroval Mark Bessenger podle vlastního scénáře. Film popisuje utajovaný vztah dvou mužů.\n\nCooper má den před svatbou rozlučku se svobodou se svými kamarády. Zůstane v hotelu přes noc se svým kamarádem Lewisem a dojde mezi nimi k sexu. Poté se každý rok scházejí ve stejném pokoji. Lewis je do Coopera zamilovaný a své frustrace přetavuje do svých románů z červené knihovny. Během let mezi nimi vzniká stále hlubší vztah, ovšem Cooper nemá odvahu opustit svou ženu a děti.\n"}
{"id": "1360234", "url": "https://cs.wikipedia.org/wiki?curid=1360234", "title": "Římskokatolická farnost – proboštství Poděbrady", "text": "Římskokatolická farnost – proboštství Poděbrady\n\nŘímskokatolická farnost – proboštství Poděbrady je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nProboštský kostel Povýšení sv. Kříže byl vystavěn ve 14. století. Dne 5. února 1886 bylo děkanství v Poděbradech povýšeno dekretem papeže Lva XIII. na proboštství. Proboštům bylo současně uděleno právo užívání pontifikálií. První probošt, ThDr. Leopold Kotrbelec, byl instalován 25. března téhož roku. Instalaci provedl královéhradecký biskup Josef Jan Hais.\n\n\nFarnost má sídelního duchovního správce, který je zároveň administrátorem ex currendo ve farnostech Kostelní Lhota, Kovanice, Libice nad Cidlinou, Vrbice a Žehuň.\n\n"}
{"id": "1360238", "url": "https://cs.wikipedia.org/wiki?curid=1360238", "title": "Ćehotina", "text": "Ćehotina\n\nĆehotina (v srbské cyrilici Ћехотина) je řeka v severní Černé Hoře a východní Bosně a Hercegovině. Ústí do Driny ve Foči. Ćehotina protéká hornatou krajinou Dinárských Alp. Dlouhá je 125 km.\n\nŘeka pramení pod pohořím Stožar v regionu Donji Kolašin na území Černé Hory (blízko města Pljevlja). Řeka teče severozápadním směrem a meandruje v horské krajině Obtéká východní svahy pohoří Korijeni a vstupuje do Pljevaljského údolí, protéká samotným městem Pljevlja. Dále po proudu se v jejím údolí se nenacházejí téměř žádná větší, ani menší sídla (s výjimkou vesnice Vrulje). Až po vesnici Godijeno na bosenské straně nevede údolím žádná větší silnice.\n"}
{"id": "1360244", "url": "https://cs.wikipedia.org/wiki?curid=1360244", "title": "Nedražice (zámek)", "text": "Nedražice (zámek)\n\nNedražice jsou zámek ve stejnojmenné vesnici u Kostelce v okrese Tachov. Barokní zámek byl postaven snad ve druhé polovině sedmnáctého století na místě starší tvrze, jejíž zdivo se dochovalo v severovýchodním nároží. Čistě barokní podobu budovy narušuje zejména přístavba drobné věže z přelomu devatenáctého a dvacátého století. Zámecký areál je chráněn jako kulturní památka ČR.\n\nPrvní panské sídlo vzniklo v Nedražicích nejspíše již na počátku čtrnáctého století, kdy vesnice patřila Protivovi z Vracovic připomínanému v letech 1318–1319. Dalšími známými majiteli byli až Beneš a Něpr z Nedražic, kteří patřili mezi protivníky Pražského svazu. Beneš půjčil roku 1422 peníze králi Zikmundovi, za což dostal do zástavy krásnou sponu. Podle mladších pramenů je možné, že vesnice patřila kladrubskému klášteru, který v ní měl manství, a to pronajímal držitelům za poskytování určitých služeb. Část vsi však zůstávala v přímé klášterní správě. Král Jiří z Poděbrad roku 1466 klášteru povolil zastavit některé statky, čehož klášter vzápětí využil a zastavil Nedražice měšťanovi Martinovi ze Stříbra. V roce 1481 od něj zástavu převzal Jindřich Bavor ze Švamberka, od kterého ji získali bratři Petr a Brikcí z Metelska, Otradovic a Borovic. Ti nejspíše ještě před rokem koupili také zbývající část vesnice a začali používat přídomek z Nedražic.\n\nBrikcí z Nedražic žil ještě v roce 1496. Měl syny (podle Augusta Sedláčka se jednalo o otce a syna) Jana a Albrechta Nedražického z Otradovic zvaného Švamberče. Nedražice nejprve patřily Janovi, ale později je držel bezdětný Albrecht, který vesnici se dvorem a prvně zmíněnou tvrzí odkázal v roce 1542 manželce Anně Osovské a jejím dětem z prvního manželství. Brzy poté zemřel a Anna se znovu provdala za Jiřího Lukavského z Řeneč. Ten musel panství kvůli dluhům již roku 1545 prodat Janu Letinskému ze Snopousov. I ten si musel na takový nákup půjčit, a v roce 1549 přiznal dluh ve výši dvaceti kop českých grošů Janu Čejkovi z Olbramovic. Svůj závazek splatil. Zároveň musel vést spor s potomky pánů z Adlaru, kteří byli příbuzní prvního manžela Anny Osovské, kterým byl Jiří Osovský z Adlaru. Spor prohrál a Janovi synové Diviš s Bartolomějem museli vynaložit značné úsilí, aby si panství udrželi. Nakonec Bartoloměj protivníky vyplatil, a získal k Nedražicím plná práva. Roku 1586 panství prodal Jiřímu Onšovskému z Letin.\n\nV letech 1603 a 1615 je jako majitel panství tradičně uváděn Jan Jiří Sak z Blumentalu. Když v roce 1603 platil zemskou berni, uvádí se na panství pouze pět rodin, ovčácký mistr s pacholkem a mlýn s jedním kolem. Za pouhou písemnou podporu stavovského povstání přišel Jan Jiří Sak o polovinu majetku. Vzápětí však zemřel a vzhledem k nejasnostem v majetkových vztazích a velkému zadlužení panství musel jeho syn, Jan Adam Sak, zaplatit jen 500 kop míšeňských grošů, aby mu statek zůstal.\n\nDalším majitelem panství se stal Jan Fridrich Merklínský z Merklína, po kterém je roku 1678 zdědily jeho nezletilé děti, Jan Václav a František Diviš, takže správy panství se ujala vdova Anna, rozená z Videršperka. Starší Jan Václav nastoupil na církevní dráhu a panství připadlo Františku Divišovi Merklínskému. Z jeho potomků byla poslední majitelkou panství Martia Barbora Bohušínová z Mažic, po jejíž smrti došlo v roce 1765 k rozdělení statku na dvě části. Jedna patřila Braunsdorfům a druhá Nesslingerům. Teprve roku 1794 Jan Felix Braunsdorf obě části spojil a zadlužený je v roce 1796 prodal Aloisu Perglárovi z Perglasu. V devatenáctém století byli majiteli panství Jan Jiří Maasburg z Mossburgu a bratři Mikuláš a Matyáš Helmové. Matyášovi zámek patřil až do roku 1845, kdy ho přenechal bratrovi Jiřímu. Rodu Helmů poté statek patřil až do čtyřicátých let dvacátého století.\n\nPo roce 1945 byl zámek využíván k různým účelům, ale nakonec v něm státní statek zřídil kanceláře a byty. Neudržovaná budova byla v osmdesátých letech dvacátého století opuštěna a začala chátrat. Porušenou střechou začalo zatékat a voda zničila krov i část obvodového zdiva..\n\nPoloha nejstaršího panského sídla ze čtrnáctého století v Nedražicích není známá. Neznámo kdy byla postavena gotická, nejspíše věžová, tvrz, jejíž zdivo se dochovalo v severovýchodním nároží zámku. Její zdi dosahují síly až dva metry a v suterénu obsahuje dvě valeně klenuté místnosti. Z detailů se dochovalo jen úzké štěrbinovité okénko. Někdy v průběhu renesance byla tvrz rozšířena do podoby čtyřkřídlé budovy postavené okolo malého středového nádvoří. Dochovaná podoba je až výsledkem barokní přestavby, která proběhla snad v sedmdesátých letech sedmnáctého století (jiné zdroje uvádí jako dobu přestavby až druhou polovinu osmnáctého století), a romantických úprav z přelomu devatenáctého a dvacátého století.\n\nJednopatrová zámecká budova má obdélný půdorys a mansardovou střechu. Stavbu zpevňují opěráky umístěné v nárožích a středech zdí. Fasády jsou členěné lizénami a rizalitovými výstupky. Během barokní přestavby bylo nádvoří upraveno na vstupní halu, ze které vedou vchody do postranních místností, z nichž některé v levé části jsou klenuté. V zadní části haly se nachází schodiště do horního patra, do jehož stěny bývala vsazená železná deska s motivem rytíře na koni a letopočtem 1672. Později byla umístěna vedle vstupu a roku 1992 ukradena. Okrouhlá věžička v severovýchodním nároží pochází z posledních romantických úprav.\n\nK památkově chráněnému areálu patří také sýpka, trojice chlévů, správní budova jižně od zámku a ohradní zeď. Chlévy stojí v severozápadním rohu dvora a na severní straně na ně navazuje sýpka.\n\n"}
{"id": "1360246", "url": "https://cs.wikipedia.org/wiki?curid=1360246", "title": "Lieberkühnovy krypty", "text": "Lieberkühnovy krypty\n\nLieberkühnovy krypty jsou jednoduché tubulózní žlázky. Nacházejí se v lamina propria mucosae v celém rozsahu tenkého i tlustého střeva od dvanáctníku po linea pectinata konečníku. Jejich výstelka je tvořena buňkami totožnými s buňkami vystýlajícími lumen střeva - enterocyty, pohárkovými buňkami a enteroendokrinními buňkami. Kromě nich se v hlubších částech krypt nachází navíc nediferencované kmenové buňky obnovující ostatní typy buněk a Panethovy buňky.\n\nKromě hlenu produkovaného pohárkovými buňkami a hormonů produkovaných enteroendokrinními buňkami, patřícími do systému DNES (difúzní neuroendokrinní systém), zastávají krypty významnou funkci produkcí antibakteriálních působků Panethovými buňkami. Takto nejspíš přispívají k regulaci střevní bakteriální mikroflóry.\n"}
{"id": "1360248", "url": "https://cs.wikipedia.org/wiki?curid=1360248", "title": "Vpád do Španěl", "text": "Vpád do Španěl\n\nVpád do Španěl (asi 1320, \"L'Entrée d'Espagne\") je frankoitalský středověký hrdinský epos řazený mezi tzv. \"chansons de geste\". Tvoří jakýsi prolog k \"Písni o Rolandovi\", a je proto řazen \"Královského cyklu\". Jako autor je někdy uváděn Giovanni da Nono z Padovy.\n\nPíseň je dochována v jediném rukopise uloženém v italské národní knihovně Biblioteca Marciana. Je založena na tzv. \"Turpinově kronice\" (\"Historia Karoli Magni\"), svým obsahem se blíží rytířskému románu a Rolanda zobrazuje téměř jako potulného rytíře. Tím se píseň stala předlohou pro pozdější italské eposy jako je anonymní \"La Spagna\", Pulciho \"Morgante\", Boiardův \"Orlando Innamorato\" (\"Zamilovaný Roland\") nebo \"Orlando Furioso\" (\"Zuřivý Roland\") od Ludovica Ariosta.\n\nPíseň začíná vstupem armády Karla Velikého do Španělska a pokračuje ličením jeho četných bitev se Saracény. Při obléhání saracénské pevnosti Nájera se Rolandovi podaří v třídenním souboji zabýt obra Ferraguse a pak bez vědomí císaře tuto pevnost dobýt. Projevuje při tom přílišnou krutost, což vyvolá císařův hněv. Císař dokonce Rolanda udeří do tváře. Roland se rozhodne opustit císařskou armádu a odjet do Svaté země a do Persie. Zde prožívá celou řadu dobrodružství jako potulný rytíř a stane se dokonce poradcem perského šáha. Když jej zastihne posle s žádostí císaře, aby mu byl nápomocen, vrací se do Španělska. Při svém návratu se setká s poustevníkem, který ho varuje, že bude zabit po dobytí Pamplony. Ve francouzském táboře nabídne císař Rolandovi španělskou korunu, ale Roland ji odmítá s tím, že si přeje strávit zbývající roky života službou svému císaři.\n\n"}
{"id": "1360253", "url": "https://cs.wikipedia.org/wiki?curid=1360253", "title": "Mélina Robertová-Michonová", "text": "Mélina Robertová-Michonová\n\nMélina Robertová-Michonová (* 18. července 1979 Voiron) je francouzská diskařka, členka týmu Lyon Athlétisme. Je držitelkou francouzského rekordu výkonem 66,73 m. Na olympijských hrách byla osmá v roce 2008, pátá v roce 2012 a druhá v roce 2016. Byla juniorskou vicemistryní světa v roce 1998, na mistrovství světa v atletice obsadila 11. místo v letech 2003 a 2007, 8. místo v roce 2009, na MS 2013 získala stříbrnou medaili a na MS 2017 bronzovou medaili. Vyhrála mistrovství Evropy v atletice do 23 let 2001, na Mistrovství Evropy v atletice byla dvanáctá v roce 2002, devatenáctá v roce 2006 a druhá v roce 2014. Vyhrála Středomořské hry 2009, získala bronz na Univerziádě 2001 a Frankofonních hrách 2001. Třikrát vyhrála Evropský vrhačský pohár (2014, 2016 a 2017), v roce 2016 byla druhá v Diamantové lize za Sandrou Perkovićovou. Získala sedmnáct titulů mistryně Francie (od roku 2000 do roku 2017, s výjimkou mateřské přestávky v roce 2010), třikrát byla zvolena francouzskou atletkou roku (2013, 2016 a 2017).\n\n"}
{"id": "1360261", "url": "https://cs.wikipedia.org/wiki?curid=1360261", "title": "Šíleně smutná Lisa", "text": "Šíleně smutná Lisa\n\nŠíleně smutná Lisa (v anglickém originále Springfield Splendor) je 2. díl 29. řady amerického animovaného seriálu Simpsonovi.\n\nMarge a Líza vytvoří podle svých zkušeností obrázkový román. Jejich kniha je adaptována pro divadlo na Broadwayi. Líza s Marge se rozhádají kvůli rozdílným názorům na pokračovaní jejich společného díla.\n\n"}
{"id": "1360265", "url": "https://cs.wikipedia.org/wiki?curid=1360265", "title": "Koptské písmo", "text": "Koptské písmo\n\nKoptské písmo nebo koptská abeceda je písmo, které používá koptský jazyk, poslední vývojové stadium staroegyptštiny. Soubor znaků je založen na řecké abecedě rozšířené o znaky přebrané z démotického písma. Ve skutečnosti existuje několik koptských abeced, které odpovídají několika autochtonním větvím jazyka.\n\nHistorie koptského písmo začíná za ptolemaiovců. Už v této době se řecká abeceda používala k přepisu démotických textů kvůli záznamu jejich přesného znění. Během prvních dvou století po Kr. vzniklo ve \"staré koptštině\" množství magických textů. Několik znaků pro specifické staroegyptské fonémy bylo odvozeno z démotického písma a pár z nich (ne všechny) se ujaly spolu s řeckými grafémy ve \"skutečné\" koptštině. S rozšířením křesťanství v Egyptě v druhé polovině 3. století se postupně ztratila znalost hieroglifického a později i démotického písma. Zůstalo to, které bylo úzce spjato s koptskou ortodoxní církví. Ve 4. století se koptské písmo \"standardizovalo\" v sahidském dialektu. Kromě tohoto dialektu existovalo ještě několik dalších, které se od sebe navzájem lišily v určitých prvcích, včetně tvaru a výskytu grafém. V současnosti se koptská abeceda používá pouze v prostředí koptské církve. Všechny gnostické kodexy nalezené v Nag Hammádí byly napsány koptskou abecedou.\n\nStará núbijská abeceda, kterou používala staronúbijština, obsahovala znaky řecké unciály a koptská a meroitská písmena, která měla svůj původ v Démotickém písmu.\n\nKoptská abeceda byla prvním egyptským systémem zápisu, který uváděl samohlásky a dokázala zaznamenat interpretaci i případných starších egyptských textů. Před ní sice některé egyptské slabiky obsahovaly sonory, ale bez samohlásek, což se později v sahidském dialektu koptštiny značilo vodorovnou čárkou nad slabikou a označovalo vlastně zkratku, např. . Existovaly různé diakritické značky, které používaly koptské písařské školy. Některé používaly apostrof pro označení slov a příklonek, jiné používaly dvojtečku () nad a k označení začátku další slabiky , příp. stříšku (Vokány, ) nad každou samohláskou pro stejný účel.\n\nKoptská abeceda je založena většinou ne řecké abecedě. Obsahuje 24 původem řeckých grafém a dalších 6, příp. 7, které se vyskytují v staroegyptském démotickém písmu. Tato variace počtu rozšiřujících znaků závisela na nářečí koptštiny, které abecedu používalo: 6 znaků používal sahidský dialekt, 7 bohairský a achmínský. Koptská abeceda obsahuje více příbuzných prvků s mateřskou řeckou alfabetou jako další dceřiná abeceda - cyrilice. Dokonce je možné, že právě koptská abeceda měla vliv na formování cyrilice. Koptskou abecedu lze přirovnat analogicky k islandské abecedě založené na latince, která má také za původními latinskými znaky i skupinu dalších rozšiřujících grafém.\n\nPísmena převzatá z démotického písma:\nZnak \"Chaj\" má tvar <Ⳉ> <ⳉ> v achmínském a <Ⳋ> <ⳋ> v bohairském nářečí, oba pro neznělou velární frikativu (IPA: ).\n\nV normě elektronického typografického systému Unicode byla nejdříve většina znaků společná s řeckou abecedou, ale od verze 4.1 z roku 2005 se tato skupina rozdělila na dva samostatné bloky. Nový blok koptské abecedy je v intervalu U + 2C80 - U + 2CFF. Starší řecký blok obsahuje i nyní sedm koptských písmen probraných z Démotické písmo a je potřebný pro úplnou implementaci koptštiny v elektronické typografii.\n\n\n\n"}
{"id": "1360268", "url": "https://cs.wikipedia.org/wiki?curid=1360268", "title": "Seznam stran Rámcové úmluvy OSN o změně klimatu", "text": "Seznam stran Rámcové úmluvy OSN o změně klimatu\n\nRámcová úmluva OSN o změně klimatu (anglicky \"United Nations Framework Convertion on Climate Change\") je mezinárodní smlouva o ochraně životního prostředí sjednaná na Konferenci OSN o životním prostředí a rozvoji, neformálně známé jako Summit Země, která se konala v Rio de Janeiro od 3. do 14. června 1992. Cílem smlouvy je \"stabilizovat koncentrace skleníkových plynů v atmosféře na úrovni, která by zabránila nebezpečným antropogenním zásahům do klimatického systému\".\n\nSmlouva sama nestanovuje žádné závazné limity pro emise skleníkových plynů pro jednotlivé země a neobsahuje žádné donucovací mechanismy. V tomto smyslu je smlouva považována za právně nezávaznou. Namísto toho smlouva poskytuje rámec pro vyjednávání konkrétních mezinárodních smluv (tzv. \"Protokolů\"), které mohou stanovit závazné limity pro skleníkové plyny.\n\nÚmluva byla zpřístupněna k podpisu 9. května 1992 poté, co Mezivládní vyjednávací výbor vypracoval její text jako zprávu po svém zasedání v New Yorku od 30. do 9. května 1992. Dohoda vstoupila v platnost dne 21. března 1994. Do prosince 2015 ji podepsalo 197 stran. Česká republika tuto úmluvu podepsala dne 18. 6. 1993 a ratifikovala ji dne 7. 10. 1993 jako v pořadí třicátá šestá strana.\n\nKe kontrole plnění závazků smluvních stran a jejich opatření v rámci Úmluvy byla zřízena Konference smluvních stran jako nejvyšší orgán Úmluvy. Mimo jiné též usnadňuje mezi stranami výměnu informací o zavedených opatřeních, podporuje rozvoj metodologií a připravuje doporučení.\n\nDo roku 2015 podepsalo úmluvu 197 stran včetně všech členských států OSN, pozorovatelského státu OSN Palestiny, nečlenských států OSN Niue a Cookových ostrovů a Evropské unie jako nadnárodní unie. Svatý stolec je navíc pozorovatelským státem.\n\nStrany jsou podle závazků rozděleny do tří hlavních skupin:\n\nPozorovatel Svatý stolec oznámil, že zvažuje možnost ratifikace úmluvy v prosinci 2015.\n"}
{"id": "1360271", "url": "https://cs.wikipedia.org/wiki?curid=1360271", "title": "Vila MUDr. Karla Martínka (Opava)", "text": "Vila MUDr. Karla Martínka (Opava)\n\nRodinný dům s ordinací Karla Martínka se nachází v Opavě-Kateřinkách v okrese Opava. Vilu na Rolnické 2a/699 v Opavě dal postavit MUDr. Karel Martínek.\n\nVila byla zapsána do státního seznamu kulturních památek před rokem 1988.\n\nFunkcionalistická vila byla postavena v letech 1935–1935 podle návrhu architekta Lubomíra Šlapety. Po záboru Sudet v roce 1939 se majitelé odstěhovali do Olomouce a zpět se už nevrátili. Vila do osmdesátých let 20. století byla využívána jako ordinace OÚNZ a první patro jako byt. Pro rozšíření dalších ordinací byl v prvním patře vytrhán vestavěný nábytek, zničená valená klenba v obývacího pokoje a zrušená garáž.\n\nPatrová budova lichoběžníkového půdorysu s pultovou střechou. Hlavní fasáda: v patře přes celé průčelí pás oken, v přízemí jsou vlevo pod markýzou garážová vrata a vchod s vpravo malým oknem, dále dvě okna různých šířek. V zadní části vystupuje druhé patro podepřeno na ocelových sloupech a průčelí prolomeno pásem sdružených oken.\n\nPultová střecha se svažuje směrem do japonské atriové zahrady.\n\nBufetová a knihovní stěna z tvořená kombinací javoru a černě lakovaného povrchu odděluje vřetenové schodiště od obývacího pokoje a kuchyně. Bufet v jídelně byl propojen s kuchyní výdejním oknem. V přízemí byla ordinace s čekárnou propojenou vřetenovým schodištěm situovaná v zahradním traktu.\n\n"}
{"id": "1360281", "url": "https://cs.wikipedia.org/wiki?curid=1360281", "title": "Dernjačista", "text": "Dernjačista\n\nDernjačista (též Dernečište, , 2238 m n. m.) je hora v pohoří Ljubišnja na bosensko-černohorské státní hranici. Černohorská část masivu se nachází na území opštiny Pljevlja, bosenská na území opštiny Foča (Republika srbská). Hora leží v hřebeni mezi vrcholy Mala Ljubišnja (2073 m) na severozápadě a Oštrika (2046 m) na jihovýchodě. Dernjačista je nejvyšší horou celého pohoří.\n\n"}
{"id": "1360285", "url": "https://cs.wikipedia.org/wiki?curid=1360285", "title": "Lagarfljót", "text": "Lagarfljót\n\nLagarfljót nebo také \"Lögurinn\" je jezero v regionu Austurland na východě Islandu, které je s rozlohou 53 km² pátou největší vodní plochou na ostrově. Má výrazně protáhlý tvar a je hluboké maximálně 112 m. Je napájeno vodou z tajících ledovců a unášené sedimenty barví jeho vodu do hněda.\n\nZ jezera vytéká stejnojmenná řeka, vlévající se do Norského moře. Na řece se nachází 118 m vysoký vodopád Hengifoss a vodní elektrárna Kárahnjúkar.\n\nJezero je známé díky legendě doložené již ve 14. století, podle níž zde žije vodní nestvůra zvaná \"Lagarfljótsormurinn\" (Lagarfljótský červ).\n"}
{"id": "1360288", "url": "https://cs.wikipedia.org/wiki?curid=1360288", "title": "Watermanovo zobrazení", "text": "Watermanovo zobrazení\n\nWatermanova „motýlková“ mapa je mapa vytvořená v jeho vlastním zobrazení, která byla prvně publikována v roce 1996. Watermanovo zobrazení je ve formě komolého osmistěnu a odvolává se na původní princip vytvořený kartografem Bernardem Cahillem.\n\nSteve Waterman je matematik a kartograf americko-kanadské příslušnosti. Jeho zkušenosti vyplývají z téměř 20letého nezávislého výzkumu o prokládání geometrických koulí o stejné velikosti. Dva roky zjišťoval, že v takzvaném cubic close packing arrangement (ccp), volně přeloženém jako nejtěsnějším kubickém uspořádání, jsou všechny vzdálenosti mezi středy koulí ve formě druhé odmocniny celého čísla. Jednoduchý algoritmus tak vytvořil hromadné body, které byly webovskou miniaplikací převedeny do konvexního obalu.\n\nS. Waterman se inspiroval konceptem kartografa a architekta Bernarda Cahilla, který využití mnohostěnů pro kartografické projekce navrhl již v roce 1909. Koncept si nechal patentovat v roce 1913.\n\nK vytvoření samotného zobrazení použil S. Waterman jeden z mnohostěnů, které sám definoval, a to pravidelný osmistěn, jehož vrcholy jsou seříznuty na čtvrtině jeho okrajů. Využitím gnómonické projekce mapa není ani úhlojevná, ani plochojevná. Vzhledem k tomu, že výsledná mapa je sítí mnohostěnů, nedochází tak k přerušování mezi zeměmi.\n\nMnohostěnná zobrazení jsou zajímavým kompromisním řešením kartografických úhlových a plošných zkreslení a přesné reprezentace zakřivených prvků na plochách.\n\nK minimalizaci kartografického zkreslení při transformaci sférického povrchu na plochu se nabízí několik přístupů:\nWatermanovo zobrazení využívá takzvané cubic close packing, což je těsné uspořádání identických koulí s maximální hustotou (zlomek objemu zaplněný koulemi). S. Waterman se zaměřil na konvexní obaly množin center koulí v těsném uspořádání. Množina je omezena danou koulí centrovanou v počátku souřadnic s poloměrem N√2. N je kořenem. Když navyšujeme N, nové body se přidávají do předchozí množiny a stávají se vrcholky nového konvexního obalu; bod však může být vrcholkem dvou, nebo vice následujících konvexních obalů. S navyšováním N se Watermanův mnohostěn stává vice a vice sférickým.\n\n\n\nGene Keyes je kartograf a vysloužilý odborný asistent oboru světové politiky. Rozhodl se vytvořit svou vlastní mapu dle konceptu Bernarda Cahilla - kartografa a architekta, který si v roce 1913 nechal patentovat mapu vytvořenou v oktahedrálním (osmistěnném) zobrazení. Gene Keyes navázal na Cahillovu myšlenku tak, že mapu vytvořil do tvaru písmene M, nikoliv do tvaru motýla, jak udělal Bernard Cahill.\n\nGene Keyes se v porovnání jeho zobrazení s B. Cahillem a S. Watermanem zaměřil na několik konkrétních situací:Geneovo zobrazení využívá polární incize 17° - incize je výřez mezi jednotlivými stěnami obrazce, na který se mapa promítá. To znamená, že určité tvary na mapě v Geneově zobrazení nepodléhají zkreslení jako například u zobrazení od S. Watermana nebo B. Cahilla, kteří využívali polární incizi 18° a 22,5°. Výsledkem je například naříznutí poloostrova Jamal v Rusku, nebo naříznutí Viktoriina ostrova v Kanadě.\n\nŠpatně zakreslený interval zeměpisné délky způsobuje deformaci Ellesmerova ostrova (který se ve své severovýchodní části prodlužuje směrem na východ) a Grónska.\n"}
{"id": "1360292", "url": "https://cs.wikipedia.org/wiki?curid=1360292", "title": "Římskokatolická farnost Žehuň", "text": "Římskokatolická farnost Žehuň\n\nŘímskokatolická farnost Žehuň je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nVznik plebánie v Žehuni je spojen s benediktinskými mnichy z Opatovic nad Labem, kteří zde v roce 1137 postavili kostel. Farnost přestala být po polovině 20. století obsazována sídelním knězem a duchovní správa začala být obstarávána ex currendo odjinud.\n\n\nFarnost Žehuň je administrována ex currendo z Poděbrad.\n\n"}
{"id": "1360293", "url": "https://cs.wikipedia.org/wiki?curid=1360293", "title": "Kostel svatého Jana Křtitele (Mašovice)", "text": "Kostel svatého Jana Křtitele (Mašovice)\n\nKostel svatého Jana Křtitele je farní kostel v římskokatolické farnosti Mašovice, nachází se v centru obce Mašovice. Kostel je barokní podélnou jednolodní stavbou s gotickým jádrem s kněžištěm a pětibokým závěrem a hranolovou věží na severním okraji kněžiště. Kostel je chráněn jako kulturní památka České republiky. Kostel patří Řádu křížovníků s červenou hvězdou.\n\nKněžiště kostela je zaklenuto valenou klenbou s lunetami, je užší než kostelní loď a je odděleno vítězným obloukem. V lodi jsou probourána tři okna na každé straně, v kněžišti jsou také tři okna. Na západní straně lodi je římsa, která je podepřena pilastry. V prvním patře věže jsou čtyři okna a zvonice.\n\nKostel byl postaven ve 13. století, měl však výrazně jinou podobu, od té doby byl několikrát přestaven a upraven, nejvýrazněji byl upraven v 17. století. V roce 1836 pak byl rekonstruován interiér kostela a roku 1853 byl upraven exteriér kostela. V roce 1859 byly v kostele postaveny boční oltáře, zasvěceny byly svaté Anně a svatému Janu Nepomuckému. Téhož roku byly pořízeny obrazy do kostela. V kostele byly instalovány zvony, nejstarší je z 16. století, další z roku 1621 a největší byl pořízen v roce 1859. Během první světové války pak byly dva zvony rekvírovány, jeden z nich byl pak po druhé světové válce do kostela navrácen a v roce 1946 zavěšen. Dne 28. září 1996 pak byly posvěceny dva nové zvony, světil je Vojtěch Cikrle. V roce 1998 pak byl kostel opět rekonstruován, byla opravena střecha a v roce 2000 pak byl kostel vysušen, byla rekonstruována fasáda kostela a byl pozlacen kříž na střeše kostela.\n\n\n"}
{"id": "1360295", "url": "https://cs.wikipedia.org/wiki?curid=1360295", "title": "Střední průmyslová škola Jedovnice", "text": "Střední průmyslová škola Jedovnice\n\nStřední průmyslová škola Jedovnice je příspěvková organizace poskytující středoškolské průmyslové vzdělání. Sídlí v Jedovnicích v okrese Blansko, zřizuje ji Jihomoravský kraj.\n\nŠkola byla založena v roce 1953, po dlouhé roky jako pobočka tehdejší nejstarší brněnské Průmyslové střední školy, Sokolská. Po celou dobu poskytuje vzdělání ve strojírenství – dnes jako maturitní obor. \n\nOd roku 1984 také v přístrojové a automatizační technice, od roku 1997 zaměření na elektronické počítačové systémy – dnes již v maturitním oboru informační technologie.\n\nVe školním roce 2018/19 školu navštěvuje přes 200 žáků a pracuje zde 36 zaměstnanců. Ředitelem školy je Mgr. Miloš Šebela.\n\nV roce 2017 se škola probojovala do celorepublikového kola robotické soutěže elektrotechnické fakulty ČVUT. Další tým uspěl v předkole této \"Robosoutěže\". Používání programovatelné stavebnice Lego Mindstorms je běžnou součástí výuky. \n\nŠkola má sportovní halu, internát a vlastní jídelnu. \n\n\nForma studia je denní.\n\nV oboru strojírenství (23-41-M/01) se zaměřují na oblast 3D modelování (Solid Works), výpočetní systémy CAM (Fanuc, Sinumeric) a CNC obrábění. \n\nV oboru informační technologie (18-20-M/01 programují v jazyku C a C#. Nadrámec se zde probírá robotika a automatizace. K oboru patří již obvyklá tvorba webu, počítačové grafiky, sítí, teorie mikroprocesorů, obecnou elektronikou, měřením a operačními systémy.\n"}
{"id": "1360298", "url": "https://cs.wikipedia.org/wiki?curid=1360298", "title": "Akdy", "text": "Akdy\n\nAkdy (avar.: Акди) je obec okresu Cunta v Dagestánské republice Ruské federace.\n\nObec leží ve výšce 2090 m n. m. v údolí řeky Chаlugajcha, na úpatí hřebenu Kuculach.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Akdy je sezonní. V zimních měsících je obec vylidněná. V letních měsících slouží domy v obci jako farmy. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach. V obci se nachází mešita, ke které se váže legenda o islamizaci Didoetie. Didové uctívají do dnešní doby bíle křemenné kameny jako pozůstatek pohanské víry. Šiřitelé islámu (dájové) v Didoetii si tohoto fenoménu všimli a z počátku kameny ničili. V Akdy bílý kámen hodily do řeky, ten byl však druhý den na svém místě. Toto se několikrát opakovalo, než v polovině 18. století přišli s nápadem bílý kámen použít do základu mešity. Didové se tímto naučili chodit do mešit a postupně přijali novou víru.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360302", "url": "https://cs.wikipedia.org/wiki?curid=1360302", "title": "Ardisia elliptica", "text": "Ardisia elliptica\n\nArdisia elliptica je stálezelený, nevysoký, tropický keř rostoucí převážně ve vlhkém až močálovitém prostředí. Je jedním z několika stovek druhů rodu klíman a od přelomu 19 a 20. století byla hojně vysazována do zahrad a parků pantropické oblasti. Pro průběžně se objevující květy i pestré plody byla považován za nenáročnou okrasnou rostlinu, která ale záhy začala žít vlastním životem. Počala unikat do volné přírody a velmi rychle se šířit až tak, že se dostala na celosvětový seznam 100 nejvíce invazních druhů rostlin (Global invasive species database).\n\nAreál původního druhu se rozkládá v tropické jižní a jihovýchodní Asii, od jihu indického subkontinentu přes státy přiléhající k Bengálskému zálivu, ostrovy Indického oceánu, Malajský poloostrov, Indočínu, jihovýchod Číny, Filipíny a Indonésii až na Novou Guineu a Společenské ostrovy. Druhotně byla rozšířena na Taiwan, do monzunových oblastí Austrálie, na Havaj, ostrovy v západní části Indického oceánu v blízkosti Afriky a hlavně na ostrovy v Karibiku i území některých států Střední Ameriky, Floridy a Venezuely. Na novém působišti se přednostně začala rozrůstat ve vlhkém přímořském prostředí a mnohde se stala i dominantní rostlinou v mangrove.\n\nVlhkomilná a stín snášející dřevina, která se rychle šíří ve vlhkých narušených, i zcela původních lesích, na opuštěných polích, málo vysýchajících pastvinách, v mokrých příkopech a podél cest. Snáší slanou, brakickou i sladkou vodu, nesnáší sucho a netoleruje chladné počasí.\n\nNa písečném a bahnitém mořském pobřeží, v místech s nepříliš vysokým přílivem, dokonce omezuje a vytlačuje některé tradiční druhy flory mangrove. Vyskytuje se podél břehů řek ústících do moře i hluboko do vnitrozemí, až do míst, kam se při přílivu vzdouvá mořská hladina. Její porost se silně zahušťuje a vytváří monokultury bránící v růstu jiným rostlinám. Mladí jedinci dokáži přežívat po mnoho let v hlubokém stínu, po jeho ztrátě však rychle povyrostou. Životnost rostliny se předpokládá 25 až 40 let.\n\nSilně se větvící keř, nebo ojediněle strom s tenkým kmenem, který vytváří skoro kolmé větve a dorůstá do obvyklé výše 2 až 4 m. Má hnědé, lysé, hranaté větve spirálovitě porostlé řapíkatými listy. Čepele listů bývají obvejčité, mnohožilné, 6 až 12 cm dlouhé a 3 až 5 cm široké, na bázi klínovité, na vrcholu špičaté či tupé, po obvodě celistvé a na povrchu mívají tmavé tečky.\n\nKvěty jsou bílé nebo narůžovělé, hvězdovité, pětičetné, v průměru velké do 1 cm a nevonící. Jsou oboupohlavné, mají asi 1,5 cm dlouhé stopky a vytvářejí hroznovitá nebo okoličnatá květenství na koncích větví. Kališní lístky jsou zelené, vejčité a velmi drobné. Korunní lístky jsou bílé až narůžovělé, asi 8 mm velké, jsou široce vejčité, slabě voskovité, vně mají černé tečky a na konci ostrou špičku. V květu je pět žlutých tyčinek s krátkými nitkami nesoucí čárkovité prašníky, mezi nimi vyčnívá delší čnělka s drobnou bliznou. Kulatý semeník je svrchní, jednodílný a obsahuje několik vajíček. Květy jsou samosprašné, neprodukují nektar a obvykle bývají opylovány drobnými včelami přilétajícími pro pyl. Rostlina kvete průběžně po celý rok, ploidie druhu je 2n = 48.\n\nPlod je kulovitá, asi 1 cm velká peckovice, která je původně zelená, pak červená až purpurová a ve zralosti černá. Obsahuje jedno kulaté, velmi tvrdé, 5 mm velké semeno obklopené bělavou hmotou podobnou buničině. Plody jsou oblíbenou potravou plodožravých ptáků i drobných savců, např. mývala severního. Semena při průchodu jejich žaludky a střevy nic netratí na klíčivosti.\n\n\"Ardisia elliptica\" se přirozeně rozmnožuje pouze semeny, která jsou v plodech odnášena do vzdálenějšího okolí živočichy nebo odplavována vodou. Ze semen opadaných plodů vyrůstají v těsné blízkosti noví jedinci, vyklíčí za dva až tři měsíce. Za příhodných podmínek se objeví pod a v blízkosti dřeviny na 1 m² až stovky nových semenáčů, které pro zdárný růst potřebují jen vlhko a teplo. Dobré světelné podmínky nejsou v té době podmínkou, pomalejší rostlinky později uhynou. Pod takovým \"příklopem\" není schopná vegetovat žádná rostlina.\n\nČerstvá semena jsou téměř všechna schopná vyklíčit, po půl roce od dozrání plodů se jejich životaschopnost snižuje. Pro klíčení a vývoj semenáčů je základním požadavkem mít dostatek vláhy; proto nerostou v místech na delší dobu vysychajících. Za optimálních podmínek vyroste nový jedinec za rok do výše 1 m, (obvykle jen 0,5 m) a začne vytvářet prvé plody ve věku dvou, nejpozději ve čtyřech létech.\n\nMimo výše zmiňovaného líbivého vzhledu, který byl prapůvodním důvodem rozšiřování tohoto druhu, jsou rostliny řídce využívány jako nízký větrolam nebo fyzická bariéra, živý plot. V jihoasijském léčitelství se používají obklady z listů proti svrabu a plody proti střevním parazitům. Dřevo je vhodné nejvýše k topení.\n\nDíky snadnému šíření nových jedinců pomoci semen rozptylovaných živočichy, se z účelově vysazovaných okrasných dřevin staly rostliny s nehezkou pověstí invazního druhu, který pro sebe zabírá stále nová a nová místa na úkor původní flory. Nejvíce postižené jsou oblasti, ve kterých \"Ardisia elliptica\" původně nerostla, jsou to hlavně sever Austrálie (Severní teritorium a Queensland), Havajské ostrovy, ostrov Portoriko a floridský Národní park Everglades.\n\n"}
{"id": "1360316", "url": "https://cs.wikipedia.org/wiki?curid=1360316", "title": "Seznam hor a kopců v okrese Tachov", "text": "Seznam hor a kopců v okrese Tachov\n\nAbecední seznam pojmenovaných vrcholů (hor a kopců) v okrese Tachov.\n\nNa území okresu zasahují geomorfologické celky (v závorce uvedeny podcelky):\n\n"}
{"id": "1360318", "url": "https://cs.wikipedia.org/wiki?curid=1360318", "title": "Kostel Nanebevzetí Panny Marie (Svatobor)", "text": "Kostel Nanebevzetí Panny Marie (Svatobor)\n\nKostel Nanebevzetí Panny Marie ve Svatoboru je zřícenina bývalého farního poutního římskokatolického kostela ve Svatoboru, části obce Doupovské Hradiště v okrese Karlovy Vary v Karlovarském kraji. Nachází se při okraji vojenského újezdu Hradiště v Doupovských horách.\n\nAreál kostela s farou a hřbitovem je od 11. února 1964 chráněn jako kulturní památka.\n\nNa místě současné zříceniny kostela stál původně gotický, snad dřevěný kostelík neznámého zasvěcení, postavený nejspíš na počátku 13. století. Oblast mezi Ohří a Pustým zámkem byla roku 1272 vyňata králem Přemyslem Otakarem II. z jurisdikce loketského purkrabího a předána cisterciáckému klášteru v Oseku.\n\nCisterciácký klášter nechal podle návrhu neznámého architekta postavit roku 1352 na místě původního kostelíku ve Svatoboru nový gotický kostel Nanebevzetí Panny Marie. Slavnostně vysvěcen byl téhož roku. Farní kostel spadal pod osecký klášter do roku 1465, kdy byl postoupen králi Jiřímu z Poděbrad, který jej připojil k panství hradu Andělská Hora. Poté se stal filiálním kostelem kostela sv. Michaela Archanděla v Andělské Hoře. Během staletí kostel zchátral a ze zprávy ze dne 27. září 1721 vyplývá, že byl ve velmi špatném stavu.\n\nNa popud Františka Josefa Černína, tehdejšího vlastníka Kysiblu (od roku 1950 Kyselka), byl v letech 1731–1736 na místě gotického kostela postaven nový barokní kostel. Architektem kostela byl František Maxmilián Kaňka, který stavbu opakovaně navštěvoval. Roku 1733 byla zahájena stavba nové fary. Brzy po dokončení stavby byl kostel povýšen na farní.\n\nV průběhu dalších let byly prováděny různé práce při opravách, např. obnovení zastřešení věže po vichřici roku 1777, oprava varhan v roce 1780, oprava kostelních hodin v roce 1781, oprava střechy kostelní věže, ze které byl při vichřici roku 1801 stržen kříž. Roku 1839 udeřil do věže kostela blesk a vyhořelá špička byla snesena a opravena. Důkladných oprav a rekonstrukce se dočkal kostel, fara a přilehlé hospodářské objekty v letech 1885–1888. Zároveň bylo rozhodnuto o výstavbě nového hřbitova, k jehož vybudování došlo v roce 1892 a první pohřeb na novém hřbitově se uskutečni 5. února 1893.\nDalší větší opravy včetně nového pokrytí střech se provedly v letech 1903–1904. Za první světové války byly dva zvony rekvírovány. K opravám a rekonstrukcím kostela, zejména střech a omítek a interiéru, došlo ve dvacátých a třicátých letech 20. století.\n\nPo druhé světové válce došlo k odsunu německého obyvatelstva a Svatobor byl dosídlen obyvateli z vnitrozemí jen částečně a místní farnost byla zrušena. Duchovní správou byl od prosince roku 1946 pověřen kněz Vojtěch Sádlo z řádu křížovníků s červenou hvězdou, který dojížděl z kostela Povýšení sv. Kříže v Rybářích. V roce 1953 došlo k začlenění území do nově vzniklého Vojenského újezdu Hradiště. Kostel byl uzavřen a převeden do správy armády. Část bohatého inventáře byla převezena do jiných kostelů, např. do kostela Nanebevzetí Panny Marie a svaté Maří Magdaleny v Chlumu Svaté Maří, ostatní zařízení bylo rozkradeno nebo zničeno. Neudržovaný kostel sloužil následně jako skladiště, vojenské statky zde skladovaly řepku. Roku 1966 byl kostel nejspíš úmyslně zapálen, i když vojenské lesy uváděly, že požár vznikl samovznícením uskladněných semen řepky. Po požáru zůstal kostel opuštěn a v průběhu druhé poloviny 20. století zcela zdevastován.\n\nNedaleko od kostela stávala barokní socha svatého Jana Nepomuckého z roku 1767. Dlouhá desetiletí ležela poničená a opomenutá na zemi. Teprve v letech 2007–2008 byla vyzvednuta, rekonstruována a následně umístěna u kostela svatého Michaela Archanděla na náměstí v Andělské Hoře.\n\nOd konce roku 2003 byl kostel armádou postupně stavebně zajišťován, byly dozděny zřícené části zdiva presbytáře, odstraněny náletové dřeviny z klenby lodi a roku 2011 byla budova provizorně zastřešena, věž kostela pak dostala jednoduchou nízkou jehlancovou stříšku. Prázdný kostel byl provizorně uzavřen, mřížemi byl zamezen přístup do interiéru. Roku 2015 byl celý areál nově oplocen. Počátkem roku 2016 byly objekty převedeny do majetku nově vzniklé obce Doupovské Hradiště. O záchranu kostela usiluje \"Spolek pro dokumentaci a obnovu památek Karlovarska.\" V říjnu roku 2016 zahájil spolek ve spolupráci s obcí práce na celkové revitalizaci zdevastovaného hřbitova.\n\nI přes opravy provedené po roce 2000 se propadla klenba presbytáře a zřícením hrozí také narušené zdivo triumfálního oblouku. Obě části by měly být zrekonstruovány v roce 2019 na základě projektu celkové obnovy kostela, jejíž realizace byla odhadnuta na 32 miliónů korun. Její součástí je také úprava věže na vyhlídku. Po opravě by měl kostel sloužit jako kulturní sál a výstavní síň.\n\nJednolodní orientovaná stavba v barokním stylu s dlouhou, vysokou, obdélnou lodí se zaoblenými nárožími o rozměrech půdorysu 20×13 metrů. Presbytář je obdélný, užší, polokruhově zakončený. Je 9 metrů hluboký a 8 metrů široký, původně krytý šindelovou sedlovou střechou. K presbytáři jsou připojeny čtvercové sakristie, dříve kryté střechami se štíty. Areál kostela je obklopen kamennou zdí. Součástí areálu byly objekty fary a márnice, proti vstupu na hřbitov se nacházela barokní kaple Olivetské hory. Nízká hranolová věž byla zakončena cibulovou bání. Na přední straně zvonové věže se nachází velké obdélné okno se segmentovým záklenkem. Boční stěny věže jsou prolomeny dvojicemi výše položených obdélných oken. Vnější stěny kostela jsou členěny pilastry, které jsou při západním průčelí zdvojeny. Průčelí kostela je členěno soustavou pilastrů a lizénových rámců s vpadlými poli. Nad portálem je obdélné okno se segmentovým záklenkem. V ose průčelí je ještě jedno malé elipsové okénko. Ve středové ose patra se nachází větší obdélné okno se segmentovým záklenkem. Krajní pole průčelí doplňují v přízemí dvojice půlkruhových nik. Presbytář kostela má obdobné členění, jen okenní otvory v patře jsou nižší, světlo do sakristií pronikalo malými obdélnými okénky. Jeho vnitřní prostor je zaklenut valenou klenbou s lunetami.\nRovněž loď kostela je sklenuta třemi poli valené klenby s lunetami.\n\nKruchta, která bývala v západní části lodi, byla vybavena plným zábradlím. Po stranách vstupu z předsíně byly ve stěnách umístěny dvě velké niky s půlkruhovým záklenkem. Vybavení kostela bylo barokní.\nV presbytáři stával portálový sloupový hlavní oltář Nanebevzetí Panny Marie z první poloviny 18. století. Jeho autorem byl chebský sochař Johann Karl Stilp. Na výzdobě hlavního oltáře se podílel kadaňský sochař Karl Johann Weitzman. Ve středu oltáře býval oltářní obraz Nanebevzetí Panny Marie o rozměrech 200 × 140 centimetrů. V roce 1956 byl oltář přemístěn do kostela sv. Anny v Sedlci. Po stranách stály sochy svatého Augustina a svatého Ambrože v nadživotní velikosti. Roku 1956 byly sochy přemístěny do kostela Povýšení svatého Kříže v Rybářích.\n\nV oltářním nástavci oltáře býval reliéf Nejsvětější Trojice. Na tabernáklu stávala zasklená skříňka s pozdně gotickou soškou Panny Marie s Ježíškem, která pocházela z původního kostela.\n\nVe výklencích v bočních stěnách u presbytáře bývaly postranní oltáře. Po levé straně triumfálního oblouku to byl oltář svaté Terezie s obrazem svaté Terezie uprostřed, po pravé straně to byl oltář svatého Ludvíka Francouzského s obrazem svatého Ludvíka, vsazeného do zlaceného rámu. Roku 1956 byly sochy přemístěny do kostela Povýšení svatého Kříže v Rybářích a nachází se v depozitáři fary. Autorem soch bočních oltářů je nejspíš Karl Johann Waitzmann.\n\nKazatelna, v nároží lodi vlevo do triumfálního oblouku, přístupná ze sakristie, byla zasvěcena svatému Janu Nepomuckému. Pod stříškou býval zavěšen reliéf Staroboleslavského paládia.\n\nDřevěná polychromovaná křtitelnice stála u severní stěny lodi. Roku 1956 byla přemístěna do kostela Povýšení svatého Kříže v Rybářích a nachází se v depozitáři zdejší fary.\n\nDvoumanuálové varhany s osmnácti rejstříky stály na kruchtě a pocházely nejspíš z roku 1735. Později byly doplněny o novou skříň a v letech 1762–1767 upraveny a dozdobeny do podoby zeleně a červenohnědě tónovaného žilkovaného mramoru. Roku 1762 byly přepracovány varhanářem Johannem Leopoldem Rauschem z Plzně. V letech 1959–1960 byly převezeny do Zrcadlové síně Klementina na Starém Městě v Praze.\n\nSeverně od kostela stojí ve svahu pod kostelem ruina bývalé fary. Jedná se o obdélnou budovu, která je na straně ke kostelu přízemní, směrem k osadě Svatobor patrová. Obvodové zdivo budovy se dochovalo do původní výše. V přízemí se nachází zbytky valených kleneb. Valeně zaklenuté místnosti jsou i v suterénu. Místnosti v patře bývaly plochostropé s fabionem. Vnější stěny bývaly členěny lizénami a lizénovými rámci a obdélnými okny.\n\n"}
{"id": "1360330", "url": "https://cs.wikipedia.org/wiki?curid=1360330", "title": "Mansourasaurus", "text": "Mansourasaurus\n\nMansourasaurus („ještěr z univerzity v Mansúru“) je rod titanosaurního sauropodního dinosaura z kladu Lithostrotia, žijícího v období svrchní křídy (geologický stupeň kampán, asi před 80 miliony let) na území Egypta.\n\nFosilie byly objeveny v sedimentech souvrství Quseir v oáze Dachla na území egyptské Západní pouště. Fosilie fragmentárně zachované kostry s částmi lebky ukazují, že šlo pravděpodobně o mladého jedince, který dosud nedorostl plných rozměrů. Přesto byl dlouhý kolem 10 metrů a vážil zhruba 6 tun. Jedná se o nejlépe zachovanou kostru dinosaura z období pozdní svrchní křídy v celé severní Africe.\n\nTento sauropod byl vývojově blízce příbuzný titanosaurním sauropodům, žijícím ve stejné době v Evropě a Asii.\n\n\n"}
{"id": "1360333", "url": "https://cs.wikipedia.org/wiki?curid=1360333", "title": "Jan Hála", "text": "Jan Hála\n\nJméno Jan Hála patří více osobám:\n\n"}
{"id": "1360334", "url": "https://cs.wikipedia.org/wiki?curid=1360334", "title": "Soucit", "text": "Soucit\n\nSoucit je pocit spoluúčasti na bolesti a trápení druhých. Podle výzkumů se soucit sestává z následujících pěti elementů:\n\n\n"}
{"id": "1360340", "url": "https://cs.wikipedia.org/wiki?curid=1360340", "title": "Miroslav Brzezina", "text": "Miroslav Brzezina\n\nMiroslav Brzezina (* 21. listopadu 1961) je český matematik a vysokoškolský pedagog, od února 2018 rektor Technické univerzity v Liberci.\n\nAbsolvoval Matematicko-fyzikální fakultu Univerzity Karlovy.\n\nPo odborné stránce jako matematik se zabýval zejména teorií potenciálů.\n\nOd roku 1993 působí na Technické univerzitě v Liberci. V letech 2008 až 2015 byl děkanem Fakulty přírodovědně-humanitní a pedagogické, následně zastával funkci proděkana této fakulty.\n\nV říjnu 2017 byl zvolen rektorem Technické univerzitě v Liberci, získal 11 hlasů z celkem 21 možných hlasů (protikandidát získal 8 hlasů, 1 senátor se zdržel hlasování a 1 nebyl hlasování přítomen). Na konci ledna 2018 jej do této funkce jmenoval prezident Miloš Zeman, a to s účinností od 1. února 2018.\n"}
{"id": "1360352", "url": "https://cs.wikipedia.org/wiki?curid=1360352", "title": "Jiří Žemba", "text": "Jiří Žemba\n\nJiří Žemba (17. listopadu 1939, Třebíč – 26. července 1981, Sokolov nebo 31. července 1981, Karlovy Vary) byl český diskař. Jeho otcem byl ekonom a fotbalista František Žemba, matkou byla úřednice Drahomíra Žembová, bratrem byl koulař František Žemba a atletický trenér Vladimír Žemba.\n\nV roce 1953 začal působit ve Spartaku Velké Meziříčí, později pak mezi lety 1955 a 1956 působil v týmu Lokomotiva Přerov a v roce 1958 následně opět ve Spartaku Velké Meziříčí. Mezi lety 1959 a 1960 pak působil v Dukle Lipník nad Bečvou a posléze mezi lety 1961 a 1964 působil v Dukle Praha. Kariéru zakončil v Baníku Sokolov, kde působil v letech 1965 a 1974.\n\nSoutěžil v hodu diskem na Letních Olympijských hrách v roce 1964 v Tokiu. V roce 1965 soutěžil a získal stříbrnou medaili na Univerziádě v roce 1965 v Budapešti v hodu diskem. Zúčastnil se mistrovství evropy v atletice v roce 1966, kde získal osmé místo v hodu diskem.\n"}
{"id": "1360363", "url": "https://cs.wikipedia.org/wiki?curid=1360363", "title": "Vila Fritze Grohmanna", "text": "Vila Fritze Grohmanna\n\nVila Fritze Grohmanna se nachází ve Vrbně pod Pradědem v okrese Bruntál. Vilu na Nádražní 35/298 nechal postavit Fritz (Friedrich) Grohmann (1890–1945). Vila byla zapsána do státního seznamu před rokem 1988.\n\nGrohmannové byli významní podnikatelé ve Vrbně pod Pradědem, kteří vlastnili továrny ve Vrbně, Pochni, Markvarticích, v rumunském Temešváru a v maďarské Rákospalotě. Fritz Grohman, syn starosty Emila Grohmanna, se rozhodl po svatbě se Susane Primavesi postavit nový rodinný dům. Návrh vypracoval vídeňský architekt Josef Hoffmann (1870–1956). Stavba byla zahájena v roce 1921 a dokončena v roce 1922. Rodina Fritze Gromana vilu užívala do roku 1945. Po ukončení druhé světové války získaly vilu Závody S. K. Neumanna. Rodinné sídlo bylo přeměněno na zaměstnanecké byty, kanceláře a zdravotní středisko. V devadesátých letech 20. století se stala vlastníkem společnost Odetka a.s.\n\nJednopatrová zděná stavba se dvěma bočními křídly vytváří půdorys U. Vila je krytá valbovou střechou s mansardovými vikýři, původní břidlici nahradil eternit. Jižní průčelí je pětiosé, boční tříosé, na severní straně jsou křídla dvouosá, vnitřní strany jednoosé a průčelí mezi křídly tříosé. V přízemí jsou vysoká okna s půlkruhovým zaklenutím, v patře okna obdélná, sklepní okna půlkruhová. Okna zdobená profilovanými šambránami. V severní části mezi křídly je malá terasa se vchodem do vily. Z jižního průčelí vede východ na půlkruhovou terasu s kovovým zábradlím. Vila je obklopena zahradou parkového charakteru. Před průčelím jel volný prostor s kašnou oddělenou (rámovanou) od ostatních částí užitkových zahrad dvěma symetrickými alejemi a na jihu příjezdovou cestou.\n\nK přízemní schodišťové hale se přimykaly postranní trakt s jídelnou a kuchyní a provozní schodiště, v druhém traktu pak byly reprezentační prostory – pánský pokoj s hostinským apartmá. První patro bylo vyhrazeno pro ložnice manželů a jejich dětí. Chodba byla dlážděná červenými kachlemi. Přestavbou domu byl poškozen interiér a narušena dispozice domu. Přesto se zachovaly některé architektonické prvky (fabiony, římsy, štuky, kování, schodiště, zábradlí atd.).\n\n"}
{"id": "1360365", "url": "https://cs.wikipedia.org/wiki?curid=1360365", "title": "Washington D.C. Area Film Critics Association Awards 2016", "text": "Washington D.C. Area Film Critics Association Awards 2016\n\n15. ročník předávání cen asociace Washington D.C. Area Film Critics Association se konal dne 5. prosince 2016. Nominace byly oznámeny dne 3. prosince 2016.\n\n\"La La Land\"\n\n\nDamien Chazelle – \"La La Land\"\n\nEric Heisserer – \"Příchozí\"\n\nDamien Chazelle – \"La La Land\"\n\n\nCasey Affleck – \"Místo u moře\"\n\nNatalie Portman – \"Jackie\"\n\nMahershala Ali – \"Moonlight\"\n\nViola Davis – \"Ploty\"\n\n13th\n\nElle\n\nKubo a kouzelný meč\n\nLiam Neeson – \n\nLinus Sandgren – \"La La Land\"\n\nTom Cross – \"La La Land\"\n\nDavid Wasco a Austin Gorg – \"La La Land\"\n\n\nJustin Hurwitz – \"La La Land\"\n\nLucas Hedges – \"Místo u moře\"\n\nZa každou cenu\n\nMark Rylance – \"Obr Dobr\"\n\nJackie\n"}
{"id": "1360371", "url": "https://cs.wikipedia.org/wiki?curid=1360371", "title": "Berimbau", "text": "Berimbau\n\nBerimbau je strunný nástroj používaný v brazilské hudbě. Vyvinul se z afrického hudebního luku, který přivezli do Brazílie bantuští otroci. Slouží při obřadech kandomble a jako rytmický doprovod k sestavám bojového umění capoeira. K hráčům na berimbau patří Max Cavalera, Naná Vasconcelos nebo Paulinho da Costa. \n\nNástroj dosahuje délky jednoho až půldruhého metru. Skládá se z ohnuté dřevěné tyče (tzv. \"verga\", nejčastěji se používá dřevo láhevníkovitého stromu \"Rollinia deliciosa\"), jediné napnuté ocelové struny (\"arame\") a vydlabaného plodu kujety (\"cabaça\") sloužícího jako rezonátor. K hraní je potřeba krátká tyčka (\"baqueta\" nebo \"vaqueta\"), kterou se brnká na strunu, a plochý kamínek (\"dobrão\") přikládaný jako pražec. Hráči na berimbau zpravidla používají také \"caxixi\", proutěný košík naplněný sušenými semeny, doprovázející drnčení struny svým chřestivým zvukem. Existují tři základní typy berimbau, jejichž velikost určuje ladění: \"gunga\", \"medio\" a \"viola\".\n\n"}
{"id": "1360380", "url": "https://cs.wikipedia.org/wiki?curid=1360380", "title": "Fadrný", "text": "Fadrný\n\nPříjmení Fadrný má více nositelů:\n\n"}
{"id": "1360387", "url": "https://cs.wikipedia.org/wiki?curid=1360387", "title": "Vancouver Film Critics Circle Awards 2016", "text": "Vancouver Film Critics Circle Awards 2016\n\n16. ročník předávání cen Vancouver Film Critics Circle se konal dne 20. prosince 2016. Nominace byly oznámeny dne 16. prosince 2016.\n\nMísto u moře\n\nKenneth Lonegran – \"Místo u moře\"\n\nKenneth Lonegran – \"Místo u moře\"\n\nCasey Affleck – \"Místo u moře\"\n\nIsabelle Huppert – \"Elle\"\n\nMahershala Ali – \"Moonlight\"\n\nMichelle Williams – \"Místo u moře\"\n\nZa kamerou\n\nToni Erdmann\n"}
{"id": "1360388", "url": "https://cs.wikipedia.org/wiki?curid=1360388", "title": "De Tomaso", "text": "De Tomaso\n\nDe Tomaso Modena S.p.A. byla italská automobilka. Založena byla v roce 1959 ve městě Modena (ze stejného města pocházejí i automobilky Ferrari a Maserati). Firma zanikla v roce 2012.\n\nNejslavnějším modelem byl sportovní vůz Tomaso Pantera, kterého se prodalo přes 7200 kusů.\n"}
{"id": "1360405", "url": "https://cs.wikipedia.org/wiki?curid=1360405", "title": "Klášter Pacov", "text": "Klášter Pacov\n\nPacovský klášter je někdejší karmelitánský konvent s přilehlým kostelem sv. archanděla Michaela v Pacově v pelhřimovském okrese kraje Vysočina.\n\nFundátorem kláštera byl majitel zdejšího panství, baron Zikmund Jan Myslík z Hyršova. Ten ve své poslední vůli roku 1666 odkázal menší část majetku své druhé manželce Johaně Eusebii ze Žďáru, delegoval na ni však dispozice k panství, které měla nadále doživotně spravovat a teprve poté mělo panství připadnout církvi. V jeho závěti bylo uvedeno, že po smrti jeho třetí choti, hraběnky ze Žďáru, obdrží pacovské panství řád karmelitánů. Malou část jeho jmění získala jeho jediná dcera baronesa Zuzana Františka (1644 - po roce 1666, zřejmě v Itálii), provdaná markýza Ippoliti di Gazoldo, kterou se ovšem otec Zikmund rozhodl \"vydědit\".\nVětšina majetku tak díky zbožnému baronu Myslíkovi připadla pražským karmelitánům.\n\nKarmelitáni zámek přestavěli v barokní klášter, nechali u něho postavit kostel sv. Václava a v roce 1708 sem přesídlili.\n\nRoku 1787 byl v rámci církevních reforem císaře Josef II. klášter zrušen a zámek připadl náboženskému fondu. V roce 1835 jej spolu s panstvím a vesnicemi Roučkovice, Samšín, Cetoraz, Bedřichov, Zhořec a Salačova Lhota odkoupil Maximilián Bedřich Gudenus a jeho manželka Otýlie z Mirbachu a od nich v roce 1844 knížata Löwenstein-Wertheim-Freudenbergové. V 70. letech 19. století pak přešel do majetku Adolfa Weisse z Tessbachu, poslance rakouské říšské rady, jehož rod jej vlastnil do roku 1945.\n\nOd roku 1945 bývalý klášter spravoval stát a od roku 1947 zde sídlila vojenská posádka. Ta zde sídlila až do roku 1992, kdy jej zdevastovaný opustila. V roce 1997 klášter-zámek získalo do svého vlastnictví město Pacov a po celkové rekonstrukci byl zpřístupněn veřejnosti a sídlí zde Městské muzeum Antonína Sovy.\n"}
{"id": "1360406", "url": "https://cs.wikipedia.org/wiki?curid=1360406", "title": "Utah Film Critics Association Awards 2016", "text": "Utah Film Critics Association Awards 2016\n\n11. ročník předávání cen asociace Utah Film Critics Association se konal dne 18. prosince 2016.\n\n\n\n\n\n\n\n\n\n\n\n\n\n"}
{"id": "1360407", "url": "https://cs.wikipedia.org/wiki?curid=1360407", "title": "Zvonice (Vrbno pod Pradědem)", "text": "Zvonice (Vrbno pod Pradědem)\n\nDřevěná zvonice se nachází ve Vrbně pod Pradědem v okrese Bruntál. V roce 2016 byla prohlášená kulturní památkou ČR.\n\nZvonice byla postavena původně vedle evangelické fary v roce 1921 (jiný údaj uvádí 1937). Zvonice se nachází na soukromém pozemku mezi panelovou zástavbou a je nepřístupná.\n\nStupňovitě hranolová deštěná zvonice na nízké zděné podezdívce, se zvonovým patrem. Zvonové patro otevřené lomenými okny se zvonem pravděpodobně z roku 1937. Zvonice je ukončena jehlancovou střechou na jejímž vrcholu je osazen kříž. Střecha je krytá kombinací eternitu a plechu.\n"}
{"id": "1360408", "url": "https://cs.wikipedia.org/wiki?curid=1360408", "title": "Toronto Film Critics Association Awards 2016", "text": "Toronto Film Critics Association Awards 2016\n\n20. ročník předávání cen asociace Toronto Film Critics Association se konal dne 11. prosince 2016.\n\nMoonlight\n\nMaren Ade – \"Toni Erdmann\"\n\nKenneth Lonegran – \"Místo u moře\"\n\nAdam Driver – \"Paterson\"\n\nSandra Hüller – \"Toni Erdmann\"\n\nMahershala Ali – \"Moonlight\"\n\nMichelle Williams – \"Místo u moře\"\n\nZa kamerou\n\nToni Erdmann\n\n\nRobert Eggers – \"Čarodějnice\"\n"}
{"id": "1360416", "url": "https://cs.wikipedia.org/wiki?curid=1360416", "title": "Hradisko (Javořická vrchovina)", "text": "Hradisko (Javořická vrchovina)\n\nHradisko je kopec v Javořické vrchovině, společně s Pivničkami nejvyšší (oba vrcholy mají nadmořskou výšku 760 m) vrchol geomorfologického okrsku Pivničský hřbet v podcelku Jihlavské vrchy. Vrchol se nachází asi 380 m na východ od osady Poldovka a 2,3 km jihojihovýchodně od Sumrakova.\n\nHradisko se společně s Pivničkami nachází v přírodním parku Javořická vrchovina.\n\nNa vrcholu Hradiska začíná zelená turistická trasa vedoucí na Javořici, k hradu Roštejn a pod Čeřínek; rovněž tudy prochází modrá trasa z Olšan do Mrákotína a Třeště. Nachází se tady 3–15 m široký žulový hřbítek, dlouhý asi 115 m, na nějž se dá vystoupit (výhled je omezen stromy).\n"}
{"id": "1360419", "url": "https://cs.wikipedia.org/wiki?curid=1360419", "title": "Campylodoniscus", "text": "Campylodoniscus\n\nCampylodoniscus (\"prohnutý zub\") byl rod vývojově pokročilého sauropodního dinosaura ze skupiny Titanosauria, který žil v období svrchní křídy na území dnešní Argentiny (lokalita Sierra de San Bernardo). Dosahoval délky odhadem kolem 20 metrů, patřil tedy spíše ke středně velkým sauropodům. Přesnější rozměry však není možné určit.\n\nFosilie tohoto dinosaura představují pouze část maxily (horní čelisti) se sedmi zuby. Není dosud jisté, zda fosilie pochází z období cenomanu (stáří asi 95 milionů let) nebo mnohem mladšího přelomu kampán-maastricht (asi 72 milionů let). Druh \"Campylodon ameghinoi\" byl popsán roku 1929 německým paleontologem Friedrichem von Huenem. V roce 1961 si však jeho krajan Oskar Kuhn uvědomil, že toto jméno je již preokupované a musel stanovit nové. Tím je dosud platné \"Campylodoniscus ameghinoi\". Někteří paleontologové však považují tento taxon za \"nomen dubium\" (pochybné jméno).\n\n"}
{"id": "1360420", "url": "https://cs.wikipedia.org/wiki?curid=1360420", "title": "Dušan Pala", "text": "Dušan Pala\n\nDušan Pala (25. května 1924, Libošovice – 14. listopadu 1945, Praha) byl nadaný český prozaik a básník, který předčasně zemřel.\n\nJeho otec byl český hudební vědec František Pala. Po dětství v Libošovicích se Dušan Pala v deseti letech s rodiči přestěhoval do Prahy. Zde vychodil reálné gymnázium, na kterém maturoval v roce 1943. V té době byly české vysoké školy uzavřeny, Dušan Pala pracoval rok jako totálně nasazený. Při práci utrpěl vážný úraz ruky a byla mu přiznána invalidita. Po znovuotevření vysokých škol v roce 1945 se přihlásil ke studiu filozofie a češtiny na Karlově univerzitě. Úspěšně studoval a současně připravoval vydání svých děl. Dílo Dušana Paly oceňoval literární vědec Václav Černý. Editorem děl Dušana Paly byl spisovatel Josef Knap.\n\nŽivot ukončil sebevraždou.\n\nDušan Pala je považován za nejvýznamnější talent české prozaické existenciální generace. Knižně vyšlo:\n\n"}
{"id": "1360422", "url": "https://cs.wikipedia.org/wiki?curid=1360422", "title": "Dongbeititan", "text": "Dongbeititan\n\nDongbeititan (\"titán z Dongbei = Severovýchodní Čína\") byl rod vývojově vyspělého sauropodního dinosaura ze skupiny Somphospondyli, který žil v období spodní křídy na území dnešní severovýchodní Číny (provincie Liao-ning, nedaleko města Beipiao). Byl tak současníkem mnoha tzv. opeřených dinosaurů.\n\nFosilie holotypu tohoto dinosaura s katalogovým označením \"DNHM D2867\" představují nekompletní kostru s obratli, pánevním i ramenním pletenecem a kostmi končetin. Ty byly objeveny v sedimentech souvrství Yixian a představují první poměrně dobrý nález fosilií sauropoda v této geologické formaci. Jediný známý druh \"D. dongi\" byl popsán týmem paleontologů v roce 2007. Stáří činí asi 125 milionů let, což odpovídá přelomu geologických stupňů apt a alb. Navzdory svému názvu nebyl tento sauropod příliš velký, dosahoval zřejmě délky kolem 15 metrů a hmotnosti zhruba 7 tun.\n\n\"Dongbeititan\" byl jedním z největších živočichů v ekosystémech souvrství Yixian. Výzkumy zkamenělých kmenů jehličnanů i chemická analýza izotopů kyslíku ve zdejších sedimentech dokazují, že teploty zde byly na poměry druhohorní éry velmi nízké (průměrná roční teplota dosahovala jen kolem 10 °C) a v zimě byly teploty nejspíš pod bodem mrazu. Jak se s takovými podmínkami prostředí velcí sauropodi vyrovnali, není zatím jisté.\n\n\"Dongbeititan\" byl zřejmě vývojově primitivním (bazálním) zástupcem skupiny Titanosauriformes, přičemž byl vyspělejší než rody \"Euhelopus\", \"Fusuisaurus\" a \"Huanghetitan\", ale naopak primitivnější než rody \"Gobititan\" a \"Jiutaisaurus\".\n\n"}
{"id": "1360425", "url": "https://cs.wikipedia.org/wiki?curid=1360425", "title": "Římskokatolická farnost Kostelní Lhota", "text": "Římskokatolická farnost Kostelní Lhota\n\nŘímskokatolická farnost Kostelní Lhota je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV roce 1354 je v Kostelní Lhotě poprvé připomínán kostel, zasvěcený Panně Marii, a z tohoto roku je také známo jméno místního plebána - Petr. Patronátní právo ke kostelu měl rod pánů z Kunštátu, majitelů poděbradského panství. Nejstarší písemná zmínka o ustanovení duchovního správce pro ves Kostelní Lhota pochází z roku 1354, kdy pan Boček z Kunštátu dosadil ke kostelu Nanebevzetí Panny Marie, který sám dal vystavět, kněze (plebána) Petra. Od té doby v obci sídlil kněz a spravoval také okolní obce (Písková Lhota, Vrbová Lhota, Přední Lhota). V druhé polovině 16. století za sadského faráře Jana Oupického byly dvě samostatné fary v Sadské a Kostelní Lhotě spojeny v duchovní správě kvůli lepšímu vyživení farářů. Ještě v roce 1713 je v historických pramenech zmínka o dvou samostatných farních kostelech.\n\nV roce 1730 v souvislosti s probíhající územní reformou správního uspořádání církve a vznikem nových vikariátů byl kostel v Kostelní Lhotě přičleněn jako filiální k farnímu kostelu v Sadské.\n\nOd roku 1415 není znám žádný kněz, který by sídlil v Kostelní Lhotě. Farnost spravovali faráři ze Sadské až do roku 1785. Prvním krokem k založení samostatné farnosti v určité osadě bylo zřízení tzv. lokálie, kdy v dané osadě žil kněz, kaplan s titulem lokalisty, který tam působil v duchovní správě, vyučoval ve škole a.p. Úředně však byl stále podřízen faráři v některé blízké větší farnosti. Tak v roce 1785 byla v obci Kostelní Lhota zřízena kaplanská lokalie, podřízená faráři v Sadské.\nDne 11.3.1856 byla rozhodnutím královéhradeckého biskupa Karla Boromejského Hanla v Kostelní Lhotě zřízena samostatná farnost, zdejší kostel byl povýšen na kostel farní.\n\nFarnost je administrována ex currendo z Poděbrad.\n\n\n"}
{"id": "1360427", "url": "https://cs.wikipedia.org/wiki?curid=1360427", "title": "TJ Moravec", "text": "TJ Moravec\n\nTJ Moravec je fotbalový klub z obce Moravec, hrající od sezóny 2017/18 I. A třídu Kraje Vysočina (6. nejvyšší soutěž). Klub byl založen v roce 1953.\n\n\"Aktuální k datu: 1.8.2018.\"\n"}
{"id": "1360429", "url": "https://cs.wikipedia.org/wiki?curid=1360429", "title": "Bratislava/nahlas", "text": "Bratislava/nahlas\n\nBratislava/nahlas byla slovenská iniciativa, která vyvrcholila v říjnu 1987 vydáním stejnojmenné publikace. Dle usnesení NR SR č. 333 z 7. listopadu 2012 \"\"Iniciatíva Bratislava/nahlas přispěla významnou měrou k tomu, jak kultivovaně proběhla Sametová revoluce na Slovensku, že dnes dýcháme čistší vzduch a žijeme v demokratickém státu, který garantuje základní svobody, včetně svobody slova. Národní rada...vyjadřuje ocenění občanské angažovanosti, odborné erudice i lidské statečnosti autorů této iniciativy.\"“ Václav Havel označil tuto iniciativu za slovenskou obdobu Charty 77.\n\nBratislava/nahlas je publikace s rozsahem 64 stran A4. Skládá se z úvodu, ediční poznámky a čtyřech hlavních částí (Přírodní složky prostředí, Kulturně-historické složky prostředí, Sociální prostředí a Souvislosti). Dohromady se skládala z 17 kapitol zaměřených na různou problematiku od kvality ovzduší až po sociálně znevýhodněné skupiny. V závěru obsahuje víc, než 300 doporučení, jak situaci zlepšit.\n\nEditorem publikace byl Ján Budaj a vydavateli Mikuláš Huba a Juraj Flamík jako statutární zástupci Základních organizací SZOPK č. 6 a 13 v Bratislavě. Redakční kolektiv se skládal z 6 členů (Ján Budaj, Juraj Flamík, Fedor Gál, Eugen Gindl, Mikuláš Huba, Peter Tatár), přispělo celkem 23 autorů (Ján Budaj, Mária Filková, Juraj Flamík, Fedor Gál, Eugen Gindl, Ivan Gojdič, Mikuláš Huba, Vladimír Ira, Gabriela Kaliská, Vladimír Kohút, Judita Kokolevská, Juraj Kubáček, Ivan Kusý, Peter Kresánek, Igor Levský, Zora Okáliová-Paulíniová, Juraj Podoba, Kamil Procházka, Pavel Šremer, Ivan Štúr, Peter Tatár, Jana Višváderová, Hana Volková (Zemanová)). Včetně recenzentů se na publikaci podílelo 84 lidí.\n\nPublikace vyšla 4. 6. 1987 jako příloha zápisu společné schůze organizací SZOPK, reálně vyšla v nákladu 1 000 výtisků, o 3 týdny později bylo dokopírováno dalších 2 000 výtisků, dle neoficiálních údajů bylo celkem zhotoveno 60 tis. kopií na různých nosičích.\n\n"}
{"id": "1360431", "url": "https://cs.wikipedia.org/wiki?curid=1360431", "title": "Potamornis", "text": "Potamornis\n\nPotamornis (\"říční pták\") je rod prehistorických potápivých ptáků. Žil v období pozdní svrchní křídy, asi před 66 miliony let. Patřil tedy k obyvatelům posledních druhohorních ekosystémů a mohl vyhynout při hromadném vymírání na konci křídy spolu s dinosaury. Fosilie tohoto pravěkého ptáka z čeledi hesperornitidů byly objeveny v sedimentech souvrství Lance a také Hell Creek na západě Spojených států amerických (státy Wyoming a Montana). Jediný známý druh \"P. skutchi\" byl formálně popsán roku 2001.\n\nTento druh pravděpodobně žil v řekách nebo jejich blízkosti a brodil se nebo potápěl za potravou, kterou mohli tvořit vodní obratlovci (zejména ryby). Podle odhadů mohl vážit asi 1,5 až 2 kilogramy a dosahoval přibližně velikosti krocana.\n\n\n"}
{"id": "1360432", "url": "https://cs.wikipedia.org/wiki?curid=1360432", "title": "Polská volejbalová reprezentace mužů", "text": "Polská volejbalová reprezentace mužů\n\nPolská volejbalová reprezentace mužů reprezentuje Polsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1360433", "url": "https://cs.wikipedia.org/wiki?curid=1360433", "title": "Seznam dílů seriálu The Expanse", "text": "Seznam dílů seriálu The Expanse\n\nToto je seznam dílů seriálu \"The Expanse\". Americký sci-fi televizní seriál \"The Expanse\" natočený podle stejnojmenné knižní série měl premiéru na stanici Syfy. Čtvrtá řada měla premiéru 13. prosince 2019 na Prime Video.\n\n<onlyinclude>\n</onlyinclude>\n\nDne 27. července 2019 byla Amazonem objednána pátá řada.\n\n"}
{"id": "1360440", "url": "https://cs.wikipedia.org/wiki?curid=1360440", "title": "Seznam ocenění a nominací filmu La La Land", "text": "Seznam ocenění a nominací filmu La La Land\n\nToto je seznam ocenění a nominací filmu \"La La Land\". Romantický film \"La La Land\" režiséra Damiena Chazelleho byl do amerických kin uveden 16. prosince 2016.\n"}
{"id": "1360445", "url": "https://cs.wikipedia.org/wiki?curid=1360445", "title": "Arcibiskupské divadlo", "text": "Arcibiskupské divadlo\n\nArcibiskupské divadlo, \"Théâtre de l'Archevêché\" je divadlo v Aix-en-Provence v jižní Francii. Každoročně se zde koná letní operní festival v Aix-en-Provence.\n\n\n"}
{"id": "1360447", "url": "https://cs.wikipedia.org/wiki?curid=1360447", "title": "Coppo di Marcovaldo", "text": "Coppo di Marcovaldo\n\nCoppo di Marcovaldo (1225 - 1276) byl florentinský malíř z poloviny 13. století. Jeho schopnost spojovat v umění styl italský a byzantský měl velký vliv na další generace italských umělců.\nJe jedním z nejznámějších umělců ze společnosti \"Duecento\" a je jedním z umělců jehož jméno a dílo jsou dobře zdokumentovány. Jeden z prvních odkazů na Coppa se nalezl v \"Knize z Montaperti\", kde je jeho jméno uvedeno mezi vojáky Florencie během války se Sienou, která skončila bitvou u Montaperti 4. září 1260. Historikové se dohadují, že Coppo byl zajat a jako vězeň byl držen v Sieně v kostele Servi. Byl zde ještě v roce 1261, kdy na objednávku řádu Servitů namaloval pro baziliku \"Santa Maria dei Servi\" v Sieně své nejznámější dílo \"The Madonna del Bordone (The Madonna of the pilgrim's staff) . \"Vzhledem k předpokladu, že Coppo byl válečným zajatcem, naskýtá se otázka, proč byl florentinský umělec vyzván k vytvoření malby pro Sienu tak důležité. Je pravděpodobné, že Coppo byl již velmi známý a vysoce hodnocený umělec, neboť zakázku dostal za pouhý rok od konfliktu mezi Florencií a Sienou.\nMadonna del Bordone je panelová malba italského malíře Coppo di Marcovaldo v kostele Santa Maria dei Servi v italské Sieně, která je jediným jeho dochovaným dílem, kde o autorství není pochyb. Panuje důvěryhodný názor, že jeho podpis a datum byly stále viditelné na malbě ještě kolem roku 1625. Podpis a datum pocházely z roku 1261, tedy rok poté, co byl zajat v bitvě Montaperti v roce 1260 a tímto způsobem nejspíše zaplatil výkupné. Namaloval Madonu se svatozáří, sedící na trůně mezi dvěma anděly, dítě na jejím klíně drží v levé ruce \"Knihu zákona\" a pravou rukou se dotýká Madonny v žehnajícím gestu. Hlavy byly v následujícím roce domalovány místním umělcem, který přidal styl sfumato, ovlivněný Duccio di Buoninsegna, ale byl odlišný od stylu malíře Coppa. Röntgenové analýzy ukázaly, že původní hlavy mají charakteristický, poněkud strohý Coppův styl. Obraz je na svou dobu neobvykle velký, měří 220 cm x 125 cm. Na rozdíl od některých prací Coppových současníků, například Margaritone d'Arezza (Margarito or Margaritone d'Arezzo, kolem 1250–1290), na Coppově malbě dítě hledí na svou matku s něžným výrazem, jehož cílem je humanizovat jeho božský status, ale možná také reprezentovat lásku dítěte ke katolické církvi, kterou symbolizuje Madonna. Postoj obou postav je typický pro byzantský styl malby. Historické oblečení je na rozdíl od tradičního byzantského umění severského původu a možná je tento styl použit v toskánské malbě poprvé. Také se zde poprvé v toskánském umění objevuje řada ikonografických prvků. Holé paže a nohy dítěte, gesto Panny Marie s pravou nohou jejího dítěte, styl oděvu dítěte a tkanina, na níž dítě sedí, to vše poukazuje na Kristovo utrpení a spojení s Pannou Marií, což byla témata velmi důležitá pro řád Servite. Rozsáhlé zlacení bylo použito také na zlatém listovém pozadí, což je typické pro sienský styl. Ve své práci používal metodu \"tecnica a velatura\". Začal tím, že položil nejčistší barvy, které byly poté pokryty tónovanými laky a glazurami, čímž napomáhal vytvářet dojem objemu.\nJe zřejmé, že tento florentský umělec studoval v Sieně. Jeho kompozice prostoru, póz, gest a zájem o různé textury - všechny tyto prvky pocházejí ze Sienského stylu. Byl silně ovlivněn také byzantským stylem charakterizovaným důrazem na světlo, stín a objem. Kombinace těchto prvků napomáhaly vytvářet iluzi životnosti. Kompozice a způsob zobrazení výšivky na oděvu, jak je vidět v objemné a ztuhlé pletené látce v Madonna del Bordone, připomíná románské sochařské postavy.\n"}
{"id": "1360449", "url": "https://cs.wikipedia.org/wiki?curid=1360449", "title": "HMCS Sackville (K181)", "text": "HMCS Sackville (K181)\n\nHMCS Sackville (K181) je korveta kanadského královského námořnictva třídy \"Flower\". Korveta přečkala druhou světovou válku, po které byla vyřazena a později reaktivována jako výzkumná loď. Po definitivním vyřazení ze služby byla zachována jako muzejní loď v Halifaxu. Je to nejstarší dochovaná kanadská válečná loď a zároveň jediná dochovaná korveta třídy \"Flower\".\n\nKorvetu postavila kanadská loděnice St. John Shipbuilding & Drydock Co. v St. John ve státě Nový Brunšvik. Do služby byla přijata 29. prosince 1941.\n\nZa druhé světové války byla korveta zapojena do doprovodu atlantických konvojů. Roku 1946 byla vyřazena, ale v 50. letech byla reaktivována jako loď pro výzkum rybolovu. V této roli sloužila až do roku 1982. Roku 1983 vznikla organizace Canadian Naval Memorial Trust (CNMT), která později provedla rekonstrukci plavidla, kterému byla navrácena podoba z roku 1944. Roku 1988 byla loď označena za Národní historické místo (\"National Historic Site\"). Plavidlo se těší velkému zájmu návštěvníků. Roku 2010 jej navštívili britská královna Alžběta II. a její manžel Princ Philip.\n\n"}
{"id": "1360454", "url": "https://cs.wikipedia.org/wiki?curid=1360454", "title": "Bitva u Vogéz", "text": "Bitva u Vogéz\n\nBitva u Vogéz se odehrála v roce 58 př. n. l. mezi římskými legiemi Julia Caesara a germánskou koalicí Svébů, Markomanů, Nemetů vedenou Ariovistem. K bitvě došlo jižně od hornatého pásma Vogézy, nedaleko dnešního města Mylhúzy. Julius Caesar svým vítězstvím donutil Germány k ústupu zpět na pravý břeh řeky Rýn do Germánie.\n\nAriovistus získal po vítězství v bitvě u Magerobrigy velký vliv, prohlásil se králem a začal si nárokovat další území v Galii. Poražení Aeduové, spojenci Římanů vyslali do Říma druida Diviciaca, který si stěžoval na Ariovista a na jeho rozpínavost v Galii. Římský senát přesto v roce 59 př. n. l. uznal Ariovista jako „krále a přítele“ Říma. Julius Caesar, ale pozval Ariovista do Říma na konferenci, ten tuto nabídku odmítl a vzkázal Caesarovi, když s ním chce mluvit, ať příjde on k němu do Galie. S Ariovistovou odpovědí se Caesarovi donesly i další informace od galských zvědů o tom, že 100 jednotek Charudů pod vedením bratrů Nasua a Cimberia se chystá překročit řeku Rýn a expandovat na další území v Galii. Julius Caesar si patrně uvědomil, že germánská rozpínavost by mohla ohrozit římské zájmy v Galii. Proto po obdržení těchto zpráv, se rozhodl vytáhnout proti Germánům a vypudit je z Galie zpět na druhý břeh řeky Rýn do Germánie.\n\nJulius Caesar v té době byl v blízkosti oppida Bibracte (nedaleko Autun), kde porazil kmen Helvéců a kmen Bójů. Po zprávách o germánské expanzi do Galie se rozhodl pro pochod údolím řeky Saôny východním směrem k oppidu Vesontio. Ariovistus byl zkušený vojevůdce a pravděpodobně i on vyhodnotil Vesontio v údolí řeky Doubs, jako strategické místo a tak se vydal směrem k Vesontiu, vstříc Caesarovi. Caesar spoléhající se pravděpodobně na informace Galů do Vesontia dorazil první a založil si zde hlavní základnu. V té době se potýkal s nedostatečnou disciplínou svých legií, které podléhaly panice. Legionáři zpanikařili, protože se jim donesly zprávy, že Germáni jsou zuřiví a statní válečníci. Caesar rozhlásil, že v následujících dnech počítá jen s X. legií o jejíž statečnosti nemá pochybnosti, chtěl tím vyvolat fanatickou loajalitu X. legie a zahanbit ostatní jednotky, což vyvolalo rivalitu a odhodlání bojovat i v ostatních jednotkách. Ariovistus se pravděpodobně dozvěděl o římské přítomnosti ve Vesontiu, protože přestal postupovat vstříc Caesarovi a vyčkával nedaleko dnešního města Mylhúzy. Caesar nezvolil taktiku vyčkávání a s pomocí galského průvodce Diviciaca pokračoval dál po západní straně údolí řeky Doubs, přes území keltských spojenců. Bylo to bezpečnější, protože je pravděpodobné, že v té době od oppidia Vesontio směrem k Belfortu a Mylhúzám při horském pásmu Vogézy nebyly žádné římské silnice. Po příchodu Caesara vyslal Ariovistus do jeho tábora vyslance, kteří sjednali schůzku. Bylo ujednáno, že se setkají na kopci mezi tábory, doprovázeni pouze kavalérií. Julius Caesar nechal posadit vojáky X. legie na koně. Legionáři mezi sebou vtipkovali, že Caesar povýšil X. legii do jezdeckého stavu. Následně došlo k setkání pouze vojevůdců a jejich strážných kavalérií na kopci mezi tábory. Oba prezentovali a obhajovali své pohledy a názory a ani jeden nechtěl ustoupit ze svých postojů. Caesar se soustředil na římské zájmy. Ariovistus se snažil tvrdit, že Aeduové napadli jeho kmen a nikoliv naopak. Nakonec Ariovistus označil oficiální římské přátelství za podvod a prohlásil, že by mohl získat opravdové přátelství mnoha vlivných Římanů, kdyby Caesara zabil. Caesar musel nakonec se svými tělesnými strážci uniknout, protože germánská kavalérie se snažila vyvolat potyčku. Příští den Ariovistus pozval Caesara na další jednání. Caesar nedůvěřoval a tak poslal dva mladší důstojníky, Gaia Valeria Procilla a Marca Mettia, kteří byli Ariovistem zajati a odvlečeni do germánského tábora. \n\nV následujících několika dnech se Germáni snažili vyvolávat malé potyčky. Julius Caesar ve svých spisech tvrdil, že germánská strana neútočila v plné síle, protože jejich moudré ženy věštily, že by se neměly účastnit bitvy před novým měsícem. Caesar nevyčkával a nakonec zaútočil na nejslabší část germánského postavení. Germáni na to zareagovali tak rychle, že Římané proti nim nestačili ani použít pilum a ihned museli přejít na boj s meči. Římané byli z počátku úspěšnější a tak se Germáni stočili do falangy. Jejich taktika byla úspěšná, protože Římané začali ustupovat. V boji důstojník kavalérie Publius Licinius Crassus měl výhodné postavení, odkud měl výhled na celé bojiště a rychle pochopil co se děje. Z vlastního podnětu nasměroval a následně nařídil římské pěchotě v záloze k útoku. Germánské postavení bylo rychle rozbito a Germáni se dali na útěk k Rýnu, který byl vzdálený přibližně 20 kilometrů. Některým Germánům, včetně samotného Ariovista, se podařilo uprchnout a lodí přeplout nebo přeplavat na druhý břeh řeky Rýn. Zbývající Germáni byli dostižení a zabití římskou jízdou, včetně obou Ariovistových žen a jedné z jeho dcer. Druhá dcera padla do římského zajetí. Oba Caesarovi vyslanci byli osvobození bez úhony. Později Caesara informovali o Germánech, kteří v jejich přítomnosti diskutovali.\n\nJulius Caesar dal Germánům tímto jasný vzkaz, Galie bude římskou provincií. Ihned po bitvě se germánští spojenci Ariovista od Svébů distancovali a následně si kupovali od Římanů mír tím, že se zavázali postavit se na stranu Říma proti Svébům. Za pouhých pár dnů byla Svébům znemožněna jakákoliv možnost se vrátit k Rýnu. Ariovistovi se podařilo uniknout, ale je nepravděpodobné, že si zachoval vedoucí postavení mezi Svéby. Když byli Usipetové a Tencterové v roce 55 př. n. l. vyhnáni z území Svébů, tak o Ariovistovi nepřinesli žádné zprávy. Koncem roku 54 př. n. l. byl pravděpodobně již mrtvý. Jeho úmrtí způsobili rozhořčení Germáni. Jak zemřel není známo. Tacitus poznamenal, že germánští uprchlíci, kteří v bitvě opustili svůj kmen, byli považováni za hanebné zrádce a dezertéry, tací byli většinou pověšení a zbabělci utopení.\n\nGalie se stala během galských válek římskou provincií, tím nastala postupná romanizace území západně od Rýna. Naopak pravý břeh Rýna zůstal v rukách Germánů a Římanům se nikdy nepodařilo toto území trvale osídlit, proto na území východně od Rýna nastala postupná germanizace.\n\n"}
{"id": "1360455", "url": "https://cs.wikipedia.org/wiki?curid=1360455", "title": "Historická oblast Kjongdžu", "text": "Historická oblast Kjongdžu\n\nHistorická oblast Kjongdžu je název jedné z jihokorejských položek seznamu světového kulturního dědictví UNESCO. Na tento seznam byla zapsána v roce 2000. Jedná se o soubor paláců, chrámů, pagod, soch a dalších staveb nacházejících se v okolí města Kjongdžu ve východní části státu. Většina z chráněných památek pochází ze 7.  až 10. století - vrcholného období království Silla.\n\nDle UNESCA je historická oblast rozdělena do pěti oddělených částí.\n\n"}
{"id": "1360463", "url": "https://cs.wikipedia.org/wiki?curid=1360463", "title": "Římskokatolická farnost Konárovice", "text": "Římskokatolická farnost Konárovice\n\nŘímskokatolická farnost Konárovice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nPlebánie v Konárovicích je prvně písemně doložena v roce 1352. Farní kostel Povýšení sv. Kříže byl původně gotický. Poté, co se v roce 1650 částečně zřítil, byl upraven barokně, a v letech 1882-1888 pak byl razantně přestavěn do novogotické podoby. V letech 1952-1958 zde působil jako interkalární administrátor P. Josef Jelen, CSsR, kněz později problematický a značně prokomunisticky orientovaný. Farnost přestala být později obsazována sídelním knězem, a duchovní správa byla obstarávána odjinud (do r. 2014 z Týnce nad Labem, poté ze Žiželic).\n\nFarnost je bez sídelního kněze a je administrována ex currendo ze Žiželic.\n\n\n"}
{"id": "1360468", "url": "https://cs.wikipedia.org/wiki?curid=1360468", "title": "Expedice Nimrod", "text": "Expedice Nimrod\n\nExpedice Nimrod (\"Nimrod Expedition\") byla britská výzkumná výprava do Antarktidy, kterou v letech 1907–1909 vedl Ernest Shackleton. Byla financována výhradně ze soukromých zdrojů a nesla název podle expedičního plavidla, velrybářského škuneru \"Nimrod\" z roku 1867. Polárníci využívali převážně poníky a psy, ale také jako první dopravili na antarktický kontinent motorová vozidla.\n\nHlavním cílem expedice bylo poprvé v historii dosáhnout jižního pólu. Čtyřčlenná skupina vedená Shackletonem vyrazila ze základního tábora Cape Royds v Zemi krále Edvarda VII., objevila Beardmoreův ledovec (pojmenovaný po hlavním sponzorovi výpravy, ocelářském magnátovi Williamu Beardmoreovi) a překročila Transantarktické pohoří. Po Jihopolární plošině pronikli 9. ledna 1909 do rekordní vzdálenosti 180 km od pólu, pak se museli kvůli vyčerpání a nepříznivým povětrnostním podmínkám vrátit. Expedici se však podařilo zdolat vrchol hory Mount Erebus a její člen Edgeworth David stanul jako první člověk na jižním magnetickém pólu. Douglas Mawson vedl vědecký tým, který shromáždil množství objevných informací o antarktické přírodě. Polárníci také napsali o svých zážitcích společně knihu \"Aurora Australis\".\n\nShackleton byl po návratu do Británie povýšen do šlechtického stavu.\n\nV roce 2010 byly v boudě, kde expedice přezimovala, nalezeny dobové láhve whisky a brandy.\n"}
{"id": "1360471", "url": "https://cs.wikipedia.org/wiki?curid=1360471", "title": "Řešení sporů online", "text": "Řešení sporů online\n\nŘešení sporů online (anglicky \"Online dispute resolution\", též \"ODR\") je služba, kterou nabízí Evropská komise jako \"nestranné a efektivní online řešení spotřebitelských problémů\". Je to například způsob, jak vrátit zboží e-shopům, které mají sídlo v jiné zemi Evropské unie. \n\nStížnost se musí týkat zboží či služby zakoupených přes internet. Spotřebitel vyplní formulář stížnosti ve svém rodném jazyce. Součástí platformy je překladatelská služba, která asistuje při sporech stran z různých jazykových oblastí. Předpokládá se vyřízení stížnosti do 90 dnů.\n\nNa stránkách ODR se registrují subjekty, které nabízejí mimosoudní řešení sporů. Všechny tyto subjekty byly schváleny z pohledu nestrannosti, efektivity a dostupnosti. Výjimku tvoří Rumunsko a Španělsko, kde nejsou (rok 2018) v systému k dispozici žádné subjekty. Předpokládá se, že zákazník se s obchodníkem shodne na nestranném orgánu, který záležitost pomůže vyřešit. Řešení sporu touto cestou je obvykle rychlejší a levnější než podání žaloby u soudu.\n\nMístní zvláštnosti\n\nV některých zemích a vyjmenovaných případech si může stěžovat také e-shop. Stížnost na spotřebitele lze podat pouze v těchto zemích: Belgie, Lucembursko, Německo, Polsko.\n\nV České republice řeší \"nakupování na internetu\" občanský zákoník. Smlouva na dálku je uzavřena ihned v okamžiku odeslání objednávky. \n\nODR podporují Česká obchodní inspekce, Český telekomunikační úřad a Finanční arbitr, služba byla spuštěna v únoru 2016.\n\n"}
{"id": "1360477", "url": "https://cs.wikipedia.org/wiki?curid=1360477", "title": "Ramnulf z Poitiers", "text": "Ramnulf z Poitiers\n\nRamnulf (někdy uváděn jako \"Rainulf\", \"Ranulf\") (820 - 18. září 866) byl vévoda akvitánský a hrabě z Poitiers.\n\nByl synem Geralda, hraběte z Auvergne (padl v bitvě u Fontenoy roku 841) a Rotrudy, pravděpodobně dcery císaře franské říše Ludvíka I. Pobožného. Některé zdroje uvádějí, že byla dcerou Pipina I. Akvitánského z císařského rodu Karlovců, ale je možné, že Gerald byl dvakrát ženatý a dcera Pipina I. Akvitánského byla jeho první ženou. Předchůdcem Geralda v Auvergne byl Warin († 853), snad jeho příbuzný (otec?). Je pravděpodobné, že v takovém případě tento rod zastával po několik generací v různých oblastech Burgundska a Akvitánie (Autun, Auvergne, Chalon, Mâcon a další) správní funkci hrabat (\"comes\").\n\nRoku 814 zemřel císař Karel Veliký a jeho nástupce Ludvík I. Pobožný přerozdělil franskou říši svým synům, což bylo stvrzeno císařským nástupnickým právem Ordinatio imperii v roce 817. Avšak po narození nejmladšího syna Karla roku 823 z druhého manželství s Juditou z rodu Welfů a porušením sepsané úmluvy přidělením údělu v říši nejmladšímu synovi, se od roku 829 Franská říše zmítala v nepokojích, kdy Ludvíkovi synové bojovali proti otci, jindy proti sobě.\n\nAkvitánii obdržel Pipin I. Akvitánský (s titulem krále), ale za účast na vzpouře mu císař úděl odebral. Uvězněnému Pipinovi se podařilo utéct na svobodu a dokonce získat zpět titul, ale se zmenšeným územím. Po jeho smrti roku 838 vypukly nové nepokoje, neboť převážná část akvitánské šlechty provolala novým králem jeho syna Pipina II., což bylo v rozporu s přáním jeho císařského děda. Ten titul udělil nejmladšímu synovi Karlovi II., který již držel oblast Neustrie severně od řeky Loiry. Jedním z věrných stoupenců Pipina II. byl Emenon, hrabě z Poitou. Ten titul obdržel již od Pipina I., avšak Geraldovi, hraběti z Auvergne se na příkaz císaře podařilo Emenona z Poitou vyhnat. Titul hraběte z Poitou obdržel jeho syn Ramnulf, pravděpodobně spolu se strýcem (otcovým bratrem) Vilémem (pozdějším hrabětem z Auvergne), snad pro svoje mládí a nezkušenost.\n\nSituace v říši se zkomplikovala úmrtím císaře Ludvíka Pobožného roku 840. Pipin II. stál na straně nejstaršího z bratrů Lothara I. oproti Karlu Holému, který si nárokoval jeho titul. Území Akvitánie se mu podařilo z převážné části dostat pod kontrolu, zda i Poitou není jisté, ale Emenonův bratr Bernard II. byl titulován jako hrabě Bernard II. z Poitou. Úspěch to byl spíše dílčí, neboť nejpozději po bitvě u Fontenoy roku 841, kde zahynul hrabě Gerard z Auverge, je Ramnulf připomínán jako hrabě z Poitou.\n\nPři sepsání Verdunské smlouvy roku 843 mezi soupeřícími bratry byl jejich synovec Pipin II. zcela opomenut a území Akvitánie spadalo formálně pod Karla II. Holého. Pipin II. postupně ztrácel spojence. Spojením s Vikingy si přivodil nevoli šlechty a roku 852 upadl do zajetí. Novým králem Akvitánie byl roku 855 korunován nezletilý syn Karla II. Holého Karel Dítě a svěřen do poručnictví Ramnulfa, který měl od roku 852 titul vévody akvitánského.\n\nPipinův útěk z vězení roku 854 znamenal dočasné posílení jeho pozic. Opětné spojení s Vikingy ho odsoudilo do role dobyvatele a nikoliv držitele území. Roku 864 byl zajat právě Ramnulfem a i když byl později odsouzen k smrti, rozsudek byl odložen a tak zemřel ve vězení.\n\nMocenský vzestup Ramnulfa ukazuje na jeho politické i vojenské kvality. I když nejméně jednou (roku 852) byl poražen Vikingy, i tak byl uznávaným velitelem, což potrhuje závěr jeho života.\n\nSpojení Pipina II. s Vikingy bylo nepopulární už jen proto, že tito pohanští nájezdníci ze severu po desetiletí pustošili franské kraje, odváděli lid do otroctví, v lepším případě vybírali po vladařích nemalé \"výpalné\". Jedna z takových výprav se uskutečnila po toku Loiry roku 865. Když se následujícího roku Vikingové vrátili, aby dostáli svému spojenectví s Bretonci, rozhodl se Robert Silný, nejmocnější velmož Neustrie, Vikingy porazit a odradit tak od dalšího vpádu. Společně s Ramnulfem narazili na nepřátelské vojsko u Brissarthe a podařilo se jim odrazit jejich pokus na nalodění, takže Vikingové a Bretonci byli nuceni najít útočiště v místním kostele. Vikingů spolu s Bretonci bylo asi jen na 400, ale vedl je zkušený válečník Hastein (Hasting), který využil příležitosti a během noci se pokusil o proražení obklíčení. Franky překvapivý útok zaskočil. Robert Silný zemřel na bojišti (údajně si nestačil vzít helmu ani brnění), Ramnulf byl zasažen šípem a o tři dny později podlehl zraněním. Tato porážka otevřela Vikingům na několik let možnost rabování kolem řeky Loiry.. Bitva (nebo lépe šarvátka) vešla do dějin pod názvem bitva u Brissarthe.\n\nRoku 845 si Ramnulf vzal za manželku vdovu po bývalém hraběti z Poitou Bernardu II., který zemřel o rok dříve v bitvě s Bretonci. Jmenovala se Bilichilde a byla dcerou Rorgona (Roricona), hraběte z Maine z rodu Rorgonidenů. Z prvního manželství měla syna Bernarda, který později obsadil Poitou a Emenona. S Ramnulfem měla tři děti:\n\n\n\n"}
{"id": "1360483", "url": "https://cs.wikipedia.org/wiki?curid=1360483", "title": "Kostel svatého Jana Nepomuckého (České Budějovice)", "text": "Kostel svatého Jana Nepomuckého (České Budějovice)\n\nKostel svatého Jana Nepomuckého na Lineckém předměstí v Českých Budějovicích je římskokatolický kostel.\nVystavěn byl v letech 1914–15 podle návrhu varnsdorfského architekta Antona Möllera.\n\nVýstavba kostela byla důsledkem snahy o stavbu nové českobudějovické katedrály. Koncem 19. století byl na popud biskupa Martina Říhy zřízen fond na stavbu, nakonec však na popud biskupa Hůlky došlo v roce 1912 pouze k opravě katedrály sv. Mikuláše a ze zbylých peněz bylo rozhodnuto o stavbě nového kostela na Lineckém předměstí.\nStavba započala v roce 1914. Stavbu nepříznivě ovlivnilo válečné období, ať už nedostatkem materiálu nebo nedostatkem pracovních sil. Vysvěcen byl 12. září 1915.\n\nKostel je postaven v novorománském stylu, půlkruhová apsida má beuronské prvky.\nNa hlavním oltáři se nachází barokní obraz \"Apoteóza svatého Jana Nepomuckého\", který byl původně v kostele sv. Mikuláše. Jeho autorem byl Franz Anton Maulbertsch.\nVarhany od firmy Schiffer byly dokončeny v roce 1916\n\nPůvodně byly na 36 metrů vysoké věži kostela čtyři zvony z roku 1925 od firmy Perner:\nTyto zvony byly v prosinci 1941 zrekvírovány pro válečné účely.\nNový zvon, sv. Jan Nepomucký pochází od Manouška z roku 1948.\n"}
{"id": "1360485", "url": "https://cs.wikipedia.org/wiki?curid=1360485", "title": "Sericit", "text": "Sericit\n\nSericit je jemně zrnitá světlá slída, odruda muskovitu nebo paragonitu. Vytváří tabulkovité krystaly, shluky a agregáty nejčastěji v různych přeměněných horninách. Vryp sericitu je bíly a je dokonale štěpný.\n\nČasto je součástí fylitů, nachází se i v pegmatitech a zřídka na rudných žilách. Na Slovensku se vyskytuje v Slovenském rudohoří a v Nízkých Tatrách (Magurka).\n\n"}
{"id": "1360491", "url": "https://cs.wikipedia.org/wiki?curid=1360491", "title": "Konstal 105N2k/2000", "text": "Konstal 105N2k/2000\n\nKonstal 105N2k/2000 je novostavba polské tramvaje vycházející z typu Konstal 105Na a vyráběná v letech 2000–2001 a v roce 2007 (vlečné vozy pro Štětín).\n\nNadšenci, zabývající se tramvajovou dopravou, mluví o Konstalu 105N2k/2000 jako o „hlíze“ (pol. \"bulwa\").\n\nKonstal 105N2k/2000 je jednosměrný čtyřnápravový motorový tramvajový vůz. Podlaha vozu se nachází výšce 915 mm nad temenem kolejnice. Interiér vozu je přístupný třemi dveřmi v pravé bočnici. Jedná se o dvoukřídlé vně výklopné dveře s poptávkovým otevíráním cestujícími. V salonu pro cestující se nacházejí čalouněná sedadla rozmístěná systémem 1+1, topení je zapuštěno v bočnicích, podlaha je pokrytá protiskluzovou krytinou, vozy jsou standardně vybaveny elektronickým informačním systémem s digitálními panely. Okna vozu jsou s výklopnou horní částí. Kabina řidiče je uzavřená a je vybavena ručním řadičem. Tramvaje typu 105N2k/2000 jsou vybaveny čtyřmi trakčními motory (pro každou nápravu jeden motor) typu LTd-220. Do vozů 105N2k/2000 byla nainstalována elektrická výzbroj, která využívá GTO tyristorů a umožňuje rekuperaci brzdové energie. Oproti klasickým vozům 105Na mají tramvaje 105N2k/2000 místo motorgenerátoru statický měnič, proud je z trolejového vedení odebírán polopantografem.\n\nNa přelomu let 2000 a 2001 a v roce 2007 bylo vyrobeno 82 vozů 105N2k/2000. Tramvaje jsou v provozu ve Štětíně a ve Varšavě.\n"}
{"id": "1360494", "url": "https://cs.wikipedia.org/wiki?curid=1360494", "title": "Vila Lothara Grohmanna", "text": "Vila Lothara Grohmanna\n\nVila Lothara Grohmanna (také uváděna jako vila Adolfa Grohmanna) se nachází ve Vrbně pod Pradědem v okrese Bruntál. Vilu na Jesenické 347/33 byla postavena pro Lothara Grohmanna.\n\nVila byla v roce 2000 prohlášena kulturní památkou ČR.\n\nGrohmannové byli významní podnikatelé ve Vrbně pod Pradědem, kteří vlastnili továrny ve Vrbně, Pochni, Markvarticích, v rumunském Temešváru a v maďarské Rákospalotě. Vila pro Lothara Grohmanna se začala stavět v roce 1929 a dostavěna byla v roce 1930. Návrh vypracoval vídeňský architekt Josef Hoffmann (1870–1956). Vila byla využívána osmdesátých letech 20. století jako mateřská školka . Firma Avenced Plastic s.r.o., majitel vily v roce 2011, žádala o zrušení prohlášení za kulturní památku ČR, žádosti nebylo vyhověno. K 10. lednu 2018 byla vila nabízena k prodeji.\n\nVila je příkladem puristické vilové architektury z přelomu první třetiny 20. století. Jednopatrová zděná podsklepená stavba s podkrovím má obdélníkový půdorys. Vila je krytá valbovou střechou se dvěma vikýři. Později bylo dostavěno zadní schodiště do zahrady. U severozápadního průčelí byla přízemní zimní zahrada. \n\nVstup v přízemí vede do schodišťové haly se sociálním zařízením. Hala je propojena s hlavním salonem, který má východ na zahradu a dále na zimní zahradu. Na salon jsou napojeny další pokoje, které jsou vzájemně propojené. V pokojích jsou viditelné trámy. V bývalé ložnici byl výklenek obložený tmavým dřevem, připomínající dámský odpočinkový kout. V patře byly ložnice s terasou nad zimní zahradou. V mezipatře bylo sociální zařízení. Patra spojuje více ramenné dřevěné schodiště. V chodbě byly vestavěné skříně. V podkroví byl jeden obytný pokoj.\n"}
{"id": "1360498", "url": "https://cs.wikipedia.org/wiki?curid=1360498", "title": "Kostel svatého Lamberta (Lipolec)", "text": "Kostel svatého Lamberta (Lipolec)\n\nKostel svatého Lamberta je farní kostel v římskokatolické farnosti Lipolec, nachází se na severním okraji vesnice Lipolec, který je částí města Dačice. Kostel je pseudoslohový, původně s gotickým jádrem. Je jednolodní stavbou na obdélném půdorysu s polygonálním kněžištěm a obdélnou sakristii. Na západní straně kostela je hranolová věž, která má poslední dřevěné patro a je vysoká 17 metrů. Kostel je zastřešen valbovou střechou, kdy nad kněžištěm je dřevěná malá věž. Kostel stojí na vyvýšeném místě uprostřed hřbitova. Kostel je v rámci areálu spolu s ohradní zdí hřbitova chráněn jako kulturní památka České republiky. \n\nKostel byl postaven původně v gotickém slohu ve 14. století (poprvé byl zmíněn v roce 1398). Kostel pak byl poprvé opraven v roce 1399. Farnost u kostela zanikla kolem třicetileté války, v roce 1736 pak byla obnovena. V roce 1806 byla zbořena původní žebrová klenba. Kostel byl silně poškozen při požáru v roce 1865. Mezi lety 1865 a 1868 pak byl kostel opraven a přestaven, byl zvětšen a získal svoji novou podobu s historizujícími prvky. Stavitelem měl být stavitel F. Sika z Dačic. Z gotické stavby kostela byla zachována původní věž, která byla později upravena. Západní štít nynějšího kostela je zřejmě také pozůstatkem původní lodi. Hlavní oltář v kostele byl postaven na konci 19. století, je na něm oltářní obraz ukazující smrt svatého Lamberta od malíře Ignaze Dullingera z roku 1862. Kolem roku 1943 byla plánována oprava horní části věže, ta se však neuskutečnila. Opravy pak byly provedeny později, ale není známo kdy. \n\nPřed kostelem se nachází kříž z roku 1807, fara poblíž kostela byla postavena v roce 1796.\n\n\n"}
{"id": "1360499", "url": "https://cs.wikipedia.org/wiki?curid=1360499", "title": "Chloritoid", "text": "Chloritoid\n\nChloritoid je silikátový minerál metamorfního původu. Jedná se o hydroxid hlinitokřemičitanu magnesio-manganičitý s obecným vzorcem: (Fe,Mg,Mn)AlSiO(OH). Vyskytuje se ve formě zelenavě šedých až černě platinových slídových krystalů a foliovaných masek. Tvrdost podle Mohsovy stupnice tvrdosti je 6,5, neobvykle vysoká pro platinový minerál a má specifickou hmotnost 3,52 až 3,57. Typicky se vyskytuje ve fylitech, břidlicích a mramorech.\nOba monoklinické a triklinické polytypy existují a oba jsou pseudohexagonální.\nToto bylo poprvé popsáno v roce 1837 z lokalit v oblasti Uralských hor v Rusku. Bylo to jmenováno pro jeho podobnost s chloritovou skupinou minerálů.\n"}
{"id": "1360502", "url": "https://cs.wikipedia.org/wiki?curid=1360502", "title": "Icha", "text": "Icha\n\nIcha (avar.: Иха) je obec okresu Cunta v Dagestánské republice Ruské federace.\n\nObec leží ve výšce 1730 m n. m. v údolí řeky Chаlugajcha.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Ichy je sezonní. V zimních měsících je obec vylidněná. V letních měsících slouží domy v obci jako farmy. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360503", "url": "https://cs.wikipedia.org/wiki?curid=1360503", "title": "Chora", "text": "Chora\n\nChora (avar.: Хора) je obec okresu Cunta v Dagestánské republice Ruské federace.\n\nObec leží ve výšce 1790 m n. m. v údolí řeky Chаlugajcha.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Chory je sezonní. V zimních měsících je obec vylidněná. V letních měsících slouží domy v obci jako farmy. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV mapách google.com, mapy.cz je Chora na místo obce Icha.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360505", "url": "https://cs.wikipedia.org/wiki?curid=1360505", "title": "Liblín (zámek)", "text": "Liblín (zámek)\n\nLiblín je zámek ve stejnojmenné obci v okrese Rokycany. Stojí na místě tvrze postavené v šestnáctém století. Dochovaná podoba je výsledkem barokní přestavby z let 1770–1780 a pozdějších klasicistních úprav. Zámecký areál je chráněn jako kulturní památka ČR.\n\nLiblín patřil od čtrnáctého století k libštejnskému panství. Jeho majitelem byl v první polovině šestnáctého století Jan z Valdštejna, který zemřel před rokem 1540. Jeho synové se v roce 1543 rozdělili o rodový majetek. Samotný hrad si rozdělili na čtvrtiny, ale Liblín, Bujesily, Vojenice, Kladruby a Mostiště připadlo Václavovi. Liblín však držel v zástavě Felix Třemošnický z Předenic, který si v něm okolo roku 1530 postavil tvrz zvanou \"starý dům.\" S duševně nezpůsobilým Václavem spravoval panství jeho bratr Vojtěch. Po neshodách s ostatními bratry Vojtěch vyplatil Liblín ze zástavy, a Felix Třemošnický si koupil rychtu v Hodyni. Vojtěch rozšířil liblínskou tvrz o tzv. \"nový dům\", ale podle Augusta Sedláčka ji sám před rokem 1555 založil. Když roku 1562 zemřel, liblínský nový dům po něm zdědil syn Jan Vojtěch z Valdštejna. Jeho bratr, Jan Kryštof z Valdštejna, obdržel starý dům, ale již o tři týdny později jej prodal Eléně Myškové z Bukova za 2750 kop míšeňských grošů. Její syn, Václav Myška ze Žlimic, se v roce 1579 stal jediným majitelem Liblína. Když v roce 1599 zemřel, připadl jeho majetek Janu Kryštofovi z Valdštejna, který jej o několik týdnů později prodal Anně Gryspekové z Drahenic za 5350 kop míšeňských grošů.\n\nTřem bezdětným synům Anny Gryspekové část libštejnského panství s Liblínem zůstala do roku 1620, kdy byl již mrvtvý Jan Václav Gryspek označen za účastníka stavovského povstání, a jeho majetek zkonfiskován. Zůstal však k užívání jeho manželce Juditě, která prokázala, že na tomto statku měla pojištěné věno. Jako vyznavačka podobojí nesměla panství sama vlastnit, a proto ho po svatbě s Petrem Jiřím z Příchovic předala manželovi. Petr Jiří z Příchovic nejprve sídlil na Krašově, ale roku 1631 hrad prodal, a přestěhoval se na Liblín. Zemřel roku 1637 a o rok později Liblín jako pokutu zabrala královská komora. V roce 1639 od ní vypálenou a pustou vesnici s tvrzí koupil Benjanmin Fruwein z Podolí za 27 tisíc kop míšeňských grošů. Přestože se také zúčastnil stavovského povstání, podařilo se mu získat milost a později sloužil ve významných funkcích Ferdinandovi II. V roce 1641 přenechal panství manželce Anně Alžbětě z Kolikrejtu, která žila na hospodářském dvoře Žíkov, protože tvrz byla neobyvatelná.\n\nAnna Alžběta se v roce 1645 podruhé provdala za rytíře Jana Filip Renna, ale znovu ovdověla a roku 1675 prodala Liblín Janu Kryštofovi ze Štampachu za 35 tisíc zlatých. Jan Kryštof ze Štampachu nechal obnovit pustou tvrz a později i vesnici. Když zemřel, provdala se vdova za hraběte Herkula Pia Montecuccoliho. Od něj vesnici se Žíkovem koupil roku 1725 Alexandr Jan Ledebur za 97 tisíc zlatých. Jeho syn, Kašpar Ledebur, nechal v letech 1770–1780 přestavět tvrz na barokní zámek, i když podle Památkového katalogu přestavbu provedl již v letech 1721–1725 Pius Montecuccoli. Další přestavbou zámek prošel v letech 1854–1857 za Viléma Wurmbranda, kdy byla budova zvýšena o jedno patro a upravena v klasicistním stylu. Vilém Wurmbrand poté statek v roce 1857 prodal a další majitelé se často střídali. Ve druhé polovině dvacátého století byla zámecká budova upravena na domov důchodců.\n\nHlavní zámecká budova má dvě patra a mansardovou střechu. Fasády jsou členěné pilastrovým řádem a před zahradní průčelí sestupuje dvouramenné schodiště. V některých místnostech se dochovaly štukované stropy. Ze zámku vede můstek k oratoři v přilehlém kostela svatého Jana Křitele. Podle Památkového katalogu je kostel zasvěcen svatému Janu Nepomuckému. Součástí památkově chráněného areálu je zámecký park se souborem soch, ohradní zeď s branami a kaplička v ohradní zdi.\n\n"}
{"id": "1360510", "url": "https://cs.wikipedia.org/wiki?curid=1360510", "title": "Ča'atli", "text": "Ča'atli\n\nČa'atli je obec okresu Cunta v Dagestánské republice Ruské federace.\n\nObec leží ve výšce 1910 m n. m. v údolí řeky Chаlugajcha, pod hřebenem Kuculach.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Ča'atli je sezonní. V zimních měsících je obec vylidněná. V letních měsících slouží jako farma pro chov hospodářských zvířat. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360512", "url": "https://cs.wikipedia.org/wiki?curid=1360512", "title": "Kapa Moračka", "text": "Kapa Moračka\n\nKapa Moračka ( , 2226 m n. m.) je hora v pohoří Moračke planine ve střední části Černé Hory. Nachází se na území opštiny Kolašin ve stejnojmenné horské skupině. Jedná se o krátký hřeben táhnoucí se ve směru východ-západ, který kulminuje vrcholem Lastva. Kapa Moračka je nejvyšší horou celého pohoří.\n\nNa vrchol lze vystoupit po neznačené cestě z obce Dragoviča Polje.\n\n"}
{"id": "1360513", "url": "https://cs.wikipedia.org/wiki?curid=1360513", "title": "Evangelický kostel ve Velké Lhotě (horní kostel)", "text": "Evangelický kostel ve Velké Lhotě (horní kostel)\n\nEvangelický kostel ve Velké Lhotě nebo též Horní kostel ve Velké Lhotě je chrám Páně sboru Českobratrské církve evangelické ve Velké Lhotě. Stavba stojí v centru obce nedaleko tzv. Dolního kostela. Kostel je chráněn v rámci areálu s názvem evangelický toleranční areál jako kulturní památka České republiky.\n\nTzv. reformovaní evangelíci začali stavět tzv. horní nebo nový kostel v roce 1868, ten se nachází v podstatě naproti dolního kostela. Je postaven v historizujícím slohu s novorománskými a novorenesančními prvky a novobarokní kazatelnou a čtyřbokou věží. Kostel byl dostavěn v roce 1873 a posvěcen byl dne 21. října 1873. V roce 1876 pak byl kostel rozšířen o zmíněnou čtyřbokou věž, kostel byl také přestavěn a získal tak novogotickou podobu. Farní budova kostela byl upravena v třicátých letech 19. století. V roce 1918 se reformní i luterské sbory spojiny a oba kostely tak patřily jedné církvi.\n\n\n"}
{"id": "1360514", "url": "https://cs.wikipedia.org/wiki?curid=1360514", "title": "Evangelický kostel ve Velké Lhotě (dolní kostel)", "text": "Evangelický kostel ve Velké Lhotě (dolní kostel)\n\nEvangelický kostel ve Velké Lhotě nebo též Dolní kostel ve Velké Lhotě je chrám Páně sboru Českobratrské církve evangelické ve Velké Lhotě. Stavba stojí v centru obce nedaleko tzv. Horního kostela. Kostel je chráněn v rámci areálu s názvem evangelický toleranční areál jako kulturní památka České republiky.\n\nDolní nebo také starý kostel byl postaven v roce 1783, byl původně luteránským kostelem a od roku 1787 v obci vznikl i helvetský sbor, kdy oba sbory používaly jednu starší modlitebnu. Tu používaly až do roku 1873, kdy byl postaven tzv. nový nebo horní kostel. Od roku 1861 pak mohly i další církve stavět kostely a tak mohlo dojít k postavení nového kostela.\n\n\n"}
{"id": "1360519", "url": "https://cs.wikipedia.org/wiki?curid=1360519", "title": "Mistrovství České republiky v orientačním běhu 1995", "text": "Mistrovství České republiky v orientačním běhu 1995\n\n3. ročník Mistrovství České republiky v orientačním běhu proběhl v roce 1995 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 1995. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\n"}
{"id": "1360521", "url": "https://cs.wikipedia.org/wiki?curid=1360521", "title": "Lyžařský orientační běh na Olympiádě dětí a mládeže", "text": "Lyžařský orientační běh na Olympiádě dětí a mládeže\n\nLyžařský orientační běh na Olympiádě dětí a mládeže je pořádán od roku 2014, jako samostatná disciplína pro mladší a starší žáky a žákyně. Ti soutěží během konání olympiády většinou ve třech závodech - ve sprintu, na krátké trati a ve smíšené štafetě (dívka, chlapec, dívka, chlapec).\n\nOlympiáda dětí a mládeže se koná každé dva roky, zimní hry v sudých letech a letní hry v lichých letech (poprvé v roce 2003). Jedná se o projekt Českého olympijského výboru. Mladým sportovcům navozuje atmosféru opravdových olympijských her. Účastníci nejsou ochuzeni o zapálení olympijského ohně, slavnostní ceremoniály, soužití v olympijské vesnici nebo složení olympijské přísahy.\n"}
{"id": "1360522", "url": "https://cs.wikipedia.org/wiki?curid=1360522", "title": "Gwádar", "text": "Gwádar\n\nGwádar () je město v Balúčistánu v Pákistánu. K roku 2006 mělo zhruba 53 tisíc obyvatel.\n\nGwádar leží na břehu Arabského moře v polopouští oblasti Makrán, která je v rámci Pákistánu součástí Balúčistánu. Je vzdálen přibližně 475 kilometrů západně od Karáčí.\n\nGwádarský přístav je významnou součástí projektů čínsko-pákistánského hospodářského koridoru a Novodobé hedvábné stezky.\n"}
{"id": "1360525", "url": "https://cs.wikipedia.org/wiki?curid=1360525", "title": "Boží muka (Poděbrady)", "text": "Boží muka (Poděbrady)\n\nBoží muka stojí na západě Poděbrad v místní části Velkém Zboží. Najdeme je v Nymburské ulici u silnice II/331 vedoucí na Nymburk. Pravděpodobně pocházejí 16. století. Boží muka jsou od roku 1965 chráněna jako kulturní památka.\n\nTato boží muka byla postavena přibližně v 16. století na malém kopečku u staré cesty vedoucí z Poděbrad do Nymburka. O jejich původu se nám nedochovaly žádné záznamy, nebo pověsti. Pravděpodobně byla používána jako rozcestník. Ve 20. století byla při opravě silnice přemístěna a opravena, přičemž jejich původní stanoviště bylo zplanýrováno. Později byla přesunuta podruhé.\n\nJedná se o masivní sloup z pískovcových kamenů vysoký 250 centimetrů. Rozšířený hranolovitý podstavec plynule přechází v osmihranný sloup ukončený jehlanovitou kamennou stříškou bez ozdob a kříže. V horní části je na jedné straně malý výklenek, ve kterém býval obrázek Panny Marie.\n"}
{"id": "1360527", "url": "https://cs.wikipedia.org/wiki?curid=1360527", "title": "Milník (Poděbrady)", "text": "Milník (Poděbrady)\n\nMilník stojí v Poděbrad v místní části Přední Lhota u silnice II/329 u odbočky na Pečky. Byl součástí cisařské kladské cesty a sloužil i jako rozcestník. Stavba pochází z 19. století. Od roku 1965 je chráněna jako kulturní památka.\n\nMilník pochází z 19. století z budování císařské silnice vedoucí z Prahy na Hradec Králové a zvané Kladská (cesta vedla též přes Inundační most v Poděbradech). Milníky silnici lemovaly ve vzdálenosti jedné rakouské míle (přibližně 7,5 kilometrů). Sloužil také jako rozcestník, v horní polovině na něm byly vyznačeny směry na nejblížší města.\n\nJedná se o monolitický kónický pískovcový sloup s kruhovou patkou a malou kamennou čtvercovou hlavicí. Je vysoký asi 3 metry. Na jedné straně sesekány dvě obdelníkové plošky.\n"}
{"id": "1360528", "url": "https://cs.wikipedia.org/wiki?curid=1360528", "title": "Dobytí Pamplony", "text": "Dobytí Pamplony\n\nDobytí Pamplony (asi 1328, \"Prise de Pampelune\") je frankoitalský středověký hrdinský epos řazený mezi tzv. \"chansons de geste\". Vznikl jako pokračování písně \"Vpád do Španěl\" (\" L'Entrée d'Espagne\"), se kterou tvoří jakýsi prolog k \"Písni o Rolandovi\", a je proto řazen \"Královského cyklu\". Za autora je považován Niccolò da Verona, který se inspiroval v tzv. \"Turpinově kronice\" (\"Historia Karoli Magni\"). Píseň je dochována v jediném rukopise uloženém v italské národní knihovně Biblioteca Marciana.\n\nPíseň vypráví o skutcích mladého rytíře Rolanda poté, co se vrátil k vojsku císaře Karla Velikého ze svých cest po Svaté zemi a Persii. Účastníkem obléhání saracénského města Pamplony se stane v době, kdy jsou unavení Frankové připraveni obléhání ukončit. Roland je povzbudí, v boji koná zázraky odvahy a nakonec město za pomoci lombardského krále Desideria z Pavie dobyje. Píseň pak pokračuje popisem dalších vítězství císaře Karla ve Španělsku, která sledují poutní cesty ke hrobu svatého Jakuba v Santiagu de Compostela.\n\n"}
{"id": "1360529", "url": "https://cs.wikipedia.org/wiki?curid=1360529", "title": "Měšťanský dům čp. 37 (Poděbrady)", "text": "Měšťanský dům čp. 37 (Poděbrady)\n\nMěšťanský dům čp. 37 stojí v Poděbradech na severní straně Jiřího náměstí. Má renesanční jádro z 16. století, později byl upraven barokně a klasicistně. Jako jediný dům na náměstí si zachoval vnější barokní vzhled z 18. století. Dům je od roku 1965 chráněn jako kulturní památka.\n\nDům pochází ze 16. století. Údajně jej navrhl architekt Jan Baptista Mathey. Ten je mimo jiné autorem Trojského zámku, na jehož sochařské výzdobě se podílel sochař Procházka, jehož příbuzní žili právě v domě čp. 37/I. Roku 1651 dům koupil důchodní písař Petr Procházka Skuřimský a na jeho místě nechal postavit barokní dům se sladovnou ve dvoře. Sladovna fungovala do roku 1716. Dům byl v letech 1800 a 1832 vážně poškozen požáry. Roku 1852 bylo jeho podloubí zazděno. Vznikly zde obchody. V 19. století dům vlastnil měšťan Eduard Hoffmann. Roku 1878 se v domě narodila akademická malířka Julie Trmalová.\n\nJedná se o zděný patrový dům podélného půdorysu. V přízemí domu se zachovalo zazděné podloubí s křížovou klenbou, v podzemí sklepy s valenými klenbami. V klenutém průjezdu je pískovcový renesanční portál se sladovnickým znakem a letopočtem 1659. Průčelí je trojosé, omítku člení římsy a vodorovné pásy s orámováním oken. Dům má mansardovou střechu krytou taškami. Nad hlavní římsou jsou dva vikýře s oválnými okénky a uprostřed oblouková atika. V minulosti atiku zdobily barokní vázy od sochaře Procházky. Směrem do dvora pozdější přístavby.\n"}
{"id": "1360530", "url": "https://cs.wikipedia.org/wiki?curid=1360530", "title": "Restaurace Nebozízek", "text": "Restaurace Nebozízek\n\nRestaurace Nebozízek je romantická restaurace v Petřínských sadech poblíž mezistanice lanové dráhy na Petřín. Ačkoli jde víceméně o repliku původní budovy (současný stav je výsledek generální rekonstrukce z let 1984-85), je objekt chráněn jako kulturní památka České republiky. \nPůvodně stál v těchto místech, kde se rozkládaly vinice a pro něž se už v 15. století užíval název Nebozez, letohrádek. Nechal ho koncem 17. století postavit tehdejší majitel Karel Maxmilián Lažanský. Počátkem 19. století budovu koupil dvorní knihtiskař Bohumil Haase, zřídil zde výletní restauraci a pojmenoval ji Haasenburg. Roku 1843 vyhořela, ale byla opravena a fungovala dále. Od r. 1882 patřil výletní hostinec Praze a dostal jméno Nebozízek. Větší popularitu mu přinesla výstavba lanové dráhy. \n\nV r. 1965 však oblíbená restaurace musela být uzavřena, protože byla při sesuvech půdy následkem dlouhotrvajících dešťů vážně poškozena (stejně jako sousední lanovka). Dlouho chátrala, až teprve v letech 1984-85 proběhla rekonstrukce a restaurace byla znovu postavena s částečným využitím původního zdiva. Od té doby opět slouží svému účelu.\n\nNovostavba zachovává styl barokní, klasicistně upravené stavby. Jde o jednopatrovou obdélníkovou budovu, jejíž střední zvýšenou část zvýrazňuje dvouramenné venkovní schodiště. Restaurace je nově doplněna terasou a prosklenou budovou kavárny.\n"}
{"id": "1360534", "url": "https://cs.wikipedia.org/wiki?curid=1360534", "title": "Mistrovství České republiky v orientačním běhu 1994", "text": "Mistrovství České republiky v orientačním běhu 1994\n\n2. ročník Mistrovství České republiky v orientačním běhu proběhl v roce 1994 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 1994. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1360543", "url": "https://cs.wikipedia.org/wiki?curid=1360543", "title": "Mistrovství České republiky v orientačním běhu 1993", "text": "Mistrovství České republiky v orientačním běhu 1993\n\n1. ročník Mistrovství České republiky v orientačním běhu proběhl v roce 1993 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 1993. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\n"}
{"id": "1360547", "url": "https://cs.wikipedia.org/wiki?curid=1360547", "title": "Garnett Genuis", "text": "Garnett Genuis\n\nGarnett Genuis (* 23. ledna 1987) je kanadský konzervativní politik. Od roku 2015 je členem Kanadské Dolní sněmovny.\n\nStal se prvním poslancem zvoleným za nově utvořený volební obvod Sherwood Park—Fort Saskatchewan v provincii Alberta. Od roku 2019 je za opozici stínovým ministrem pro multikulturalismus (\"shadow cabinet minister for multiculturalism\").\n\nJe členem Rotary klubu a bratrstva Kolumbovi rytíři.\n\nRoku 2017 byl časopisem \"Maclean's\" vyhlášen poslancem roku. \n\nS manželkou Rebeccou, roz. Lobo, má čtyři děti.\n\n"}
{"id": "1360548", "url": "https://cs.wikipedia.org/wiki?curid=1360548", "title": "Roland Matthes", "text": "Roland Matthes\n\nRoland Matthes (17. listopadu 1950 Pößneck – 20. prosince 2019) byl východoněmecký plavec, se čtyřmi zlatými medailemi nejúspěšnější znakař olympijské historie. Na OH 1968 i 1972 vyhrál znak na 100 metrů i 200 metrů, získal také dvě stříbrné medaile na znakařském úseku polohové štafety a dvě bronzové ve štafetě volným způsobem a na 200 m znak na olympiádě 1976. Vytvořil šestnáct světových rekordů, na mistrovství světa v plavání vyhrál v roce 1973 obě znakařské tratě a v roce 1975 na 100 metrů, na mistrovství Evropy v plavání získal pět zlatých medailí (čtyři v individuálních závodech a jednu v polohové štafetě), sedm let v řadě nebyl poražen.\n\nByl zvolen Sportovcem roku NDR v letech 1967–1971, 1973 a 1975, také převzal státní vyznamenání Vaterländischer Verdienstorden. Po ukončení kariéry vystudoval medicínu na Jenské univerzitě a pracoval jako ortoped. V letech 1978 až 1982 byl ženatý s další plaveckou olympijskou vítězkou Kornelií Enderovou. V roce 2006 byl uveden do Síně slávy německého sportu. \n\n"}
{"id": "1360550", "url": "https://cs.wikipedia.org/wiki?curid=1360550", "title": "Městská kašna (Poděbrady)", "text": "Městská kašna (Poděbrady)\n\nMěstská kašna je barokní kašna z 18. století, upravená do současné podoby v 19. století sochařem Bohuslavem Schnirchem. Stojí v Poděbradech na prvním nádvoří poděbradského zámku. Kašna je od roku 1987 chráněna jako kulturní památka.\n\nBarokní městská kašna byla postavena v 18. století na východní straně náměstí před zámkem (dnes Jiřího náměstí). Roku 1884 sochař Bohuslavem Schnirchem kašnu upravil tak, že do jejího středu umístil dekorativní střik. Roku 1938 byla z náměstí odstraněna a uložena v městském dvoře. V 50. letech 20. století byla vrácena na nové místo do parku u československého kostela a v 70. letech 20. století byla přesunuta do parku u kostela Povýšení sv. Kříže. Roku 2001 byla opravena a umístěna na revitalizované první námecké nádvoří.\n\nJedná se o čtvercovou kamennou kašnu z červeného pískovce se skosenými rohy, členěnou po vnější straně zdcadly a římsami. Uvnitř je betonový sloupek, na kterém je umístěný mladší dekorativní střik se čtveřicí masek (dvě mužské a dvě ženské) s tryskami v ústech a pískovcovou kruhovou vázou s ozdobnou špicí uprostřed.\n"}
{"id": "1360551", "url": "https://cs.wikipedia.org/wiki?curid=1360551", "title": "Kostel svatého Jiří (Nymburk)", "text": "Kostel svatého Jiří (Nymburk)\n\nKostel svatého Jiří je renesanční kostel církve římskokatolické vystavěný v Nymburce v 16. století. Nachází se jihozápadně od historického jádra města v Tyršově ulici. Kostel je od roku 1958 chráněn jako kulturní památka České republiky.\n\nO gotickém kostele stojícím u silnice na Drahelice existují písemné záznamy již ze 14. století. Později byl zničen a na jeho místě byl roku 1569 postaven renesanční kostelík sv. Jiří. Roku 1741 byl poničen pruským vojskem, které v něm ustájilo koně. Ve stejné době byla poškozena střecha a odcizen zvon. Roku 1770 byla postavena (možná jen upravena) zvonice. Roku 1787 kostel začal sloužit jako hřbitovní kaple, přičemž okolní hřbitov byl významně rozšířen (byl na něm pohřben např. básník Otakar Theer). Roku 1820 byl kostel poškozen požárem a následujícího roku ještě vichřicí. Opraven byl roku 1824. Tehdy byl podstatně přestavován.\n\nRoku 1962 byl kostel uzavřen veřejnosti. Hřbitov kolem kostela byl v letech 1967–1969 necitlivým způsobem zrušen. Na místě byly ponechány pouze dvě hrobky (v jedné je pohřben profesor brněnské techniky Gustav Červinka). Hroby byly rozebrány, náhrobní kameny rozprodány (zachráněno bylo pouze několik nejcennějších náhrobků) a prostranství následně zplanýrovaly buldozery. Mimo jiné byla ztracena sochařská výzdoba. Na nový městský hřbitov bylo přeneseno pouze několik desítek pozůstatků. Okolí se změnilo v parčík v jehož blízkosti byl postaven zimní stadion.\n\nVeřejnosti byl kostel zpřístupněn až po 50 letech na Noci kostelů 2012. Při té přiležitosti byla do interiéru umístěna výstava o zničených kostelech a za budovou streetartový umělec Jan Kaláb (Point) vytvořil výtvarný objekt s názvem \"Red Point\".\n\nJednolodní podélná stavba se sedlovou střechou a sanktusovou vížkou. V ose stavby trojboce uzavřený presbytář s křížovou klenbou, na který navazuje novější nízká hranolová zvonice s přízemní sakristií. K západnímu průčelí byla dodatečně přistavěna předsíň. Po stranách lodi dva páry oken zakončených lomenými oblouky. Hlavní oltářní obraz sv. Jiří namaloval Václav Mánes. Boční oltáž zdobil obraz sv. Vojtěcha od nymburského malíře Václava Kramolína. Obrazy byly přesunuty do depozitářů.\n\n"}
{"id": "1360552", "url": "https://cs.wikipedia.org/wiki?curid=1360552", "title": "Löwitova vila (Nymburk)", "text": "Löwitova vila (Nymburk)\n\nLöwitova vila je funkcionalistická budova postavená roku 1931 v Nymburce podle projektu architekta Jana Šebánka. Nachází se v centru města v Komenského ulici. Vila je od roku 2005 chráněna jako kulturní památka České republiky.\n\nModerní funkcionalistickou vilu s ordinací nechal vystavět přednosta plicní ošetřovny Československých státních drah v Nymburku MUDr. František Löwit. Projekt po něj roku 1930 vytvořil architekt Jan Šebánek. Ten byl také autorem interiéru. František Löwit v domě provozoval praxi do roku 1939. Za druhé světové války byl kvůli svému židovskému původu transportován do Terezína a později zemřel v koncentračním táboře Osvětim. Vila zůstala v majetku jeho potomků.\n\nJedná se o nárožní dvoupatrovou funkcionalistickou stavbu. Vila má přísně pravoúhlé tvary, které narušuje pouze zaoblená nárožní terasa v přízemí a kruhové okno v prostoru schodiště. Je pro ni charakteristická kombinace omítaných ploch a detailů s nátěrem v pařížské modři.\n\nVila se objevila ve 30. dílu seriálu \"Šumná města\" – \"Šumný Nymburk\".\n\n"}
{"id": "1360553", "url": "https://cs.wikipedia.org/wiki?curid=1360553", "title": "Miroslav Rypl", "text": "Miroslav Rypl\n\nMiroslav Rypl (* 17. března 1992 ve Vimperku) je český běžec na lyžích. Je odchovancem TJ Sokol Stachy, v současnosti závodí za Duklu Liberec. Zatím dvakrát startoval na Mistrovství světa (2017, 2019) a jednou na ZOH (2018). Je medailistou ze zimní světové Univerziády v Kazachstánu 2017, pětinásobným mistrem ČR (2017 na 10 km klasicky, 2018 na 15 km klasicky a ve sprintu, 2019 na 15 km volně, 2020 na 15 km klasicky) a dvojnásobným vítězem Zlaté lyže (2015, 2018).\n\nV lednu 2018 se nominoval do týmu českých běžců na lyžích pro olympijské hry v Pchjongčchangu. Jako čtvrtý muž doplnil Martina Jakše, Petra Knopa a Michala Nováka. Dostal přednost před Alešem Razýmem a Adamem Fellnerem díky výsledku v závodě Světového poháru v Planici, kde obsadil 33. příčku v závodě na 15 kilometrů klasicky, od bodů ho dělilo šest sekund. Byl to jeho zatím nejlepší výsledek mezi elitou.\n\nNarodil se 17. března 1992 ve Vimperku, od narození žije s rodinou na Horské Kvildě. Jeho matka Alena (rozená Pavlová) je bývalá československá reprezentantka v klasickém lyžování a dlouholetá trenérka mládeže. Otec Vladimír je bratrem Stanislava Frühaufa, někdejšího trenéra Kateřiny Neumannové. A právě pozdější olympijská vítězka Neumannová v roce 1992 u Ryplů půl roku bydlela a kromě letní přípravy zde také vysazovala stromky. Malého Miroslava vozila tehdy Kateřina Neumannová v kočárku. Má mladšího bratra Michala (* 1993), který od roku 2018 dělá divizního ředitele ve společnosti Jihozápadní dřevařská a.s.\n"}
{"id": "1360561", "url": "https://cs.wikipedia.org/wiki?curid=1360561", "title": "Wolfgang Bankl", "text": "Wolfgang Bankl\n\nWolfgang Bankl (* 1960, Vídeň) je rakouský operní zpěvák (bas a basový baryton).\n\nVyrůstal v Tribuswinkelu a studoval v hudební škole v Badenu u Vídně hru na housle. V letech 1984 až 1989 studoval na konzervatoři ve Vídni zpěv u Dominique Weber, píseň a oratorium u Davida Lutze a operu u Waldemara Kmentta. Na počátku své kariéry pracoval ve Vídeňské komorní opeře a od roku 1989 do roku 1993 v opeře v Kielu. Od roku 1993 je členem Vídeňské státní opery. \n\nV roce 2000 založil komorní festival Giro d'Arte, který se od té doby koná každoročně v létě (spolu s klavíristou a dirigentem Norbertem Pfafflmeyerem, spisovatelem Haraldem Kolleggerem). Program je věnován, kromě Bacha a Schuberta, současné hudbě.\n\nV dubnu 2013 získal titul \"Rakouský komorní zpěvák\".\n"}
{"id": "1360569", "url": "https://cs.wikipedia.org/wiki?curid=1360569", "title": "Brodavis", "text": "Brodavis\n\nBrodavis je rod prehistorických potápivých ptáků ze skupiny hesperornitů. Žil v období svrchní křídy, asi před 80,5 až 66 miliony let. Šlo o sladkovodní rod s velkým časovým i geografickým rozšířením. Nejmladší zástupci patřili k obyvatelům posledních druhohorních ekosystémů a mohli vyhynout při hromadném vymírání na konci křídy spolu s dinosaury. Dnes rozlišujeme čtyři platné druhy tohoto rodu - \"B. americanus\", \"B. baileyi\", \"B. mongoliensis\" a \"B. varneri\".\n\n\n"}
{"id": "1360576", "url": "https://cs.wikipedia.org/wiki?curid=1360576", "title": "Svenska Scoutrådet", "text": "Svenska Scoutrådet\n\nSvenska Scoutrådet (\"švédsky Rada Švédských skautů\", SSR) byl až do roku 2012 národní Skautskou federací ve Švédsku. Rada byla rozpuštěna v září 2013, po restrukturalizačním procesu a vytvoření nového jednotného národního skautského sdružení, Scouterna (\"Skaut\").\n\nSkauting ve Švédsku vznikl v roce 1908, dívčí skauting následoval v roce 1910. Švédští Skauti byli mezi zakládajícími členy Světové Organizace Skautského Hnutí v roce 1922, skautky byli mezi zakladatelkami Světové Asociace skautek v roce 1928. \n\nČleny švédské Skautské federace byly:\n\n"}
{"id": "1360583", "url": "https://cs.wikipedia.org/wiki?curid=1360583", "title": "Jaroslava Pečírková", "text": "Jaroslava Pečírková\n\nJaroslava Pečírková (* 9. března 1941, Plzeň) je česká slavistka, specializující se na starou češtinu; mj. byla vedoucí autorského kolektivu Staročeského slovníku (v letech 1988–2008) a editorkou staročeské bible.\n\nVystudovala filozoficko-historickou fakultu Univerzity Karlovy. Od roku 1963 působí na Ústavu pro jazyk český AVČR.\n\n\n"}
{"id": "1360598", "url": "https://cs.wikipedia.org/wiki?curid=1360598", "title": "Black Reel Awards 2017", "text": "Black Reel Awards 2017\n\n17. ročník předávání cen Black Reel Awards se konal dne 16. února 2017. Snímek \"Moonlight\" získal nejvíce nominací, celkem 13.\n\nMoonlight\n\nBarry Jenkins – \"Moonlight\"\n\nBarry Jenkins – \"Moonlight\"\n\nDenzel Washington – \"Ploty\"\n\nRuth Negga – \"Loving\"\n\nMahershala Ali – \"Moonlight\"\n\nViola Davis – \"Ploty\"\n\nL'oeil du cyclone\n\nIdris Elba – \"Kniha džunglí\"\n\nNicholas Britell – \"Moonlight\"\n\n„I'm Still Here“ – \"Miss Sharon Jones!\"\n\n\"Moonlight\"\n\nEzra Edelman – \"\"\n\nSteven Caple Jr. – \"Sígři\"\n\n\"13th\"\n\nAmerican Honey\n\n$15 Kicks\n\n\nTrevante Rhodes – \"Moonlight\"\n\n\"American Crime Story\"\n\nJohn Singleton – \"American Crime Story\"\n\nJoe Robert Cole – \"American Crime Story\"\n\nCourtney B. Vance – \"American Crime Story\"\n\nKerry Washington – \"Confirmation\"\n\nSterling K. Brown – \"American Crime Story\"\n\nRegina King – \"American Crime\"\n\nBeyoncé – \"Beyoncé: Lemonade\"\n"}
{"id": "1360613", "url": "https://cs.wikipedia.org/wiki?curid=1360613", "title": "Hana Štěpánková", "text": "Hana Štěpánková\n\nHana Štěpánková, rozená jako Anna Šedlbauerová (20. srpna 1890 Maškův mlýn v Chodské Lhotě − 20. února 1950 Kdyně) byla sběratelka chodského folklóru, lidové poezie a vlastivědná pracovnice. Byla členkou regionálního spolku Psohlavec.\n\nPo smrti chodského spisovatele Jindřicha Šimona Baara začala na základě spisovatelovy poslední vůle zpracovávat (společně se svým manželem Jaroslavem) Baarovu literární pozůstalost.\n\n\nZároveň vyvíjela bohatou publicistickou činnost především v rámci regionálních periodik, ale i celostátních časopisů (Kdyňská Stráž, Posel od Čerchova, Chodsko, Domažlické noviny, Klatovské listy, Plzeňský kraj, Časopis přátel starožitností, Eva, Lidový deník, Mládí, Národní politika, Národohospodářský věstník, Rozhledy po literatuře, Rozpravy Aventina, Venkov, Zvěstování, Ženský obzor, krajanská Svornost).\n\n\n"}
{"id": "1360615", "url": "https://cs.wikipedia.org/wiki?curid=1360615", "title": "Wolf Alice", "text": "Wolf Alice\n\nWolf Alice je britská čtyřčlenná kapela hrající alternativní rock, vznikla původně jako dvoučlenné těleso v roce 2010. V současnosti jsou jejími členy Ellie Rowsell (zpěv, kytara), Joff Oddie (kytara, zpěv), Theo Ellis (basová kytara), a Joel Amey (bicí, zpěv).\n\nSvůj oficiální debutový single \"Fluffy\" vydali v únoru 2013, v květnu téhož roku pak single \"Bros\". V říjnu 2013 vyšlo první oficiální EP \"Blush\", druhé oficiální EP \"Creature Songs\" pak vyšlo v květnu 2014. V únoru 2015 pak vydali skladbu \"Giant Peach\", která byla vlajkovým singlem k prvnímu plnohodnotnému albu \"My Love is Cool\", které vyšlo v červnu téhož roku. V nadcházejícím se období se single \"Moaning Lisa Smile\" dobře umisťoval v britských hudebních hitparádách a byl nominován na cenu Grammy za nejlepší rockový počin za rok 2016.\n\nKapela vydala své druhé a doposud poslední plnohodnotné album \"Visions of Life\" v září 2017.\n"}
{"id": "1360621", "url": "https://cs.wikipedia.org/wiki?curid=1360621", "title": "Edward Johnston", "text": "Edward Johnston\n\nEdward Johnston, CBE (11. února 1872 − 26. listopadu 1944) byl uruguayský a britský typograf, který je společně s Rudolfem Kochem považován za otce moderní kaligrafie.\n\nProslavil se především navržením bezpatkového písma Johnston, které bylo používáno v systému londýnského metra až do roku 1980, v němž bylo přepracováno. Edward Johnston je také autorem upravené verze známého ikonického symbolu londýnského metra – kruhového loga s červeným mezikružím a tmavě modrým pruhem s bílým nápisem UNDERGROUND.\n\nJohnston se narodil ve městě San José de Mayo ve státě Uruguay. Jeho otec Fowell Buxton Johnston (narozen roku 1839), mladší syn skotského poslance Andrewa Johnstona a jeho druhé manželky, abolicionistky Priscilly Buxton, dcery sira Thomase Fowella Buxtona, 1. baroneta, byl důstojníkem v 3. jezdeckém pluku dragounské stráže.\n\nJohnstonův strýc (starší bratr Johnstonova otce) Andrew Johnston se stal v roce 1860 poslancem v Essexu.\n\nZ Uruguaye do Anglie se rodina vrátila v roce 1875. Johnston byl vychováván tetou, neboť otec si musel hledat práci a matka byla nemocná. Byl vzděláván doma, těšila ho matematika, technologie a vytváření rukopisů. V roce 1891 jeho matka zemřela a Johnston začal pracovat pro svého strýce. Pokoušel se nějaký čas vystudovat medicínu na Edinburské univerzitě, ale školu nedokončil.\n\nPo smrti Johnstonovy matky se otec znovu oženil, a to se sestrou Roberta Chalmerse, 1. baroneta Chalmers. Johnstonův nevlastní bratr Andrew Johnston (1897–1917) byl zabit ve své službě britským vojenským vzdušným silám Royal Flying Corps v průběhu první světové války.\n\nZačátek Johnstonovy kariéry byl ovlivněn Williamem Harrisonem Cowlishawem. Johnston se seznámil s uveřejněnými kopiemi jeho rukopisů a byl mu roku 1898 představen.\n\nDále byl představen Williamu Lethabymu, řediteli školy užitého umění v Londýně (škole nesla název Central School of Art and Design, dnes již neexistuje). Lethaby doporučil Johnstonovi studium rukopisů v Britském muzeu, což povzbudilo Johnstona k tomu, aby svá písmena vytvářel pomocí kaligrafického pera, které je velmi široké ze strany na stranu, ale velmi úzké zepředu dozadu.\n\nLethaby také zapojil Johnstona do výuky písma. Johnston začal učit na střední škole v Southampton Row v Londýně, a to v září 1899. Zde ovlivnil písmo návrháře a sochaře Erica Gilla, který v roce 1901 začal taktéž učit, a to v Royal College of Art.\n\nFrank Pick Johnstona pověřil, aby navrhl písmo pro londýnské metro – výsledkem byl vznik jednoduchého, čistého bezpatkového písma Johnston.\n\nV roce 1906 vydal Johnston knihu \"Writing & Illuminating, & Lettering\". Druhou knihu začal psát ve dvacátých letech, ale nestihl ji do své smrti dokončit.\nV roce 1913 ho Frank Pick pověřil, aby navrhl písmo pro londýnské metro – výsledkem byl vznik jednoduchého, čistého bezpatkového písma Johnston.\n\nJohnstonovi byly připisovány zásluhy na oživení umění moderního písma prostřednictvím knih, ale i přímého osobního působení, rovněž za vytvoření jednoduchého kaligrafického rukopisu psaného širokým perem – Johnston původně umělé písmo nazval Slanted Pen Hand, později bylo ale přejmenováno na Foundational Hand. Písmo bylo vytvořeno z polounciály a karolinské minuskuly.\n\nOvlivnil celou generaci britských typografů a kaligrafů. Ovlivněni jím byli: Graily Hewitt, Irene Wellington, Harold Curwen a Stanley Morison, Alfred Fairbank, Florence Sydney Cockerell a Eric Gill.\n\nZasadil se o přechod od gotického písma k latinskému písmu v Německu. Přednášel v Drážďanech v roce 1912. V roce 1921 založili Johnstonovi studenti Společnost písařů a iluminátorů, pravděpodobně nejznámější kaligrafickou společnost. \n\nZ rozhodnutí vytvořit bezpatkové písmo a vzhled pro londýnské metro nebyli všichni Johnstonovi studenti nadšeni, myšlenka modernistického a industriálního vzhledu je neuchvátila. Johnstonův student Graily Hewitt napsal v soukromém dopisu příteli:\nV roce 1900 se potkal s Gretou Grieg, skotskou učitelkou, se kterou se oženil v roce 1903. Měli spolu tři dcery. Nejprve žili v Londýně, poté (v roce 1912) se přestěhovali do obce Ditchling v hrabství Sussex, kde se již dříve (v roce 1907) usadil Johnstonův přítel Eric Gill.\nJohnstonova manželka zemřela v roce 1936. V roce 1939 obdržel Johnston Řád britského impéria.\n\nEdward Johnston zemřel doma v Ditchlingu 26. listopadu 1944.\n\n\n\n"}
{"id": "1360622", "url": "https://cs.wikipedia.org/wiki?curid=1360622", "title": "Rychlostní silnice R8 (Slovensko)", "text": "Rychlostní silnice R8 (Slovensko)\n\nRychlostní silnice R8 je plánovaná rychlostní silnice na Slovensku, která po svém vybudování spojí Nitru, Topoľčany a Bánovce nad Bebravou. Rychlostní silnice povede v koridoru silnice I/64 a spojí rychlostní cesty R1 a R2. Celková délka R8 bude 54,64116 km a nepovede přes něj žádná mezinárodní evropská silnice. Výstavba se předpokládá na období po roce 2025. \n\nZavedení tohoto tahu do sítě rychlostních silnic Slovenska bylo zvažováno již dříve, definitivní příslib na vypracování studií a podkladů pro začátek výstavby dala vláda Slovenské republiky usnesením č. 492/2008.\n\nPůvodně se počítalo s vyústěním R8 do rychlostní silnice R2 u obce Hradiště, ale nakonec se upřednostnila trasa k obci Bánovce nad Bebravou. Ve stádiu posuzování vlivu na životní prostředí (EIA) se posuzuje výhodnost třech hlavních variant s délkami 54,64116 km, 56,54203 km a 53,74952 km.\n\nRychlostní silnice R8 byla do seznamu rychlostních silnic zařazena nabytím platnosti zákona o provozu na pozemních komunikacích 1. února 2009.\n\nRychlostní silnice R8 je naprojektovaná na kategorii R 24,5/120, šířka vozovky bude 24,5 metru a návrhová rychlost 120 km/h. Trasa R8 bude začínat v křižovatce s R1 \"Lehota\" u Nitry. Pokračovat bude severozápadním směrem okolo obcí Lužianky a Zbehov, později bude kopírovat silnici I/64. U obce Jelšovce (13,693 km), se bude nacházet deltovitá mimoúrovňová křižovatka \"(MÚK)\" Výčapy-Opatovce (Jelšovce) a mostní estakáda překonávající železniční trať, silnici I/64 a meandry řeky Nitra. Trasa rychlostní silnice bude dále překonávat několik polních cest a silnice III. třídy, mezinárodní plynovod a vysokonapěťová elektrická vedení. Na kilometru 25,245 je navrhnutá velká jednostranná odpočívka přístupná z obou směrů. Dále na kilometru 32,775 bude umístěná trubkovitá MÚK \"Topoľčany\" a u přilehlého přivaděče bude postavené také Středisko správy a údržby (SSÚR). Za touto křižovatkou bude trasa přecházet údolní nivou řeky Bebrava a směřovat bude k deltovité MÚK \"Ostratice\", která se bude nacházet na kilometru 47,620. R8 se dále bude stáčet velkým obloukem na sever až severozápad, dokud nedosáhne trubkovité MÚK s R2 u Bánovců nad Bebrabou (km 54,519 – 54,64116).\n"}
{"id": "1360629", "url": "https://cs.wikipedia.org/wiki?curid=1360629", "title": "London Critics' Circle Film Awards 2016", "text": "London Critics' Circle Film Awards 2016\n\n37. ročník předávání cen London Critics' Circle Film Awards se konal dne 22. ledna 2017.\n\n\"La La Land\"\n\nJá, Daniel Blake\n\nLászló Nemes – \"Saulův syn\"\n\nKenneth Lonergan – \"Místo u moře\"\n\nCasey Affleck – \"Místo u moře\"\n\nIsabelle Huppert – \"Začít znovu\"\n\nMahershala Ali – \"Moonlight\" (remíza)\n\nTom Bennett – \"Láska a přátelství\" (remíza)\n\nNaomie Harris – \"Moonlight\"\n\nAndrew Garfield – \"\"\n\nKate Beckinsale – \"Láska a přátelství\"\n\nLewis MacDougall – \"\"\n\nPožár na moři\n\nToni Erdmann\n\nBabak Anvari – \"Zahaleni stínem\"\n\nSladká Maddie Stone\n\n\"Victoria\" – Sturla Brandth Grøvlen (kamera)\n\nKate Winslet\n\nIsabelle Huppert\n"}
{"id": "1360630", "url": "https://cs.wikipedia.org/wiki?curid=1360630", "title": "English country house", "text": "English country house\n\nEnglish country house ( „\"anglický venkovský dům\"“) je rozměrný dům, usedlost, panské sídlo, či zámeček na anglickém venkově. \n\nZatímco hrad nebo zámek je opevněná či neopevněná budova, country house je obvykle zcela neopevněná budova volně stojící v otevřené krajině. Pakliže je country house opevněný, pak se nazývá castle (hrad), ovšem ne všechny budovy označované jako 'castle' jsou opevněné (viz například zámek Highclere).\n\nVětšinou byly tyto venkovské domy ve vlastnictví osobami, či rodinami, které zároveň vlastnily městský dům. To jim umožňovalo trávit čas na venkově i ve městě — proto vznikla potřeba rozlišovat mezi městským a venkovským sídlem. \n\nVýraz ovšem také zahrnuje domy, které byly (a často stále jsou), stálé rezidence pro feudální šlechtu, která měla hlavní slovo v Británii až do volebních reforem z roku 1832. Nezřídka se v takovýchto venkovských domech dojednávaly formální záležitosti týkající se celých hrabství.\n\nDíky značnému počtu zaměstnanců obsluhy uvnitř domu i v jeho okolí, byly venkovské domy pro daný kraj významné z ekonomického hlediska. \n"}
{"id": "1360635", "url": "https://cs.wikipedia.org/wiki?curid=1360635", "title": "Černonožci", "text": "Černonožci\n\nČernonožci (anglicky \"Blackfoot\", vlastním jazykem \"Niitsitapi\") je označení pro konfederaci příbuzných indiánských kmenů \"Siksika\", \"Kainah\" a \"Piegan\", obývajících severní část Velkých planin a podhůří Skalnatých hor (Saskatchewan, Alberta, Britská Kolumbie, Montana a Idaho). Černonožci jsou nejzápadněji žijícím algonkinským etnikem: původně žili v lesích okolo řeky Red, pod tlakem evropské civilizace se od 17. století stěhovali k východu a adaptovali se na prérijní prostředí. Byli bojovnými kočovníky, živili se převážně lovem bizonů, rybolovem a sběrem divoce rostoucích rostlin (bulvy ladoníku, plody střemchy viržinské). V osmnáctém století získali výměnným obchodem od bělochů koně a střelné zbraně. Žili v rodinných tlupách, čítajících okolo třiceti osob, kde byla běžná polygamie a levirát. Měli volené náčelníky, kteří se scházeli ke společným poradám na kultovních místech jako Head-Smashed-In Buffalo Jump. Bydleli v týpí, k jejich kultuře patřil sluneční tanec, výčet zim a uctívání nejvyšší bytosti \"Napi\", k rituálům užívali posvátné rostliny jako tabák a tomkovice vonná, nosili také čelenky z peří nebo urzoních chlupů. Pojmenování kmene pochází ze zvyku barvit si mokasiny popelem. Ve druhé polovině 19. století Černonožce zdecimovaly zavlečené choroby, alkohol i cílené vybíjení bizonů novými osadníky a byli nuceni usadit se v rezervacích, z nichž nejvýznamnější je Blackfeet Nation v Montaně. \n\n"}
{"id": "1360642", "url": "https://cs.wikipedia.org/wiki?curid=1360642", "title": "Nazime Sultan", "text": "Nazime Sultan\n\nNazime Sultan (14. února 1866 Dolmabahçe – 25. listopadu 1895 Dolmabahçe) byla osmanská princezna, dcera sultána Abdülazize. \n\nNarodila se v únoru 1866 v paláci Dolmabahçe. Její matkou byla konkubína Hayranidil Kadınefendi. Byla třetí dcerou svého otce a prvním dítětem své matky. Byla starší sestrou sultána Abdülmecida II.\n\nV roce 1890 se rozhodl sultán Abdulhamid II. ji provdat. Společně se svými sestrami byly provdány v jeden den. Nazime byla provdána za Aliho Halida Pašu v paláci Yildiz. Manželům byl darován palác v Kuruçeşme, který je dnes znám jako palác Nazime Sultan. Neměla žádné děti, ale společně s pašou si adoptovali chlapce jmeném Şefkat. V paláci měla vlastní hudebníky, kteří hráli převážně náboženskou hudbu. \n\nZemřela v listopadu 1895 a je pohřbena v hrobce svého dědy, sultána Mahmuda II., která se nachází v ulici Divanoylu v Istanbulu.  \n"}
{"id": "1360644", "url": "https://cs.wikipedia.org/wiki?curid=1360644", "title": "Seznam dílů seriálu Bizaardvark", "text": "Seznam dílů seriálu Bizaardvark\n\nToto je seznam dílů seriálu \"Bizaardvark\".\n\n<onlyinclude></onlyinclude>\n\n"}
{"id": "1360645", "url": "https://cs.wikipedia.org/wiki?curid=1360645", "title": "Únor 2018", "text": "Únor 2018\n\n\n\n\n\n\n\n\n\n\n\n\n"}
{"id": "1360650", "url": "https://cs.wikipedia.org/wiki?curid=1360650", "title": "Ceny Anděl 2017", "text": "Ceny Anděl 2017\n\nCeny Akademie populární hudby Anděl 2017 byly vyhlášeny 20. března 2018 v pražském Foru Karlín.\n\n\n\n\n\n\n\n\n\n\n\n\n"}
{"id": "1360652", "url": "https://cs.wikipedia.org/wiki?curid=1360652", "title": "Liniová stavba", "text": "Liniová stavba\n\nLiniová stavba je stavba, u níž podstatně převládá jeden rozměr, tj. délka nad šířkou a výškou. Liniové stavby zahrnují pozemní komunikace (včetně tunelů) a stavby drah a inženýrských sítí (např. vodovodu, kanalizace, elektrického vedení). Tyto liniové stavby (tj. např. pozemní komunikace, dráhy či sítě) nejsou součástí pozemku – tj. tvoří výjimku z obecného pravidla, že stavby jsou součástí pozemku.\n"}
{"id": "1360658", "url": "https://cs.wikipedia.org/wiki?curid=1360658", "title": "Velryba (rozcestník)", "text": "Velryba (rozcestník)\n\nVelryba může být:\n\n\n\n\n\n\n"}
{"id": "1360659", "url": "https://cs.wikipedia.org/wiki?curid=1360659", "title": "Festival della Valle d'Itria", "text": "Festival della Valle d'Itria\n\nFestival della Valle d'Itria je cyklus operních a hudebních událostí, které se od roku 1975 každoročně konají v italském městě Martina Franca, v provincii Taranto.\n\nFestival se zaměřuje především na menší a dosud nepublikovaná díla.\n\n"}
{"id": "1360661", "url": "https://cs.wikipedia.org/wiki?curid=1360661", "title": "Dürrünev Kadınefendi", "text": "Dürrünev Kadınefendi\n\nDürrünev Kadın (15. března 1835 Batumi - 4. prosince 1895 Istanbul) byla konkubína osmanského sultána Abdulazize. \n\nNarodila se v březnu 1835 v gruzínském Batumi v abchazské dynastii. Její rodné jméno bylo \"Melek Dziapş-lpa\" a jejím otcem byl \"Mahmud Bey\", matkou abchazská princezna \"Halime Hanım Çikotua\". Měla dvě sestry, \"Ayşe Kemalifer Hanım\" (matka manželky jejího syna Yusufa) a \"Aliye Hanım\". Byla také tetou \"Nazperver Kadin\", čtvrté manželky sultána Mehmeda V. Měla dlouhé blond vlasy a hnědé oči. \n\nKdyž jí byly pouhé tři roky, byla spolu se sestrami odvedená do Istanbulu, kde byly poslány do harému sultána Abdulmecida I., kde se všichni dostaly do péče sultánovi manželky Servetsezy, která vlastní děti neměla. Podle tradic v paláci musely být dívky přejmenovány a tak místo jejího rodného jména Melek dostala jméno Dürrünev a Kemalifer je jen odvozenina z jejího původního jména. Podle tradic také musely dostat výchovu v souladu s islámem a učit se turecky. Dürrünev se v paláci začala zajímat o umění, konkrétně o malbu a kreslení. \n\nDürrünev vyrostla v krásnou mladou dívku a když oslavila své dvacáté narozeniny, všiml si jí princ Abdulaziz (později sultán) při návštěvě paláce v Dolmabahçe a tak poslal jejím rodičům věno a oženil se s ní. Na to jestli si ji smí vzít se zeptal i její harémové opatrovatelky Servetsezy. Ta nejprvé žádost zamítla, ale když se pár zamiloval, svolila ke sňatku, který se konal v květnu roku 1856. \n\nSultánovi porodila dvě děti, prince Yusufa Izzetina Efendiho a princeznu Salihu Sultan. Sultán Abdulaziz byl sesazen z trůnu v květnu 1876 a společně s ní a ostatními služebníky byl vězněn v paláci Feriye. Když nastoupil na trůn Abdulazizův synovec Murad V., z vězení je omilostnil, ale v paláci Feriye už museli zůstat. \n\nDürrünev zemřela v prosinci 1892 v paláci Feriye a je pohřbena v hrobce sultána Mahmuda II. v Istanbulu.\n"}
{"id": "1360665", "url": "https://cs.wikipedia.org/wiki?curid=1360665", "title": "Ludvíkovický potok", "text": "Ludvíkovický potok\n\nLudvíkovický potok je potok v Ústeckém kraji v Česku. Je dlouhý 4,9 km, plocha povodí činí přibližně 8 km² a vlévá se do Labe jako pravostranný přítok v Děčíně. V Centrální evidenci vodních toků je veden pod názvem Ludvíkovický potok (ID toku \n10229627).\nPramení asi půl kilometru jihozápadně od obce Kámen v nadmořské výšce přibližně 326 m. Tok se orientuje jihovýchodně (horní tok), jihozápadně (střední tok) a severozápadně (dolní tok), přičemž jihozápadní směr je dominantní (spojnice pramene-ústí). Po necelém kilometru se dostává do obce Ludvíkovice. Po 2,5 km, na konci obce, přijímá svůj největší přítok, Loubský potok. Za obcí, v důsledku vtoku do Labského kaňonu, se prudce zvyšuje spád. Nakonec vtéká do děčínské čtvrti Loubí, kde se vlévá jako pravostranný přítok do Labe, v nadmořské výšce 124 m. \n"}
{"id": "1360670", "url": "https://cs.wikipedia.org/wiki?curid=1360670", "title": "Sovětská volejbalová reprezentace mužů", "text": "Sovětská volejbalová reprezentace mužů\n\nSovětská volejbalová reprezentace mužů reprezentovala Sovětský svaz na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1360672", "url": "https://cs.wikipedia.org/wiki?curid=1360672", "title": "Shelta", "text": "Shelta\n\nShelta (výslovnost: \"šelta\", IPA: /ˈʃɛltə/, irsky: \"An tSeiltis\", rodilými mluvčími nazýván \"De Gammon\", též \"Seldru\") je tradičním jazykem irských kočovníků. Jedná se o smíšený jazyk, vznikl smísením angličtiny (hlavně irské angličtiny) a irštiny.\n\nSheltou mluví asi 90 000 lidí.\nUkázka shelty, pro srovnání angličtina, irština a český překlad:\n"}
{"id": "1360674", "url": "https://cs.wikipedia.org/wiki?curid=1360674", "title": "Nezničitelná láska", "text": "Nezničitelná láska\n\nNezničitelná láska (v anglickém originále Enduring Love) je britsko-irský hraný film z roku 2004, který režíroval Roger Michell podle stejnojmenného románu Iana McEwana. Film zachycuje různé podoby lásky. Snímek měl světovou premiéru 4. září 2004 na filmovém festivalu v coloradském Telluride.\n\nJoe a Claire žijí v Oxfordu. Joe je přednáší filozofii na tamní univerzitě a Claire je sochařka. Jednoho dne si za městem udělají piknik. Náhle se na louce objeví neovladatelný horkovzdušný balon. Z jeho koše vypadne muž a jeho vnuk zůstane v koši sám. Joe spolu s dalšími muži spěchá na pomoc a společně se snaží balón udržet u země. Náhlý poryv větru opět vyzdvihne balón. Čtyři muži seskočí z několika metrů, poslední se drží lana, až posléze ztratí síly a po pádu z velké výšky zemře. Joe má výčitky svědomí. Byl první, kdo se pustil, a tak se cítí zodpovědný za jeho smrt. Jeho přemítáním začíná trpět i vztah s Claire. Krátce po události ho navštíví Jed, jeden z mužů, který se podílel na záchraně. Jed je pevně přesvědčen, že tragédie je neoddělitelně spojila s Joem. Tím dnem začíná jako stalking, který se v průběhu času mění na patologickou lásku. Tato skutečnost dál prohloubí krizi ve vztahu Joea a Claire.\n"}
{"id": "1360675", "url": "https://cs.wikipedia.org/wiki?curid=1360675", "title": "Hjon Čong-hwa", "text": "Hjon Čong-hwa\n\nHjon Čong-hwa, , anglický přepis: \"Hyun Jung-hwa\" (* 6. října 1969 Pusan) je bývalá jihokorejská stolní tenistka, účastnice letních olympijských her v letech 1988 a 1992, kde vyhrála celkem 3 medaile, 2 ve čtyřhře a 1 ve dvouhře.\n\nV roce 2010 byla jako první jihokorejská stolní tenistka uvedena do Síně slávy Mezinárodní federace stolního tenisu.\n"}
{"id": "1360677", "url": "https://cs.wikipedia.org/wiki?curid=1360677", "title": "Lingling", "text": "Lingling\n\nLingling (linglingem: \"liŋ˥ va˧\", čínsky: \"Ling hua\", 伶话) je dialekt čínštiny, který vznikl smísením mandarínské čínštiny a jazyka miao (patří do skupiny hmong-mienských jazyků). Používá se v Číně, v provincii Kuang-si. Podobný smísením vznikli i dialekt maojia.\n"}
{"id": "1360679", "url": "https://cs.wikipedia.org/wiki?curid=1360679", "title": "Visací zámek (album)", "text": "Visací zámek (album)\n\nVisací zámek je první řadové album kapely Visací zámek. V roce 1990 vyšlo album jako LP a MC. V roce 1995 bylo vydáno na CD. Skladby jsou z let 1982–1989. Na CD jsou ještě 3 skladby - Noviny (z alba Punk's Not Dead 1990) a singl 1988 - Podvedení kameloti a Hymna šibeničních bratří.\n"}
{"id": "1360680", "url": "https://cs.wikipedia.org/wiki?curid=1360680", "title": "Ruská volejbalová reprezentace mužů", "text": "Ruská volejbalová reprezentace mužů\n\nRuská volejbalová reprezentace mužů reprezentuje Rusko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1360681", "url": "https://cs.wikipedia.org/wiki?curid=1360681", "title": "Maojia", "text": "Maojia\n\nMaojia (maojiou: \"mauka\", čínsky 猫家) je dialekt čínštiny. Existují dvě teorie jeho původu: Podle první je to hmongský dialekt hmongsko-mienských jazyků, podle druhé je to dialekt čínštiny, který se smísil s hmongsko-mienskými jazyky. Používá se v Číně, v provincii Kuang-si. Podobně vznikl i dialekt lingling.\n"}
{"id": "1360685", "url": "https://cs.wikipedia.org/wiki?curid=1360685", "title": "Enaminy", "text": "Enaminy\n\nEnaminy jsou nenasycené chemické sloučeniny odvozené kondenzací aldehydu nebo ketonu se sekundárnám aminem, nejjednodušším jejich zástupcem je vinylamin. Slouží jako všestranné meziprodukty v organické syntéze.\n\nNázev „enamin“ byl vytvořen spojením předpony -\"en\" (používané jako přípona ve slově alken) a kořene \"amin\". Enaminy lze považovat za dusíkaté analogy enolů.\n\nPokud je jedním ze substituentů v molekule enaminu vodík, pak jde o tautomer iminu a často se na tento imin přeměňuje (výjimkou z tohoto pravidla je například anilin). Enaminová-iminová tautomerie je obdobou keto-enol tautomerie. V obou případech se vodíkový atom přesouvá mezi heteroatomem (kyslíkem či dusíkem) a druhým uhlíkovým atomem.\n\nEnaminy jsou dobrými nukleofily i zásadami. Jejich charakter uhlíkatých nukleofilů se vysvětluje pomocí následujících rezonančních struktur:\n\nEnaminy jsou nestabilní a tedy chemicky užitečné látky, které lze snadno připravtit z komerčně dostupných výchozích látek. Běžnými způsoby přípravy jsou kysele katalyzovaná nukleofilní reakce ketonu (Stork, 1963) nebo aldehydu (Mannich/Davidsen, 1936) obsahujícího α vodík se sekundárním aminem. Kyselá katalýza není nutná, pokud je pKa reagujícího aminu dostatečně vysoká (například pyrrolidin má pKa 11,26). Pokud je pKa tohoto aminu nižší, je kyselá katalýza potřeba při adičním i dehydratačním kroku (běžnými dehydratačními činidly zde jsou MgSO a NaSO). Primární aminy se k synttéze enaminů obvykle nepoužívají, jelikož se při jejich použití přednostně tvoří termodynamicky stabilnější iminy.\nSamokondenzaci methylketonů se lze vyhnout přídáním TiCl do reakční směsi (kde zadržuje vodu). Příklad aldehydu reagujícího se sekundárním aminem za vzniku enaminu přes karbinolaminový meziprodukt je zobrazen níže:\n\nI když jsou enaminy nukleofilnější než jejich enolové protějšky, stále reagují selektivně a lze je tak použít při alkylačních reakcích. Enaminový nukleofil může atakovat halogenalkany za vzniku alkylovaných iminiových solí jako meziproduktů, které se následně hydrolyzují za vzniku ketonu. Tuto reakci objevil Gilbert Stork a někdy je po něm nazývána. Dá se použít také jako účinný způsob acylace. Lze při ní použít mnoho různých alkylačních a acylačních činidel jako jsou benzyl- a allylhalogenidy.\n\nEnaminy mohou být, při reakci podobné alkylaci, acylovány za vzniku dikarbonylového výsledného produktu. U enaminu proběhne nukleofilní adice na acylhalogenid za vzniku meziproduktu (iminiové soli), jenž může být hydrolyzován za přítomnosti kyseliny.\n\nSilné zásady, například LiNR (R jsou uhlovodíkové zbytky) je možné použít k deprotonaci iminů a tvorbě metaloenaminů. Metaloenaminy mohou být užitečné při syntéze, neboť jsou nukleofilnější než enoláty. Díky tomu lépe reagují se slabšími elektrofily (lze je například použít k otevření řetězců epoxidů).\nTyto reakce umožňují asymetrické alkylace ketonů pomocí jejich přeměny na chirální metaloenaminové meziprodukty.\n\nβ-halogenimoniové sloučeniny lze syntetizovat reakcí enaminů s halogenidy v diethyletheru jako rozpouštědle. Hydrolýzou se utvoří α haloketony. Je možné provést chloraci, bromaci i jodaci. Obecný průběh reakce je znázorněn zde:\n\nEnaminy mohou být spárovány s enolsilany za přítomnosti dusičnanu amonno-ceričitého. Tyto reakce, popsané Narasakou roku 1935, představují způsob tvorby stabilních enaminů i krok při přípravě 1,4-diketonů (odvozených od morfolinových aminů). Později byly tyto výsledky, společně s rozvojem organokatalyzátorů použitých u Narasakových substrátů k enantioselektivní tvorbě 1,4-dikarbonylových sloučenin doplněny McMillanovou skupinou a bylo dosaženo dobré výtěžnosti.\nOxidativní dimerizace aldehydů za přítomnosti aminů je často následována vznikem enaminů a nakonec vytvořením pyrrolu. Tato metoda symetrické syntézy pyrrolů byla vyvinuta v roce 2010 jako nový způsob syntézy pyrrol obsahujících přírodních látek.\n\nHajosova–Parrishova–Ederova–Sauerova–Wiechertova reakce, popsaná roku 1971 několika výzkumnými týmy, je jedním z prvních případů enantioselektivní katalytické reakce v organické chemii. Její možnosti byly rozšířeny vývojem podobných reakcí jako jsou Michaelova adice, asymetrická aldolová reakce a Mannichova reakce. Tato reakce byla rovněž využita k provedení asymetrických Robinsonových anelací. Její obecné schéma vypadá takto:\n\nJde o příklad 6-enolendo aldolizace.\n\nVýznamnou prolinem katalyzovanou reakcí je enantioselektivní adice acetonu nebo hydroxyacetonu na různé druhy aldehydů katalyzovaná 20-30% prolinovým katalyzátorem za vzniku diolů, jež má vysokou (>99%) výtěžnost.\n\nProlinem katalyzované enolexo aldolizace byly vyvinuty později než jejich enolendo protějšky. Dikarbonylové sloučeniny (dialy, diketony) mohou být přeměněny na anti-aldolové produkty s 10% L-prolinem jako katalyzátorem; tato reakce patří mezi enolexo vnitromolekulární aldolizace.\n\nChemie enaminů byla v praxi využita k vytvoření enantioselektivní verze Robinsonovy annulace. Robinsonova annulace, popsaná Robertem Robinsonem v roce 1935, je zásaditě katalyzovaná reakce, která spojuje methylvinylketon s dalším ketonem za vzniku molekuly s cyklohexenonovým cyklem. Reakce by měla být katalyzována prolinemm aby vznikaly chirální enaminové meziprodukty, což umožňuje dobrou stereoselektivitu; což je důležité hlavně při syntéze přírodních látek, například Wielandova–Miescherova ketonu – součásti komplexnějších biologticky aktivních molekul.\n\nEnaminy fungují jako nukleofily, které k reakci vyžadují méně kyselé či zásadité katalýzy než odpovídající enoláty. Mají také větší selektivitu s méně vedlejšími reakcemi. Existuje gradient reaktivity v rámci jednotlivých typů enaminů, ketonové enaminy jsou reaktivnější než jejich aldehydové protějšky. Reaktivita cyklických ketonových enaminů odpovídá řadě 5>8>6>7, ty s pětičlenným cyklem jsou nejreaktivnější díky jejich nejplanárnější konformaci na dusíku, zatímco u sedmičlenných cyklů je reaktivita nejnižší.\n\nExistuje několik způsobů, jak ovládat reaktivitu enaminů, patří mezi ně změna teploty, rozpouštědla, množství ostatních reaktantů a druh elektrofilu.\nZměnami těchto parametrů lze dosáhnout přednostní tvorby E nebo Z enaminů a také vzniku vzniku více či méně substituovaného enaminu z výchozího ketonu.\n\nProlinem katalyzované aldolové reakce probíhají, v souladu s Zimmermanovým-Traxlerovým modelem, přes šestičlenný enaminový přechodný stav. Přidáním 20 až 30mol% prolinu k acetonu či hydroxyacetonu se dosáhne katalýzy jejich adice na různé aldehydy s vysokou (>99%) enantioselektivitou za vzniku diolů.\n\nZ přechodného stavu mezimolekulárních aldolizačních reakcí katalyzovaných prolinem se mohou vytvořit enolexo i enolendo produkty.\n"}
{"id": "1360694", "url": "https://cs.wikipedia.org/wiki?curid=1360694", "title": "Florian Abel", "text": "Florian Abel\n\nFlorian Abel, uváděný i jako Floris Abel (? Kolín nad Rýnem - konec května 1565 Praha ?) vytvořil kreslené předlohy pro náhrobek císaře Maxmiliána I. v Innsbrucku a část předloh pro Melantrichovu bibli z roku 1570. Před rokem 1550 byl jmenován dvorním malířem císaře Ferdinanda I. Habsburského.\n\nFlorian Abel se svými bratry Bernhardem a Arnoldem pocházeli z Porýní. Florian se v Praze objevil nejpozději v roce 1553. Působil zde jako dvorní malíř, ale přesto v roce 1556 vstoupil do staroměstského malířského cechu a mohl mít proto i své učedníky. Jeho malířské schopnosti dokládají kresebné návrhy na náhrobek císaře Maxmiliána I. pro františkánský dvorní kostel (Hofkirche) v Innsbrucku. Smlouvu na provedení tohoto díla Florian Abel uzavřel v dubnu 1561. Realizací Florianových návrhů byli pověřeni jeho bratři, sochaři Bernhard a Arnold, kteří však zemřeli rychle po sobě (prosinec 1563 a leden 1564). O dalších životních osudech Floriana Abela chybějí ověřené informace. Ví se jen, že počátkem roku 1565 nechal sepsat svou závěť a již v květnu téhož roku v Praze zemřel.\n\nZa stěžejní dílo německé renesance je považován náhrobek císaře Maxmiliána I. Habsburského. Ve skutečnosti se jedná o kenotaf, neboť císař v něm nebyl nikdy pohřben. Pro tento náhrobek Florian Abel navrhl 24 reliéfů ze života císaře Maxmiliána I., na jejichž zhotovení se zpočátku podíleli Florianovi bratři, ale nakonec většinu reliéfů zhotovil vlámský sochař Alexander Colin (1527/29-1612). Náhrobek obklopuje kovaná mříž, kterou zhotovil Jörg Smidhammer (?-1577), umělecký zámečník a puškař z Prahy. Kolem obvodu je rozmístěno 28 bronzových soch v nadživotní velikosti. Představují Maxmiliánovy předky a historické i legendární panovníky. Sochy byly odlity v letech 1502 až 1555 podle návrhů různých malířů a sochařů, včetně Albrechta Dürera a Veita Stosse. Vlastní odlití soch do bronzu provedli Peter Vischer, Stefan Godl a bratři Löfflerové.\nFlorian Abel se přátelil s řadou pražských měšťanů, jmenovitě s Jiřím Melantrichem z Aventina (1511?-1580). Melantrichovým významným počinem bylo vydání \"Biblí české\", která za jeho života byla ještě vy několikrát vytištěna. Na vysoké výtvarné kvalitě Melantrichova vydání bible v roce 1570 se svými návrhy na 17 dřevořezů podílel Florian Abel. Protože v roce 1565 zemřel, zbývající část dřevořezů vytvořil Francesco Terzio (1523-1591). Titulní list znázorňuje Nejsvětější Trojici s anděly nesoucími nástroje Kristova umučení. Ve střední části jsou dvě postavy personifikující Víru a Naději. V dolní třetině listu je postava klečícího Jiřího Melantricha v kožichu, jak se modlí před křížem. Dřevořezy použité v tomto vydání dokládají nové pojetí knižní ilustrace odkazující na vysokou úroveň evropské grafické tvorby té doby.\n\nHlavní prací Floriana Abela byl návrh mauzolea (kenotafu) Maxmiliána I. v dvorním kostele v Innsbrucku, včetně návrhů na 22 mramorových reliéfů znázorňujících scény z císařova života. Náhrobek obklopený bronzovými sochami panovníků patří k vrcholům renesanční plastiky na sever od Alp. Abelovy kresebné návrhy na dřevořezy pro Melantrichovu \"Biblí českou\" představují nové pojetí knižní ilustrace v Českých zemích. \n\n\n"}
{"id": "1360696", "url": "https://cs.wikipedia.org/wiki?curid=1360696", "title": "Dopady evropské migrační krize v Dánsku", "text": "Dopady evropské migrační krize v Dánsku\n\nDánsko patří v evropské migrační krizi k zemím, která migranty přijímá, ale výrazně méně než například sousední Švédsko, Německo či Norsko. Od okamžiku vypuknutí uprchlické krize kolem roku 2015 přijalo zákony, které mají za cíl odradit ekonomické migranty. V roce 2016 jich ze země odešlo přes 500, což bylo víc než počet příchozích. Ministryně pro integraci Inger Støjbergová na konci roku 2016 přiznala, že „integrace v Dánsku selhala\". Reagovala tak na zprávy o kriminalitě a nezaměstnanosti v jednatřiceti ghettech, kde stále více dominují migranti.\n"}
{"id": "1360698", "url": "https://cs.wikipedia.org/wiki?curid=1360698", "title": "Giovanni Battista Ferro", "text": "Giovanni Battista Ferro\n\nGiovanni Battista Ferro, uváděný též jako Joan Baptista Ferro, byl původem italský malíř.\n\nPůsobil v Praze jako dvorní malíř Ferdinanda I. Habsburského v letech 1539 až 1548/1550. Byl pověřen freskovou výzdobou Vladislavského sálu. Na stěnách a mezi okny sálu měla vzniknout portrétní galerie českých panovníků a členů Ferdinandovy rodiny.\n\nPortrétní výzdoba sálu však nebyla realizována pro nákladnost a technické obtíže způsobené požárem Pražského hradu v roce 1541.\n\nŽivotopisná data Giovanni Battisty Ferra, stejně jako údaje o učňovských létech chybějí. Po požáru Pražského hradu (1541) se Ferdinand I. Habsburský rozhodl nechat opravit a nově vyzdobit nejen Vladislavský sál, ale i Sněmovnu. Pro tento účel povolal ze Salzburgu do Prahy malíře Giovanniho Battistu Ferra, aby připravil vše potřebné pro započetí oprav. Jím navržená cena se však ukázala příliš vysokou, a navíc, dohlížející arcivévoda Ferdinand II. práce zastavil pro obavu, že by malba z poškozených zdí mohla brzy opadat. Z nerealizovaného návrhu se dochovala jen Ferrova kresba jako návrh vlysu s dekorativní iniciálou Ferdinanda I. Habsburského a se dvěma zkříženými větvemi s korunkami.\n\nVedlejší sál Staré sněmovny měl také projít stavebními úpravami podle dochovaného projektu. Vykazuje italský vliv a historici umění nevylučují, že se na projektovém nákresu podílel malíř Francesco Terzio. Přestavba Sněmovny však započala až v roce 1559. Na návrhu a na počáteční realizaci výzdoby postavami panovníků v nadživotní velikosti začal v roce 1563 pracovat již jiný malíř a to Domenico Pozzo (činný 1561-1570) z Milána.\n\n\n"}
{"id": "1360700", "url": "https://cs.wikipedia.org/wiki?curid=1360700", "title": "Akademická knihovna Jihočeské univerzity v Českých Budějovicích", "text": "Akademická knihovna Jihočeské univerzity v Českých Budějovicích\n\nAkademická knihovna Jihočeské univerzity v Českých Budějovicích (zkratka AK JU, anglicky \"Academic Library, University of South Bohemia in České Budějovice\") je současně univerzitní knihovnou Jihočeské univerzity v Českých Budějovicích, odbornou knihovnou Biologického centra AV ČR (zkratka BC AV ČR) a veřejnou knihovnou. Jedná se o univerzální knihovnu zahrnující dokumenty ze \"všech\" oborů lidské činnosti, především oborů vyučovaných na Jihočeské univerzitě. Z hlediska vybavení patří mezi nejmodernější knihovny v České republice. Knihovna poskytuje služby studentům, pedagogům a dalším zaměstnancům ze všech součástí Jihočeské univerzity, vědeckým pracovníkům ústavů Akademie věd České republiky v Českých Budějovicích i zájemcům z řad veřejnosti.\n\nAkademická knihovna Jihočeské univerzity je členem Svazu knihovníků a informačních pracovníků České republiky (zkratka SKIP) a Asociace knihoven vysokých škol České republiky (zkratka AKVŠ) a přispívá do Souborného katalogu České republiky (zkratka SK ČR). Z hlediska velikosti fondu patří mezi středně velké knihovny.\n\nAkademická knihovna Jihočeské univerzity vznikla v roce 2010 sloučením knihovních fondů bývalých knihoven Pedagogické fakulty, Přírodovědecké fakulty (v tomto případě také společně s fondem Biologického centra Akademie věd České republiky, který byl do té doby budován v rámci společné knihovny BC AV ČR a PřF JU), Zdravotně sociální a Zemědělské fakulty Jihočeské univerzity a Rakouské knihovny – Österreich Bibliothek). V roce 2012 byl také připojen fond knihovny Fakulty rybářství a ochrany vod. Jako samostatná zůstala knihovna Teologické fakulty, která však s Akademickou knihovnou spolupracuje.\n\nDo konce roku 2017 knihovnu vedla PhDr. Helena Landová, od ledna 2018 je ředitelkou knihovny Ing. Helena Vorlová, která v knihovně do té doby působila jako odbornice přes informační vzdělávání a elektronické informační zdroje. V roce 2018 v knihovně pracuje více než třicet zaměstnanců.\n\nAkademická knihovna úzce spolupracuje se dvěma českobudějovickými knihovnami, a to Knihovnou J.P. Ondoka (knihovna Teologické fakulty Jihočeské univerzity), se kterou má společný průkaz čtenáře (jeden průkaz lze využít v obou knihovnách) a společný online katalog, a Jihočeskou vědeckou knihovnou (zkratka JVK), se kterou má také společný průkaz čtenáře (platný průkaz čtenáře AK JU je možné po zaregistrování v JVK využívat pro obě knihovny). Akademická knihovna také umožňuje vracení knih z JVK v prostorách AK v přízemí u infopultu, přičemž při vracení je třeba počítat s prodlevou 2-3 pracovních dní při odepisování z konta čtenáře, tudíž i s možnými následnými pokutami za pozdní vracení.\n\nKnihovna se nachází v prostorách budovy, která byla pro tyto účely nově postavena a veřejnosti slavnostně otevřena ve středu 13. ledna 2010. Nachází se v kampusu Jihočeské univerzity v Českých Budějovicích v městské části Čtyři Dvory. Otevření knihovny se zúčastnili hosté z akademického prostředí, ústavů Akademie věd České republiky, reprezentace Jihočeského kraje a města České Budějovice a také členové knihovnické obce a spřízněných profesních organizací. Knihovna byla symbolicky otevřena rektorem univerzity Václavem Bůžkem, primátorem statutárního města České Budějovice Jurajem Thomou, v zastoupení hejtmana radním Jihočeského kraje Františkem Štanglem a ředitelkou knihovny Helenou Landovou.\n\nCesta za výstavbou nové budovy knihovny začala na přelomu tisíciletí prací na stavebním programu, na kterém se podílely tehdy budoucí ředitelka nové knihovny Helena Landová, její dcera, odborná asistentka na Ústavu informačních studií a knihovnictví Filozofické fakulty Univerzity Karlovy v Praze, Hana Landová a pracovnice Pedagogické fakulty JU, tehdy budoucí metodička nové knihovny, Marie Cihlová. Inspirací jim byly zkušenosti ze studijních cest po knihovnách obdobného typu v České republice i v zahraničí. Akademická knihovna se stavěla současně s protilehlou budovou filozofické fakulty a rektorátu od dubna 2008. V červenci 2009 prošly stavební objekty kolaudací. Budova byla vyprojektována ateliérem A+U Design pod vedením Ing. arch. Dagmary Polcarové. Při projektování byly knihovnice rovnocenným partnerem projektantů a prosadily do projektu řadu funkčních prvků. Atelier A+U Design byl také autorem projektu vnitřního zařízení. Budovu postavila firma Zlinstav, a. s., interiér dodala firma Šebek, kompaktní regály firma Promon a kancelářský nábytek firma Starkon. Celkově se náklady na výstavbu budovy knihovny a budovy rektorátu, které byly stavěny současně, dohromady vyšplhaly na částku 154,3 mil. korun. Stavba byla financována z prostředků programového financování Ministerstva školství, mládeže a tělovýchovy České republiky a z vlastních zdrojů univerzity.\n\nCílem výstavby nové budovy bylo zabezpečit informační potřeby uživatelů stávajících pěti fakultních knihoven z jednoho místa a vyřešit problém s jejich nedostatečnými prostorovými podmínkami, které neumožňovaly zvýšení počtu studijních míst ani vystavení většího počtu knih do volného výběru. Dalším problémem, který měla stavba nové budovy vyřešit, byl též problém omezeného technického vybavení i další dílčí problémy. Důvodem k tendenci k soustředení knihovních fondů i služeb do jedné nové budovy byla též postupná automatizace knihovnických agend, která knihovníky stále více nutila k velmi úzké spolupráci, které často bránily různé organizační bariéry jednotlivých fakult. Cílem soustředění knihovních fondů, katalogů, odborných pracovníků, finančních prostředků a knihovních služeb atd. do jednoho místa také je, aby se knihovna do budoucna stala přirozeným centrem kampusu Jihočeské univerzity v Českých Budějovicích, jak je běžné na západních univerzitách. Očekává se, bude-li zachován současný trend přírůstku a úbytku fondu knihovny, že stávající prostory pro uložení knih budou stačit minimálně na příštích 50 let (tj. cca do roku 2060).\n\nUniverzitní knihovna má tři podlaží a obdobně jako v budově filozofické fakulty a rektorátu dominuje vstupním partiím prosklená dvorana, do níž se obracejí galerie obou vyšších podlaží. V přízemí se kromě veřejně přístupných prostor, kde se nachází prodejna knih, skript a dalších učebních materiálů a kavárna Café AK, nacházejí na cca 800 m kompaktní sklady pro 500 000 svazků. Čtenářské prostory jsou přístupné přes turnikety ovládané čipovou čtenářskou kartou, které se nacházejí v přízemí vedle recepce (infopultu) knihovny. Vyšší patra knihovny slouží k volnému výběru literatury. Dohromady tvoří cca 2500 m plochy, která je pokryta červeným kobercem. Kromě regálů s volně přístupnými knihami se zde nachází více než 500 čtenářských pracovních míst, 6 studoven (na celkem 500 m) (zahrnujících dvě studovny periodik a dvě badatelny), počítačová studovna (110 m) a pět individuálních studoven (každá má 4 m) určemých pro ty, kteří si přejí buď pracovat v naprosté izolaci, nebo několik dnů v kuse bez nutnosti každý den potřebné materiály uklízet a odnášet. Pracovní místa jsou uspořádanána jednotlivě při jižní fasádě s výhledem na kampus, hnízdově při západní fasádě a u velkých stolů blíže k severní straně. Desítky pracovních míst ve volném výběru jsou obsazeny počítači a polohovatelnou lampičkou. Zázemí pro zaměstnance je dislokováno do druhého a třetího podlaží, technické prostory se nacházejí v prvním podlaží a zabírají plochu asi 200 m. Knihovna je bezbariérově přístupná lidem i knihovním jednotkám. Nachází se v ní dva osobonákladní výtahy (jeden v prostoru pro zaměstnance a jeden v prostoru pro čtenáře) a také stolní výtah k výpůjčním pultům.\n\nSoučástí Akademické knihovny Jihočeské univerzity jsou též dvě studovny nacházející se v samostatných budovách v ulici Dukelská a na sídlišti Vltava a deponátní knihovny umístěné v prostorách kateder jednotlivých fakult. Studovna Dukelská se nachází v budově Pedagogické fakulty v Dukelské ulici. Na tuto budovu navazuje další budova Pedagogické fakulty - U Tří lvů, kde jsou katedry\npedagogiky a psychologie, katedra společenských věd, katedra anglistiky, germanistiky, katedra slovanských jazyků - ta zahrnuje oddělení českého jazyka a oddělení ruského jazyka. Sídlí zde také katedra výchovy ke zdraví, katedra výtvarné a hudební výchovy nebo ateliér arteterapie. K 10.11. 2016 Akademická knihovna zahrnuje 24 deponátních knihoven umístěných v prostorách jednotlivých kateder fakult Jihočeské univerzity.\n\nV rámci AK JU působí Knihovna biologických pracovišť Akademie věd České republiky, Rakouská, Švýcarská, Americká knihovna a Německá akademická výměnná služba. Knihovní fond se skládá z fondů těchto knihoven z více než 450 000 svazků knih a časopisů, z toho 250 000 svazků ve volném výběru (zbylá část je uložena ve skladu), 55 000 svazků z knihovny Biologického centra Akademie věd České republiky a 6 500 svazků Rakouské knihovny. V roce 2018 Akademická knihovna odebírá cca 430 titulů tištěných periodik. V knihovně je také k dispozici přístup do desítek tisíc elektronických časopisů a e-knih.\n\nNěmecká akademická výměnná služba (německy Deutscher Akademischer Austausch Dienst, zkratka DAAD) je organizace zabývající se podporou vědeckých pracovníků v rámci spolupráce českých a německých vysokých škol. Studovna DAAD se nachází v prvním patře Akademické knihovny. Její fond je určený pouze k prezenčnímu studiu a je průběžně doplňován. Zahrnuje obory germanistiku, literární vědu, dějiny, umění a kulturu, univerzitní výzkum a beletrii.\n\nRakouská knihovna (německy Österreich Bibliothek) v Českých Budějovicích funguje od roku 1993. Před otevřením Akademické knihovny byla ve správě Ústřední knihovny Pedagogické fakulty Jihočeské univerzity. Od ledna 2010 sídlí v Akademické knihovně Jihočeské univerzity. Nachází se ve druhém patře knihovny na vyčleněných regálech. Rakouská knihovna veřejnosti zprostředkovává rakouskou literaturu a informace o Rakousku. Je jednou z osmi Rakouských knihoven v České republice. Další jsou v Brně, Liberci, Olomouci, Opavě, Plzni, Znojmě a Ústí nad Labem. Rakouské knihovny jsou zřizovány a podporovány rakouským Ministerstvem pro evropské a mezinárodní záležitosti po dohodě s příslušnou institucí české strany. Fond Rakouské knihovny je zaměřen na austriaka, tedy knihy rakouských autorů a literatury o těchto autorech, knihy se zaměřením na Rakousko, jeho dějiny, kulturu, současnost a odborné publikace rakouských autorů z oblasti dějin literatury, psychologie, filosofie, přírodních věd atd. Součástí fondu jsou také periodika. Fond je průběžně doplňován. Beletrie je v rámci Rakouské knihovny řazena abecedně podle jmen autorů, sekundární literatura je zařazena za jednotlivými autory. Odborná literatura je seřazena podle oborů, příslušné obory jsou na regálech označeny. Půjčování knih se i v Rakouské knihovně řídí Knihovním řádem Akademické knihovny JU, čtenářem se tak může stát stejně jako v celé knihovně jakýkoliv zaměstnanec či student Jihočeské univerzity i zájemci z řad veřejnosti, kterým knihovna vydá čtenářský průkaz nebo za drobný poplatek zapůjčí vstupní kartu pro jednorázovou návštěvu knihovny.\n\nŠvýcarskou knihovnu (německy Schweitzer Bibliothek) získala Akademická knihovna darem od Švýcarského velvyslanectví. Nachází se ve druhém patře knihovny. Zahrnuje obory dějiny, literární historie, beletrie a reálie Švýcarska. Její fond je průběžně doplňován. I v tomto případě se půjčování řídí Knihovním řádem AK JU.\n\nAmerickou knihovnu (anglicky Library of America) získala Akademická knihovna darem od Amerického velvyslanectví. Nachází se v prvním patře Akademické knihovny. Fond obsahuje soubor beletrie výhradně amerických autorů. I v tomto případě se půjčování řídí Knihovním řádem AK JU.\n\nCelkově hlavní budova Akademické knihovny nabízí více než 500 studijních míst v různých typech studoven (z toho 5 individuálních studoven určených pro soustředěné studium v delším časovém období - tuto službu Akademická knihovna zavedla jako druhá v České republice po Národní technické knihovně), 100 počítačů s přístupem na internet. V knihovně je k dispozici wi-fi připojení pro notebooky, mobilní telefony a tablety a možnost samoobslužných výpůjček a samoobslužných nonstop vracení knih 24 hodin denně. Nabízí možnost kopírování, tisku, skenování. Registrovaným uživatelem knihovny se může stát fyzická osoba starší 15 let.\n\nFond knihovny je uložen ve dvou podlažích. V prvním jsou knihy ze společenskovědních disciplín a beletrie, ve druhém jsou knihy z přírodovědných oborů, zemědělství a lékařských věd. K dispozici jsou ve druhém patře též k prezenčnímu studiu vysokoškolské kvalifikační práce. Odborné knihy ve volném výběru jsou stavěny podle metody konspektu upravené pro potřeby knihovny, beletrie je řazena abecedně podle jmen autorů.\n\nKnihovna nabízí klasické výpůjční i meziknihovní výpůjční služby, ve spolupráci s Národní knihovnou České republiky též mezinárodní meziknihovní výpůjční služby. Umožňuje přístup do řady online databází a pořádá semináře a kurzy o efektivním využívání moderních informačních zdrojů. Studentům i dalším zájemcům poskytuje individuální i skupinové konzultace a poradenství na téma vyhledávání v profesionálních informačních zdrojích, citování dokumentů, nástroje pro citování a tvorbu osobních kartoték, hodnocení kvality odborných časopisů a publikační činnosti autorů apod. Foyer knihovny slouží jako místo k pořádání společenských akcí (např. výstav) a dalších univerzitních událostí. Po předchozí domluvě lze zajistit prohlídku Akademické knihovny včetně vysvětlení základů toho \"jak knihovnu používat\". K přednáškám a kulturním akcím i jiným druhům setkávání slouží klubová místnost vybavená audiovizuální technikou nacházející se v přízemí.\n\nV knihovně je využíván systém pro automatizaci knihoven Aleph od firmy ExLibris.\n\nStudovna v Dukelské ulici nabízí knihy a časopisy k prezenčnímu studiu z oblasti humanitních věd, encyklopedie, slovníky, učebnice a metodiky pro základní a střední školy aj. Je zde zastoupena odborná literatura ze všech oborů, které se vyučují v budovách Pedagogické fakulty v Dukelské ulici a v ulici U Tří lvů, především odborná literatura z oboru pedagogika, psychologie. Je vybavena 24 studijními místy, 2 počítači s přístupem k internetu a grafickými programy. Součástí vybavení je i barevná kopírka/tiskárna/skener a wi-fi připojení k internetu.. Studovna na českobudějovickém sídlišti Vltava zahrnuje literaturu k prezenčnímu studiu vztahující se ke studijním oborům Zdravotně sociální fakulty včetně diplomových prací Zdravotně sociální fakulty. Studovna Vltava nabízí 60 studijních míst, je vybavena 40 počítači, 2 černobílými tiskárnami, 2 kopírkami a 1 skenerem.\n\nHlavní budova knihovny nacházející se v univerzitním kampusu a Studovna Vltava mají otevřeno od pondělí do soboty. Studovna Dukelská je pro uživatele otevřena od pondělí do pátku.\n\nRybářská knihovna ve Vodňananech je od roku 2012 pobočkou Akademické knihovny Jihočeské univerzity v Českých Budějovicích. Působí při Výzkumném ústavu rybářském a hydrobiologickém (zkratka VÚRH) od jeho založení v roce 1921. Nachází se v přízemí zrekonstruované hlavní budovy Fakulty rybářství a ochrany vod Jihočeské univerzity, kam se v létě 2013 vrátil její fond. Patří mezi specializované knihovny. Tematické složení jejího fondu spadá do oblasti rybářství, akvakultury, hydrobiologie a příbuzných oborů. Od roku 2014 je aktivním členem asociací Euraslic (European association of aquatic sciences libraries and information centres) a IAMSLIC (International Association of Aquatic and Marine Science Libraries and Information Centers).\n\nHistorie knihovny spadá do roku 1921, kdy byla knihovna založena společně s Výzkumným ústavem rybářským a hydrobiologickým. Ačkoliv se tedy vlastní vznik knihovny datuje do 20. let minulého století, nacházejí se zde také materiály z mnohem starších výzkumných stanic působících na území Čech a Moravy již od poloviny 19. století. Jedná se převážně o tisky a další materiály týkající se rybářství a příbuzných oborů (ichtyologie, hydrobiologie apod.). V knihovně proto najdeme i historicky cenné knihy z přelomu 18. a 19. století. Nejstarší publikací v knihovně je Schaefferovo \"Apvs Pisciformis Insecti Aqvatici Species\" s datem vydání 1752.\n\nDo rozvoje knihovny velmi zasáhl Rudolf Berka, který v roce 1959 založil a až do roku 1992 vedl oborové a dokumentační středisko. V 80. letech 20. století knihovna fungovala jako oborové informační středisko (OBIS) při VÚRH Vodňany a odpovídala za rozvoj soustavy rybářských informací v rámci systému zemědělských vědeckotechnických informací. Středisko vydávalo dokumentační zpravodaj pro pracovníky výzkumu, zpracovávalo studijní zprávy a překlady, pořizovalo kvalifikované rešerše, koordinovalo celorepublikové získávání odborné a vědecké rybářské literatury.\n\nV roce 2002 knihovna utrpěla nemalé škody při srpnových povodních. Knihovna jejich následkem ztratila 1 500 dokumentů, nicméně většina fondu byla zachráněna. V roce 2009 knihovna doznala organizační změny, kdy se stala součástí Fakulty rybářství a ochrany vod JU, která vznikla sloučením Výzkumného ústavu rybářského a hydrobiologického a katedry rybářství Zemědělské fakulty JU (dnes Ústav akvakultury FROV JU). V roce 2010 došlo ke stěhování knihovny z dosavadního sídla ve Vodňanech kvůli rekonstrukci celého objektu VÚRH. Část fondu, zejména starší knihy a archiv časopisů do poloviny 20. století, byla uložena na Městský úřad ve Vodňanech. Zbytek knihovny, resp. živý fond, byl přestěhován do Českých Budějovic do prostor Ústavu akvakultury v Husově ulici.\n\nOd 1. ledna 2012 se rybářská knihovna stala pobočkou Akademické knihovny Jihočeské univerzity v Českých Budějovicích, což s sebou přineslo řadu dalších změn. Dosavadní integrovaný knihovní systém KP-Win nahradil knihovní systém Aleph a bibliografické záznamy dokumentů z rybářské knihovny se staly součástí katalogu Akademické knihovny JU.\n\nV létě 2013 byla dokončena rekonstrukce prostor hlavní budovy Fakulty rybářství a ochrany vod JU ve Vodňanech (na adrese Zátiší 728/II), kde bylo pro knihovnu vybudováno nové zázemí. Stěhování proběhlo v letních měsících roku 2013. Z meziskladů bylo do nových prostor svezeno cca 300 krabic knihovních jednotek. Fond byl přestavěn a byla zahájena kompletní revize a rekatalogizace fondu. V září 2013 pobočka AK JU při Fakultě rybářství a ochrany vod zahájila běžný provoz.\n\nRybářská knihovna ve Vodňanech spravuje specializovaný fond dokumentů o velikosti cca 20 000 knihovních jednotek z oboru rybářství, hydrobiologie, ichtyologie, akvakultury a příbuzných věd. Fond monografií, systematicky budovaný od roku 1921, doplňují vzácné knižní dary prof. Eugena Balona (1930–2013), prof. Karla Absolona (1877–1960), prof. Vladimíra Sládečka (1924–2005), doc. Petra Obrdlíka a dr. Tomislava Petra (personální bibliografie T. Petra). Knihovna nedisponuje volným výběrem, většina dokumentů je umístěna ve skladu, k vyhledávání je proto nutné využít knihovní katalog či seznamy periodik umístěné na webu knihovny. Knihovna provádí retrokatalogizaci fondu, převážná část dokumentů je přístupná prostřednictvím online katalogu Akademické knihovny, zbývající dokumenty lze vyhledat v autorském lístkovém katalogu v knihovně. Většina dokumentů je přístupná absenčně.\n\nVýznamnou část fondu knihovny tvoří aktuální i starší odborná česká a zejména zahraniční periodika v tištěné i elektronické podobě. Řada titulů je v České republice unikátní a hodnotná je i ucelenost kolekcí. Tituly jako např. \"Aquaculture\" či \"Rybářství\" knihovna odebírá nepřetržitě více než 60 let. Knihovna spolupracuje také se zahraničními institucemi. V rámci spolupráce probíhá i meziknihovní výměna dokumentů, jež je vedle nákupu významným zdrojem získávání odborných časopisů. Veškeré časopisy uložené v knihovně jsou evidovány v Souborném katalogu časopisů (SKCP).\n\nKnihovna uchovává a zpřístupňuje zajímavé knižní kolekce. Významným knihovním celkem knihovny je tzv. Balonova knihovna darovaná československým rodákem, ichtyologem prof. Eugenem K. Balonem (1930–2013) působícím v Kanadě. Čítá 295 svazků monografií tematicky zaměřených zejména na ichtyologii a evoluční biologii a časopisy \"Environmental biology of fishes\" (ISSN 0378-1909, do roku 2003), \"Fish physiology and biochemistry\" (ISSN 0920-1742, do roku 1995), \"Copeia\" (ISSN 0045-8511, do roku 2007) a \"Journal of Bioeconomics\" (ISSN 1387-6996, do roku 2010). Historickou a cennou sbírkou je tzv. Absolonova knihovna obsahující knihy z pozůstalosti archeologa prof. Karla Absolona (1877–1960).\n\nRoku 2015 věnoval knihovně celou svou osobní sbírku knih a dokumentů hydrobiolog Tomislav Petr. Knihovna T. Petra obsahuje cenné publikace z rybářství, hydrobiologie, vodního hospodářství a dalších příbuzných oborů ze všech kontinentů. V roce 2014 obohatily fond knihovny dva významné dary – osobní knihovny limnologa doc. Petra Obrdlíka a hydrobiologa prof. Vladimíra Sládečka. Obě kolekce obsahují dokumenty zejména z oblasti hydrobiologie, limnologie, ochrany vod a vodního hospodářství a jsou umístěny ve studovně.\n\nFond knihovny VÚRH ve Vodňanech absorboval také cenné knižní fondy z původních detašovaných pracovišť VÚRH, které čekají na kompletní zpracování. Ve studovně se dále nachází příruční fond, sbírka dizertací, kompletní sbírka Metodik VÚRH Vodňany a \"Bulletin VÚRH\".\n\nVodňanská pobočka Akademické knihovny poskytuje informační a knihovnické služby zejména studentům a zaměstnancům Fakulty rybářství a ochrany vod Jihočeské univerzity, ale i široké odborné veřejnosti. V knihovně se nacházejí tři studijní místa, z čehož jedno s přístupem do knihovního katalogu a online databází předplácených Jihočeskou univerzitou. Knihovna poskytuje klasické výpůjční i meziknihovní výpůjční služby, zapůjčuje a objednává knihy a kopie z časopisů z českých a ve spolupráci s Národní knihovnou České republiky i ze zahraničních knihoven. Uživatelé nejvíce využívají meziknihovní reprografickou službu a přístup k elektronickým informačním zdrojům zprostředkovaným Akademickou knihovnou JU. Knihovna sleduje také open access repozitáře podobně profilovaných institucí a buduje jejich seznam na webu knihovny. Poskytuje konzultace týkající se vyhledávání v databázích a další informační služby.\n\nRybářská knihovna ve Vodňanech je pro uživatele otevřena od úterý do pátku.\n\n\n\n"}
{"id": "1360704", "url": "https://cs.wikipedia.org/wiki?curid=1360704", "title": "Hayranidil Kadınefendi", "text": "Hayranidil Kadınefendi\n\nHayranidil Kadın (2. listopadu 1846 – 26. listopadu 1898) byla konkubína osmanského sultána Abdulazize. \n\nNarodila se v listopadu 1846 v Karsu. V září 1866 byla provdána za sultána Abdulazize. Sňatek se konal v paláci Dolmabahçe. Byla matkou princezny Nazime Sultan a sultána Abdulmecida II., posledního khálífy muslimského světa. Zemřela v paláci v Örtakoy v Istanbulu. \n"}
{"id": "1360709", "url": "https://cs.wikipedia.org/wiki?curid=1360709", "title": "Horažďovice předměstí", "text": "Horažďovice předměstí\n\nHoraždovice předměstí je železniční stanice a dopravní železniční uzel na křížení tratí České Budějovice - Plzeň a Horažďovice předměstí - Klatovy - Domažlice. Úsek hlavní dráhy spojující České Budějovice a Plzeň byl jako součást Dráhy císaře Františka Josefa uveden slavnostně do provozu 1. září 1868.\n\nDráha císaře Františka Josefa minula město Horažďovice, prochází asi 2 km od centra města. Místní tradice vypráví, že měšťané odmítli dráhu, aby místní formani a povozníci mohli vydělávat na dopravě osob a zboží z města na vzdálené nádraží. Dobové dokumenty to však nedokládají. Důvodem trasování železnice byla konfigurace terénu.\n\nPo postavení dráhy do Domažlic, uvedené do provozu roku 1888 jako součást Českomoravské transverzální dráhy a procházející městem, neslo (podle stavu po vzniku republiky 1918) popisované nádraží název \"Horažďovice Babiny\" a nádraží ve městě název \"Horažďovice město\".\n\nNa jaře roku 1945 bylo nádraží a jeho okolí poškozeno nálety spojeneckých bombardérů.\n\nOd roku 1968 je celý úsek hlavní trati elektrizován. V letech 2015 až 2016 prošlo nádraží Horažďovice předměstí generální rekonstrukcí a modernizací.\n\nPostupně při nádraží Horažďovice předměstí vyrostla kolonie rodinných domů.\n\nDne 4. srpna 2015 během rekonstrukce stanice, kdy zabezpečovací zařízení pracovalo v provizorním režimu, zde došlo k železniční nehodě. Při kolizi dvou rychlíků se zranilo několik desítek cestujících.\n"}
{"id": "1360718", "url": "https://cs.wikipedia.org/wiki?curid=1360718", "title": "Měřický náčrt", "text": "Měřický náčrt\n\nMěřický náčrt je náčrt, na který zaznamenává zeměměřič výsledky svých měření a šetření. Jsou jen přibližným obrazem menší části zemského povrchu. Je spolu se záznamem měřených hodnot úhlů, délek a převýšení základním zdrojem informací nezbytných pro vyhotovení předem určeného druhu geodetické dokumentace. Za geodetickou dokumentaci se považuje např. geometrický plán, protokol o vytyčení nebo dokumentace skutečného provedení stavby. Je vytvořený na podkladě náčrtu zjišťování průběhu hranic, který je zvětšenou kopií stávající katastrální mapy. \n\nDůležité je, aby bylo možné zapsat a zobrazit v náčrtu všechny potřebné údaje. Obsahují grafické a někdy také číselné vyjádření výsledků podrobného měření polohopisu. \n\nMěřický náčrt zahrnuje:\n\na)      Rámové \n\nVznikají postupným dělením mapového listu rovnoběžkami se sekčními čárami na čtvrtiny nebo šestnáctiny plochy listu až k vhodnému měřítku podle potřeby zobrazovaných podrobností. Náčrty se orientuje většinou k severu a zobrazení je souvislé.\n\nb)      Blokové \n\nOhraničují se uličními čarami, vlastnickými nebo užívacími hranicemi nebo měřickými přímkami tak, aby zobrazovaly ucelenou skupinu pozemků (např. blok domu nebo jeho část). Blokové čáry se orientují přibližně k severu a zobrazení je ostrůvkovité.\n\nc)      Kódové\nPři tomto postupu se v průběhu měření u bodů zadávají krátké, většinou znakové kódy, které určují, co který bod znamená. Po načtení seznamu souřadnic s kódy může vzniknout podstatná část kresby, v grafickém prostředí se doplní části, které nelze nakódovat nebo které by se kódovaly obtížně. \n\nKódové měřické náčrty mají různé úrovně kódování: \n\nPodrobnému měření předchází zjišťování průběhu hranic. Zjišťování průběhu hranic projednává komise. Komise je složená z předsedy, ze zástupců obce a orgánů zemědělského a lesního půdního fondu. Ke zjišťování průběhu hranic se předem přizvou vlastníci, kteří se dotýkají obvodu pozemkové úpravy. Tito vlastníci vždy obdrží pozvánku týden předem. O výsledku zjišťování průběhu hranic sepíše komise protokol. \n\nJestliže lomové body odpovídají zobrazení v katastrální mapě, značí se červenou barvou, pokud však nesouhlasí s katastrální mapou, označí se mapovou značkou sporné hranice. Vlastnické hranice se v náčrtu značí černou tlustou čárou. \n\na)      Hranice se rozlišují na:\n\nb)      Komise prověřuje:\n\n\n\n\n\n\n\nc)       Náčrt zjišťování průběhu hranic\n\nPodkladem jsou kvalitní zvětšeniny katastrální mapy nebo grafického přehledu parcel ve zjednodušené evidenci. Používá se vhodné měřítko 1:1000 až 1:2000. Číslování probíhá v rámci jednotlivých katastrálních území.\n\nd)      V náčrtu se trvalým způsobem uvádí: \nNáčrty se při dolním okraji doplní datem, podpisy členů komise a otiskem kulatého razítka katastrálního úřadu. \n\na)      Měřítko měřických náčrtů\n\nb)      Podklad a rozměry měřických náčrtů\n\nZpravidla jej tvoří náčrty o místních šetřeních nebo jejich kopie. Kopie se vyhotoví reprografickou technikou, jelikož musí být trvanlivé a necitlivé na světlo. Do náčrtu se zakreslují rámy mapových listů, které doplní jejich čísla. Zobrazují se body polohového bodového pole, uvedou se jejich čísla a dále se uvedou okrajové údaje. Rozměry měřických náčrtů při mapování v měřítku 1 : 2000 a větším jsou obvykle 353 X 500 mm (formát B3), při mapování v měřítku 1 : 5000 jsou rozměry 297 X 420 mm (formát A3). \n\nc)      Číslování a přehled měřických náčrtů \n\nPři tvorbě Základní mapy ČR velkého měřítka se měřické náčrty číslují. V případě podrobného měření polohopisu číslování měřických náčrtů navazuje v rámci jednotlivých katastrálních území na další volná čísla záznamů podrobného měření změn. Číslují se v rámci katastrálního území od 1. \n\nd)      Vedení měřického náčrtu \n\nVětšinou se vyhotovuje doplněním připravených kopií náčrtů místního šetření, které obsahuje zákres měřické sítě a předmětů měření. Dále zahrnuje čísla bodů měřické sítě, popisná čísla domů, parcelní čísla atd. Může obsahovat i záznamy o způsobu měření podrobných bodů. \n\ne)      Význam hlavních prvků měřického náčrtu \nChybné údaje se na měřickém náčrtu nepřepisují, ale škrtají. \n\nf)      Zápis číselných bodů v měřickém náčrtu\n\nZpůsob zaměření podrobných bodů se v náčrtu běžně nevyznačuje. Doporučuje se vyznačovat zaměření pomocí polární kolmice a zaměření na volnou měřickou přímku. \n\na)      Podklad \n\nPodkladem je kopie měřického náčrtu polohopisu nebo do příslušného měřítka zvětšený daný polohopisný podklad. V případě, že neexistuje podklad, zakreslí se náčrt na prázdný list. \n\nb)      Obsah měřického náčrtu\n\nPři mapování pravidelného jednoduchého i nepravidelného členitého terénu obsahuje zákres hřbetnice, údolnice, tvarové čáry kup, sedla a soustavu horizontál. Obsahuje také síť stanovisek, podrobné výškové body, profily atd. Podrobné výškové body se v náčrtu značí ležatým křížkem a příslušným číslem. Příčné profily se znázorňují dvojitou čarou, číslem profilu a číslem prvního a posledního podrobného bodu. Kromě konstrukčních údajů obsahuje výškopisný měřický náčrt popisné údaje, např. název katastrálního území, směr k severu, měřítko atd. Při měření v nepravidelném terénu obsahuje náčrt další tvarové čáry, např. tvarové čáry, spočinek, výčnělky atd. Většinu obsahu je vhodné předkreslit při rekognoskaci před měřením na stanovisku. \n\nc)      Práce zeměměřiče \n\nSkládá se z několika důležitých činností probíhajících téměř současně. Je nezbytné porovnat kresbu polohopisného podkladu se skutečností. Nutností je sledovat průběh terénní plochy, navádět měřické pomocníky na body a kontrolovat jejich číslování bodů se zápisníkem. Podrobné výškové body se v náčrtu značí ležatým křížkem. \n\nd)      Kresba v měřickém náčrtu\n"}
{"id": "1360720", "url": "https://cs.wikipedia.org/wiki?curid=1360720", "title": "Óme (Tokio)", "text": "Óme (Tokio)\n\nÓme () je město v prefektuře Tokio v Japonsku. K roku 2017 má zhruba 135 tisíc obyvatel.\n\nÓme leží na středním toku Tamy (přítoku Tokijského zálivu) na západním okraji aglomerace tvořící jádro Tokia.\n\nZ hlediska správního členění je Óme součástí prefektury Tokio v oblasti Kantó. Na severu hraničí s Hannó a na severovýchodě s Irumou, obojí v prefektuře Saitama. Zbylé sousední obce patří do prefektury Tokio, jedná se o Mizuho na východě, Hamuru na jihovýchodě, Akiruno a Hinode na jihu a Okutamu na západě.\n\nPřes Óme vede železniční trať Tačikawa – Okutama z Tačikawy do Okutamy, která patří pod Východojaponskou železniční společnost.\n\nÓme vzniklo sloučením menších obcí 1. dubna 1951.\n\n"}
{"id": "1360721", "url": "https://cs.wikipedia.org/wiki?curid=1360721", "title": "Jiří Vrána", "text": "Jiří Vrána\n\nJiří Vrána (1. března 1947, Kroměříž – 8. června 2006, Horní Lipová) byl český hudebník a hudební skladatel. \n\nS rodiči a starším bratrem Martinem vyrůstal ve Zdounkách u Kroměříže. Pochází z hudební rodiny. Jeho dědeček Edmund Zbytek, vynikající muzikant, klarinetista s obrovským archivem not, totiž působil u vojenské hudby ve Vídni.\n\nOd první třídy se začal učit hře na housle. Od deseti let se věnoval hře na klarinet. Denně cvičil až čtyři hodiny a brzy dostal možnost hrát na klarinet ve školním orchestru. V osmé třídě si se spolužáky založili malou kapelu, v níž hrál altsaxofon. V roce 1962 byl přijat na konzervatoř v Kroměříži, dnes Konzervatoř P. J. Vejvanovského, ke studiu hry na klarinet, klavír a kontrabas. \n\nZa studií na konzervatoři se stal členem tanečního orchestru Alfa Klub\".\" Muzika jej vábila všude a vůbec netušil, jaké problémy mu způsobí. Ve druhém ročníku konzervatoře na Jiřího Vránu přišlo anonymní udání, že hraje na tanečních zábavách a nabádá jazzové fanoušky k výtržnostem. Po nuceném odchodu z konzervatoře, vystudoval Střední všeobecně vzdělávací školu, dnes gymnázium v Kroměříži, kde v roce 1966 maturoval.\nBěhem vojenské základní služby působil u Posádkové hudby \"v Kroměříži\". Po návratu z vojny vedl taneční orchestr ve Zborovicích, hrál s kapelou v Roštíně, kterou vedl tehdejší kapelník posádkové hudby v Brně kpt. Jaroslav Kubáček, jenž se stal mu velkým vzorem. \n\nV roce 1979 se Jiří Vrána ujal funkce kapelníka ve Zdounečance. S touto dechovou hudbou zvítězil v soutěži O zlatý hrozen a získal i první místo na Zlaté křídlovce 1984 v Českých Budějovicích. Se Zdounečankou spolupracoval až do roku 1990. Po návratu do Zdounek a po seznámení s Vladimírem Salčákem se začal komponováním zabývat naplno. Jejich vzájemná spolupráce byla velmi tvořivá. Jednou z jejich prvních a okamžitě velice známých skladeb se stala píseň Blúdila pěsnička. Po ní následovala celá řada melodií s texty Vladimíra Salčáka. \n\nV roce 1996 začal Jiří Vrána spolupracovat s dechovou hudbou Stříbrňankou a postupně rozšířil kontakty s dalšími vynikajícími textaři. V roce 1997 mu hudební vydavatelství EDIT vydalo profilové CD pojmenované po úvodní písni alba s názvem Najpěknější děvčice s textem Václava Babuly.\n\nV témže roce byl jedním ze zakládajících členů volného sdružení Misie dechové hudby v Moravských Budějovicích. Posláním sdružení je propagace kvalitní dechové hudby, její osvěta, setkávání příznivců tohoto žánru při koncertech, festivalech a přehlídkách, diskuse k úrovni a prezentaci i setkávání autorů a textařů, publicistů. Na akcích Misie se seznámil s Miloněm Čepelkou, Ádou Školkou, Jaroslavem Hájkem, Ladislavem Prudíkem a mnoha dalšími hudebníky i textaři. \n\nVránovo druhé autorské CD s názvem Vyznání Jiřího Vrány vydal EDIT v roce 2002. K osmi skladbám připsala texty Marie Kolomazníková. Spolupracoval s orchestry na Slovensku, ve Švýcarsku, Německu či ve Francii. Texty k jeho hudbě psaly i Růžena Sypěnová nebo Hana Čiháková.\n\nJiří Vrána, který byl povoláním mistrem ve strojírenské výrobě, měl i vlastní hudební vydavatelství, kde vydával své skladby a také autorizovaná aranžmá pro malé dechové orchestry. Napsal přes 170 skladeb pro dechový orchestr a přes 20 aranžmá.\n\nByl ženatý a měl tři dcery. Pohřben je ve Zborovicích.\n"}
{"id": "1360722", "url": "https://cs.wikipedia.org/wiki?curid=1360722", "title": "Šator", "text": "Šator\n\nŠator je horský masiv na západě Bosny a Hercegoviny která od sebe odděluje Livanjské a Glamočské polje. Nejvyšší vrch masivu se stejným názvem dosahuje nadmořské výšky 1875 m n. m. Pod nejvyšším vrcholem se nachází známé Šatorské jezero s horským hotelem; Šator je populárním turistickým cílem. Nachází se 25 km západně od města Glamoč, východně od měst Bosansko Grahovo (19 km) a Drvar (29 km). Jižně od Šatoru se nachází horský masiv Jadovnik, severozápadně pohoří Staretina a Velika Golija. \n\nŠator získal svůj název podle svého jehlanovitého tvaru a bílých vápencových skal připomínajících stan (bosensky šator). Vedle Velkého Šatoru se nachází i několik dalších vrcholů, např. Babina greda (1862 m n. m.), Mali Šator (1768 m n. m.) a Velika Lisina (1701 m n. m.) V podhůří Šatoru se nacházejí vesnice Preodac, Tičevo a Rore.\n\nHorský masiv se nachází v přímořské oblasti Bosny a Hercegoviny; do této kategorie pohoří ji zařadil již geograf Jovan Cvijić, a to spolu s pohořími/horskými masivy Cincar, Vitogora, Raduša, Osječnica, Klekovača, Grmeč, Prenj, Velež apod. Nachází se v krasové oblasti, stejně jako horské masivy v oblasti od pohoří Osječnica až Velež. Vyskytují se zde různé závrty, jeskyně a další krasové formace. Geologický průzkum podloží Šatoru nebyl dosud proveden. Řada původních jeskyň se vlivem geologických procesů v Šatoru zhroutila. Dodnes je nejznámější a dobře dochovaná tzv. Međugorská jeskyně.\n\nJe orientován stejně, jako další celky Dinárských Alp paralelně s pobřežím Jaderského moře. Ve svém nejdelším místě má 26 délku 26 km, nejširší je ve své centrální části, a to 11 km. Jižní svahy Šatoru jsou zatravněné, zatímco severní tvoří příkré kamenné srázy nad údolím řeky Unac. Ve vyšších polohách roste kleč.\n\nHistoricky se obyvatelstvo okolních vesnic věnovalo pastevectví na loukách Šatoru, nicméně v 20. století v souvislosti s ekonomickým rozvojem a urbanizací země význam tohoto způsobu obživy poklesl.\n"}
{"id": "1360724", "url": "https://cs.wikipedia.org/wiki?curid=1360724", "title": "Římskokatolická farnost Libice nad Cidlinou", "text": "Římskokatolická farnost Libice nad Cidlinou\n\nŘímskokatolická farnost Libice nad Cidlinou je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV 10. století se v Libici usadil rod Slavníkovců, kteří zde na svém hradišti nechali vystavět první kostel, zasvěcený Panně Marii. Jeho základy jsou dochované. Libické hradiště je také rodištěm dvou bratří, světců - svatých Vojtěcha a Radima. Po roce 1130 se ves stala majetkem kláštera benediktinek v Praze u sv. Jiří. Kostel na hradišti zcela zanikl a ve vsi Libice byl koncem 14. století postaven nový kostel, který se stal centrem farnosti. Jeho zasvěcení se několikrát změnilo, od 19. století nese zasvěcení sv. Vojtěchovi.\n\nVe druhé půli 20. století přestala být farnost obsazována sídelním duchovním správcem a přičleněna ex currendo k proboštství v Poděbradech. V 90. letech 20. století byly vykopány a zakonzervovány základy původního kostela na slavníkovském hradišti. Svůj podíl na tom měl také tehdejší poděbradský probošt František Lukeš. Dne 21. října 2017 přijal v Hradci Králové kněžské svěcení libický farník, R.D. Mgr. Dmytro Romanovský. Primiční Mši svatou sloužil 28. října téhož roku v libickém kostele sv. Vojtěcha.\n\nFarnost je administrována ex currendo z Poděbrad. V návaznosti na svatovojtěšskou tradici se každoročně od dubna do prosince konají na Libici prosebné poutě za povolání k duchovnímu stavu. Na libickém hradišti byl po roce 2000 zřízen stabilní kamenný oltář (v místě oltáře někdejšího slavníkovského kostela) pro příležitostné bohoslužby.\n\n"}
{"id": "1360729", "url": "https://cs.wikipedia.org/wiki?curid=1360729", "title": "Sloboda (časopis)", "text": "Sloboda (časopis)\n\nSloboda byl časopis, který vycházel po první světové válce ve Skalici.\n\nVycházela třikrát týdně (úterý, čtvrtek a sobotu) tiskem J. Teslíka. Byla orgánem národně-republikánské strany rolnické, pak Slovenské národní a rolnické strany. První číslo vyšlo bez data. Sloboda vycházela do 20. srpna 1921, pak se spojila s časopisem Slovenská vlasť.\n\n\n\n\n\n"}
{"id": "1360730", "url": "https://cs.wikipedia.org/wiki?curid=1360730", "title": "Sochorova hrobka", "text": "Sochorova hrobka\n\nSochorova hrobka ve stylu pozdní secese je dominantou hřbitova v Řevnicích (okres Praha-západ). Vyprojektoval ji pro sebe a svou rodinu architekt Eduard Sochor, který v Řevnicích řadu let žil, aktivně působil i zemřel. Od roku 2009 je chráněna jako kulturní památka České republiky, ale dlouhodobě chátrala a nachází se ve velmi špatném stavu. Naposledy zde byl pohřben Sochorův zeť v roce 1982.\n\nProjekt vznikl v roce 1913, postavena však byla až v roce 1924 řevnickým kameníkem Karlem Havlíčkem, který pro Sochora pracoval. Autorem sochařské výzdoby je Josef Kalvoda. Původně hrobka stála na starém hřbitově u kostela, na nynější místo byla přestěhována po skončení 2. světové války. Stavba čtvercového půdorysu připomínající kapli je obložená opracovaným kamenem a zakončená kupolí se stylizovanou lilií. Vstupní otvor rámují figurální reliéfy architektových dětí – v dolní části postavy dvou klečících dívek se sepjatýma rukama, v horní části busty dvou chlapců. Vnitřek kaple, osvětlený dvěma vertikálními obdélnými okénky, je na čelní stěně ozdoben reliéfem hlavy Krista, po stranách nápisy „Mějte úctu k mrtvým“ a „Mluvte o nich jen pěkně“. Součástí hrobky je prostor před kaplí s kamenným obložením, na postranních krycích deskách jsou vloženy latinské kříže z bílého mramoru. Dva kamenné sokly kruhového půdorysu při vstupu do prostoru jsou doplněny kovovými ozdobnými mřížkami. Součástí hrobky byly též dvoukřídlé prosklené vstupní dveře. Bronzové řetězy kolem celé hrobky byly ukradeny v 90. letech 20. století. \n\nV roce 2007 získalo hrobku do vlastnictví (bezplatným převodem od poslední majitelky) město Řevnice. Uspořádalo veřejnou sbírku, z jejíhož výtěžku byly provedeny nejnutnější opravy tehdy již velmi zchátralé hrobky. Opravy prováděl Tomáš Váňa ze Řevnic s pěti spolupracovníky. V roce 2016 podávalo město žádost o zařazení Sochorovy hrobky do Havarijního programu Ministerstva kultury, podloženou restaurátorským záměrem, který Tomáš Váňa pro město zpracoval zdarma.\n"}
{"id": "1360731", "url": "https://cs.wikipedia.org/wiki?curid=1360731", "title": "Jan Špilar", "text": "Jan Špilar\n\nJan Špilar (* 3. září 1964 Pardubice) je český kadeřník, podnikatel a jáhen.\n\nVyučil se kadeřníkem v Hradci Králové. Do prvního zaměstnání nastoupil jako maskér v Národním divadle Praha. Během tohoto období působil také jako maskér ve filmu Miloše Formana \"Amadeus\". Za masky získal tento film v roce 1984 Oscara. \n\nV Praze roku 1983 absolvoval Lidovou konzervatoř pantomimy. V roce 1993 v Brně otevřel kadeřnické studio Střihoruký Edward, v roce 1996 jeho druhou a nakonec i třetí verzi, kde podniká dodnes. Od roku 2006 je uměleckým ředitelem Edward Academy v Brně. Vede odborné semináře a přednáší na témata všech oborů, které vystudoval. Je historicky prvním a zatím jediným členem Síně slávy Czech and Slovak Hairdressing Awards (2004) a doživotním čestným předsedou této soutěže. Od roku 1995 byl prvním Spolupracujícím kadeřníkem a o šest let později i Ambassadorem Loreal Professionnel.\n\nV roce 2001 založil českou sekci Haute Coiffure Francaise (HCF) a získal Zlatou medaili se safírem za přenos francouzské módy do Česka. Od roku 1999 si při zaměstnání doplňoval vzdělání, v roce 2003 maturoval a v roce 2004 promoval na Teologické fakultě Jihočeské univerzity v Českých Budějovicích, na katedře praktické teologie s titulem magistr.\n\nMá manželku Gitu, děti Terezu, Sáru a Samuela a vnoučata Matyldu, Emu a Františka.\n\nJako trvalý jáhen založil projekt \"Jsme jedno a není nám to jedno?\", který probíhá jednou měsíčně v Brně v kostele sv. Michala na Dominikánském náměstí. Špilar zde vede přednášky a adorace nejen pro manželské páry o duchovním posunu v partnerství. Od roku 2007 byl auditorem Diecézního soudu v Brně.\n\nV červnu 2017 se rozhodl kandidovat ve volbách do Senátu PČR na podzim 2018 v obvodu č. 59 – Brno-město, a to jako nestraník za KDU-ČSL. Jeho kandidaturu podpořili také Piráti. Se ziskem 17,73 % hlasů skončil na 3. místě.\n\n"}
{"id": "1360732", "url": "https://cs.wikipedia.org/wiki?curid=1360732", "title": "Zartnerův hostinec", "text": "Zartnerův hostinec\n\nZartnerův hostinec (občas nesprávně nazýván Panský dům) je hrázděné stavení v Kostelní Bříze, části města Březová v okrese Sokolov v Karlovarském kraji. Stojí na svažité návsi v blízkosti kostela svatého Petra a Pavla.\n\nObjekt hostince je chráněn jako kulturní památka České republiky.\n\nHostinec stojí na místě, kde již v 17. století bývala hospoda. Dokladem jsou dochované části sklepení i části přízemí domu. V průběhu staletí sloužil dům vždy jako pohostinství. Do současné podoby byl přestavěn v druhé polovině osmnáctého století, nejspíše roku 1767. Jako správce domu a hostinský je uváděn Lorenz Lippert, kterému roku 1773 hospodu daroval za věrné služby Julius Erdmann Antonín z Groppau, tehdejší majitel panství Kostelní Bříza. Dědici po Lorenzi Lippertovi hostinec neprovozovali sami, ale částečně pronajímali, což dokladují zápisy ve farních knihách. Nakonec z Lippertových dědiců získal hostinec Karl Josef Schimmer. V roce 1866 se stal jediným vlastníkem Ignaz Hopf.\n\nNázev \"Zartnerův hostinec\" dostalo pohostinství po roce 1919 od nových majitelů, rodiny Zartnerů, potomků místního lidového muzikanta Antona Zartnera.\n\nPo konci druhé světové války, došlo k odsunu německého obyvatelstva a Kostelní Bříza byla zahrnuta do vojenského výcvikového prostoru Prameny. Hostinec byl konfiskován a používaly jej k ubytování Vojenské statky. Po zrušení vojenského újezdu byl hostinec vyňat ze zemědělského záboru a obnoven, pohostinství převzalo lidové spotřební družstvo Jednota. Stavba však byla v neupokojivém stavu. Neprováděla údržba stavby a ta postupně chátrala. Stav se začal zlepšovat po roce 2008. Nový soukromý majitel provedl v letech 2008 až 2010 rekonstrukci hostince a 4. 2. 2011 obnovil provoz stylové restaurace s názvem \"U Bílého koníka\".\n\nObjekt je samostatně stojící patrová budova obdélného půdorysu. Má zděné přízemí a hrázděné patro, členěné hustým rastrem šikmých vzpěr. Tektonika (ztvárnění nosných a výplňových částí stavby) není zcela totožná s hrázděnými domy chebského typu, na průčelí pod okny jsou však použité typické chebské vzorce šikmé šachovnice. Stavba je krytá mansardovou střechou. V první polovině 20. století byl k budově hostince přistavěn taneční sál a objekt kuželníku. Stavba patří k nejhodnotnějším dochovaným hrázděným stavbám venkovské architektury na území Slavkovského lesa.\n\nSokolovsko nepatří mezi zajímavé lokality, která si filmové štáby vybírají pro natáčení filmů. Mezi výjimky patří Zartnerův hostinec, který si „zahrál“ ve třech českých filmech. První film natáčený zčásti v Zartnerovo hostinci byl v roce 1974 z vojenského prostředí režiséra Vladimíra Čecha. Ve filmu s názvem \"Příliš zelené jaro\" si zahrál například Martin Růžek. Ve stejném roce zde stejný režisér natáčel detektivní film \"Sedmého dne večer\" podle románu Rudolfa Kalčíka. V hlavních rolí se představili např. Karel Höger, Eduard Cupák, Luděk Munzar a Jan Přeučil. V průběhu natáčení filmu bylo Karlovy Högerovi u příležitosti jeho 65. narozenin uděleno čestné občanství obce Kostelní Bříza. Potřetí se v roce 2007 využil hostinec k natočení filmu s názvem \"Boží duha\" režiséra Jiřího Svobody. V hlavních rolích se objevili Milan Kňažko a Markéta Hrubešová. Zajímavostí je, že za odvysílání filmu od 20 hodin dostala Česká televize pokutu ve výši 50 tisíc Kč, pro brutální scény ve filmu, natáčené v \"Zartnerovo hostinci\", resp. restauraci \"U Bíléko koníka\".\n\n"}
{"id": "1360738", "url": "https://cs.wikipedia.org/wiki?curid=1360738", "title": "Crna glava", "text": "Crna glava\n\nCrna glava ( , 2139 m n. m.) je hora v pohoří Bjelasica ve východní části Černé Hory. Nachází se na území opštiny Berane asi 5 km západně od osady Lubnice. Pod severními svahy hory leží Ursulovačko jezero. Crna glava je nejvyšší horou celého pohoří.\n\nNa vrchol lze vystoupit po značené turistické cestě ze střediska Biogradsko jezero.\n\n"}
{"id": "1360739", "url": "https://cs.wikipedia.org/wiki?curid=1360739", "title": "Zubatec obecný", "text": "Zubatec obecný\n\nZubatec obecný (\"Dentex dentex\") je druh ryby z čeledi mořanovitých, vyskytující se ve Středozemním moři, Biskajském zálivu, kolem britských ostrovů a podél severoafrického atlantského pobřeží až po Zelený mys. Je demersálním druhem, žije v hloubkách do 200 metrů. Ryba je dravá, živí se hlavonožci, korýši a menšími rybami. Tře se od března do května, potěr se zdržuje v hejnech, kdežto dospělí jedinci jsou samotáři. Tělo má bočně zploštělé a oválného tvaru, šupiny jsou šedostříbrně zbarvené s modrými skvrnami. Má vypouklé čelo, vysoko položené oči a krátké čelisti se čtyřmi až šesti dlouhými zuby, díky nimž získala český i vědecký název. Může dosáhnout délky jednoho metru a váhy 16 kg. Zubatec je předmětem komerčního i sportovního rybolovu, jeho jemné bílé maso se hodí ke smažení i grilování. Chová se také v akvakultuře.\n\n"}
{"id": "1360742", "url": "https://cs.wikipedia.org/wiki?curid=1360742", "title": "Stanislav Vodička", "text": "Stanislav Vodička\n\nStanislav Vodička (15. října 1910 Rožďalovice – 26. listopadu 1982 Velké Meziříčí) byl český umělecký knihvazač a spisovatel.\n\nNarodil se 15. 3. 1910 v Rožďalovicích na Nymbursku v chudé rodině.\nZačal se učit na krejčího, ale po 2 týdnech z učení odešel. Potom se díky šťastné náhodě dostal ke knihaři Janu Rajmanovi, kde se vyučil uměleckým knihařem. Spolu s ním se u Rajmana vyučil také Josef Studený ze Skřinářova, který byl synovcem básníka Jakuba Demla. Tak v knihařské dílně Jana Rajmana v Rožďalovicích poznal Stanislav Vodička Jakuba Demla asi roku 1928. Po vyučení se Vodička přestěhoval na nějaký čas do Prahy, kde pracoval u knihaře Ludvíka Bradáče. Po vojenské službě se pak vrátil do Rožďalovic.\n\nV roce 1934 odkoupil za 10 000 Kč od výše zmíněného J. Studeného knihařskou dílnu v Tasově. Dílna byla v domě č. p. 27, který patřil poštmistrovi Antonínu Demlovi, bratru básníka Jakuba Demla.\nV městečku Tasově na Českomoravské vrchovině žil S. Vodička téměř 20 let. Začátky v dílně bez zákazníků byly těžké. Jak říkal, vázal od bohatě zdobených a zlacených knih až po knihy, které rozžvýkala kráva. Vázal knihy mimo jiné také pro Nakladatelství Marie Rozy Junové, která vydávala díla Jakuba Demla nebo pro Dominikánské nakladatelství v Olomouci. Některé Demlovy knihy také koloroval. Ve Vodičkově knihařské dílně se často scházel Jakub Deml se svými přáteli a za krátko i knihař patřil mezi ně. O tomto přátelství i tehdejší době podal později svědectví v knize „Básník Jakub Deml v Tasově“. V roce 1948 svědčil u soudu ve prospěch Jakuba Demla, který byl neprávem obviněn z kolaborace s fašisty. Ve prospěch J. Demla svědčil také básník Vítězslav Nezval.\n\nV dubnu 1937 se S. Vodička oženil. Bydlel u Tasova na samotě zvané Papírna, v domě, kde se dříve ručně vyráběl papír. V tomto domě kdysi nějaký čas bydlel svůdce a vrah žen Hugo Schenck.\nZa války byla nouze o materiál a tak si vydělával a bylinami barvil zvířecí kůže sám. Po válce roku 1946 přemístil dílnu do tasovského lihovaru.\n\nProtože mu byla předepsána vysoká daň, přeceněn a zdaněn materiál a objednané suroviny byly se zpětnou platností zdaněny sazbou 600 %, zavřel dílnu a k 1. 12. 1951 odešel dělat knihaře do Kablovky ve Velkém Meziříčí. V roce 1961 se pak z Tasova do Vel. Meziříčí i přestěhoval.\n\nStanislav Vodička zemřel 26. 11. 1982 ve Velkém Meziříčí.\n\nV letech 1954–1960 vedl S. Vodička národopisný soubor Vysočina a zároveň v něm vystupoval jako lidový vypravěč. Později také uspořádal v Brně výstavu knižní vazby, kterou uváděl Jaromír Tomeček.\n\nV sedmdesátých letech 20. století prováděl též knihvazačské práce pro samizdatovou edici Rukopisy VBF, která byla založena Bedřichem Fučíkem a Vladimírem Binarem původně za účelem vydávání díla Jakuba Demla.\n\nStanislav Vodička žil uprostřed přírody, v blízkosti řeky Oslavy, v odlehlém lesním koutě, kterým denně chodil do své dílny. Byl výborným pozorovatelem a své postřehy z proměn přírody či zajímavá setkání s živočichy, ale také s osobitými lidmi si zapisoval na kartičky z tuhého papíru. A postupně své mnohaleté poznámky a pozorování přetvořil v povídky a přírodní básně v próze.\n\nV 70. letech dvacátého století uspořádal některé své rukopisy a vznikla jeho kniha s názvem „Tam, kde usínají motýlové“, která vyšla v roce 1979.\n\nOd roku 1978 pracoval na druhé knize povídek, která vyšla v roce 1983 pod názvem „Planina ticha“. (Tato kniha získala cenu nakladatelství Vyšehrad za nejlepší prózu. Ilustrace Mirko Hanák.)\n\nV roce 1984 vyšla posmrtně kniha S. Vodičky pod názvem „Na vzdušné pěšince“. Šlo o výběr povídek z prvních předešlých knih rozšířený o povídky z pozůstalosti.\n\n\nV roce 1985 připravil pro pro pražskou Violu režisér Jiří Horák pásmo Vodičkových próz pod názvem „Na motýlí pěšince poezie“.\n\n\n"}
{"id": "1360745", "url": "https://cs.wikipedia.org/wiki?curid=1360745", "title": "Curryho–Howardův isomorfismus", "text": "Curryho–Howardův isomorfismus\n\nCurryho–Howardův isomorfismus je v logice a teorii typů rovnocennost mezi typy a formulemi, resp. jejich důkazy.\nLogickým objektům (konektivům a konstantám) odpovídají typy takto:\n\nKvantifikátory v logice prvního řádu odpovídají závislostním typům:\n\nKonkrétní hodnoty jednotlivých typů přímo odpovídají důkazům formulí.\n"}
{"id": "1360746", "url": "https://cs.wikipedia.org/wiki?curid=1360746", "title": "Jonathan Safran Foer", "text": "Jonathan Safran Foer\n\nJonathan Safran Foer (narozen 21. února 1977) je americký spisovatel známý především díky svým dvěma románům \"Naprosto osvětleno\" (2002) a \"Příšerně nahlas a k nevíře blízko\" (2005). Mezi jeho další dílo z oblasti literatury faktu patří kniha \"Jíst zvířata\" (2009) nebo grafický román \"Tree of Codes\" (2010). Jeho poslední román \"Here I Am\" byl publikován v roce 2016. Do češtiny zatím nebyl přeložen. Mimo svou autorskou činnost vyučuje tvůrčí psaní na New York University.\n\nFoer se narodil ve Washingtonu, D.C. Albertu a Esther Foerovým. Jeho otec je právník a prezident amerického antimonopolního institutu. Esther Safran Foerová je potomkem přeživších holokaustu původem z Polska. Působí jako poradce v synagoze \"Sixth & I Historic Synagogue\". Foer je prostřední ze tří synů v židovské rodině. Jeho starší bratr Franklin je bývalým editorem \"The New Republic\" a mladší bratr Joshua je zakladatelem magazínu \"Altas Obscura\". Nadaný, výrazný a citlivý chlapec, kterým Foer v dětství byl, se v osmi letech zranil při nehodě ve školní chemické laboratoři. Následkem bylo „něco jako nervové selhání, které se táhlo po asi tři roky, a během kterého nechtěl dělat „nic jiného než moct vyskočit z vlastního těla.“\n\nFoer navštěvoval soukromou střední školu ve Washingtonu, a v roce 1994 vycestoval spolu s dalšími mladými Američany židovského původu do Izraele v rámci programu sponzorovaného nadací Edgara Bronfmana. V roce 1995 v prvním ročníku Princetonské univerzity se Foer zapsal do úvodního kurzu kreativního psaní vedeného spisovatelkou Joyce Carol Oatesovou, kterou zaujal jeho styl psaní a tvrdila, že má „tu nejdůležitější spisovatelskou vlastnost – energii.“ Foer později vzpomínal: „Jako první mě přiměla myslet si, že bych mohl psaní zkusit brát vážně. A to docela změnilo můj život.“ Oatesová vedla i Foerovu magisterskou diplomovou práci, ve které zkoumá život své prababičky z matčiny strany Louisy Safran, která přežila Holokaust. Za svou práci obdržel Foer cenu Princetonu za kreativní psaní. \n\nPo absolvování Princetonu studoval krátce lékařskou fakultu Mount Sinai v New Yorku, kterou ale opustil, aby mohl pokračovat ve své spisovatelské kariéře.\n\nV roce 1999 Foer absolvoval na Princetonské univerzitě, získal titul z filozofie a odjel na Ukrajinu, aby rozšířil svou závěrečnou práci. Roku 2001 editoval sbírku \"A Convergence of Birds: Original Fiction and Poetry Inspired by the Work of Joseph Cornell\", do které přispěl vlastní povídkou s názvem „If the Aging Magician Should Begin to Believe.“ Diplomová práce postupně přerostla v román \"Naprosto osvětleno\" (2002; v ČR vydalo nakladatelství BB Art, přeložil Richard Podaný). Kniha získala národní cenu za židovskou literaturu (National Jewish Book Award; 2001), první cenu deníku The Guardian (Guardian First Book Award; 2002) i další ocenění. V roce 2005 byl Foerův první román zfilmován. Scénář napsal a režíroval Liev Schreiber a hlavního protagonistu si zahrál Elijah Wood.\n\nFoerův druhý román \"Příšerně nahlas a k nevíře blízko\" byl vydán roku 2005 (nakl. BB Art, překlad Richard Podaný). Na pozadí teroristických útoků z 11. září v New Yorku vypráví příběh devítiletého Oskara Schella, který se vyrovnává se smrtí svého otce, který ve Světovém obchodním centru zahynul. V románu autor používá techniku vizuálního psaní. Proplétající se dějové linie jsou okořeněné fotografiemi dveřních klik a jiných zvláštností a zakončuje je flipbook složený ze 14 fotografií. Použití těchto nezvyklých technik sklidilo chválu, ale bylo i terčem nemalé kritiky. Studia Warner Bros. a Paramount natočila podle románu film produkovaný Scottem Rudinem. Režie se ujal Stephen Daldry.\n\nV roce 2005 napsal Foer libreto k opeře \"Seven Attempted Escapes From Silence\", která měla premiéru v berlínské státní opeře 14. září 2005. O rok později nahrál komentář pro dokumentární film \"If This is Kosher...\", který odhaluje proces certifikace košer produktů a zastává se židovského  vegetariánství.\n\nNa jaře roku 2008 učil Foer poprvé kreativní psaní fikce externě na Yaleově univerzitě. V současnosti působí na New York University, kde vyučuje studenty magisterského programu. Foerův třetí román \"Tree of Codes\" byl vydán v listopadu 2010. Společně s Nathanem Englanderem editoval v roce 2012 novou americkou hagadu (\"The New American Haggadah\").\n\nV roce 2009 vydal Foer knihu \"Jíst zvířata\", která se stala bestsellerem New York Times. Kniha nabízí bohatou morální diskuzi nad některými důsledky rozrůstání farmářských velkochovů. Snaží se vysvětlit proč a jak je možné, že lidé chovají tolik lásky ke svým domácím mazlíčkům a zároveň jsou tak lhostejní k ostatním tvorům, a zkoumá, co o nás tento rozpor prozrazuje a jaké příběhy z něj vyplývají. Z velké části se kniha zabývá právě „vyprávěním příběhů“, stejný název ostatně nese první o poslední kapitola. Vyprávěním Foer proniká do hloubky celého tématu, tedy toho, že jíme zvířata, a nakonec naznačuje, že to, jak si vybíráme potravu, vypráví příběh o nás samotných, o naší historii a hodnotách.\n\nV květnu 2012 podepsal Foer smlouvu na dvě knihy s vydavatelstvím \"Little, Brown and Company\". Foerův další román \"Escape From Children‘s Hospital\" měl být vydán již v roce 2014, v edičním plánu nakladatelství už však nefiguruje.\n\nFoer je také členem představenstva neziskové organizace Farm Forward, která zavádí inovační strategie a podporuje svědomité stravování. Tím se snaží redukovat utrpení farmářských zvířat a prosazovat udržitelné zemědělství.\n\nUž od svých deseti let byl spisovatel občasným vegetariánem. Během dospívání a studií se považoval za vegetariána, ale i tak bezmasou dietu mnohdy porušil. V knize \"Jíst zvířata\" byla vydána 2. listopadu 2009. V ní spisovatel prohlásil, že si dlouho nebyl jistý svým názorem na konzumaci zvířat, ale narození jeho prvního syna ho inspirovalo k akci, protože teď v této věci rozhoduje i jeho jménem.\n\nV červnu 2004 se Foer oženil se spisovatelkou Nicole Kraussovou. Mají spolu dvě děti. Pár se rozešel v roce 2014, zůstávají přáteli a žijí blízko sebe ve svých domovech v Brooklynu.\n\nNěkteří kritici vnímají Foera jako názorově polarizovanou postavu moderní literatury kvůli jeho experimentálním technikám psaní. Harry Siegel napsal v kritickém článku pro New York Press: „Foer má být novým Philipem Rothem, ale cukrování se sylogismem, nesmyslnými ilustracemi a typografickými triky na Rotha vůbec nesedí a nijak se nepodobá ani tomu nejpošetilejšímu z jeho díla.“ \"The Huffington Post\" zařadil Foera na seznam patnácti nejpřeceňovanějších současných amerických spisovatelů.\n\n\n\n\n"}
{"id": "1360747", "url": "https://cs.wikipedia.org/wiki?curid=1360747", "title": "Đokin Toranj", "text": "Đokin Toranj\n\nĐokin Toranj (též Mala Ćaba, , 2087 m n. m.) je hora v pohoří Treskavica v jihovýchodní části Bosny a Hercegoviny. Nachází se na hranicích mezi Sarajevským a Hercegovsko-neretvanským kantonem mezi opštinami Trnovo a Konjic. Leží ve skalnatém hřebeni mezi vrcholy Devigrad (2034 m) na severu a Pašina planina (2070 m) na jihovýchodě. Đokin Toranj je nejvyšší horou celého pohoří.\n\n"}
{"id": "1360748", "url": "https://cs.wikipedia.org/wiki?curid=1360748", "title": "Netunice (tvrz)", "text": "Netunice (tvrz)\n\nNetunice jsou tvrz ve stejnojmenné obci v okrese Plzeň-jih. Byla postavena neznámým stavebníkem nejspíše během šestnáctého století a jako panské sídlo sloužila až do poslední čtvrtiny sedmnáctého století. Poté tvrz chátrala a v roce 1780 byla přestavěna na barokní sýpku. Budova tvrze je chráněná jako kulturní památka ČR.\n\nPanské sídlo v Netunicích existovalo snad již na konci dvanáctého století, kdy byl v letech 1192–1193 připomínán Jan z Netunic. Dochovaná tvrz byla vybudována neznámým stavebníkem nejspíše někdy po roce 1500, ale první písemná zmínka o ní pochází až z roku 1548, kdy si ji bratři Jan a Hynek Netuničtí z Nebílov nechali zapsat do desk zemských i s poplužním dvorem a celou vesnicí, které zdědili po svém otci Jaroslavu Netunickém z Nebílov. Po Janově smrti se jediným vlastníkem stal Hynek Netunický, který panství odkázal manželce Markétě z Doupova a zároveň jí přiznal dluh ve výši 625 kop míšeňských grošů. Panství posléze zdědila Hynkova sestra Dorota z Nebílov, zatímco Markétiny pohledávky byly vyplaceny. Dorota z Nebílov zemřela roku 1575 a pochována byla v prusínském kostele svatého Jakuba.\n\nPísemné prameny o dalších majitelích se zachovaly až z konce šestnáctého století, kdy byl vlastníkem statku Josef Úlický z Plešnic. Jeho tři synové se rozdělili o rodový majetek tvořený Netunicemi, Úlicemi a Plešnicemi. Netunice získal Apolon Ladislav Úlický z Plešnic, který se roku 1615 psal „seděním na Netunicích“. Apolon Ladislav zemřel koncem dvacátých let sedmnáctého století. Vdova Anna Apoléna panství roku 1630 prodala Petrovi z Hartenberka, který v Netunicích žil do své smrti v roce 1634. Tvrz zdědil syn Jan z Hartenberka, který ji roku 1643 prodal se dvorem, vsí a podacím právem k prusínskému kostelu Mikuláši Mirabellovi z Treuhofu, plzeňskému měšťanovi a radnímu.\n\nMikuláš Mirabella zůstal vlastníkem panství do roku 1666, kdy je prodal Janu Jindřichu Šeflingerovi z Röhrsdorfu a jeho manželce Dorotě Benigně. Manželé se špatným hospodařením zadlužili tak, že nedokázali splácet kupní cenu, a roku 1670 se Mikuláš Mirabella stal opět úředním držitelem statku. Ten byl o dva roky nařízením soudu prodán Janu Bedřichu Vinklerovi z Heimfeldu. Dalším majitelem se stal svobodný pán Arnold Alois Engel z Engelflussu, který Netunice připojil k nebílovskému panství. Definitivně se Netunice staly součástí nebílovského panství až po roce 1685, kdy je získal hrabě Jan Jindřich z Kokořova. Opuštěná tvrz začala chátrat a roku 1780 byla upravena na sýpku. Od roku 1948 ji využívalo jednotné zemědělské družstvo, které budovu neudržovalo. Údržba neprobíhala ani po roce 1989, kdy ji získali potomci původních vlastníků, a tvrz se dostala do velmi špatného stavu. Zničeny byly omítky a zatékající voda poškodila stropy i obvodové zdivo.\n\nPolohu případného sídla ze dvanáctého století ani mladší tvrze z přelomu čtrnáctého a patnáctého století neznáme, i když podle Památkového katalogu gotické jádro budovy stálo již v roce 1427.\n\nPůvodní budova tvrze byla trojkřídlá, ale jižní křídlo bylo nejpozději na počátku devatenáctého století zbořeno, takže půdorys dochované stavby má tvar písmena L. Z omítek se dochoval jen malý fragment se sgrafitovými psaníčky na západní straně. Do interiéru se vstupovalo z průjezdu v současném jižním křídle. Tento vstup byl po přestavbě na sýpku zrušen a nový zřízen v západní zdi. Vcházelo se do něj po vnějším schodišti, které bylo zanedbáním údržby těžce poškozeno. V přízemí se dochovaly tři místnosti zaklenuté valenými klenbami s výsečemi, zatímco v prvním patře byly všechny příčky zbourány. Při přestavbě byla také zazděna nebo zmenšena okna s kamennými ostěními.\n"}
{"id": "1360749", "url": "https://cs.wikipedia.org/wiki?curid=1360749", "title": "Vzteklina (seriál)", "text": "Vzteklina (seriál)\n\nVzteklina je český krimi thriller, šestidílná televizní minisérie České televize z roku 2018. Úkolem virologa Pavla Rogla je nalézt příčinu situace, kdy se v okolí šumavské vesnice Bučiny objevují zvířata nakažená vzteklinou. Protagonista dohlíží na vakcinaci a je také pověřen sepsáním odborného posudku týkajícího se dvojnásobné vraždy. Seriál byl natáčen v roce 2017 ve vsi Dolejší Těšov a režíroval ho Tomáš Bařina.\n\n\n"}
{"id": "1360750", "url": "https://cs.wikipedia.org/wiki?curid=1360750", "title": "Friedrich Kittler", "text": "Friedrich Kittler\n\nFriedrich A. Kittler (12. června 1943 – 18. října 2011) byl německý literární vědec a teoretik médií. Jeho práce se zabývala médii, technologií a vojenstvím. Je důležitý zejména svým přístupem k teorii nových médií a připisováním autonomie médiím, čimž se stavil do opozice k McLuhanovým tvrzením o tom, že média jsou extenzemi lidského těla. Jeho teorie se odklání od Frankfurtské školy, namísto toho čerpá z práce Martina Heideggera, Jacquese Lacana Michela Foucalta nebo George Wilhelma Friedricha Hegela a dalších.\n\nFriedrich Adolf Kittler se narodil roku 1943 v Rochlitzu v Sasku. Jeho rodina odtamtud musela v roce 1958 uprchnout to Západního Německa, kde studoval na gymnáziu do roku 1963. Poté studoval germanistiku, románskou filologii a filosofii na Freiburské univerzitě (Německo).\n\nV roce 1976 získal doktorát a v roce 1984 habilitaci na poli moderní germanistické literární historie. Byl několikanásobným hostujícím profesorem na univerzitách jako Kalifornská univerzita v Berkeley, Stanfordova univerzita nebo univerzita Santa Barbara.\n\nOd roku 1986 do roku 1990 vedl projekt \"Literature and Media Analysis\" v Kasselu. Byl také zvolen jako předseda mediální estetiky a historie na Humboldtově univerzitě v Berlíně. V roce 1996 byl uznán jako významný učenec na Yaleově univerzitě a jako významný hostující profesor na Kolumbijské univerzitě.\n\nFriedrich Kittler byl významný v novém přístupu k teorii médií, která získala oblibu v 80tých letech, jménem nová média (německy \"technische Medien,\" což se volně překládá jako technická média). Kitler vidí média jako autonomní a nesouhlasí s McLuhanovým chápaním médii jako extenzí člověka.\n\nKittler také kritizoval Shannonův model komunikace, říkajíc že je lepší sledovat komunikaci jak se skutečně vyvíjí a jak komunikační technologie postupovaly. Tvrdil, že snahy o historicizování evoluce komunikace jsou problematické, jednak tento vývoj není dobře zdokumentován a jednak existuje metodologický problém ve snaze definovat komunikaci ve vztahu ke konkrétnímu místu či časovému úseku. Zjednodušeně řečeno Kitler rozděluje historii komunikačních technologí na éru psaní a éru technických médií. \n\n"}
{"id": "1360753", "url": "https://cs.wikipedia.org/wiki?curid=1360753", "title": "Vor v zakoně", "text": "Vor v zakoně\n\nVor v zakoně je označení pro šéfa ruské mafie. Bývá to velmi bohatý člověk, který má obrovský majetek, cestuje po celém světě na jednání špiček organizovaného zločinu. Vorů v zakoně je větší množství. Někdy to bývají i jiné národnosti z bývalého Sovětského svazu, například Azerové, Čečenci, Ukrajinci, Gruzínci, Arméni, Osetinci. Vorové si žijí v luxusu. Ovládají velkou síť vyděračů, podvodníků, dealerů drog, pašeráků cigaret, zlodějů aut, nájemných vrahů, pasáků, majitelů heren, lupičů, ale také policistů a soudců. Státní tajné služby i interpol se je snaží odsoudit do vězení, ovšem málokdy je dostatek důkazů a navíc mafie všem svědkům vyhrožuje smrtí, takže se bojí svědčit. Samotní vorové v zakoně zejména perou špinavé peníze a investují je do legálních obchodů, zejména do stavebnictví. Vorové mnohdy žijí v jiných zemích (například v České republice), než kde jejich lidé páchají trestnou činnost a to z důvodu velké konkurence mezi jednotlivými vory. Slovo vor v zakoně pochází z ruštiny a znamená zloděj v zákoně.\n\n"}
{"id": "1360756", "url": "https://cs.wikipedia.org/wiki?curid=1360756", "title": "Visé", "text": "Visé\n\nVisé ( \"Wezet\") je město na východě Belgie v provincii Lutych. Žije v něm okolo 17 000 obyvatel, převážně Valonů. Městem protéká řeka Máza, vede jím také Albertův kanál a železniční trať z Lutychu do Maastrichtu.\n\nNa počátku letopočtu zde Římané založili pohraniční vicus, Karel Veliký udělil městu právo pořádat trhy. V roce 1330 byly postaveny městské hradby, přesto Visé dobyl v roce 1467 Karel Smělý. V roce 1914 byly u Visé svedeny první boje mezi belgickou armádou a německými agresory. V roce 1977 byly k městu Visé připojeny okolní obce Argenteau, Cheratte, Lanaye, Lixhe a Richelle. Počátkem roku 2018 došlo v katastru města k výměně území mezí Belgií a Nizozemskem, aby státní hranice kopírovala regulovaný tok Mázy. \n\nVisé bylo tradičně vyhlášeno chovem hus, v Cheratte fungoval do roku 1977 uhelný důl. Po ukončení těžby se hlavním zdrojem příjmů místních obyvatel stal terciární sektor.\n\nArchitektonickými památkami jsou radnice, templářský statek a kolegiátní kostel s relikviářem svatého Adelina z Chelles, který je pozoruhodnou ukázkou středověkého lokálního stylu art mosan.\n\nSídlí zde fotbalový klub CS Visé.\n\nPodle města je pojmenován stratigrafický stupeň karbonu visé.\n\n\n"}
{"id": "1360763", "url": "https://cs.wikipedia.org/wiki?curid=1360763", "title": "Měkčilka jednolistá", "text": "Měkčilka jednolistá\n\nMěkčilka jednolistá (\"Malaxis monophyllos\") je drobná, vytrvalá orchidej se žlutozelenými kvítky, jediný druh z rodu měkčilka, který se v přírodě České republiky vyskytuje a je považována za rostlinu ohroženou vyhynutím. Jen velmi ojediněle ji lze spatřit na několika vlhkých stanovištích, kde počátkem léta vykvétá drobnými květy v úzkém, vztyčeném květenství, ne delším než 30 cm. Druhové jméno \"jednolistá\" má podle jediného listu na lodyze.\n\nJe rostlina cirkumpolárně rozšířená a roste v mírném podnebném pásu, vyjma nejteplejších a nejsušších oblastí, téměř v celé Evropě. Odtud její rozšíření pokračuje přes ruskou Sibiř, sever Číny a Mongolska až na Dálný východ a do Japonska. Roste též v převážné části Severní Ameriky.\n\nV Česku byla vždy poměrně vzácná, nyní se ojediněle vyskytuje v západních a jižních Čechách, na Šumavě a severní Moravě. Roste spíše ve vyšším polohách, od pahorkatiny do alpínského stupně. Vyhledává světlé lemy vlhčích lesů, křovinaté stráně, okraje lesních cest i slatinné louky nebo rašeliniště s půdou mírně kyselou až neutrální. Počet jedinců v jednotlivých populacích je obvykle velmi malý. Kvete v červnu a červenci.\n\nRostlina má v létě dvě hlízy, loňskou z které právě roste a letošní nabírající živiny pro následující rok. Takto se rostlina každoročně obnovuje, ale nezvyšuje se její počet; nové exempláře mohou vyrůst jen ze semen. Ploidie druhu je 2n = 30.\n\nVytrvalá, 10 až 30 cm vysoká bylina s hlízami, letošní je těsně vedle loňské. Lodyha s pochvou na bázi je přímá a vespod na ní vyrůstá nejčastěji jediný list, jen vzácně dva či tři podstatně menší. List bývá dlouhý 2,5 až 6 cm a široký 1,5 až 3,5 cm, vzpřímený, do pochvy zúžený a oválný až podlouhle vejčitý.\n\nV horní části květonosné lodyhy je řídké, úzce válcovité, až 15 cm dlouhé hroznovité květenství s 15 až 35 drobnými květy vyrůstající z úžlabí drobných listenů. Oboupohlavné květy mají rozestálé, žlutozeleně zbarvené okvětní lístky asi 3 mm dlouhé, vnější kališní jsou kopinaté a vnitřní postranní, korunní jsou úzce čárkovité. Semeník je vejčitý, nestočený. Nedělený, vejčitý pysk bez ostruhy je v horní části květu a směřuje vzhůru, květ je přetočen o celých 360°. K opylování dochází pomoci drobných much nebo komárů. Plod je eliptická tobolka, asi 3 mm dlouhá, obsahující množství drobných semen.\n\nPočet exemplářů v jednotlivých populacích v České republice je dlouhodobě velmi malý. Proto je měkčilka jednolistá v \"Červeném seznamu cévnatých rostlin České republiky\" i v zákoně \"395/1992 Sb.\" přiřazena ke kriticky ohroženým druhům (C1t, §1).\n\n"}
{"id": "1360767", "url": "https://cs.wikipedia.org/wiki?curid=1360767", "title": "Měšťanský dům čp. 4 (Poděbrady)", "text": "Měšťanský dům čp. 4 (Poděbrady)\n\nMěšťanský dům čp. 4 stojí v Poděbradech na jižní straně Jiřího náměstí. Na starších základech byl vystavěn v polovině 17. století a v 18. století byl výrazně přestavován. Má klasicistní fasádu z roku 1880. Dům je od roku 1965 chráněn jako kulturní památka.\n\nDům byl postaven ve druhé polovině 17. století na základech původního domu z doby krále Jiřího. Byl to právovareční dům, ve kterém býval hostinec. Známo je několik jeho původních majitelů, například Diviš z Bezdětic v roce 1553. V 18. století dům vlastnil sirotčí Votočka, jehož dcera Antonie se provdala za známého poděbradského lékaře a zakladatele místní nemocnice Františka Boučka.\n\nV první polovině 19. století dům vlastnil koňský handlíř František Pekáček. Ve dvoře domu nechal roku 1833 postavil patrovou budovu poštovní stanice se stájemi v přízemí. Dům je znám tím, že v něm býval zájezdní hostinec „U Zeleného stromu“. Roku 1845 vdova po Františku Pekáčkovi nechala celé první patro přestavět na společenský sál, který se nadlouho stal společenským centrem města. Mimo jiné zde probíhala představení ochotnického divadla. Kolem roku 1880 byl sál zrušen a přestavěn na byty, přízemí upraveno na obchody a dům zároveň dostal současnou klasicistní fasádu.\n\nV minulosti byl v domě například obchod s látkami V. J. Havlíčka, Duškova drogerie, klenotnictví s hodinářstvím, prodejnu elektrospotřebičů, nebo prodejnu fotografických potřeb. Ve sklepě dlouho fungovala čajovna Setkání.\n\nJedná se o zděný patrový řadový dům. V přízemí je průchod a prostory přeměněné na obchody. V podzemí je čtvercová prostora, sklenutá křížovými klenbami na středový pilíř klenuté sklepy. Na nádvorní straně je renesanční pavlač nesená pilíři, čtyři arkády a v patře pískovcové toskánské sloupy.\n"}
{"id": "1360768", "url": "https://cs.wikipedia.org/wiki?curid=1360768", "title": "Měšťanský dům čp. 5 (Poděbrady)", "text": "Měšťanský dům čp. 5 (Poděbrady)\n\nMěšťanský dům čp. 5/I stojí v Poděbradech na jižní straně Jiřího náměstí. Je to barokní dům ze 17. století se středověkými sklepy a klasicistní fasádou z 19. století. Dům je od roku 1994 chráněn jako kulturní památka České republiky.\n\nDům byl postaven ve druhé polovině 17. století na základech původního domu z doby krále Jiřího. Roku 1553 tento původní dům na vlastnil Štěpán Štětka. Po 100 letech dům vyhořel, nahradil jej jiný, který sám roku 1681 vyhořel do základů. Na jeho místě byl vystavěn barokní dům, který se zachoval dodnes. Jeden z jeho majitelů, ranhojič Kreuzenoch, navíc pro sebe ve dvoře u řeky Labe postavil malý přízemní domek. V polovině 18. století dům koupil kupec Sutnergráfovi, který si v přízemí otevřel obchod. Ve 20. století dům vlastnila rodina Richterova.\n\nJedná se o zděný patrový řadový dům. V přízemí je průchod s valenou klenbou a volutami zdobeným barokním pískovcovým portálem s výklenkem, ve kterém bývala soška Panny Marie. Přízemní místnosti jsou zaklenuté křížovou a valenou klenbou. V podzemí jsou klenuté sklepy. Klasicistní průčelí je čtyřosé, s rámováním oken a konzolovou římsou. Na nádvorní straně je pavlač nesená zdí se třemi arkádami.\n"}
{"id": "1360773", "url": "https://cs.wikipedia.org/wiki?curid=1360773", "title": "Kaple svaté Hedviky (Vidly)", "text": "Kaple svaté Hedviky (Vidly)\n\nDřevěná kaple svaté Hedviky v obci Vidly se nachází v okrese Bruntál. Patří k Římskokatolické farnosti Vrbno pod Pradědem, Děkanát Bruntál Diecéze ostravsko-opavská. Kaple byla v roce 2000 prohlášena kulturní památkou ČR.\n\nPísemné dokumenty pokládají vznik kaple v obci Vidly do roku 1748, která byla původně zasvěcená svatému Josefovi. V roce1926 byla postavena podle projektu architekta Alfonse Petera, stavbu provedl stavitel Josef Nietsche. Erich Hürden, vlastním jménem Erich Rudolf Heinrich Hlavacek z Akademie výtvarných umění ve Vídni, navrhl a provedl výzdobu kaple. Kaple byla postavena za podpory kardinála Bertrama z Vratislavi a doktora Kleina velmistra Řádu německých rytířů. Zasvěcení svaté Hedvice Slezské bylo 26. října 1930.\n\nKaple představuje dřevěnou halovou stavbu s kubistickými prvky. Kaple na kamenné podezdívce má obdélný půdorys s předsíni, zvonicí a sakristií. Střecha valbová krytá šindelem. Hluboká předsíň je otevřená podepřená dřevěnými pilíři, její stříška plynule přechází na zvonici. Hranolová zvonice má zvonové patro otevřené okny s lomeným zaklenutím. Ve zvonovém patře je malý zvon. Zvonice je krytá jehlancovitou střechu. Sakristie je pravoúhlá. U hlavního vstupu jsou čtyři dřevěné stupně. Kaple se nachází na kopci a vede k ní dřevěné schodiště.\n\nKněžiště je odděleno zdobenou chórovou přepážkou od prostoru lodi. Nakoso kladené dřevěné lišty zdobí závěr kněžiště. Stropní krokve a konzoly jsou zdobené malovaným ornamentem. Po stranách lodi jsou dvě okna zaklenutá lomeným obloukem, jedno okno stejného typu je v kněžišti. Oltář zdobí olejomalba na dřevěných deskách sv. Hedviky Slezské. V kapli se nachází původní mobiliář v kubistickém stylu. Kapli zdobí dřevěný lustr a devět světel, na kruchtě harmonium firmy J. Kříž & Co, dřevěné hvězdicové okno. V kapli byl obraz archanděla Michaela z roku 1916 od malíře C. Assmanna a dřevěná polychromovaná socha Panny Marie Imaculaty, v devadesátých letech 20. století byly odcizeny.\n"}
{"id": "1360775", "url": "https://cs.wikipedia.org/wiki?curid=1360775", "title": "Jablonné v Podještědí (nádraží)", "text": "Jablonné v Podještědí (nádraží)\n\nŽelezniční stanice Jablonné v Podještědí leží na železniční trati 086 z Liberce do České Lípy. Nachází se na severovýchodním okraji města Jablonné v Podještědí, v okrese Liberec Libereckého kraje.\n\nNádražní budova z režného zdiva z roku 1900 vznikla v rámci výstavby c. k. České severní dráhy. Budova jablonského nádraží je největší drážní budova mezi Libercem a Českou Lípou. Původně měla stát v Liberci, byla však přenesena do Jablonného. Důvodem bylo upuštění od původního plánu Ústecko-teplické dráhy na výstavbu velkého nádraží v Liberci.\n\nV roce 1905 byl zahájen provoz také 17 km dlouhé železniční trať Svor – Jablonné v Podještědí, když byl 7. října dokončen její druhý úsek ze Cvikova. 28. května 1973 byl ukončen osobní provoz a úsek Cvikov - Jablonné v Podještědí byl provozován již jen jako vlečka do 31. května 1986.\n"}
{"id": "1360777", "url": "https://cs.wikipedia.org/wiki?curid=1360777", "title": "Koruna (seriál)", "text": "Koruna (seriál)\n\nKoruna (v anglickém originále The Crown) je historický televizní seriál, který vytvořil a převážně napsal Peter Morgan. Za jeho produkcí stojí společnosti Left Bank Pictures a Sony Pictures Television, které na něm pracovaly pro Netflix.\n\nJedná se o životopisný seriál o vládě královny Alžběty II. První řada se zaměřovala na její manželství s princem Philipem, vévodou z Edinburghu, jímž v roce 1947 začíná a končí zrušením zasnoubení princezny Margaret s Peterem Townsendem v roce 1955. Druhá řada začala Suezskou krizí z roku 1956 a přes odstoupení Harolda Macmillana, jejího třetí premiéra, končila narozením prince Edwarda. Třetí řada by měla začít v roce 1964 s jmenováním Harolda Wilsona premiérem a končit jeho odstoupením v roce 1976. A ve čtvrté sérii bychom měli vidět jako premiérku Margaret Thatcher spolu s ní nám zároveň bude představena princezna Diana.\n\nMyšlenka na seriál \"The Crown\" se zrodila z Morganova filmu \"Královna\" (2005) a jeho divadelní hry \"The Audience\" (2013). Plánováno je šest řad po deseti dílech, z nichž každý trvá jednu hodinu. Po každých dvou řadách by se mělo kompletně obměnit obsazení, aby se vizáž herců nemusela zbytečně příliš upravovat.\n\nV první a druhé řadě si Alžbětu zahrála Claire Foy, od třetí řady po ni roli převezme herečka Olivia Colman. Její sestru Margaret si nejprve zahrála Vanessa Kirby, než do její starší verze byla obsazena Helena Bonham Carterová. Alžbětina manžela Philipa si v prvních dvou řadách zahrál Matt Smith, ve třetí řadě jej vystřídá britský herec Tobias Menzies.\n\n\nHerci, kteří jsou uvedeni v úvodních titulcích pouze u daného dílu, kde hrají důležitou roli.\n\n\n\nHlavním scenáristou seriálu je Peter Morgan, který se již životu královny Alžběty II. věnoval ve dvou dílech. V roce 2006 napsal scénář pro snímek \"Královna\" a v roce 2013 divadelní hru \"The Audience.\" Hlavními režiséry pracujícími na seriálu se pak stali Stephen Daldry, Philip Martin, Julian Jarrold a Benjamin Caron. V době vzniku první řada o 10 dílech se jednalo o doposud nejdražší seriál, který Netflix financoval v koprodukci s Left Bank Pictures. Cena se vyšplhala zhruba na 100 milionů liber.\n\nPo úspěchu první řady byl seriál obnoven na druhou řadu hned následující rok, kdy Morgan také oznámil, že existuje plán na 6 řad po 60 dílech. Od října 2017 se začalo pracovat na očekávané 3. a 4. řadě, jejichž vznik Netflix oficiálně potvrdil v lednu roku 2018. \n\nČtvrtina první řady se natáčela Elstree Studios v Borehamwoodu, v hrabství Hertfordshire, zatímco zbytek byl natočen ve skutečných lokacích za celkem 152 natáčecích dní. Ve studiích filmaři měli postavené kulisy soukromých interiérů, letadel, sněmovnu parlamentu a exteriér Downing Street č.10 , kde sídlí předseda vlády Spojeného království.\n\nMnoho lokací nahradilo jiné a bylo později postprodukčně upraveno vizuálními efekty. Například Lancaster House, Wrotham Park a Wilton House posloužily jako kopie pro Buckinghamský palác, Westminsterské opatství nahradila Elyská katedrála a scény v Keni byly ve skutečnosti natáčené v Jihoafrické republice.\n\nDruhá řada se začala natáčet v říjnu 2016, tedy ještě měsíc před premiérou první řady.\n"}
{"id": "1360778", "url": "https://cs.wikipedia.org/wiki?curid=1360778", "title": "Datafikace", "text": "Datafikace\n\nPojem datafikace značí moderní trend zakódovávání mnoha aspektů lidského života do digitálních dat. \"\"Velká data začínají hrát významnou úlohu v mnoha oborech lidské činnosti a umožňují kvalitativně zcela nové způsoby zpracování informací\".\" Jedná se o pojem, který zavedla dvojice Viktor Mayer-Schönberger a Kenneth Cukier v knize Big Data: A Revolution That Will Transform How We Live, Work, and Think.\n\nPozitivním příkladem datafikace může být projekt od Google - Google Flu Trends , který zkounal výskyt chřipkového onemocnění ve světě na základě výsledků vyhledávání přes Google. Za případ chřipky bylo považováno jakmile lidé začali hledat například nejbližší lékarnu či běžné léky na chřipku. Tento postup se ukázal být nejen velice přesný ale i včasný.\n\nDalším příkladem může být aplikace datafikace na optimalizaci dopravního provozu - při sbírání dat ohledně pohybu cestujících například přes GPS v jejich mobilech. \n\nLidské zdroje mohou data získaná skrz mobilní telefony, sociální média a obecně aplikace použít k identifikování potenciálních zaměstnanců a k odhalování jejich charakteristik a povahy. Takováto data by mohla nahradit osobnostní testy stejně jako by mohla zavést nová měřítka osobnosti.\n\nPojišťovnictví a Bankovnictví může využít data o jedinci k porozumnění jeho rizikovosti či pravděpodobnosti úspěšného splácení půjček.\n\nPéče o zákazníky v různých odvětvích používá datafikaci k porozumění potřeb zákazníků a k vytvoření správných incentiv založených na zákazníkově osobnosti. To může být získané například skrz použitý jazyk a výraz v různých komunikacích, od e-mailu po sociální sítě.\n\nCelá města mohou využívat datafikaci – data mohou být získána z různých senzorů, například uličních kamer a ty mohou být dále použita k řešení dopravních situací, logistiky, přísunu energií, řešení odpadu, apod.\n\n"}
{"id": "1360779", "url": "https://cs.wikipedia.org/wiki?curid=1360779", "title": "Šatorské jezero", "text": "Šatorské jezero\n\nŠatorské jezero (bosensky Šatorsko jezero) je jezero v západní části Bosny a Hercegoviny. Nachází se pod nejvyšším vrcholem horského masivu Šator, podle něhož má i svůj název. \n\nJezero je ledovcového původu. Nachází se v nadmořské výšce 1488 m. Ze severní, východní a jižní strany jej obklopují vrcholy Velkého a Malého Šatoru a Babiny Gredy. Svahy, které směřují k jezeru pokrývá většinou kleč a na jejich severním okraji se vyskytuje také Protěž alpská. \n\nNěkolik metrů od jezera se jihozápadně od něj nachází Šatorský pramen; na severovýchodní straně poté jezero odtéká, do údolí, díky čemuž si udržuje stále stejnou hladinu vody po téměř celý rok. Z jezera vytéká Šatorský potok a později řeka Unac. \n\nSamo jezero je široké 120 m, dlouhé 280 m a ve své centrální části dosahuje hloubky 6 metrů. Letní teplota vody se pohybuje okolo 17 °C, voda, která do jezera vyvěrá má teplotu okolo šesti stupňů. Od prosince do dubna je většinou zamrzlé a led může dosahovat až tloušťky 70 cm. Průzračnost jezera je až do hloubky čtyř metrů. Na dně jezera roste celá řada různých druhů řas a dalších podvodních rostlin.\n\nJezero je veřejnosti přístupné ve směru od měst Bosansko Grahovo a Livno. Patří mezi hlavní turisticky navštěvovaná místa v pohoří Šator.\n"}
{"id": "1360780", "url": "https://cs.wikipedia.org/wiki?curid=1360780", "title": "Australian Open 2018 – čtyřhra juniorek", "text": "Australian Open 2018 – čtyřhra juniorek\n\nČtyřhra juniorek Australian Open 2018 probíhala ve druhé polovině ledna 2018. Do deblové soutěže melbournského grandslamu nastoupilo třicet dva párů hráček, splňujících kritéria juniorské kategorie. Obhájcem titulu byl kanadsko-americký pár 17letých juniorek Bianky Andreescuové s Carson Branstineovou, které se rozhodly do soutěže nenastoupit.\n\nVítězem se stal nejvýše nasazený pár složený ze 17leté Tchajwanky Liang En-šuo a 16leté Číňanky Wang Sin-jü, které ve finále za 84 minut zdolaly papuánsko-švýcarské turnajové sedmičky Violet Apisahovou a Lulu Sunovou až v rozhodujícím supertiebreaku. Každá z vítězek získala premiérový grandslamový titul ze čtyřhry a Liangová si z Melbourne Parku odvezla „double“ po singlovém titulu několik hodin předtím. Do juniorského kombinovaného žebříčku ITF si obě připsaly 270 bodů.\n\nJuniorská světová pětka Liang En-šuo se stala prvním tchajwanským tenistou, jenž vyhrál dvě soutěže na Australian Open a druhou tchajwanskou šampionkou této soutěže po Čan Jung-žan, která zvítězila v roce roku 2004.\n Liang En-šuo / Wang Sin-jü (vítězky)\n"}
{"id": "1360781", "url": "https://cs.wikipedia.org/wiki?curid=1360781", "title": "Australian Open 2018 – čtyřhra juniorů", "text": "Australian Open 2018 – čtyřhra juniorů\n\nČtyřhra juniorů Australian Open 2018 probíhala ve druhé polovině ledna 2018. Do deblové soutěže melbournského grandslamu nastoupilo třicet dva párů tvořených hráči, kteří splňovali kritéria juniorské kategorie. Obhájcem titulu byl tchajwansko-čínský pár 18letých juniorů Hsu Yu-hsiou a Čao Ling-si. Hsu již nebyl věkově způsobilý do soutěže zasáhnout a Čao se jí rozhodl nezúčastnit.\n\nVítězem se stal sedmý nasazený francouzský pár složený ze 17letého Huga Gastona a 18letého Clémenta Tabura, kteří ve finále hladce zdolali německou dvojici Rudolf Molleker a Henri Squire, startující z pozice náhradníků, po dvousetovém průběhu. Každý z vítězů získal premiérový grandslamový titul kariéry a do juniorského kombinovaného žebříčku ITF si připsal 270 bodů. Navázali tak na výhru jediných francouzských vítězů v této soutěži jako páru, Jérôma Haehnela a Juliena Jeanpierreho, kteří si z Melbourne Parku odvezli triumf v roce 1998. Třetí Francouz Nicolas Mahut pak získal juniorskou trofej se Španělem Tommym Robredem v sezóně 2000.\n Sebastián Báez / Thiago Seyboth Wild \"(2. kolo)\"\n"}
{"id": "1360789", "url": "https://cs.wikipedia.org/wiki?curid=1360789", "title": "Higašimurajama", "text": "Higašimurajama\n\nHigašimurajama () je město v prefektuře Tokio v Japonsku. V roce 2017 mělo bezmála 150 000 obyvatel.\n\nHigašimurajama leží na ostrově Honšú v západní části Tokia v prefektuře Tokio v oblasti Kantó. Na západě sousedí s Higašijamatem, na jihu s Kodairou, na jihovýchodě s Higašikurume, na severovýchodě s Kijose a na severu s Tokorozawou, která náleží sousední prefektuře Saitama.\n\nVlakové spojení je zde ve dvou směrech: na Tokorozawu a Tošimu a na Šindžuku a Kawagoe.\n\n"}
{"id": "1360812", "url": "https://cs.wikipedia.org/wiki?curid=1360812", "title": "Feria (starověký Řím)", "text": "Feria (starověký Řím)\n\nFeriae, singulár feria, byly ve starověkém Římě svátky a to jak veřejné tak soukromé, konané pravidelně i nepravidelně. Neslavení či špatné slavení svátků mohlo podle Římanů vést ke ztrátě přízně bohů. V římskokatolické liturgii slovo feria později začalo označovat všední den.\n\nVeřejné svátky (\"feriae publicae\") byly vedeny státními kněžími za účasti úředníků a zahrnovali obětování, modlitby, rituály a hostinu před chrámem. Během těchto slavností bylo zakázano pracovat, včetně právní a politické činnosti. Mohly však být vykonávány činnosti které nesnesli odkladu. Soukromé svátky (\"feriae privatae\") zahrnovali například narozeniny hlavy rodiny a známy byly také rodové svátky (\"feriae gentes\").\n\nPodle určení data konání se veřejné svátky dělili na \"stativae\", \"conceptivae\" a \"imperative\". \"Stativae\" měly pevně stanovené datum, zatímco datum \"feriae conceptivae\" bylo každoročně určováno kněžími či úředníky, jednalo se především o svátky svázané se zemědělským cyklem. \"Feriae imperative\" byly vyhlašovány konzuly, prétory či diktátorem například v případě nouze či na oslavu vítězství.\n\n\"Ludi\" „hry“ měli sice také svůj náboženský rozměr, ale vznikli až později a nebyly oficiálně počítány mezi feriae.\n\nK nejdůležitějším \"feriae stativae\" patří následující:\n\n\nMezi \"feriae conceptivae\" patřili následující svátky:\n\n"}
{"id": "1360816", "url": "https://cs.wikipedia.org/wiki?curid=1360816", "title": "Lurdská kaple (Matrei in Osttirol)", "text": "Lurdská kaple (Matrei in Osttirol)\n\nLurdská kaple je památkově chráněná stavba v obci Matrei in Osttirol v Tyrolsku. \n\nByla postavena v letech 1903 až 1904 z podnětu Ignaze Niedereggera a George Unterprangera. Dnes leží pod silnicí Felbertauern (která byla postavena v šedesátých letech 20. století), mezi domy Neumarktstraße 18 a Neumarktstraße 20. Po poškození při trhacích pracech, které vzniklo při výstavbě silnice Felbertauern, byla kaple obnovena v letech 1976 až 1977. V květnu 1977 byla znovu vysvěcena Josefem Holausem.\n\nKaple byla postavena v novogotické formě a má obdélníkový půdorys se zasunutým chórem. Sanktusník byl přestavěn v roce 1977 a má čtyři štíty a osmihrannou špičatou střechu. Vstupní portál byl navržen jako špičatý klenutý portál a opatřen rámováním z tufu. Nad ním je kulaté okno s rozetou. Interiér kaple má klenbový strop. Ve výklenku přední stěny byla vytvořena z tufu lurdská jeskyně, v níž je umístěno figurální zobrazení svaté Bernadety před Pannou Marií. \n"}
{"id": "1360822", "url": "https://cs.wikipedia.org/wiki?curid=1360822", "title": "Praha sobě", "text": "Praha sobě\n\nPraha sobě je sdružení nezávislých kandidátů pro volby do Zastupitelstva hlavního města Prahy v roce 2018. Hlavními představiteli uskupení jsou Jan Čižinský a Hana Třeštíková. Vzniklo na podkladu podobné iniciativy Praha 7 sobě, která v roce 2014 vyhrála volby do zastupitelstva městské části Praha 7. Uskupení je složeno z aktivních občanů, snaží se o propojení s místními spolky a „prezentovat se jako principiální alternativa stávajícího magistrátního establishmentu s cílem vyhrát volby“. 31. července 2018 odevzdalo sdružení kandidátku podpořenou peticí s 97.095 podpisy Pražanů.\n\nNa úrovni městských částí Prahy sdružení v roce 2018 nekandidovalo, pouze v Praze 1 a Praze 7 kandidovaly spřátelené iniciativy Praha 1 sobě a Praha 7 sobě. Podobný název volily i některé volební subjekty v dalších městských částech, které však s Čižinského hnutím nemají přímou souvislost: Dvojka sobě v Praze 2 (koalice Zelených, KDU-ČSL a ČSSD, přičemž odkaz na Prahu sobě byl přiznán jako úmyslný), Praha 4 sobě (Zelení s nezávislými kandidáty), Devítka sobě (KDU-ČSL, Zelení a nezávislí) a Osmička sobě (která se pod tímto názvem účastnila už voleb v roce 2014).\n\nDne 12. prosince 2017 uskupení oznámilo, že hodlá shromáždit 100.000 podpisů, které mu umožní kandidovat jako sdružení nezávislých kandidátů. Pokud do srpna 2018 nezíská potřebný počet podpisů, kandidovat nebude. Mottem petice bylo \"\"Praha, pod kterou se můžete podepsat\"\".\n\nV lednu 2018 začali členové uskupení ve spolupráci s občanskými iniciativami na Praze 1 shánět podporu pro svolání místního referenda v otázce dlouhodobého a údajně nevýhodného koncesního řízení na pronájem Nemocnice na Františku soukromníkovi. Podařilo se sesbírat 3700 podpisů, přibližně o polovinu více, než bylo k vyvolání místního referenda potřebné. Dne 31. ledna zastupitelstvo Prahy 1 koncesní řízení zrušilo.\n\nNa začátku března měla iniciativa kolem 600 dobrovolníků a sesbíráno přes 20 tisíc podpisů. V polovině června bylo ze zákonného limitu 90.616 podpisů (7 % obyvatel Prahy) sesbíráno přibližně 60 tisíc podpisů, v polovině července – čtrnáct dní před termínem registrace kandidátních listin – 87 tisíc.\n\n31. července odevzdala iniciativa kandidátku s podpisy a zahájila kampaň založenou na dobrovolnících. Petice byla 8. srpna přijata za platnou. Následně na hnutí podal žalobu zástupce Protipirátské kandidátky Josef Vrana kvůli tomu, že Čižinského uskupení podalo z důvodu nejasnosti právní úpravy nejprve dvě kandidátní listiny. Městský soud v Praze ale žalobu odmítl.\n\nPraha sobě ve volbách do Zastupitelstva hlavního města Prahy 2018 získala s výsledkem 16,57 % třetí největší počet hlasů a 13 mandátů. Týž večer zahájilo hnutí jednání o koalici s druhými Piráty a čtvrtými Spojenými silami pro Prahu (koalicí TOP 09 a STAN). Dne 12. listopadu 2018 uzavřelo s těmito subjekty koaliční smlouvu.\n\nDne 15. listopadu byli za Prahu sobě do nové Rady hlavního města Prahy zvoleni:\n\n\nVolební program sdružení pro volby v roce 2018 měl pět hlavních priorit:\n\n\nRada hlavního města Prahy, do které byli zvoleni čtyři zástupci za Praha sobě, čelí podezření z falšování výsledku tajného hlasování o rekonstrukci Libeňského mostu za půl miliardy korun, jež proběhlo na zasedání rady 29. dubna 2019.\n\nV květnu 2019 byli pražští radní za Praha sobě kritizováni, že hlasovali pro usnesení, kterým bylo umožněno tajné hlasování o geologickém průzkumu linky metra D za 1,5 miliardy korun. Podle předsedy Pirátů Ivana Bartoše „Dopravu má teď v Praze na starosti tým pana Čižinského, konkrétně pan radní Scheinherr. Byl to on, kdo požadoval tajné hlasování.” Radní pro dopravu Adam Scheinherr obhajoval tajné hlasování tím, že mělo \"\"dát všem radním možnost vyjádřit se, aniž by museli brát jakýkoliv ohled na politické mantinely uskupení, jejichž jsou členy.\"\"\n\n"}
{"id": "1360823", "url": "https://cs.wikipedia.org/wiki?curid=1360823", "title": "Brazilská volejbalová reprezentace mužů", "text": "Brazilská volejbalová reprezentace mužů\n\nBrazilská volejbalová reprezentace mužů reprezentuje Brazílii na mezinárodních volejbalových akcích, jako je mistrovství světa.\n"}
{"id": "1360824", "url": "https://cs.wikipedia.org/wiki?curid=1360824", "title": "Boršov (Praha)", "text": "Boršov (Praha)\n\nBoršov je název náměstí na Starém Městě v Praze, ale některé zdroje ho uvádějí jako ulici. Ve skutečnosti je to uzavřený dvorec o délce asi 40 metrů přístupný jen z ulice Karoliny Světlé.\n\nPrvní písemná zmínka o dvorci je z roku 1323 pod názvem Boršov, ale pak se názvy měnily:\n\n"}
{"id": "1360825", "url": "https://cs.wikipedia.org/wiki?curid=1360825", "title": "Petrská (Praha)", "text": "Petrská (Praha)\n\nPetrská ulice na Novém Městě v Praze spojuje Petrské náměstí a ulici Těšnov. Název je odvozen od kostela sv. Petra, který byl postaven v polovině 12. století.\n\nUlice vznikla při stavbě Nového Města v polovině 14. století.\n\n"}
{"id": "1360826", "url": "https://cs.wikipedia.org/wiki?curid=1360826", "title": "Na Kampě", "text": "Na Kampě\n\nNa Kampě je náměstí na Malé Straně v Praze, v severní části ostrova Kampa u Karlova mostu. Do náměstí vede z mostu novogotické schodiště od Josefa Krannera z roku 1844, ulice Hroznová a malá ulička nesoucí jméno kabaretiéra Jiřího Červeného, který měl na náměstí dům. \n\n"}
{"id": "1360827", "url": "https://cs.wikipedia.org/wiki?curid=1360827", "title": "Haštalské náměstí", "text": "Haštalské náměstí\n\nHaštalské náměstí se nachází na Starém Městě v Praze a nazváno je podle kostela svatého Haštala, o kterém je první písemný záznam z roku 1234. Kostel zabírá asi polovinu plochy náměstí, které obklopují ulice:\n\nMísto současného náměstí se od počátku nazývalo „U starého Haštala“ a později „Haštalský plácek“, který se používal i pro Haštalskou ulici. V roce 1928 se ulice a náměstí úředně oddělily a používá se jen název „Haštalské náměstí“.\n\n"}
{"id": "1360828", "url": "https://cs.wikipedia.org/wiki?curid=1360828", "title": "Komenského náměstí (Praha)", "text": "Komenského náměstí (Praha)\n\nKomenského náměstí na Žižkově v Praze je názváno na počest \"učitele národů\", pedagoga, vědce a spisovatele Jana Amose Komenského. Má pravidelný obdélnikový tvar, který ohraničují 4 ulice:\n\nNáměstí vzniklo před rokem 1875, tedy před vznikem čtvrtě Žižkov. Od počátku má původní název Komenského náměstí. V současnosti městská část Praha 3 plánuje jeho revitalizaci.\n\n"}
{"id": "1360829", "url": "https://cs.wikipedia.org/wiki?curid=1360829", "title": "Náměstí Winstona Churchilla", "text": "Náměstí Winstona Churchilla\n\nNáměstí Winstona Churchilla na Žižkově v Praze je nazváno podle významného britského státníka a spisovatele Winstona Churchilla. Nachází se blízko hlavního nádraží a vrchu Vítkov před Starou budovou Vysoké školy ekonomické.\n\nNáměstí vzniklo rekultivací části pozemků zaniklé Pražské obecní plynárny na Žižkově po stavbě budovy Všeobecného pensijního ústavu v roce 1934 (od roku 1951 Dům odborových svazů) a dostalo název „U Pensijního ústavu“. Od roku 1955 mělo název po ministrovi průmyslu Gustavu Klimentovi. Protože prezident ČSSR Antonín Zápotocký byl od roku 1945 i předsedou Ústřední rady odborů, v roce 1977 náměstí nazvali po něm a v středu byla jeho socha od profesora Jana Simoty. Od roku 1990 má náměstí současný název a v roce 1999 tu umístili sochu Winstona Churchilla. Tato socha je identická se sochou Winstona Churchilla na Parliament Square v Londýně.\n\n"}
{"id": "1360833", "url": "https://cs.wikipedia.org/wiki?curid=1360833", "title": "Agonalia", "text": "Agonalia\n\nAgonalia, též Agonia, Agonium či Agonales byl ve starověkém římské náboženství svátek který se konal se čtyřikrát do roka a to 9. ledna, 17. března, 21. května a 11. prosince. Zavedeny byly údajně římským králem Numem Pompiliem. Význam svátku byl již v době konce Římské republiky nejasný a není jasné nakolik byl skutečně slaven, Varro a Macrobius v souvislosti s březnovými Agonaliemi uvádí jako svůj zdroj salie, respektive pontifiky. Ovidius ve svých \"Fasti\" zmiňuje Agonalie konané 9. ledna a počest boha Iana, při kterých \"rex sacrorum\" v římské Regii obětoval berana. Varro ve svém díle \"O latinském jazyce\" a Macrobius v Saturnáliích píší o Agonaliích k poctě Marta. V tento den byl rovněž slaven svátek Liberalia, ale nezdá že by mezi těmito dvěma svátky byla souvislost. Varro též uvádí obět berana, kterou prováděl rex sacrorum v Regii.\n"}
{"id": "1360841", "url": "https://cs.wikipedia.org/wiki?curid=1360841", "title": "Kostel svatého Václava (Hulín)", "text": "Kostel svatého Václava (Hulín)\n\nKostel svatého Václava v Hulíně je původně pozdně románský kostel z počátku 13. století, přestavěn byl barokně v polovině 18. století, má dochované románské prvky a monumentální portál. Areál kostela je od roku 1958 zapsán do seznamu památkově chráněných objektů ČR. \nKostel je v písemných pramenech poprvé připomínán roku 1261, kdy Hulín získalo olomoucké biskupství. Průzkum stavebního vývoje a rozbor dochovaných architektonických prvků ustálil dataci výstavby kostela do 30. let 13. století. Původně to byla románská jednolodní stavba s apsidou, emporou v zadní části lodi, rovným dřevěným stropem a nízkou věží. Empora byla přístupná schodištěm v tloušťce severní zdi a také samostatným vstupem zvenčí. Zobrazení předpokládaného románského kostela je patrné na městské pečeti z konce 13. století. \n\nKostel svatého Václava prodělal podstatné změny na přelomu 16. a 17. století. V letech 1583–1584 byla znovu vystavěna částečně pobořená věž s využitím původních románských obvodových zdí věže a přidáno točité schodiště u severní zdi věže, přístupné zvenčí prostým obdélným portálem. Podle Pamětní knihy farnosti Hulín byl v roce 1613 osazen nový oltář a provedena úprava oken. V roce 1619 byla přistavěna severní předsíň zvaná Žebračka, která skryla románský portál. Renesanční podoba kostela je zaznamenána na pečeti z konce 17. století.\n\nV průběhu třicetileté války byl kostel dvakrát vydrancován vojenskými oddíly a v letech 1634 a 1635 věž opakovaně vyhořela po zásahu blesku.\n\nV roce 1747 kostel poškodil požár, který zničil střechu a dřevěné části stavby spolu s varhanami. V letech 1749-54 následovaly rozsáhlé opravy: původní románský presbytář s apsidou byl odstraněn a loď byla prodloužena a rozšířena k východu o jedno klenební pole a přidáno k ní kněžiště se sakristií, zvýšena koruna románské lodi a celý prostor byl jednotně zaklenut. Interiér prosvětlila velká okna se segmentovým závěrem. Autorství projektu bývá připisováno biskupskému architektovi Ignáci Josefu Cyranimu z Boleshausu. Roku 1780 byl proražen průchod podvěžím s klasicistním portálem a na místě románské empory zbudována kruchta. Roku 1862 byla zvýšena věž o zvonicové patro kolem roku 1890 se opravoval krov a sanktusová věžička. V r. 1908 byl opraven a očištěn románský portál. Bylo upraveno kněžiště a u sakristie přistavěna malá předsíň. V roce 1934 byl zřízen nový vchod na kůr z točitého schodiště při věži. V roce 1937 byl upraven klasicistní portál pod věží podle návrhu sochaře Julia Pelikána. V závěru 40. let dvacátého století byla realizována oprava exteriéru, při níž byly odstraněny barokní omítky z románské lodi, její kvádrové zdivo doplněno a plošně přespárováno. Tento vzhled byl zachován i při dalších opravách prováděných v průběhu 20. a počátkem 21. století.\n\nAreál kostela svatého Václava se nachází na návrší uprostřed obce v místě zaniklé tvrze v blízkosti říčky Rusavy. Tvoří jej farní kostel s pozdněrománskou lodí, ohradní zdí, márnicí a zbytky valu. Ohradní zeď obklopovala původně hřbitov, který byl zrušen v roce 1785. Nepravidelný půdorys zdi prozrazuje vznik v několika časových etapách. Nejstarší je severní úsek navazující na márnici. Mladší úsek z 18. století obíhá východní část kostela a je prolomen pilířovou branou směrem k budově fary. Nejmladší úsek se nachází na západní straně a je opatřen pozdně klasicistní branou, která vede k hlavnímu vstupu do kostela. \n\nSoučástí areálu jsou barokní kamenné plastiky :\n\n\nKostel je orientovaná podélná jednolodní stavba s mírně odsazeným, segmentově uzavřeným kněžištěm. K jeho severní zdi přiléhá sakristie s oratoří v patře. V ose západního průčelí představěna hranolová věž s nakoso postavenými opěrnými pilíři na nárožích, přístupná zvenčí přístavkem s točitým schodištěm po jejím severním boku. Mezi schodištěm a opěrným pilířem je kaplička s nikou, ve které byla dříve umístěna dřevěná soška Madony na půlměsíci pocházející z doby kolem roku 1600. V podvěží je hlavní vstup do kostela s klasicistním portálem završeným moderním štítem vyplněným reliéfní polopostavou sv. Salvátora od sochaře Julia Pelikána. Ten je také autorem kamenných desek s reliéfy sv. Cyrila a Metoděje zasazených po bocích portálu.\n\nZápadní románská část lodi stavěná z tesaných kvádříků z hrubozrnného pískovce byla při poslední opravě ponechána v režném stavu a je viditelně odlišena od hladce omítnuté části z barokní přestavby. Délka této části je cca 15 m, tloušťka obvodového zdiva 150-160 cm. Kostelní loď si dochovala i několik okenních otvorů, jejichž dnešní podoba však není původní. Originální je pouze čtyřlisté okénko v jižní zdi a na severu okénko kulaté, osvětlující chodbu ve zdi se schodištěm na někdejší emporu. Původní vstup s románským portálem na severní straně lodi je zakryt přistavěnou předsíní. Románský ústupkový portál s půlkruhovým záklenkem o šířce 520 a výšce 445 cm tvoří čtyři sloupky se šikmo kanelovanými dříky, dole zakončenými patkou s nárožním drápkem. Každá z hlavic má jiné plastické řešení s akantovým a palmetovým dekorem. Výjimkou je západní hlavice vnějšího sloupku ostění zdobená čtyřmi ptáky s roztaženými křídly.\n\nStřecha nad lodí je sedlová a na hřebenu zdobená malými věžičkami. Nad kněžištěm je střecha valbová a vystupuje z ní velký sanktusník. Věž je zakončena cibulí s lucernou, makovicí a dvojitým křížem. Na severní straně kněžiště je přistavěna obdélná sakristie s oratoří v patře, která je přístupná točitým schodištěm v koutu sakristie.\n\nObdélníková loď je zaklenuta dvěma poli placek, presbytář s půlkruhovým závěrem jedním polem placky a konchou. Na severní straně je vchod do sakristie. Pole lodi u presbytáře je rozšířeno bočními výklenky. V západní části lodi je zděná kruchta podklenutá třemi poli křížové klenby. Varhany postavil v roce 1941 Josef Melzer z Kutné Hory. Varhany byly ovšem v roce 1986 opraveny Dřevopodnikem města Brna nákladem 450 000 Kčs, které slouží dodnes. Dlouholetým varhaníkem byl Ing. Jaroslav Čechmánek. Od července roku 2014 působí na hulínském kůru Tomáš Vodehnal.\n\nInteriér a zařízení kostela souvisí s dobou jeho barokizace a podílela se na něm sochařská dílna Františka Ondřeje Hirnleho z Kroměříže a hulínský malíř Jan Nevídal, který je mj. autorem monumentálního obrazu Nanebevzetí Panny Marie na jednom z bočních oltářů. Ve zděném sloupovém retabulu hlavního oltáře je zasazen moderní reliéf sv. Václava s panoramatem Prahy od Rudolfa Doležala st. z roku 1934. U paty sloupů po stranách oltáře stojí dvě pozdně barokní štukové figury sv. Cyrila a Metoděje. Oltářní nástavec nese obraz sv. Ludmily. Interiér kostela dotváří přízední kazatelna s baldachýnem a protější křtitelnice při jižním pilíři barokní části lodi. Lavice zdobené mělce řezanými rokajovými motivy na čelech a bočnicích pocházejí z konce 18. století. Dochovalo se sedm párů cechovních postavníků z 2. poloviny 19. století (ševců, řezníků, kolářů a kovářů, tesařů, pekařů, krejčích, tkalců). Ve věži je zavěšen zvon z let 1541–1553 se znakem olomouckého biskupa Jana Dubravia.\n\n"}
{"id": "1360843", "url": "https://cs.wikipedia.org/wiki?curid=1360843", "title": "Souvrství Lance", "text": "Souvrství Lance\n\nGeologické souvrství Lance (Creek) zahrnuje sedimenty z období nejpozdnější křídy na území západu Spojených států amerických. Usazeniny tohoto souvrství vznikaly v době asi před 69 až 66 miliony let, tedy na úplném konci křídové periody (geologický stupeň pozdní maastricht). \n\nJméno tohoto souvrství je odvozeno od potoka Lance Creek, který toto jméno získal podle jezdeckých kopí (anglicky \"lance\") indiánských válečníků z kmene Siouxů, žijících na územích, kde vystupují výchozy tohoto souvrství. Ekosystémy tohoto souvrství tedy patří k posledním, ve kterých žili dinosauři (kromě ptáků) a skončily s velkým vymíráním na konci křídy. Časově shodným souvrstvím je například známější formace Hell Creek z USA nebo Scollard a Frenchman z jižní Kanady.\n\nMocnost vrstev tohoto souvrství dosahuje asi 600 metrů (ve Wyomingu), ale pouze kolem 90 metrů na území Severní Dakoty. Nejstarší část se nachází nad marinní zónou výskytu amonita druhu \"Baculites clinolobatus\" ve Wyomingu.\n\nSouvrství je významné díky výskytu posledních populací druhohorních dinosaurů a jejich současníků. Podnebí bylo v této době subtropické, s vydatnými srážkami a absencí chladnějších period. Prostředí odpovídalo rozlehlé záplavové nížině, nacházející se nedaleko pobřeží tehdejšího Velkého vnitrozemského moře. Podrobný součet fosilních exemplářů z roku 2018, objevených za víc než 130 let výzkumů v souvrství Hell Creek a Lance ukázal, že již bylo objeveno nejméně 653 dinosauřích exemplářů, přičemž zdaleka nejpočetnějším rodem byl \"Triceratops\" (přes 335 exemplářů).\n\n\n\n\n\nV souvrství Lance byly objeveny také fosilie ptakoještěrů, champsosaurů, krokodýlů, ještěrů, hadů, želv, mloků, ryb a malých savců. Z pravěkých ptáků se zde objevuje rod \"Potamornis\" a mnohé další.\n\n\n"}
{"id": "1360845", "url": "https://cs.wikipedia.org/wiki?curid=1360845", "title": "Bobby Pearce", "text": "Bobby Pearce\n\nBobby Pearce, celým jménem Henry Robert Pearce (30. září 1905 Sydney – 20. května 1976 Toronto) byl australský a později kanadský veslař.\n\nNarodil se v početné rodině se sportovní tradicí na sydneyském předměstí Double Bay, vyučil se tesařem a roku 1923 nastoupil do armády, kde se úspěšně věnoval boxu. V roce 1926 se stal členem veslařského týmu Sydney Rowing Club, o rok později vyhrál australské mistrovství skifařů a byl nominován na Letní olympijské hry 1928, kde byl vlajkonošem australské výpravy a získal zlatou medaili na skifu. Do olympijské historie se zapsal i tím, že čtvrtfinálovou jízdu vyhrál navzdory tomu, že během závodu přestal na chvíli veslovat, aby neohrozil kachnu s kachňaty křižující jeho dráhu. Ve stejném roce vyhrál regatu ve Filadelfii a přihlásil se také na henleyskou regatu, ale tam byl odmítnut, protože manuálně pracující se závodu až do roku 1937 nesměli účastnit.\n\nV roce 1930 vyhrál Pearce Hry britského impéria v Hamiltonu. V Kanadě po závodě zůstal natrvalo, protože tam dostal práci jako obchodní zástupce firmy prodávající whisky. V roce 1931 byl už na start v Henley připuštěn a závod skifařů vyhrál. Na olympiádě 1932 obhájil titul, poté začal veslovat profesionálně a v letech 1933, 1934 a 1938 se stal už jako reprezentant Kanady profesionálním mistrem světa, v roce 1938 obdržel Lou Marsh Trophy pro kanadského sportovce roku. Věnoval se také wrestlingu, za druhé světové války sloužil jako dobrovolník u kanadského královského námořnictva.\n\nJeho synovec Gary Pearce získal na LOH 1968 stříbrnou medaili jako člen posádky australské osmy.\n\n"}
{"id": "1360846", "url": "https://cs.wikipedia.org/wiki?curid=1360846", "title": "Cukubasan", "text": "Cukubasan\n\nCukubasan (筑波山)  je 877 metrů vysoká hora, která se nachází poblíž města Cukuba v Japonsku. Patří mezi jednu z nejznámějších hor v Japonsku, obzvláště dobře známá pro své dva vrcholy, Njotaisan 877m a Nantaisan 871m.\n\nVětšina hor v Japonsku jsou vulkanického původu, ale Cukubasan se skládá z nesopečných hornin jako žula a gabro.\n\nV nižších nadmořských výškách hory jsou stromy jako kryptomerie japonská (杉), borovice hustokvětá (赤松) . Ve vyšších nadmořských výškách lze najít druhy jako jsou buk (ぶな), javor dlanitolistý(山紅葉) a řadu jehličnanů.\n\nDále zde roste hortenzie (紫陽花), pěnišník (つつじ), bohyška, kapradiny, abychom jmenovali alespoň některé.\n\nMimo tyto zde existuje nesčetné množství zástupců hmyzu včetně chlupatých housenek (毛虫), stonožky, obří sršně (スズメバチ), pakobylky, kudlanky nábožné (カマキリ), cikády (セミ) a více než 70 druhů motýlů (蝶).\n\nZ větších jmenujme například sika (鹿), prase divoké (猪), mýval (洗熊), jezevec lesní (穴熊) a japonská červená liška (狐).\n\n"}
{"id": "1360848", "url": "https://cs.wikipedia.org/wiki?curid=1360848", "title": "Parentalia", "text": "Parentalia\n\nParentalia, též parentatio či dies parentales „dny předků“ byl ve starověkém římské náboženství svátek který se konal 13. až 21. února na uctění předků – manů. Mezi další svátky spojené s kultem zemřelých patřily květnové Lemurie a Rosalie, a prosincové Larentalie.\n\nBěhem svátku se konaly soukromé obřady v domácnostech, byly uzavřeny chrámy, nesmělo se uzavírat manželství a úředníci nemohli nosit insignie svého úřadu. Veřejný obřad prováděli pouze vestálky a to prvního dne svátku. 21. února se slavil svátek Feralia, při kterém byly prováděny veřejné obřady a nosilo se zemřelým jídlo na hrob, zpravidla víno, mléko, med, ovoce, olej a krev obětovaných zvířat. Po tomto dni následovaly Caristie, slavnost k uctění \"lares familiaris\" a projev dobrých rodinných vztahů.\n"}
{"id": "1360852", "url": "https://cs.wikipedia.org/wiki?curid=1360852", "title": "Proklad řádků", "text": "Proklad řádků\n\nProklad řádků je hodnota, kterou se prokládají jednotlivé řádky textu. Dříve se tento výraz používal ve smyslu proložky mezi jednotlivými řádky. Dnes se používá spíš ve smyslu vzdálenosti dvou účaří dvou po sobě jdoucích řádků. Protože se obě hodnoty liší řádově, neubírá dvojí užívání výrazu na srozumitelnosti.\n\nVolba prokladu závisí na různých parametrech textu. Základní proklad se doporučuje 2 body. U menšího písma nebo v sazbě verzálkami je dobré užít většího prokladu, stejně tak u textu s dlouhými řádky. Menší proklad je možné použít u úzkých sloupců, např. v novinové sazbě.\n\n„V programech pro počítačovou sazbu je většinou po jejich nainstalování nastaven tzv. automatický proklad. Nastavuje se v procentech velikosti textu (kuželky, čtverčíku) a jeho základní hodnota je 120 %. U běžného textu 10 bodů je tedy 2 body proklad, neboli 10/12. U ostatních velikostí sazby je tato hodnota buď příliš malá, nebo příliš velká, takže je lepší nastavit proklad ručně.“\n\nHodnota velikosti řádku, ze které se při automatickém prokladu vychází, odpovídá velikosti největšího znaku v daném řádku. Při nulovém řádkovém prokladu může docházet k překrývání akcentů s dolními dotahy.\n\n"}
{"id": "1360853", "url": "https://cs.wikipedia.org/wiki?curid=1360853", "title": "Kaple svatého Štěpána (Westminster)", "text": "Kaple svatého Štěpána (Westminster)\n\nKrálovská kaple svatého Štěpána ve Westminsterském paláci ( \"St Stephen's Chapel\", někdy \"Royal Chapel of St Stephen\") je bývalá kaple ve starém Westminsterském paláci v Londýně. Současný sál sv. Štěpána se vstupní halou stojí uvnitř nového Westminsterského paláce, z 19. století, na svém půovdním místě a přístup k nim je ze svatoštěpánského portálu, veřejného vstupu Dolní sněmovny Parlamentu.\n\nKapli nechal vystavět král Jindřich III., poté, co se v roce 1248 zúčastnil vysvěcení kaple Sainte Chapelle se v Paříži. Ihned projevil přání vystavět podobnou kapli ve svém hlavním sídle, Westminsterském paláci. Stavební práce se táhly dlouhé roky ještě za Jindřichových nástupců, a byly dokončeny kolem roku 1297. Hotová kaple měla dvě podlaží, Horní kaple sloužila královské rodině, a Dolní kaple byla určena pro královské komorníky a dvořanstvo.\n\n30. března 1533 byl v kapli sv. Štěpána vysvěcen Thomas Cranmer na arcibiskupa z Canterbury. Po smrti krále Jindřicha VIII. již Westminsterský palác nebyl královskou rezidencí. Roku 1547 Jindřichův syn Eduard VI. zákonem o zrušení správce kaple sv. Štěpána se tak mohla stát diskusní komorou Dolní sněmovny. Oliver Cromwell pak nechal kapli vybílit a používal ji jako stáje pro své koně.\n\nV letech 1547 až 1834 kaple sv. Štěpána sloužila jako zasedací síň Dolní sněmovny Anglického a později celého Spojeného království.\n\nKaple sv. Štěpána byla vážně poškozena při požáru v roce 1834, zatímco kaple Panny Marie v kryptě přečkala téměř bez úhony.\n\nV kapli sv. Štěpána se konaly dvě královské svatby. 20. ledna 1382 se zde král Richard II. oženil s českou princeznou Annou Lucemburskou. Ženichovi bylo v té době patnáct a nevěstě šestnáct let a jejich dvanáct let trvající manželství bylo spokojené, i když bezdětné. Druhá svatba se zde odehrála 15. ledna 1478, kdy si mladší z obou princů z Toweru, Richard ze Shrewsbury, vévoda z Yorku bral Annu Mowbrayovou.\n\nV roce 1911, strávila sufražetka Emily Davisonová noc před sčítáním obyvatelstva v úklidové místnosti v zadní části krypty, aby mohla jako své trvalé bydliště uvést Dolní sněmovnu, přestože neměla právo kandidovat do parlamentu ani volit.\n\nPožár z roku 1834 zcela zničil hlavní budovu kaple s kryptou, i většinu přilehlých ambitů.\n\nKrypta pod sálem sv. Štěpána, kaple Panny Marie v kryptě (\"St Mary Undercroft\"), která již před požárem nebyla využívána, byla později restaurována a v současné době slouží k původnímu, duchovnímu účelu jako kaple anglikánské církve. Děti pairů, kteří mají nárok na titul \"Honourable\", jsou privilegováni možností využívat kapli ke sňatkům. Čelnové parlamentu a pairové mají také právo užívat kaple pro křty dětí.\n\nPo smrti Margaret Thatcherové byly noc před pohřbem 17. dubna 2013 její ostatky uchovány v kapli Panny Marie v kryptě.\n\n\n"}
{"id": "1360855", "url": "https://cs.wikipedia.org/wiki?curid=1360855", "title": "Kaple svatého Štěpána", "text": "Kaple svatého Štěpána\n\nToto je seznam kaplí zasvěcených svatému Štěpánovi.\n\n"}
{"id": "1360862", "url": "https://cs.wikipedia.org/wiki?curid=1360862", "title": "Martěmjan Rjutin", "text": "Martěmjan Rjutin\n\nMartěmjan Nikitič Rjutin (Мартемья́н Ники́тич Рю́тин, 13. února 1890 Věrchněje Rjutino, Irkutská gubernie – 10. ledna 1937 Moskva) byl ruský komunistický politik, zastřelený jako Stalinův odpůrce.\n\nNarodil se na Sibiři v rodině estonských politických vyhnanců. Pracoval jako venkovský učitel, v roce 1913 vstoupil do Ruské sociálně demokratické dělnické strany. Za první světové války sloužil v Charbinu, kde v roce 1917 organizoval sověty. V období občanské války vedl bolševické jednotky na Sibiři, později působil jako vedoucí tajemník dagestánského výboru strany. V roce 1924 byl povolán do Moskvy a jmenován šéfem stranické organizace ve čtvrti Krasanaja Presňa. Byl stoupencem NEPu a odmítal radikální reformy, proto zpočátku podporoval Stalina proti Trockému. V roce 1927 byl na XV. sjezdu VKS (b) zvolen kandidátem ústředního výboru. Byl také zástupcem šéfredaktora deníku Krasnaja zvezda a působil v Nejvyšší radě národního hospodářství.\n\nKoncem dvacátých let začal Rjutin kritizovat Stalinovy autoritářské metody, v nichž viděl zradu revolučních ideálů, a přidal se k frakci Nikolaje Bucharina. V roce 1930 byl zbaven funkcí a zatčen, brzy byl ale propuštěn pro nedostatek důkazů. V roce 1932 založil opoziční skupinu Svaz marxistů-leninistů a vydal programový text \"Stalin a krize proletářské diktatury\", v němž ostře odsoudil brutální metody kolektivizace a industrializace a vyzval stranické orgány k odvolání Stalina z funkce. Vypukla takzvaná Rjutinova aféra, která se stala pro Stalina záminkou k likvidaci posledních mocenských konkurentů. V září téhož roku byl Rjutin zbaven členství ve straně a odsouzen za podvratnou činnost k deseti letům vězení, které si odpykával ve Věrchněuralsku. Po zahájení Velké čistky byl převezen do Moskvy, kde ho vojenský soud ve zkráceném řízení odsoudil k smrti a téhož dne došlo v budově soudu k popravě, terčem represí se stala i Rjutinova manželka a děti.\n\n"}
{"id": "1360866", "url": "https://cs.wikipedia.org/wiki?curid=1360866", "title": "UniFrac", "text": "UniFrac\n\nUniFrac je vzdálenostní metrika , která se používá k vyjádření míry odlišnosti biologických komunit. Od jiných vyjádření míry odlišnosti jako je Bray-Curtisova odlišnost se liší tím, že nese navíc informaci o příbuznosti členů zkoumaných komunit. Součástí výpočtu je totiž fylogenetická vzdálenost mezi jednotlivými organismy v komunitách. UniFrac má dvě varianty výpočtu: Nevážená (kvalitativní) varianta počítá jen s přítomností či absencí jednotlivých druhů organismů, zatímco vážená forma (kvantitativní) zahrnuje i jejich četnost. Obě dvě varianty mají široké využití zejména v mikrobiální ekologii. Tato metoda byla navržena americkou mikrobioložkou Catherine Lozupone v roce 2005, když pracovala pod vedením Roba Knight na Coloradské Univerzitě v Boulderu.\nMíra vzdálenosti získaná metodou UniFrac je počítána mezi páry vzorků (každý vzorek reprezentuje komunitu organismů) následujícím způsobem: Všechny taxony nacházející se v jednom nebo v obou vzorcích jsou rozmístěny do fylogenetického stromu. Větve vedoucí k taxonům přítomným v obou srovnávaných vzorcích jsou označeny jako „sdílené“ a větve vedoucí k taxonům vyskytujícím se pouze v jednom ze dvou vzorků představují „unikátní“ větve. Vzdálenost mezi dvěma vzorky je poté spočítána jako (součet délek unikátních větví)/(součet délek všech větví ve fylogenetickém stromě (=sdílených + unikátních)), tedy jako frakce celkové délky větví tvořená unikátním větvemi. Tato definice naplňuje požadavky vzdálenostní metriky: hodnota UniFrac je nezáporná, nulová pouze tehdy, pokud jsou srovnávané objekty identické, tranzitivní a odpovídá pravidlu trojúhelníkové nerovnosti.\n\nPokud je srovnávaných vzorků více než dva, vypočítá se hodnota vzdálenosti ze stromu pro každý pár, čímž vznikne matice distancí. Tato matice distancí může být pak zobrazena za pomoci standardních statistických mnohorozměrných metod jakými jsou clusterová analýza nebo analýza hlavních koordinát.\n\nPomocí simulací Monte Carlo je možné určit statistickou podporu unifracové vzdálenosti mezi dvěma vzorky. Opakovaným randomizováním přiřazení ke vzorku u každého taxonu (při ponechání nezměněné topologie stromu) se získá distribuce náhodně vzniklých hodnot vzdáleností. Z této distribuce je možné stanovit p-hodnotu podle skutečné hodnoty unifracové vzdálenosti.\n\nVážená varianta unifracové metriky počítá navíc s relativní četností každého taxonu v rámci komunity (vzorku) a je běžně používána při metagenomickém přístupu ke studiu mikrobiálních komunit. Taxony v tomto případě odpovídají jednotlivým OTU (operačním taxonomickými jednotkám), které obsahují až desetitisíce sekvencí s určitou arbitrárně stanovenou hranicí podobnosti.\n\nV roce 2012 byla navržena nová, generalizovaná verze UniFracu, která sjednocuje váženou a neváženou variantu. Vážená verze unifracové vzdálenosti přikládá příliš velký význam hojným liniím komunity, zatímco nevážená naopak málo četným liniím. Potenciál těchto metod odhalit environmentální vlivy je tudíž limitován za podmínek, kde jsou nejvíce ovlivněny středně hojné linie. Nová verze výpočtu unifracové vzdálenosti napravuje nedostatky vážené/nevážené varianty snižováním významnosti nejhojnějších/vzácných linií.\n\n"}
{"id": "1360873", "url": "https://cs.wikipedia.org/wiki?curid=1360873", "title": "Mostek přes Výmolu", "text": "Mostek přes Výmolu\n\nMostek přes Výmolu stojí na okraji přírodního parku Škvorecká obora – Králičina v katastru obce Dobročovice. Po mostě vede naučná stezka PP Škvorecká obora – Králičina, cyklotrasa 8207 a červeně značená turistická trasa spojující Úvaly a Říčany.\n\nByl postaven na místě staršího dřevěného mostu, který je zakreslen již na mapě prvního vojenského mapování. Pochází patrně z první poloviny 19. století, kdy majitelé škvoreckého panství Lichtenštejnové provedli ve Škvorecké oboře řadu stavebních úprav. Stavitelem mohl být Jan I. Josef z Lichtenštejna. Snad pro svůj romantický vzhled byl most mylně datován do středověku a označen jako románský. Roku 2007 byl na návrh \"Klubu přátel historie a přírody Úval a okolí\" prohlášen kulturní památkou a poté, již značně zchátralý, opraven.\n\nDvouobloukový most je segmentově zaklenut, materiálem je lomový i opracovaný kámen. Pilíř je na obou stranách opatřen břitem.\n\n\n"}
{"id": "1360877", "url": "https://cs.wikipedia.org/wiki?curid=1360877", "title": "Luperkálie", "text": "Luperkálie\n\nLuperkálie (latinsky \"Lupercalia\") či februa, byl ve starověkém římské náboženství svátek, který se konal 15. února spojený s pastevectvím, plodností a rituální očistou. Původ svátků je nejasný, ale nejspíše souvisí se slovem \"lupus\" „vlk“. Byly zasvěceny bohu Lupercovi, který však mohl být uměle odvozen od jména svátku. Obřad nakrátko zanikl během občanských válek na sklonku Římské republiky, byl však obnoven Augustem. Definitivně zanikl až v křesťanské době, dlouho však pro svou velkou oblibu přežíval a v roce 494 byl nahrazen svátkem Očisty Panny Marie.\n\nPři Luperkáliích se lidé shromažďovali u palatinské jeskyně Lupercal, kde měla vlčice kojit Romula a Rema. Zde kněží zvaní \"luperci\" obětovali kozy a psa za účasti flamena dialis. Poté dva mladí muži z urozených rodin pomazali krví obětovaných zvířat. Luperci si oblékli zvířecí kůže, z jejichž zbytků nařezali řemínky a těmi obíhali okolo Palatinu a šlehali kolemjdoucí, především ženy, k zajištění plodnosti. Svátek, především pod jménem \"februa\", měl také svůj očistný aspekt, a běh okolo Palatinu měl vytvořit ochranný kruh chránící dobytek před vlky. Jako lupercus se v roce 44. př. n. l. účastnil této slavnosti i Marcus Antonius, který při této příležitosti nabídl Caesarovi královský diadém, ten však odmítl.\n\nLuperkálie byly zasvěceny bohu Lupercovi, jeho původ je však nejistý. Starověkými autory byl ztotožňován s Faunem a Inuuem a ti zase s řeckým Panem. Podle Roye a Lesley Atkinsových mohl být uměle vytvořen až za Augustovy vlády v 1. století. Podle Bořka Neškudly šlo o staré italické božstvo s kultem na Palatinu. V římské mytologii byla také známa Luperca, zbožštěná vlčice která kojila Romula a Rema, ztotožňovaná s Accou Larentií, a legendární postava Valerie Lupercy.\n\n\n__BEZOBSAHU__\n"}
{"id": "1360878", "url": "https://cs.wikipedia.org/wiki?curid=1360878", "title": "Josef Jindra (letec)", "text": "Josef Jindra (letec)\n\nJosef Jindra (17. srpna 1936 Žamberk - 19. května 2016, Ústí nad Orlicí) byl mistr sportu v letecké akrobacii.\n\nNarodil se v Žamberku, s mladší sestrou Marií a rodiči vyrůstal v Kunvaldu, kde vychodil obecnou i měšťanskou školu. Oba rodiče pracovali v zemědělství. Otec Josef Jindra přivedl obě své děti k lyžařskému sportu, kde dosahovaly výborných výsledků.\n\nJiž během školní docházky se věnoval lyžařskému sportu. V roce 1951 se umístil na 3. místě ve skoku na lyžích na krajském přeboru v Bílé Třemešné, o rok později byl první. Ve svých 16 letech, v roce 1952 získal III. cenu na mistrovství republiky v Ružomberoku. Následovala série předních umístění na nejrůznějších závodech v tehdejším Československu. V roce 1960, po pěkném umístění na mezinárodním závodu v Klingenthalu, závodního sportu zanechal. K jeho největším úspěchům patří 3. místo ve sdruženém závodě na přeboru republiky ve Špindlerově Mlýně v roce 1957 a 2. místo ve stejném přeboru za skok prostý. \n\nV roce 1952 se přihlásil do aeroklubu Svazarmu a na letišti v Žamberku se začal učit létat s kluzákem i motorovým sportovním letadlem. V roce 1955 složil na letišti v Hradci Králové zkoušku sportovního pilota motorových letadel. Absolvoval kurs pro instruktory bezmotorového létání ve Vrchlabí. V roce 1967 se dostavily první úspěchy, z nichž nejcennější je 4. místo na mistrovství republiky v letecké akrobacii v Zábřehu u Opavy. Na nově přiděleném letadle 2-526 AS-OK WXB se poprvé zúčastnil jako kapitán našeho družstva mezinárodní soutěže v Německu v r. 1968, kde o rok později dosáhl umístění na 3. místě. Velkého úspěchu dosáhlo československé družstvo na VI. mistrovství světa v anglickém Hullavingtonu, kde se umístilo jako 3. nejlepší na světě. To bylo v r. 1970, o rok později získalo naše družstvo 2. místo na mezinárodní soutěži v SSSR ve městě Orel. V r. 1971 na VIII. mistrovství ČSSR v letecké akrobacii, pořádaném v Košicích, se umístil na 1. místě, a stal se tak mistrem republiky a byl poctěn titulem \"Mistr sportu\". O rok později se československé družstvo umístilo na 4. místě na mistrovství světa ve Francii. V r. 1972 přišlo vítězství na mistrovství republiky v Holešově a úspěch na mezinárodních závodech v NDR. Kariéru sportovního pilota ukončil a věnoval létání profesionálně u společnosti Slovair, kde působil jako zalétávací a zkušební pilot. V roce 1987 dostal nabídku pracovat jako pilot v Africe, kde prováděl letecky chemické ošetření bavlníkových polí ve středním Egyptě.\n\n"}
{"id": "1360879", "url": "https://cs.wikipedia.org/wiki?curid=1360879", "title": "Americká volejbalová reprezentace mužů", "text": "Americká volejbalová reprezentace mužů\n\nAmerická volejbalová reprezentace mužů reprezentuje USA na mezinárodních volejbalových akcích, jako je mistrovství světa.\n"}
{"id": "1360882", "url": "https://cs.wikipedia.org/wiki?curid=1360882", "title": "Martin Marek", "text": "Martin Marek\n\nMartin Marek může být:\n\n"}
{"id": "1360883", "url": "https://cs.wikipedia.org/wiki?curid=1360883", "title": "Červeňák", "text": "Červeňák\n\nNázev Červeňák má více významů:\n\n"}
{"id": "1360887", "url": "https://cs.wikipedia.org/wiki?curid=1360887", "title": "Mezinárodní investiční banka", "text": "Mezinárodní investiční banka\n\nMezinárodní investiční banka je multilaterální rozvojová banka založená v roce 1970 za účelem podpory hospodářského rozvoje a kooperace mezi svými členskými státy. V současnosti k nim patří devět zemí z bývalého socialistického tábora, včetně České republiky a Slovenska. Hlavní sídlo má v Budapešti. MIB je registrována u Sekretariátu OSN. V dubnu 2015 byla otevřena první regionální pobočka MIB v Bratislavě.\n"}
{"id": "1360891", "url": "https://cs.wikipedia.org/wiki?curid=1360891", "title": "Argentinská volejbalová reprezentace mužů", "text": "Argentinská volejbalová reprezentace mužů\n\nArgentinská volejbalová reprezentace mužů reprezentuje Argentinu na mezinárodních volejbalových akcích, jako je mistrovství světa.\n"}
{"id": "1360893", "url": "https://cs.wikipedia.org/wiki?curid=1360893", "title": "Červeňák (most)", "text": "Červeňák (most)\n\nČerveňák je název pro historický most přes Chrudimku v Pardubicích.\n\nMost byl vybudován v roce 1935 pardubickým 1. železničním plukem. Konstrukce střední hlavní části původně stála od roku 1910 v místě dnešního Prokopova mostu asi dva a půl kilometru níže po proudu, kde ovšem přestávala vyhovovat provozu. Vojáci 1. železničního pluku konstrukci vysunuli o něco severněji a na jejím místě byl vybudován most nový. Po jeho zprovoznění byla konstrukce rozebrána, přepravena na stávající místo v prostoru vojenského cvičiště a kvůli větší šíři toku doplněna o okrajové části. Svůj název získal podle červeného nátěru, ten se ale do dnešních dnů nedochoval. Most byl dlouho v uzavřeném vojenském prostoru, po opuštění nedalekých Masarykových kasáren armádou ale přestal být střežen a je využíván pěšími a cyklisty. Pro běžnou automobilovou dopravu není včetně příjezdových komunikací sjízdný. V současné době jsou v Pardubicích vedeny diskuse o jeho využití při vybudování silniční propojky mezi Višňovkou a Pardubičkami a zároveň o vzniku stejnojmenného přírodního parku v prostoru málo dotčeného bývalého cvičiště.\n\nV roce 2019 je most Červeňák uzavřen pro veškerou dopravu.\n\nAsi 300 metrů severněji po proudu Chrudimky se nachází původně železniční tzv. Kohnův most (název podle použité konstrukce).\n\n"}
{"id": "1360894", "url": "https://cs.wikipedia.org/wiki?curid=1360894", "title": "Japonská volejbalová reprezentace mužů", "text": "Japonská volejbalová reprezentace mužů\n\nJaponská volejbalová reprezentace mužů reprezentuje Japonsko na mezinárodních volejbalových akcích, jako je mistrovství světa.\n"}
{"id": "1360902", "url": "https://cs.wikipedia.org/wiki?curid=1360902", "title": "Šija", "text": "Šija\n\nŠija je obec okresu Cunta v Dagestánské republice Ruské federace.\n\nObec leží ve výšce 1801 m n. m. v údolí řeky Chаlugajcha.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Šija je sezonní. V zimních měsících je obec vylidněná. V letních měsících slouží domy v obci jako farmy. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV mapách google.com, mapy.cz je Šija na místo obce Udok.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360905", "url": "https://cs.wikipedia.org/wiki?curid=1360905", "title": "Kubánská volejbalová reprezentace mužů", "text": "Kubánská volejbalová reprezentace mužů\n\nKubánská volejbalová reprezentace mužů reprezentuje Kubu na mezinárodních volejbalových akcích, jako je mistrovství světa.\n"}
{"id": "1360906", "url": "https://cs.wikipedia.org/wiki?curid=1360906", "title": "Udok", "text": "Udok\n\nUdok je obec okresu Cunta v Dagestánské republice Ruské federace.\n\nObec leží ve výšce 1920 m n. m. v údolí řeky Chаlugajcha.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Udok se pohubuje okolo 150. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV mapách google.com, mapy.cz je obec Genazoch na místo obce Udok.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360909", "url": "https://cs.wikipedia.org/wiki?curid=1360909", "title": "Genazoch", "text": "Genazoch\n\nGenazoch v některých mapách jako Gemazoch je obec okresu Cunta v Dagestánské republice Ruské federace.\n\nObec leží ve výšce 1842 m n. m. v údolí řeky Chаlugajcha.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Genazochu je sezonní. V zimních měsících je obec vylidněná. V letních měsících slouží domy v obci jako farmy. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach. Nedaleko obce je ruina signální věže.\n\nV mapách google.com, mapy.cz je Genazoch na místo obce Udok.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1360916", "url": "https://cs.wikipedia.org/wiki?curid=1360916", "title": "Italská volejbalová reprezentace mužů", "text": "Italská volejbalová reprezentace mužů\n\nItalská volejbalová reprezentace mužů reprezentuje Itálii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1360922", "url": "https://cs.wikipedia.org/wiki?curid=1360922", "title": "Krypton (seriál)", "text": "Krypton (seriál)\n\nKrypton je americký dramatický televizní seriál, natočený na motivy komiksů vydavatelství DC Comics. Jeho autorem je David S. Goyer. Vysílán byl v letech 2018–2019 na stanici Syfy, celkem vzniklo 20 dílů rozdělených do dvou řad.\n\nSeriál se odehrává na planetě Krypton a věnuje se rodině Elů. Seg-El, děd Kal-Ela, později známého na Zemi jako Superman, se 200 let před jeho narozením snaží získat zpět čest své rodiny, která byla ostrakizována a zostuzena. Zároveň se snaží se svými přáteli i nepřáteli zastavit vesmírnou bytost Brainiac, tzv. sběratele světů, která chce z Kryptonu vyjmout město Kandor a zařadit jej do své sbírky světů.\n\n\nPilotní díl seriálu byl uveden 21. března 2018. Jeden den před závěrečnou epizodou první řady, tedy 22. května 2018, oznámila stanice Syfy, že objednala druhou sérii, jejíž úvodní díl byl odvysílán 12. června 2019. Poslední epizoda druhé série byla uvedena 14. srpna 2019 a o dva dny později stanice Syfy oznámila, že seriál po dvou řadách zrušila.\n\n"}
{"id": "1360930", "url": "https://cs.wikipedia.org/wiki?curid=1360930", "title": "Římskokatolická farnost – arciděkanství Trutnov I", "text": "Římskokatolická farnost – arciděkanství Trutnov I\n\nŘímskokatolická farnost – arciděkanství Trutnov I je územním společenstvím římských katolíků v rámci trutnovského vikariátu královéhradecké diecéze.\n\nO Trutnově je první písemná zmínka z roku 1260. V témže roce zde pražský biskup Jan III. z Dražic ustanovil farnost. Farnost byla od počátku svěřena řeholníkům z Nisy. To trvalo až do roku 1521. V době předbělohorské byla farnost luterská a udržovala četné styky s reformačními centry ve Slezsku. V roce 1745 dosavadní kostel vyhořel, a poškozen byl do té míry, že již nebylo možno jej obnovit. V letech 1755-1782 byl proto vystavěn nový kostel jako úplná novostavba.\n\nVe farnosti v polovině 20. století působil jako duchovní správce Jan František Novák. Ten dne 10. července 1961 zemřel poté, co se vrátil z výslechu, při kterém byl nucen k podpisu spolupráce s StB. Na jeho místo byl ustanoven prorežimně orientovaný kněz a spisovatel Josef Jelen. Ten se za svého působení na životě farnosti velmi negativně podepsal. V roce 1963 odešel Jelen z kněžské služby. Předtím však stačil značně zkomplikovat život svému kaplanovi Františku Michálkovi, který byl uvězněn, a svému sousedovi, administrátorovi ze Svobody nad Úpou, Jaroslavu Hanělovi, který se v důsledku jeho činnosti nervově zhroutil. Později vydal Josef Jelen knihu \"Stín katedrály\", ve které si \"vyřizoval účty\" se svým trutnovským působením a se svým kněžstvím vůbec. Knihu následně přepracoval i do podoby scénáře k filmu. O jeho natočení však nikdy nebyl zájem.\n\n\nFarnost má sídelního duchovního správce, který zároveň spravuje ex currendo farnosti Trutnov III - Poříčí a Žacléř. Ve farnosti je zároveň ustanoven další kněz, coby výpomocný duchovní a dva trvalí jáhnové.\n\n"}
{"id": "1360932", "url": "https://cs.wikipedia.org/wiki?curid=1360932", "title": "Alexandr modrý", "text": "Alexandr modrý\n\nAlexandr modrý (\"Psittacula exsul\") je vyhynulý druh papouška, který endemitně obýval jeden z Maskarénských ostrovů − Rodrigues − ležící v západní části Indického oceánu. Jeho nejbližší příbuzný a pravděpodobný předek byl alexandr malý (\"Psittacula krameri\"), z něj se naopak možná vyvinuly jiné druhy endemitních papoušků z blízkých ostrovů Mauricius a Réunion. Kvůli izolaci od okolního světa se alexandr modrý od svých příbuzných mírně odlišoval.\n\nMěřil asi 40 cm na délku, tedy podobně jako alexandr malý. Peří mělo zbarvení šedé až břidlicově modré, což je u převážně zelených alexandrů neobvyklé. Samec měl tmavší zbarvení než samice a obě pohlaví se odlišovala také zbarvením zobáku; samička jej měla černý, samec červený. Přesný popis zbarvení samce je však nejistý, protože byl odchycen pouze jediný a ten pravděpodobně ještě nedosáhl pohlavní dospělosti. Samci měli asi červené skvrny na křídlech. Obě pohlaví měla černě zbarvenou oblast od brady až k týlu, u samců se vyvinula jasněji. Končetiny byly šedé a duhovka žlutá. Ze sedmnáctého století pocházejí záznamy o zelených jedincích, což by značilo, že alexandři modří mohli mít zelenou či modrozelenou barvu, to však nikdy nebylo definitivně prokázáno. O chování tohoto druhu je známo jen málo informací. Živil se pravděpodobně plody rostliny \"Cassine orientalis\". Byl velmi krotký a dovedl se naučit mluvit.\n\nTohoto papouška poprvé objevil francouzský hugenot François Leguat a jinými autory byl zmíněn pouze několikrát. Zvláštní druhové jméno „exsul” je odkazem na Leguata, který byl vyhoštěn z Francie. Existují pouze dvě dobové kresby živých ptáků; jeden exemplář byl chován během 70. let 18. století v zajetí. Vědeckého popisu se druh dočkal roku 1872, holotyp představovala samice. Samce, posledního zaznamenaného jedince, odchytili roku 1875. Jedná se o jediné dva muzejně zachované exempláře. Pták se stal vzácným kvůli odlesňování a asi i lovu, ale pravděpodobně vyhynul až po silných tropických cyklónách a bouřích, které zasáhly ostrov ke konci 19. století.\n\nAlexandra modrého poprvé objevil francouzský hugenot François Leguat a zmiňoval jej ve svém vzpomínkovém díle \"\". Leguat byl vůdcem devíti hugenotských uprchlíků z Francie, kteří mezi lety 1691 a 1693 kolonizovali ostrov Rodrigues. Dalšími lidmi, kteří se o ptákovi zmiňovali, byl průzkumník Julien Tafforet, který na ostrově několik měsíců pobýval a zmiňoval ptáka v publikaci \"Relation de l'Île Rodrigue\" z roku 1726, či matematik Alexandre Pingré, jenž se vydal na Rodrigues roku 1761 sledovat přechod Venuše.\n\nRoku 1871 odchytil rodrigueský úředník George Jenner samici alexandra modrého. Zakonzervoval ji v alkoholu a poslal správci mauricijské kolonie Edwardu Newtonovi. Ten ptáka dále zaslal svému bratrovi, britskému ornitologovi Alfredu Newtonovi, který roku 1872 druh vědecky popsal pod jménem \"Palaeornis exsul\". Druhové jméno „exsul” („vyhnanec”) odkazuje na Leguata, který byl vyhoštěn z Francie (Newton chtěl původně zvolit jméno jiné, nejlépe popisující papouškovo zbarvení, avšak vhodné nevymyslel). V původním popisu Newton nezveřejnil kresbu samice, přestože mu pro to nabídlo prostor perodikum \"Ibis\". Chtěl počkat, dokud nebude odchycen samec, protože si myslel, že bude atraktivnější. Samice, která je holotypem, je uložena v Cambridgeském univerzitním muzeu jako vzorek UMZC 18/Psi/67/h/1.\n\nA. Newton žádal o odchycení dalších exemplářů, hlavně usiloval o získání samce, ale nakonec roku 1875 publikoval popis samice s povzdechem, že žádný samec nebyl nalezen. Newtonův sběratel Henry H. Slater sice spatřil živého jedince již o rok dříve, ale neměl s sebou zbraň, aby jej mohl zastřelit. V půlce srpna roku 1875 byl samec nakonec zastřelen Williamem Vandorousem; je možné, že se jednalo o stejný exemplář, který roku 1874 pozoroval Slater. Pták byl odeslán Edwardu Newtonovi a i tento paratyp vlastní muzeum v Cambridgi jako vzorek UMZC 18/Psi/67/h/2.\n\nBratři Newtonové poznamenali, že samec postrádal typické červené znaky na křídlech, což naznačuje, že ještě nedosáhl pohlavní dospělosti. Stále jej však považovali za hezčího než samici. Tito dva papoušci jsou jedinými zachovanými exempláři druhu. Ze samice byla vypreparována hrudní kost a dolní čelist a další subfosilní pozůstatky byly nalézány v jeskyních Plaine Corail na Rodriguesu. Alexandr modrý a ostatní druhy pak byly z rodu alexandr (\"Paleornis\") přeřazeny do rodu \"Psittacula\" („psittacus” znamená „papoušek”) a název \"Paleornis\" se stal mladším synonymem.\n\nNa základě morfologických rysů se zdá, že se všichni alexandři, kteří žili na ostrovech Indického oceánu, vyvinuli z alexandra velkého (\"Psittacula eupatria\") původem z jižní Asie. Vlivem izolace se alexandři postupně rozrůznili do více druhů. Subfosilní pozůstatky alexandra modrého naznačují, že se v některých anatomických ohledech od ostatních alexandrů odlišuje, zároveň však u něj zůstávají znaky, jako snížená hrudní kost, které s nimi sdílí. Na základě kosterních pozůstatků se zdá, že alexandr modrý byl nejvíce spřízněn s alexandrem velkým a malým (\"Psittacula krameri\"), přesto mnoho odvozených znaků alexandra modrého svědčí o dlouhé izolaci na Rodriguesu.\n\nMnoho endemitních ptáků Maskarén, včetně drontovitých, pochází z jihoasijských předků. Podle britského paleontologa Juliana Humeho odtud pocházejí i všichni maskarénští papoušci. Během pleistocénu poklesla hladina moří natolik, že mohli kolonizovat Maskarény postupně pomocí „ostrovních skoků”; v některých oblastech byla hladiny moře nižší až o 145 m. Ačkoli se o těchto druzích dochovalo pouze málo informací, kosterní pozůstatky ukazují jejich společné rysy, jako jsou velká hlava a čelisti, redukované prsní kosti a mohutné kosti končetin. Hume navrhl, že všichni tito ptáci pocházejí z tribu Psittaculini, který prodělal evoluční radiaci. Tuto svou teorii podpořil podobnými morfologickými rysy a skutečností, že mnoho těchto druhů dovedlo kolonizovat ostrovy Indického oceánu. Tito papoušci mohli oblast osídlit i několikrát a prosperovat na ostrůvcích u horkých skvrn ještě před vznikem Maskarén. Mimo alexandra modrého Maskarény osídlil ještě existující alexandr réunionský (\"Psittacula eques echo\") i s jeho vyhynulým poddruhem \"Psittacula eques eques\" či taktéž vyhynulý papoušek Bensonův (\"Psittacula bensoni\").\n\nV genetické studii z roku 2011 zkoumající fylogenezi papoušků nebyl alexandr modrý zařazen, protože nebyla získána dostatečně zachovalá DNA. Ve studii z roku 2015 (Jackson & kol.) již byla vyextrahována z exempláře samice a alexandr modrý tedy mohl být zařazen do fylogenetického stromu. Na základě studie tvořil jeden klad s poddruhy alexandra réunionského, od kterého se oddělil před asi 3,82 miliony let. Vyšlo také najevo, že se z něj vyvinuli alexandři na Mauriciu a Réunionu. Kladogram doprovázející studii je uveden níže.\n\nAlexandr modrý byl dlouhý asi 40 cm, tedy podobně jako alexandr malý. Rozměry samčího exemláře byly: křídlo měřilo 198 mm, ocas 206 mm, zobák měřil 25 mm a zánártí 22 mm. Rozměry samičího exempláře byly: křídlo měřilo 191 mm, ocas 210 mm, zobák 24 mm a zánártí 22 mm. Samec byl šedavě modrý, se zelenavými znaky, na hřbetě zabarven tmavěji. Hlava byla modřejší, s tmavým pruhem, který se táhnul přes obličej od očí až k ozobí, černý pruh se táhnul rovněž od brady až k týlu, kde se postupně zužoval. Spodek ocasu měl zbarvení šedé. Vršek zobáku byl tmavě načervenalý, spodek černý. Končetiny měl alexandr modrý zbarveny šedě, duhovku žlutě. Samice byla zbarvena podobně, ale hlava měla barvu šedou a zobák byl černý. Rovněž černý límec okolo krku nebyl tak výrazný jako u samce. Alexandr modrý se vzhledem, včetně černého zbarvení okolo krku, podobal ostatním zástupcům svého rodu, avšak odlišoval se modravošedou barvou; většina papoušků z rodu má zbarvení zelené.\n\nFrancouzský přírodovědec Philibert Commerson získal v 70. letech 18. století na Mauriciu živý exemplář a popsal jej jako šedavě modrý. Ilustrace tohoto exempláře, zveřejněné až roku 2007, které nakreslil francouzský umělec Paul Philippe Sanguin de Jossigny, jsou jedinými známými ilustracemi živého jedince. Některé rané zprávy z ostrova Rodrigues však do otázky ohledně zbarvení alexandra modrého vnášejí zmatek. Jednou z nich je Leguatovo prohlášení, který uvedl, že na ostrově žije \"spousta zelených a houževnatých papoušků\".\n\nPokud by ptáci, na něž Leguat poukazoval, nebyli papoušci rodriguezští (\"Necropsittacus rodericanus\"), mohlo jít o barevnou morfu alexandra modrého. Tuto teorii navrhl J. Hume. A. Newton ve svém původním popisu poznamenal, že peří exempláře samice vytváří jak modré, tak zelené odlesky, v závislosti na dopadu světla. To může také vysvětlovat některé zmatky. Možným vysvětlením je také, že se jednalo o papoušky z jiných ostrovů, kteří na Rodriguesu krátkou dobu přežívali.\n\nDva odchycené exempláře alexandra modrého byly uchovány v alkoholu. Ten sice může způsobit změnu zbarvení vzorku, ale je málo pravděpodobné, že ze zelené na modrou. Zelené zbarvení není u papoušků vytvářeno pomocí zeleného pigmentu, ale kombinací dvou různých pigmentů eumalaninu a psittacinu. Chybějící psittacin vytváří barvu čistě modrou, jeho malé množství potom zbarvení mezi zelenou a modrou (nazývanou parblue), kterému se podobají dva dochované vzorky. Alexandr modrý tedy mohl míti spíše zbarvení parblue spíše než čistě modré.\n\nPopis možná alexandrů modrých poskytl také Julien Tafforet, čímž se otázka zbarvení více zkomplikovala, protože zmiňuje alexandry modré především zelené, ale ani jednoho čistě modrého. Tafforet napsal:\n\n… Žijí tu tři druhy papoušků a je jich zde velké množství. … Druhý druh [možná samec alexandra modrého] je o něco menší a krásnější, má peří stejně zelené jako druh předchozí [papoušek rodriguezský], je však trochu modřejší a na křídlech má malé červené znaky, stejně zbarven je i zobák. Třetí druh [alexandr modrý] je celý zelený, s černým zobákem. …\n\nNavzdory nedostatku podrobností je Tafforetova zpráva důležitá, protože zmiňuje červené znaky na remenou. Britský ekolog Anthony S. Cheke navrhl, že dvěma posledními zmíněnými druhy byl samec a samice alexandra modrého. Rozdíly mezi nimi pak byly způsobeny pohlavní dvojtvárností. Poslední zmíněný druh považoval A. Newton za agapornise šedohlavého (\"Agapornis canus\"), to však Cheke nepovažoval za pravděpodobné, protože má tento papoušek zobák šedý a nikoli černý. Alexandre Pingré se také zmiňoval o zelených ptácích, možná s některými červenými znaky, ale jeho vyjádření není plně srozumitelné a tudíž nejednoznačné. Červené zbarvení ramen má alexandr velký, ale žádný z dochovaných exemplářů alexandrů modrých tyto znaky nemá. Vzorek samce však ještě nemusel být pohlavně dospělý (odhadnuto na základě barvy zobáku), takže je možné, že by se mu toto zbarvení teprve vyvinulo.\n\nO chování tohoto druhu není známo téměř nic, ale je pravděpodobné, že jeho biologie byla podobná jako u ostatních zástupců rodu. Leguat uvedl, že se tito papoušci živili plody stromu \"Cassine orientalis\". Tafforet napsal, že se živili také semeny druhu \"Fernelia buxifolia\", který je dnes ohrožen, ale tehdy byl na ostrově Rodrigues a okolních ostrovech hojný. Alexandr modrý se také mohl krmit listy, tedy stejně jako alexandr réunionský. Skutečnost, že vyhynul až dlouho poté, co byl Rodrigues odlesněn, svědčí o větší přizpůsobivosti než u jiných druhů, jako byl papoušek rodriguezský.\n\nLeguat se svými muži váhali s lovem těchto ptáků, protože byli krotcí a snadno se chytali. Jeden exemplář si ochočili a naučili jej mluvit. Napsali k tomu:\n\nLov a rybolov byly pro nás příliš jednoduché a časem nás omrzely. Často jsme si dělali radost tím, že jsme učili mluvit papoušky, kterých zde byla hojnost. Na Mauricius jsme dovezli jednoho, který uměl francouzsky a vlámsky.\nAutoři studie z roku 2015, která vyřešila fylogenezi maskarénských papoušků, naznačili, že po vyhynutí alexandra modrého a papouška rodriguezského by nejlépe uvolněnou niku obsadil alexandr réunionský. Ten byl sice v 80. letech 20. století na pokraji vyhynutí (zbývalo pouze dvacet ptáků), ale od té doby se jeho populace zotavila, takže by mohl být na nedaleké ostrovy vysazen. Zabránilo by to i možnému vyhynutí druhu.\n\nPo příchodu lidí vyhynula mimo alexandra modrého i řada jiných zvířat a ostrovní ekosystém je i dnes těžce poškozen. Lesy, které před lidským osídlením pokrývaly většinu ostrova, byly z větší části vykáceny. Alexandr modrý v nich žil vedle jiných vyhynulých ptáků, jako byl dronte samotářský (\"Pezophaps solitaria\"), papoušek rodriguezský, chřástal Leguatův (\"Aphanapteryx leguati\"), špaček rodriguezský (\"Necropsar rodericanus\"), sovka zední (\"Mascarenotus murivorus\"), kvakoš rodriguezský (\"Nycticorax megacephalus\") či holub rodriguezský (\"Nesoenas rodericana\"). Žili zde i někteří, dnes vyhynulí, plazi, jako želva \"Cylindraspis peltastes\".\n\nZe zhruba osmi druhů papoušků, jež obývali endemitně Maskarény, přežil pouze alexandr réunionský. Ostatní jsou považováni za vyhynulé, pravděpodobně kombinací odlesňování a nadměrného lovu. Když Leguat dorazil na ostrov, uvedl, že zde byl alexandr modrý hojný. To potvrdil ještě Tafforet roku 1726, ale v roce 1761 se Pingré zmiňoval, že se pták stává vzácnějším. Společně s papouškem rodriguezským se alexandr modrý vyskytoval ještě na ostrůvcích Isle Gombani směrem na jih od hlavního ostrova.\n\nPodle raných zpráv se zdá, že přistěhovalci se živili také masem papoušků a chválili jeho chuť. Kvůli malé velikosti bylo pravděpodobně třeba ulovit hned několik jedinců k přípravě jednoho jídla. Pingré uvedl:\n\nPapoušek [alexandr modrý] mně chutnal mnohem víc [než kaloň]. Pokud by byl na Rodriguezu hojný, neměl by ve Francii chybět mezi zvěřinou; začíná však být vzácný. Na ostrově žije ještě menší populace jiných papoušků [papoušek rodriguezský], dle Leguata tam však kdysi žilo těchto ptáků mnohem více. Malý ostrůvek jižně od Rodriguezu si však stále zasluhuje jméno Ostrov Papoušků.\nDle vládního inspektora Thomase Corbyho měl být alexandr modrý hojný ještě roku 1843. Slater hlásil, že během pozorování přechodu Venuše roku 1874 viděl jeden exemplář na jihozápadě ostrova. Tajemník William J. Caldwell pak viděl několik exemplářů ještě během tříměsíční návštěvy ostrova roku 1875. Samec ulovený pro Newtona roku 1875 je posledním zaznamenaným jedincem druhu. Následující rok zasáhla ostrov série tropických cyklón a možná zahubila zbývající populaci. Další velké bouře zasáhly ostrov v letech 1878 a 1886, a protože zde byla většina lesů vykácena, ptáci neměli kde najít vhodné útočiště.\n\nAmerický ornitolog James Greenway přišel roku 1967 s podnětem, že extrémně malá populace mohla přežít do současnosti na některých malých ostrůvcích při pobřeží, kde žijí i jiní velmi ohrožení ptáci. Hume však tuto teorii zavrhl, protože dle něj byly na udržení životaschopné populace příliš malé.\n\n"}
{"id": "1360934", "url": "https://cs.wikipedia.org/wiki?curid=1360934", "title": "Králík japonský", "text": "Králík japonský\n\nKrálík japonský (\"Pentalagus furnessi\", jap. アマミノクロウサギ 奄美野黒兔, doslovně \"černý divoký amamský králík\"), také známý jako králík amamský, amaninský či stromový, je tmavosrstý králík, který se vyskytuje pouze na Amami Óšima a Tokunošima, dvou malých ostrovech mezi jižním Kjúšú a Okinawou v prefektuře Kagošima v Japonsku. Králík amamský je nazýván živoucí fosílií, protože obýval asijskou pevninu, na které vyhynul a zachoval se pouze na těchto dvou ostrovech, kde v současnosti žije.\n\nKrálík amamský se živí více než 29 druhy rostlin, mezi které patří 17 druhů keřů a 12 druhů bylin, ze kterých konzumuje výhonky a žaludy. Také jí ořechy a kambium široké škály rostlinných druhů. Králík amamský se rovněž živí kůrami stonků a větviček křovitých rostlin.\n\nKrálík amamský má krátké nohy, mohutné tělo a velké zakřivené drápy, které používá pro hrabání a lezení. Ve srovnání s jinými zajíci nebo králíky jsou uši králíka amamského výrazně menší. Jeho srst je hustá a jakoby vlněná, nahoře hnědá a na bocích červeno-hnědá. Má těžké, dlouhé a silné drápy, na předních tlapách jsou téměř rovné, na zadních tlapách zakřivené. Oči jsou malé ve srovnání s běžnějšími druhy králíků a zajíců. Průměrná hmotnost je 2,5–2,8 kg.\n\nIdeální prostředí pro tyto králíky je v oblasti mezi dospělými a mladými lesy. Králíci amamští obývají dospělé husté lesy kvůli ochraně a přítomnosti stravy. V různých obdobích roku se stravují hustými vytrvalými travinami a bylinami v mladých lesích. Proto je pro jejich život nejlepší stanoviště, ze kterého mají snadný přístup do mladých i dospělých lesů bez překážek mezi těmito dvěma typy lesů.\n\nPočet králíků amamských se na ostrově Amami odhaduje na 2 000–4 800 kusů a 120–300 kusů na ostrově Tokuno.\n\nKrálík amamský je noční živočich, který se páří od března do května a od září do prosince, vrh mívá jedno nebo dvě mláďata. Během dne matka vyhrabává díru v zemi pro svá mláďata, aby je mohla skrýt. V noci otevře vchod do otvoru, aby ho střežila před predátory (jako jsou jedovatí hadi), a pak mláďata kojí. Potom uzavře otvor tak, že ho předními tlapami utěsní půdou a rostlinným materiálem. Králíci amamští spí během dne na skrytých místech, jako jsou jeskyně. Zvukovými projevy připomínají tito králíci čeleď pišťuchovitých.\n\nPřed rokem 1921 byl lov a odchyt příčinou poklesu populace. V roce 1921 Japonsko prohlásilo králíka amamského za přírodní památku, což znemožnilo jeho lov. V roce 1963 byla úroveň ochrany zpřísněna na speciální přírodní památku, čímž byl zakázán i jeho odchyt.\n\nPro tyto králíky je nejnebezpečnější ničení životního prostředí jako mýcení lesů nebo komerční těžba dřeva. Přesto však byly povoleny projekty na výstavbu golfových hřišť a letovisek, při nichž dojde k odstranění lesů obývaných těmito králíky, protože ochrana speciální přírodní památky zakazuje usmrcení králíka, ale nikoli změnu jeho přirozeného prostředí.\n\nKrálík amamský také čelí velkým hrozbám ze strany predátorů, kteří jsou hlavní příčinou poklesu populace. Na ostrově Amami byla vypuštěna promyka malá (Herpestes javanicus), aby omezila populaci jedovatých hadů, jejichž počty se dramaticky zvýšily.\n\nV červenci 2008 vyfotografovali amamští ochránci přírody divokou kočku, jak nese mrtvolu králíka, což vyústilo v diskusi o lepších způsobech, jak kontrolovat domácí zvířata. Byly provedeny pokusy obnovit stanoviště králíka amamského, ale ten vyžaduje, aby se v jejich těsné blízkosti nacházel jak dospělý, tak mladý les, a dojde-li k obnově mladého lesa, aniž by poblíž byl dospělý les, je nepravděpodobné, že jej tento králík osídlí. Návrh na zachování králíka zahrnuje obnovu přírodních stanovišť a kontrolu populace predátorů. Na jižním konci ostrova Amami jsou dospělé a mladé lesy v rovnováze, z čehož vyplývá, že by se měla chránit právě tato oblast.\n\nV roce 1990 navrhl specialista na zajícovce z Mezinárodního svazu ochrany přírody plán ochrany. V roce 1999 bylo založeno na ostrově Amami Amamské Centrum ochrany přírody ministerstva životního prostředí, které v roce 2004 označilo králíka amamského za ohrožený druh.\n"}
{"id": "1360947", "url": "https://cs.wikipedia.org/wiki?curid=1360947", "title": "Usora", "text": "Usora\n\nUsora (v srbské cyrilici Усора) je řeka v Bosně a Hercegovině. Dlouhá je 82 km.\n\nŘeka pramení u horského masivu Očauš a do řeky Bosny se vlévá u města Doboj. Až po město Teslić je známá podle místního názvu \"Velika Usora\". Tam se do ní vlévá menší \"Mala Usora\", která pramení v podhůří Uzlomace a Borji. Řeka je poměrně prudká, často se rozvodňuje a při povodních dokáže působit poměrně velkou škodu na okolním majetku. Historicky byla vnímána jako zlatonosná řeka. Její hydrologický potenciál je nevyužit (na řece se nenacházejí žádné větší vodní elektrárny). Vodu znečišťuje několik závodů, které se nacházejí na toku řeky, jako je např. chemický závod v Teslići. \n"}
{"id": "1360948", "url": "https://cs.wikipedia.org/wiki?curid=1360948", "title": "Vrbanja", "text": "Vrbanja\n\nVrbanja (v srbské cyrilici Врбања) je řeka v Bosně a Hercegovině. Dlouhá je 85 km.\n\nŘeka pramení v pohoří Vlašić nad vesnicí Pilipovina v nadmořské výšce 1530 metrů. Poté protéká přes vesnice Kruševo Brdo, Šiprage, Vrbanjce, město Kotor-Varoš, Zabrđe, Čelinac a obec Vrbanja. U Banja Luky se vlévá do řeky Vrbas. Při své několik desítek kilometrů dlouhé pouti překonává výškový rozdíl 1356 metrů. \n\nÚdolí řeky bylo v dobách existence Rakousko-Uherska místem pro výstavbu několika úzkokolejných železničních tratí. Sloužily především pro svoz dřeva a některých dalších přírodních zdrojů. Údolím Vrbanji dnes vede silnice regionálního významu která spojuje města Banja Luka, Kotor-Varoš, Maslovare, Teslić a Doboj. \n"}
{"id": "1360949", "url": "https://cs.wikipedia.org/wiki?curid=1360949", "title": "Krivaja", "text": "Krivaja\n\nKrivaja (v srbské cyrilici Криваја) je řeka v Bosně a Hercegovině. Dlouhá je cca 70 km.\n\nŘeka vzniká soutokem menších řek Bioštica a Stupačnica ve městě Olovo. Protéká vesnicemi Boganovići, Cunista, Vozuća, Brezik a Kovači. Do řeky Bosny se vlévá jako její pravý přítok u obce Zavidovići. Známá je jako turistický cíl a v letních měsících slouží často pro rafting. Podle řeky byla také nazývána středověká župa Krivaja. Jediným pravým přítokem řeky je Mala Maoča, levými přítoky jsou Orlja a Vojnica.\n"}
{"id": "1360950", "url": "https://cs.wikipedia.org/wiki?curid=1360950", "title": "Ukrina", "text": "Ukrina\n\nUkrina (v srbské cyrilici Укрина) je řeka v Bosně a Hercegovině. Dlouhá je 120 km. Řeka je pravým přítokem Sávy, do které se vlévá mezi ústími Bosny a Vrbasu. Její povodí má rozlohu 1520 km. Řeka vzniká soutokem Veliké Ukriny (dlouhé 53 km) a Malé Ukriny (dlouhé 37 km). \n\nZhruba 10 km před ústím řeky do Sávy se na Ukrině nachází město Derventa, které je jediným větším sídlem, kterým řeka protéká.\n"}
{"id": "1360951", "url": "https://cs.wikipedia.org/wiki?curid=1360951", "title": "Konstal 114Na", "text": "Konstal 114Na\n\nKonstal 114Na je verze polské tramvaje Konstal 112N se středním nízkopodlažním článkem. Vozy 114Na byly vyráběny v roce 1997 firmou Alstom Konstal v Chořově. Celkem byly vyrobeny dva kusy, všechny z nich byly dodány do Gdaňsku.\n\nKonstal 114Na konstrukčně vychází z původní verze 112N. Jedná se o jednosměrný motorový tramvajový vůz, který je usazen na čtyřech dvounápravových podvozcích (každá náprava je hnací). Každou nápravu pohání jeden trakční motor s výkonem 41,5 kW. Karoserie tramvaje se skládá ze tří článků, které jsou spojeny klouby a přechodovými měchy, jež se nachází nad středními podvozky. Nejvýraznější změnou oproti typu 112N je střední článek, který je nízkopodlažní. Podlaha vozidla se nachází ve výšce 890 mm na temenem kolejnice, spojení s nízkopodlažní částí (340 mm nad TK) zajišťují tři schody. Řidičova kabina je uzavřená a oddělená od salónu. Čalouněné sedačky pro cestující jsou umístěny 1+1. Tramvaj 114Na je vybavena elektrickou výzbrojí s GTO tyristory. Proud je z trolejového vedení odebírán polopantografem. Vozidla jsou upravena pro normální rozchod kolejí 1435 mm.\n\nV roce 1997 byly vyrobeny celkem 2 vozy 114Na. Oba byly dodány do Gdaňsku.\n"}
{"id": "1360952", "url": "https://cs.wikipedia.org/wiki?curid=1360952", "title": "Dražického náměstí", "text": "Dražického náměstí\n\nDražického náměstí se nachází u Karlova mostu na Malé Straně v Praze 1 a nazváno je podle významného pražského biskupa Jana IV. z Dražic (1301–1343). Malostranská mostecká věž zabírá jižní část náměstí, které obklopují ulice:\n\nOd 14. století byl prostor náměstí součást biskupského dvora, v 17. století měl název „Uhelniště“ podle trhu s dřevěným uhlím. Od roku 1887 má současný název Dražického náměstí. Je tu významná technická památka \"kandelábr\" – čtyřramenný stožár veřejného plynového osvětlení, které v Praze používali od 19. století. Další zachované kandelábry jsou osmiramenné na Hradčanském náměstí a v Loretánské ulici.\n\n"}
{"id": "1360953", "url": "https://cs.wikipedia.org/wiki?curid=1360953", "title": "Maine-Anjou", "text": "Maine-Anjou\n\nMaine-Anjou je francouzské plemeno domácího skotu, je rozšířené především v Pays de la Loire, což je region v severní Francii. Plemeno vzniklo v 19. století v regionu Pays de la Loire z překřížení místních plemen. Později bylo převezeno do Anglie a tam bylo nazváno Durham-Mancelle. Po celé francii se toto plemeno rozšířilo až v roce 2004. Jméno Maine-Anjou je podle údolí řek Maineu a Anjou a u plemene přetrvalo dodnes. Dříve to bylo plemeno s kombinovanou užitkovostí, ale dnes je to převážně masné plemeno.\n\nPlemeno Maine-Anjou vzniklo v 19. století a později se začalo chovat na větších statcích v provincii Maine. Poté se začalo křížit s anglickým skotem plemene shorthorn. Záměr tohoto křížení byl zvýšit jatečnou výtěžnost u plemene shorthorn. První plemenná kniha plemene Maine-Anjou byla založena v roce 1908. V roce 1970 bylo maso plemene Maine-Anjou vyhlášené po celé Francii. Po roce 1970 došlo k nedostatku plemenných býků tohoto plemene, a proto byl chov plemene omezen. Stáda, která přetrvala, začala být křížena převážně s francouzskými masnými plemeny skotu. Díky tomuto křížení zanikla kombinovaná užitkovost plemene a nahradila ji masná užitkovost. V roce 1975 bylo zaregistrováno do plemenné knihy 60 000 kusů dobytka tohoto plemene, 90 % dobytka se nacházelo v regionu Pays de la Loire. \nMaine-Anjou bylo původně plemeno s kombinovanou užitkovostí, ale dnes je to plemeno s masnou užitkovostí. Hmotnost samce je 1000–1500 kg a hmotnost samice je 850–1000 kg. Je to skot velkého tělesného rámce. Zbarvení plemene je převážně hnědé, ale na těle se objevují bílé fleky.\n\nPorody u tohoto plemene bývají těžší, protože telata dosahují hmotnosti až 52 kg. Cca 57 % procent porodů probíhá bez asistence člověka a přibližně 27% s lehkou asistencí. Maine-Anjou je plemeno pastevního skotu. Krávy se telí celoročně, asi 39 % porodů bývá v období únor až duben.\n\nPlemeno se snadno přizpůsobuje přírodním podmínkám, je oblíbené díky své klidné, tiché a učenlivé povaze. U tohoto plemene dominuje dlouhověkost a odolnost proti nemocem. Má velmi kvalitní maso výrazné červené barvy, mramorované, šťavnaté, výrazné a stabilní chuti. Některé chovy se v dnešní době snaží opět obnovit kombinovanou užitkovost. Na světě je chováno cca 70 000 kusů dobytka.\n\n"}
{"id": "1360955", "url": "https://cs.wikipedia.org/wiki?curid=1360955", "title": "Rakovina (rozcestník)", "text": "Rakovina (rozcestník)\n\nRakovina může kromě základního významu označovat:\n\n\n\n"}
{"id": "1360958", "url": "https://cs.wikipedia.org/wiki?curid=1360958", "title": "Lie to Me (píseň)", "text": "Lie to Me (píseň)\n\n„Lie to Me“ je píseň českého zpěváka a textaře Mikolase Josefa. Byla nezávisle vydána 19. listopadu 2017 jako jeho v pořadí čtvrtý singl. Autorem a producentem skladby je sám Josef, stejně tak videoklipu, při jehož natáčení se ujal režie. Skladba kombinuje prvky popu, R&B, hip hopu a funku.\n\nV roce 2018 byla skladba díky hlasům diváků a mezinárodní odborné poroty vybrána, aby reprezentovala Českou republiku na 63. ročníku Eurovision Song Contest v portugalském Lisabonu. Mikolas Josef s ní skončil na šestém místě, což představuje dosavadně nejlepší výsledek Česka v této soutěži.\n\nPočátkem ledna 2018 byl Mikolas Josef představen jako jeden z šesti finálních účastníků českého národního kola \"Eurovision Song CZ\" připravovaného Českou televizí, ve kterém následně na základě hlasů diváků a mezinárodní odborné poroty zvítězil se ziskem 68 z 80 možných bodů a se svou písní „Lie to Me“ se tak stal reprezentantem České republiky na 63. ročníku Eurovision Song Contest v Lisabonu. Výsledky hlasování byly uveřejněny 29. ledna, tedy ve stejný den, kdy bylo oznámeno, že český reprezentant v Lisabonu vystoupí v prvním semifinále 8. května.\n\nMikolas Josef se s touto písní v prvním semifinále Eurovision v portugalském Lisabonu umístil na třetím místě z devatenácti. Postoupil tak jako druhý Čech v historii do finále soutěže, ve kterém skončil šestý, což představuje dosavadně nejlepší výsledek Česka v této soutěži. Celkem se Eurovision v roce 2018 účastnilo 43 států.\n\nAutorem a producentem skladby je Mikolas Josef, koproducentem v oblasti masteringu pak Nikodem Milewski.\n\n"}
{"id": "1360959", "url": "https://cs.wikipedia.org/wiki?curid=1360959", "title": "SLG rezoluce", "text": "SLG rezoluce\n\nSLG rezoluce (Selective Linear General) je v logice rozšířená rezoluce konvergující pro všechny logické programy s negací operující na uzavřených literálech. Jedná se o rozšíření rezoluce používané Prologem, která se ovšem může zacyklit (neboť Prolog vyhodnocuje rekurzivně zleva), kdežto SLG rezoluce vždy konverguje.\n\nPříkladem je definice symetrického predikátu \"hraničí s\": \"borders(X,Y) :- borders_as(X, Y). borders(X,Y) :- borders_as(Y, X).\"\n"}
{"id": "1360961", "url": "https://cs.wikipedia.org/wiki?curid=1360961", "title": "Kamýk (letohrádek)", "text": "Kamýk (letohrádek)\n\nKamýk je zřícenina letohrádku na okraji Oseku v okrese Rokycany. Postaven byl nejspíše v první polovině osmnáctého století jako součást krajinářského parku oseckého zámku. Spolu s pozůstatky parku a židovským hřbitovem je chráněn jako kulturní památka ČR.\n\nStavitel letohrádku není znám. Podle rozboru stavebních detailů budova vznikla zřejmě z období 1720–1740, a jeho staviteli tak byli nejspíše Nosticové, kterým patřil osecký zámek. Pravděpodobným architektem byl plzeňský Jakub Auguston. V roce 1698 zámek získal Ferdinand Leopold Nostic, po kterém panství převzal syn Václav. Václav se ovšem velmi zadlužil, a věřitelé statek roku 1734 prodali Šternberkům, za nichž je vybudování letohrádku méně pravděpodobné (podle Miloslava Bělohlávka Šternberkové Osek koupili až v roce 1758). V roce 1774 panství koupila dvorská komora a nevyužívaný letohrádek začal chátrat. V roce 1839 už byl zříceninou.\n\nZ původní obdélné přízemní stavby s rozměry 14 × 10 metrů se dochovaly obě podélné zdi, z nichž v každé se nachází čtyři okna. Budova měla zaoblená nároží, fasády členěné lizénami a stěny zakončené korunní římsou. Okna byla ozdobená složitými omítkovými ornamenty a festony v suprafenestrách.\n"}
{"id": "1360963", "url": "https://cs.wikipedia.org/wiki?curid=1360963", "title": "Diecéze Butrint", "text": "Diecéze Butrint\n\nDiecéze Butrint (, , ) je titulární diecéze římskokatolické církve, založená roku 1933 a pojmenovaná podle starého města Butrint v oblasti Epirus (14 km jižně od dnešního města Saranda v jižní Albánii). Diecéze byla původně založena v 6. století, zanikla v 15. století a bývala sufragannou arcidiecéze nicopolské.\n\n"}
{"id": "1360969", "url": "https://cs.wikipedia.org/wiki?curid=1360969", "title": "Velika Lelija", "text": "Velika Lelija\n\nVelika Lelija ( , 2032 m n. m.) je hora v pohoří Lelija v jihovýchodní části Bosny a Hercegoviny. Nachází se na území opštiny Kalinovik (Republika srbská) asi 7 km jižně od osady Jelašca. Velika Lelija je nejvyšší horou celého pohoří.\n\nNa vrchol lze vystoupit po značené turistické trase z nedalekého města Kalinovik.\n\n"}
{"id": "1360972", "url": "https://cs.wikipedia.org/wiki?curid=1360972", "title": "Lake Bellová", "text": "Lake Bellová\n\nLake Bell (rozená Lake Siegel Bell; * 24. března 1979, New York, USA) je americká herečka, režisérka a scenáristka. Známá je například díky roli ve filmech \"Převrat\", v hlavní roli s Piercem Brosnanem a Owenem Wilsonem, \"Nějak se to komplikuje\" nebo \"Mejdan v Las Vegas\". V originálním znění též dabovala postavu Koule ve filmu \"Tajný život mazlíčků\". Bývá označována za sexuální symbol prvního desetiletí 21. století.\n\nLake Bell, celým jménem Lake Siegel Bell, se narodila 24. března 1979 v New Yorku. Její matka Robin Bell je původem židovka a vlastnila návrhářskou firmu \"Robin Bell Design\", zatímco její otec Harvey Siegel je protestant a developer. Bellová později uvedla, že „vyrůstala v komicky dysfunkční rodině“. Nejdříve studovala na manhattanské dívčí škole Chapin, poté na soukromé Westminster School v Connecticutu. Dospívání prožila na Floridě ve městě Vero Beach. Absolvovala na Skidmore College v Saratoga Springs a následně se přestěhovala do Londýna na Rose Bruford College. Zde se začala naplno věnovat divadlu a působila v množství zdejších divadelních inscenací, jako je například Racek.\n\nKrátce chodila se svým kolegou z filmu \"Hrdost a sláva\", Colinem Farrellem. Od roku 2011 pak byla ve vztahu s umělcem Scottem Campbellem, který je známý především jako tatér hvězd jako jsou Robert Downey Jr., Courtney Love nebo Orlando Bloom. Pár se seznámil během natáčení jedné z epizod druhé řady seriálu \"Jak dobýt Ameriku\", kde Bellová ztvárnila jednu z hlavních postav a na její narozeniny v březnu 2012 se zasnoubili. 1. června 2013 se pak v New Orleans odehrála svatba. Koncem října 2014 se dvojici narodila dcera pojmenovaná Nova a v květnu 2017 i syn Ozgood, zkráceně Ozzi.\n\nPrvní hereckou roli získala v roce 2002 v americkém drama filmu \"Speakeasy\", byla také obsazena do dvou epizod seriálu \"Pohotovost\". Významnější postavu ale poprvé ztvárnila až v roce 2008 v komedii s Cameron Diaz a Ashtonem Kutcherem \"Mejdan v Las Vegas\". Ještě toho roku byla hlavní aktérkou filmu \"Jen přes její mrtvolu\" a byla obsazena ve snímku \"Hrdost a sláva\" jakožto manželka hlavního hrdiny, kterého ztvárnil Colin Farrell. O tři roky později se ve filmu objevila opět společně s Ashtonem Kutcherem, tentokrát v \"Hlavně nezávazně\". Jako jedna z hlavních postav, doktorka Catholomule „Cat“ Black účinkovala v satirickém komediálním seriálu \"Childrens' Hospital\", ve čtvrté sérii též režírovala dvě epizody: \"The Boy with the Pancakes Tattoo\", jako parodii na román \"Muži, kteří nenávidí ženy\", a \"A Kid Walks in to a Hospital\".\n\nV roce 2009 si ve filmu \"Nějak se to komplikuje\" zahrála roli Agness, manželku hlavního hrdinky Jakea (Alec Baldwin). O rok později dabovala v originálním znění čarodějnice v \"\". Hlasovou roli získala i v letech 2014, jako hlas Mony Lisy v \"Dobrodružství pana Peabodyho a Shermana\", a 2016, jako Koule v \"Tajný život mazlíčků\". V letech 2010 až 2011 ztvárnila postavu Rachel Chapmanové v seriálu \"Jak dobýt Ameriku\". O rok později si po boku Kate Bosworthové zahrála v thrilleru \"Black Rock\".\n\nJakožto režisérka, a zároveň i scenáristka, debutovala v roce 2010 svým filmem \"Worst Enemy\". Do hlavní role obsadila Michaelu Watkinsovou, Matta Walshe a Lindsay Sloane. Se Sloanovou se již jako herečka setkala na natáčení \"Jen přes její mrtvolu\" a v roce 2011 i v \"A Good Old Fashioned Orgy\". Naopak pro Watkinsovou se jednalo prakticky o filmový debut, předtím hrála pouze v seriálech. Snímek \"Worst Enemy\" měl premiéru na Sundance Film Festival a později se promítal i na Nantucket Film Festival a dalších filmových festivalech. Roku 2013 natočila další film, tentokrát nejen jako režisérka a scenáristka, ale i jako hlavní hrdinka a producentka. Do filmu s názvem \"Hlas\" obsadila Roba Corddryho, Evu Longoriu, Alexandru Holden a Kena Marina, ale také Michaelu Watkins ze svého předchozího filmu. Měl premiéru opět na Sundance Film Festival.\n\nV roce 2017 byla obsazena do několika filmů, mezi nimi i komedie \"Který je ten pravý?\", kde si zahrála po boku Reese Witherspoonové, a drama \"Trestanec\", v hlavní roli s Nikolajem Coster-Waldau.\n\nBývá považována za sexuální symbol prvního desetiletí 21. století. Americký magazín \"Femme Fatales\"' zařadil mezi jednu z 50. nejvíce sexy žen pro rok 2003: umístila se na 45. místě. Časopis \"Vogue\" ji zase označil za 6. nejlépe oblékanou ženu roku 2007. Na seznamu \"Maxim Hot 100\" za rok 2008 byla na 32. místě, roku 2012 pak ve stejném žebříčku na 44. místě. V roce 2007 se účastnila focení pro \"GQ\", o rok později pak pro \"Marie Claire\". Dále se objevila i v magazínech \"Elle\", \"Maxim\" nebo \"Esquire\", Roku 2011 účinkovala na týdnu módy v Miláně, o dva roky později na newyorském týdnu módy.\n\n"}
{"id": "1360973", "url": "https://cs.wikipedia.org/wiki?curid=1360973", "title": "Ranking", "text": "Ranking\n\nRanking je dlouhodobým žebříčkem v orientačním běhu pro závody jednotlivců v kategori mužů a v kategorii žen. Je zaveden ve více zemích, každá země má však svá pravidla. Pro účely celosvětového srovnání je počítán i celosvětový Ranking.\n\nCelosvětový IOF World Ranking zastřešuje Mezinárodní federace orientačního běhu a dělí se na lesní a sprintové disciplíny. Je počítán ze závodů do něj předem zařazených a pořádaných v rámci jednotlivých členských svazů. Zpravidla se jedná o 3 závody v jedné zemi během jednoho kalendářního roku a tyto závody musí být otevřeny i pro zahraniční účastníky. Jde zpravidla o významnější domácí závody.\n\nJe zaveden např. v těchto zemích:\n\nV Česku Ranking zastřešuje ČSOS a byl zaveden v roce 1999 po skandinávském vzoru. Podle pořadí v Rankingu probíhá zařazení závodníků do jednotlivých výkonnostních kategorií na jednotlivých závodech a slouží také jako postupový klíč na některé disciplíny Mistrovství ČR.\n\nDo Rankingu jsou zařazeni všichni závodníci zaregistrovaní v souladu s registračním a přestupním řádem ČSOS. Body do Rankingu pak lze získat na cca 200 závodech ročně, přičemž bodové hodnocení je odvislé od kvality startujících závodníků a koeficientu závodu. Výpočet zisku bodů probíhá z rankingových bodů jednotlivých závodníků, dále do výpočtu vstupuje zmíněný koeficient závodu (mistrovství mají vyšší koeficient než oblastní závody) a ztráta za průměrným časem prvních tří závodníků dané kategorie.\n\nRanking je počítán vždy po skončení daného měsíce za posledních 12 kalendářních měsíců. K 31. 12. daného roku je pak vydáno finální pořadí za daný rok (viz tabulky vítězek a vítězů níže).\n\nV letech 1999 až 2016 bylo každému závodníkovi počítáno 10 nejlepších závodů za posledních 12 měsíců, od roku 2017 byl snížen počet započítávaných závodů na 8 z důvodu větší objektivity (pro reprezentanty startující v zahraničí je problém mít dostatečný počet závodů). Do budoucna nejsou vyloučeny další změny, např. rozlišení na \"lesní\" a \"sprintové\" závody, jak navrhují někteří závodníci či jak ukazují mezinárodní zkušenosti .\n\n\n"}
{"id": "1360974", "url": "https://cs.wikipedia.org/wiki?curid=1360974", "title": "Taršíš", "text": "Taršíš\n\nTaršíš () je město popisované v Bibli na několika místech, nejvýrazněji však v knize Jonášově. V příběhu s prorokem Jonášem figuruje jako místo daleko \"od Hospodina\", ale z textu samého není možné určit, jakým směrem leželo. Vysvětlení Samuela Bocharta je, že Jonáš, který má prorokovat ve městě Ninive v Mezopotámii, prchá před Hospodinem na lodi směrem na západ do Španělského Taršíše, tedy na opačnou světovou stranu, než je Ninive vůči Jafě. Jako by na tehdejší druhý konec světa. \n\nVzhledem k umístění „za mořem“ a „daleko“ může být Taršíš totožný s oblastí obývanou národem Tartessů, tedy přibližně současným místem španělského města Cádiz. Pro tuto variantu hovoří i etymologická podobnost. Někdy bývá ale také ztotožňován se Sardinií či Velkou Británií.\n\nProblém je, že zcela stejný hebrejský název Taršíš (תרשיש) nese i námořní přístav v Turecku, který je známý spíše jako Tarsus, rodiště sv. apoštola Pavla. Spojení Taršíše se Španělskem pochází až z roku 1646 od francouzského protestantského pastora Samuela Bocharta. Je pravděpodobnější, že Jonáš neplul napříč celým Středozemním mořem, ale spíše jen z dnešního izraelského Tel Avivu (Jaffa) do dnešního tureckého Mersinu (Tarsus, Taršíš), což představuje přibližně 550 km (297 námořních mil). I za velmi příznivého počasí to byla cesta pro tehdejší obchodní lodě na dva týdny. Tedy přesná lokalizace Jonášova Taršíše stále zůstává hádankou.\n\nPodle biblických údajů o dočasné úzké spolupráci mezi izraelským vládcem Šalamounem a sidónsko - tyrským králem Chíramem byly fénické obchodní lodě každého třetího roku po důkladné přípravě vysílány na dalekou plavbu do okolí jihošpanělského Tartéssa (severně od Cádizu), dále i na delší plavby Rudým mořem. Jejím úkolem byl dovoz drahých kovů a dalších surovin pro fénickou řemeslnou výrobu a také pávů a opic jako exotickou okrasu pro panovnický dvůr.O fénickém obchodování je psáno v Bibli v 27. kapitole Knihy Ezechielovy: kupci se vrátili z Taršíše na trhy v Týru se stříbrem, železem, cínem a olovem.\n\nNejstarší fénické kolonie byly založeny v jihošpanělské oblasti Tartessa, která je bohatá na kovy.\n\nPro mnoho historiků byl Jonášův Taršíš totožný s Tartéssem. Po lingvistickém a archiologickém výzkumu byla tato domněnka odmítnuta. Poprvé se jméno Tartéssos objevuje v básni řeckého lyrického básníka Stésichora, který žil mezi 7. a 6. stoletím př. n. l. Geograf Strabón (63/64 př. n. l. – 24 n. l.) napsal v době Augustovy vlády (63 př. n. l. – 14 n. l.), že město Tartéssos si vypůjčilo jméno od řeky Tartesso se stříbrnými žílami. Tato řeka protékala naproti městu Gadiru (Cadixu, Cádizu). Prosperující město se mělo zdvíhat na zemi mezi dvěma rameny řeky.\n\nVe 4. st. n. l. Rufius Festus Avienus ve své básni De ora maritima popsal detailně město a krajinu v jeho okolí podle staré punské mapy (portolanu) ze 6. st. př. n. l. Podle Aviena se Tartéssos nacházel čtyři dny pochodu od povodí Taja a pět dní od fénické kolonie \"Mainaka\" (dnešní Málaga), poblíž Gibraltaru. Tartéssos se zdvíhal na ostrůvku v stejnojmenném zálivu, do něhož se vlévaly vody řeky, která omývala jeho hradby, poté co překročila jezero Ligustino.\n\nArcheologové podnikli četné vykopávky v průběhu posledních desetiletí na dolním toku řeky Guadalquiviru a lokalizovali antický Tartéssos. Na základě dlouhých výzkumů rekonstruovali dějiny tohoto města. Starý Tartéssos byl ztotožněn s dnešním městem Huelva, nacházejícím se uprostřed atlantského pobřeží Andalusie. Město Huelva je na soutoku dvou řek Tinta a Odielu, mezi nimiž se rozkládá ostrov Saltes. Za Huelvou se rozkládá oblast povrchových dolů, na prvním místě to byla těžba cínu. Předpokládá se, že město Tarséssos zažilo svůj vrcholný kulturní vzestup v 10. st. př. n. l. a zachovalo si prvenství na Ibérském poloostrově až do vylodění Féničanů. V prvním období se jednalo o obchodné styky, ale během intenzivní foinické kolonizace jihošpanělského pobřeží v 8. st. př. n. l. se celá oblast dostala do sféry vlivu sidónsko-tyrské aristokracie. V 6. st. př. n. l. Féničany vystřídali Punové. Na konci 5. st. př. n. l. byla moc města Tartéssos, které dříve ekonomicky ovládalo celou dolní oblast Guadalquiviru, velice oslabena. Tartéssos bylo velké antické hornické město a jeho bohatství plynulo z těžby kovů, produkce surovin a prodeji řemeslných a uměleckých výrobků. Ve Villeně u Allicante byl objeven poklad z 8. st. př. n. l., který zahrnuje pětašedesát předmětů z masivního zlata či ze zlatých destiček (náramky, misky, pohárky z tepaného zlata, lahvičky) a několik železných předmětů. Také iberské sochařství bylo na vysoké úrovni. V Archeologickém muzeu v Madridu je umístěna pohřební busta ženy pojmenována podle místa svého nálezu: Dáma z Elche (5 – 4 st. př. n. l. ). Dáma z Elche má propracovaný účes a okázalý šat (typické pro iberské sochařství).\n\n\n"}
{"id": "1360975", "url": "https://cs.wikipedia.org/wiki?curid=1360975", "title": "Konec stalinismu v Čechách", "text": "Konec stalinismu v Čechách\n\nKonec stalinismu v Čechách je krátký nezávislý animovaný film z roku 1990. Jedná se o surrealistický film, jehož režisér Jan Švankmajer byl popsán v \"New York Times\" jako \"Jeden z nejvíce vizionářských surrealistů světa kinematografie\".\n\nFilm je známý jako \"The Death of Stalinism in Bohemia\" ve Spojeném království, \"Der Tod des Stalinismus in Böhmen\" v Německu a \"Koniec stalinizmu w Czechach\" v Polsku.\n\nStalinova busta položená na operačním stole je otevřena, což vede k animované sekvenci, která líčí československé dějiny od roku 1948, kdy převzali moc komunisté, do roku 1989, kdy proběhla Sametová revoluce. K úplnému pochopení filmu je potřeba znát historický kontext.\n\nNa webové stránce Mubi je film ohodnocen čtyřmi hvězdičkami.\n\nFilmová kritička Janet Maslinová z \"New York Times\" popsala film jako \"nádhernou, krátkou, komickou a krkolomnou satiru\".\n\nV roce 1990 získal film Zlatého Medvěda naBerlínském mezinárodním filmovém festivalu.\n\nPřesné datum vydání filmu je ve Spojeném království neznámé. V roce 2006 byl film uveden na Berlínském mezinárodním festivalu krátkých filmů, dále byl film uveden na filmových festivalech Cottbus Film Festival v roce 2008 a Jeden svět v roce 2009.\n\n"}
{"id": "1360976", "url": "https://cs.wikipedia.org/wiki?curid=1360976", "title": "Samaná", "text": "Samaná\n\nSamaná je poloostrov na severovýchodě ostrova Hispaniola, tvořící stejnojmennou provincii Dominikánské republiky. Je 40 km dlouhý a 15 km široký, žije na něm okolo 140 000 obyvatel, největším městem je Santa Bárbara de Samaná. Středem poloostrova prochází horské pásmo dosahující nadmořské výšky 650 metrů pokryté tropickým pralesem, pobřeží je lemováno písčitými plážemi. Pěstuje se palma kokosová. Při pobřeží leží řada ostrůvků, jako je Cayo Levantado. Poloostrov patří k hlavním turistickým destinacím Dominikánské republiky, je dosažitelný z vnitrozemí silnicí DR–5, nachází se zde také mezinárodní letiště Samaná El Catey a přístav Las Galeras. Návštěvníci se mohou věnovat koupání, potápění, pozorování keporkaků nebo výletům do krasové oblasti Los Haitises a k vodopádu El Limón.\n\n"}
{"id": "1360988", "url": "https://cs.wikipedia.org/wiki?curid=1360988", "title": "Vrbno pod Pradědem (zámek)", "text": "Vrbno pod Pradědem (zámek)\n\nZámek Grohmann se nachází na Husova č.p. 154 ve Vrbně pod Pradědem v okrese Bruntál. Zámek byl zapsán do státního seznamu památek před rokem 1988.\n\nBarokní zámek byl postaven v 17. století pány z Vrbna. Zámek odkoupil podnikatel Ferdinand Rössler (1774–1838), který zámek nechal přestavět v empírovém slohu. V roce 1821 přenechal zámek své neteři a schovance Amálii, která v roce 1818 se vdala za Johanna Josefa Grohmanna (1792–1873). Zámek byl upravován pro potřeby rodiny. V roce 1948 byl zámek Grohmannů znárodněn. V zámku žilo několik rodin, pak jej převzal závod lisoven umělých hmot ve Vrbně a zřídil v zámku internát pro své učně. Dalším vlastníkem bylo zemědělské družstvo z Vrbátek, které v zámek zrekonstruovalo a provozovalo zde rekreační středisko. Po roce 1989 zámek vystřídal několik majitelů. V roce 2012 byl zámek opraven do historické podoby a slouží jako ubytovací zařízení s restaurací.\n\nKomplex obdélných zděných patrových budov se nachází v ohrazeném zámeckém parku v intravilánu obce. K hlavní stavbě ze 17. století byly postupně přistavovány další budovy, které byly stavěny v samostatném barokním a empírovém slohu. Komplex tvoří čtyři samostatné budovy (křídla), které se dotýkají v rozích, jsou postaveny kolem obdélníkového dvora. Hlavní budova je sedmiosá a tříosá, v lichoběžníkovém štítu dvojice oken. Fasáda členěná patrovou a okenní římsou. Okna obdélná se štukovými šambránami s ušima. Budova je ukončena mansardovou střechou krytá břidlicí. Ve střední ose je vstup s obdélným portálem s půlkruhovým záklenkem. Nad portálem malý balkonek podpírán dvěma toskánskými pilíři. V mansardové střeše v dolní části jsou tři vikýře, v horní jsou malá okna.\n\nLevé křídlo pětiosé s okny v plochém rámu. Fasáda členěna profilovanou korunní římsou a plochou kordovou římsou. V ose delší strany je vstup se segmentovým záklenkem. Střecha valbová.\n\nZadní křídlo pětiosé, přízemní část členěna pásovou rustikou. Okna rámována kanelovanými pilastry s konzolovými hlavicemi, které nesou přímou nadokenní římsu. V přízemí jsou dvě široká garážová vrata.\n\nPravé křídlo je desetiosé, ploché šambrány kolem oken. V přízemí vstup do sklepení a vchod do budovy. Mezi hlavním a levým křídlem je vjezd do dvora. V nádvoří jsou budovy propojeny prosklenou pavlačí nesenou na železných podpěrách. Z pavlače jsou vstupy do obytných místností.\n\nPark umístěný při vjezdu do obce má tvar obdélníka v jehož středu se nachází zámek. Původní hlavní přístup byl koncipován centrálně alejí lip. Park je ohraničen kamennou zdí, drátěným plotem a vodotečí. Pro vjezd a vstup slouží kamenná brána s kovanou mříží a branka. V roce 2013 park prošel obnovou.\n"}
{"id": "1360990", "url": "https://cs.wikipedia.org/wiki?curid=1360990", "title": "Laurie Lee", "text": "Laurie Lee\n\nLaurie Lee, celým jménem Laurence Edward Alan Lee, (26. června 1914 – 13. května 1997) byl anglický básník a romanopisec.\n\nNarodil se roku 1914 ve městě Stroud na jihozápadě Anglie. Od roku 1917 žil s rodiči v nedaleké vesnici Slad. Jeho starším bratrem byl režisér Jack Lee. Ve svých dvanácti letech začal Lee docházet na chlapeckou školu ve Stroudu, kterou v patnácti opustil. Následně začal pracovat jako poslíček pro místního účetního. Později pracoval jako úředník, ale také jako stavební dělník. Po dobu jednoho roku žil v Londýně a roku 1935 odešel do španělského města Vigo. Následně cestoval po Španělsku. Později odešel zpět do rodné země, ale již roku 1937 se jako člen interbrigády vrátil do Španělska. Kvůli epilepsii však činnost v brigádě ukončil. Básně zpočátku publikoval v různých periodikách. Svou první básnickou sbírku, nazvanou \"The Sun My Monument\", publikoval v roce 1944. Rovněž psal cestopisy, povídky a rozhlasové hry. V roce 1959 vydal první knihu ze své autobiografické trilogie. Po této knize, která dostala název \"Cider with Rosie\", následovaly ještě knihy \"As I Walked Out One Midsummer Morning\" (1969) a \"A Moment of War\" (1991). Zemřel ve Sladu ve věku 82 let. Pochován byl na místním hřbitově.\n\nVelšský hudebník a skladatel John Cale zhudebnil roku 1961, ještě coby student, dvě z jeho básní pro kontratenorový hlas.\n\n"}
{"id": "1360992", "url": "https://cs.wikipedia.org/wiki?curid=1360992", "title": "Podložka", "text": "Podložka\n\nFilip Martinovský\n\nPodložka je spojovací součástka, která má nejčastěji tvar disku s kruhovým otvorem uprostřed. Tvoří součást rozebíratelného šroubového spoje, vkládá se pod hlavu šroubu (popř. nýtu nebo vrutu) nebo pod matici, slouží k lepšímu rozložení tlaku a brání tak poškození spojovaného materiálu, v některých případech je také jejím účelem zajistit spoj před uvolněním. Bývá vyrobena z oceli (často pozinkované či korozivzdorné), mosazi, hliníku, silikonu, pryže nebo slídy. Rozměry podložek jsou stanoveny normami, například ČSN či DIN.\n\n\n\n"}
{"id": "1360999", "url": "https://cs.wikipedia.org/wiki?curid=1360999", "title": "Synagoga (Luže)", "text": "Synagoga (Luže)\n\nSynagoga se nalézá v Jeronýmově ulici v Luži. Byla postavená v roce 1780 náhradou za starší synagogu z roku 1612. Je chráněna jako kulturní památka.\n\nByla postavena v roce 1780 uprostřed židovského ghetta, zprava k ní přiléhal domek šámese. Nejméně dvakrát prošla rozsáhlejší přestavbou. Poslední stavební úpravy proběhly ve 30. letech 20. století. Bohoslužby se zde konaly do začátku 2. světové války. Pak byla využívána jako sklad, poté jako sušárna koží. V roce 1998 byla navrácena Židovské náboženské obci v Praze, prošla rekonstrukcí, při které proběhl i historický průzkum. Dochovala se vnitřní výmalba a původní inventář, klasicistní aron ha-kodeš, středová zděná bima zachovalá i s částí mříže, kované svícny, lustr. Na půdě byla nalezena neporušená geniza, která je uložena v depozitáři Židovského muzea v Praze. Budova po rekonstrukci slouží kulturním účelům.\n\nTóra z lužské synagogy, pocházející z roku 1890, se ocitla v Židovskému ústředním museu v Praze, odkud byla v šedesátých letech prodána do Londýna, aby se skončila v Pensylvánii, kde je v užívání dosud.\n\nAsi 1300 metrů severovýchodně od náměstí, na kraji lesa v blízkosti zemědělského areálu, leží židovský hřbitov, založený údajně v polovině 17. století.\n\n\n"}
{"id": "1361002", "url": "https://cs.wikipedia.org/wiki?curid=1361002", "title": "David Honzík", "text": "David Honzík\n\nDavid Honzík (* 9. srpna 1993 Milevsko) je český lední hokejista hrající na pozici brankáře.\n\nMládežnická léta strávil v mužstvu Karlových Varů a patřil i do mládežnických reprezentačních výběrů České republiky. Po sezóně 2009/2010 opustil svou rodnou zemi a od nového ročníku nastupoval za Victoriaville Tigres v severoamerické Quebec Major Junior Hockey League (QMJHL). Zde vydržel dva roky a po nich se před sezónou přestěhoval do klubu Cape Breton Screaming Eagles, hrajícího stejnou soutěž. Následně se vrátil zpět do České republiky. Ročník 2013/2014 strávil mezi juniory klubu Energie Karlovy Vary, kteří hráli mezinárodní Mládežnickou hokejovou ligu (MHL). Další ročník už hrál mezi chlapy, a sice v klubu HC Baník Sokolov, kde hostoval z Karlových Varů. Následující sezónu (2015/2016) strávil na hostování v jihlavské Dukle. Během ročníku 2016/2017 již nastupoval pouze za Karlovy Vary. Po sezóně ale klub sestoupil do nižší soutěže a Honzík změnil působiště, když pro nový ročník podepsal smlouvu se Spartou Praha. Během sezóny ale přešel na hostování do Slavie Praha.\n\nV roce 2011 Honzíka ve třetím kole jako celkově 71. draftoval tým Vancouver Canucks, hrající severoamerickou Národní hokejovou ligu (NHL).\n"}
{"id": "1361016", "url": "https://cs.wikipedia.org/wiki?curid=1361016", "title": "Gareth Sager", "text": "Gareth Sager\n\nGareth Sager (* 1960) je skotský hudebník (multiinstrumentalista), hrající na kytaru, klávesové nástroje, klarinet a saxofon, a hudební skladatel. Na klavír začal hrát ve věku pěti let. Později se začal zajímat o avantgardní skladatele, jako byli Karlheinz Stockhausen a John Cage. Koncem sedmdesátých a počátkem osmdesátých let byl členem skupiny The Pop Group. Následně působil v kapele Rip Rig + Panic. Po vydání tří alb se kapela přetransformovala v Float Up CP a vydala jedno další album. V letech 1987 až 1989 hrál v kapele Head. Rovněž vystupoval s básníkem Jockem Scotem, s nímž také nahrál desku \"The Caledonian Blues\" (2006). V roce 2009 vydal sólové album \"Slack Slack Music\". Od roku 2010 vystupuje a nahrává s obnovenou skupinou The Pop Group. V říjnu 2017 vydal sólové klavírní album \"88 Tuned Dreams\". Své nahrávky také vydával pod jménem C.C. Sager.\n\n"}
{"id": "1361032", "url": "https://cs.wikipedia.org/wiki?curid=1361032", "title": "Fara v Řevnicích", "text": "Fara v Řevnicích\n\nFara v Řevnicích na náměstí Jiřího z Poděbrad čp.20 je secesní stavbou s novobarokními prvky, postavenou v letech 1904-05 podle plánů významného architekta Eduarda Sochora, který žil a působil v Řevnicích řadu let. Je chráněna jako kulturní památka České republiky.\n\nPůvodní fara stála na pozemku sousedícím z východní strany s nynější farskou zahradou. V 17. století již byla ve špatném stavu a faráři nadále bydleli na zámku v Dobřichovicích. Řevnická farnost v té době zahrnovala kromě Řevnic a Dobřichovic též Lety, Karlík, Vonoklasy, Hlásnou Třebaň a Zadní Třebaň. Po vybudování nové fary byla farnost také rozdělena – součástí řevnické farnosti zůstala pouze Zadní Třebaň. Řád křižovníků s červenou hvězdou, který farnost spravoval, nechal postavit faru na vlastní útraty. Byla slavnostně otevřena 30. července 1905. Svému účelu sloužila do r. 1966, kdy byla církvi zabavena Místním národním výborem, který si zde udělal své sídlo. V rámci restitucí získala římskokatolická církev v roce 1991 budovu zpět.\n\nFara se nachází na jižní straně náměstí Jiřího z Poděbrad při vyústění Pražské ulice, poblíž kostela sv. Mořice. Je to jednopatrová budova lichoběžníkového půdorysu s mansardovou střechou. Stojí v přední části menšího dvora, na nějž navazuje zahrada. Na straně do náměstí uzavírá areál krátká ohradní zeď s branou a menší brankou. Průčelí secesní stavby zdobí novobarokní ornamentální prvky. Nad vchodem je socha Krista dobrého pastýře a znak řádu křižovníků s červenou hvězdou.\n"}
{"id": "1361033", "url": "https://cs.wikipedia.org/wiki?curid=1361033", "title": "Rumunská volejbalová reprezentace mužů", "text": "Rumunská volejbalová reprezentace mužů\n\nRumunská volejbalová reprezentace mužů reprezentuje Rumunsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361039", "url": "https://cs.wikipedia.org/wiki?curid=1361039", "title": "Kostel Nejsvětější Trojice (Fořt)", "text": "Kostel Nejsvětější Trojice (Fořt)\n\nKostel Nejsvětější Trojice ve Fořtu je barokní římskokatolický kostel v městysi Černý Důl, v části Fořt. Patří do farnosti (děkanství) v Hostinném.\n\nKostel je chráněn jako kulturní památka.\n\nNa místě dnešního kostela byl roku 1606 z iniciativy patrona Jana Kryštofa z Valdštejna vystavěn dřevěný luterský kostel. Vysvěcen byl 13. listopadu 1606. Po zničení tohoto kostela byl roku 1775 vystavěn současný barokní kostel. Hlavní oltář je z roku 1780. Kostel byl obnoven na počátku 20. století, od konce druhé světové války chátrá. \n\nJedná se o jednolodní kostel s obdélnou lodí i presbytářem. Hranolová věž je v západním průčelí. Na jižní straně presbytáře je sakristie s oratoří. Loď je zaklenuta valeně s lunetami, závěr presbytáře je zaklenut konchou. Zařízení je rokokové a klasicistní. \n\nU epištolní strany při vstupu do kostela se nachází kamenný krucifix ze světlého pískovce.\n"}
{"id": "1361045", "url": "https://cs.wikipedia.org/wiki?curid=1361045", "title": "Český lev 2017", "text": "Český lev 2017\n\nČeský lev 2017 byl 25. ročník cen České filmové a televizní akademie Český lev. Slavnostní ceremoniál vyhlášení cen se uskutečnil v sobotu 10. března 2018 v pražském Rudolfinu. Dramaturgem večera byl David Ondříček. V přímém přenosu jej vysílala Česká televize na programu ČT1.\nSošky Českých lvů dostaly v tomto ročníku novou podobu.\n\nPřed začátkem samotného předávání cen přečetl režisér Jan Svěrák na jevišti text nazvaný Pět vět na obranu České televize, který reagoval na slovní útok prezidenta Miloše Zemana vůči veřejnoprávním médiím v jeho inauguračním projevu proneseném dva dny předtím. Podobně se ve svých projevech následně vyjádřili také někteří z vystupujících, např. Olga Sommerová či Marek Najbrt. Další reagovali rovněž na aktuální události na Slovensku, kde po vraždě novináře Jána Kuciaka probíhaly občanské protesty. Petiční archy k výzvě Pět vět na obranu České televize v průběhu večera podepsalo 370 hostů.\n\n\n\n\n\n\n\n\n\n\n\n\n\n\n\n\n\n\n\n\"nestatutární cena\"\n\n\"nestatutární cena\"\n\n\"nestatutární cena\"\n"}
{"id": "1361048", "url": "https://cs.wikipedia.org/wiki?curid=1361048", "title": "Kostel svatého Mořice (Řevnice)", "text": "Kostel svatého Mořice (Řevnice)\n\nKostel svatého Mořice v Řevnicích je barokní stavba z 18. století, obklopená malým hřbitovem. Areál zahrnující též márnici, dva kříže na hřbitově a sochu sv. Jana Nepomuckého před ohradní zdí je chráněn jako kulturní památka České republiky. \n\nV pramenech bývá uváděn také jako kostel svatého Mauritia (Mořice), příp. jako kostel Panny Marie Nanabevzaté a sv. Mauritia (s dvojím zasvěcením). \n\nPředchůdcem dnešního kostela byl nejspíše románský kostel, který je poprvé zmiňován roku 1253, kdy ho král Václav I. postoupil rytířskému řádu křižovníků s červenou hvězdou. V jeho blízkosti stával ve středověku druhý, menší kostelík Nanebevzetí Panny Marie, postavený pravděpodobně poté, co Václav II. věnoval Řevnice cisterciáckému klášteru ve Zbraslavi (roku 1292). Oba kostely stály na jiném místě v areálu hřbitova až do poloviny 18. století, kdy byly již v tak špatném stavu, že musely být zbořeny. Kostel sv. Mořice byl původně kostelem farním, ve 2. polovině 17. století se stal filiálním farního kostela v Dobřichovicích. \n\nSe stavbou nového kostela se započalo roku 1749, vysvětil ho 12. listopadu 1752 velmistr křižovnického řádu Julius František Waha, který zde sloužil i první mši. V roce 1842 musel být kostel opraven, neboť se v něm objevily trhliny (po dobu uzavření kostela se mše sloužily v umrlčí komoře). Generální oprava kostela proběhla v letech 1904–1905 podle projektu architekta Eduarda Sochora, který i rekonstrukce řídil. Poté se stal kostel opět (po asi 250 letech) kostelem farním.\n\nPatronem kostela je rytířský řád křížovníků s červenou hvězdou.\n\nKostel je jednolodní barokní stavba s věží. Vnitřní výzdoba kostela je převážně původní z 18. století. Freska nad presbytářem znázorňuje Nejsvětější trojici, které se klanějí představitelé světské i duchovní moci. Jedna ze dvou fresek nad chrámovou lodí zobrazuje nalezení sv. Kříže císařovnou Helenou, druhá smrt sv. Mořice. V cípech klenebních polí jsou alegorie osmi ctností. Hlavní sloupový oltář je v horní části ozdoben sochou Panny Marie na trůně, po stranách stojí sochy sv. Floriána a sv. Šebestiána. Oltářní obraz od A. Wenzela z roku 1881 je kopií obrazu, který byl na zadní straně oltáře. Znázorňuje Krista podávajícího prapor sv. Mořici. Barokní kazatelna je vyzdobena reliéfem Krista, jak brání své ovce před šelmami. Z počátku 20. století pocházejí boční oltář Panny Marie, na protější straně stojící křtitelnice ze sliveneckého mramoru a sochy ve výklencích v zadní části kostela. Vyřezávané dubové lavice jsou z roku 1753. Zdobí je znaky křižovnického řádu, medailony s reliéfy světců a znaky cechů.\n\nKostel stojí uprostřed hřbitova, který již není používán (od doby, kdy byl založen nový hřbitov na kopci Šiberném, je nazýván \"starým hřbitovem\"). Vedle barokní brány zdobené znakem křižovníků, kterou se prochází na hřbitov a ke kostelu, stojí při ohradní zdi socha sv. Jana Nepomuckého. V sousedství kostela stojí památkově chráněná venkovská usedlost (čp. 7) se zdobeným štítem. \n\n"}
{"id": "1361050", "url": "https://cs.wikipedia.org/wiki?curid=1361050", "title": "Bulharská volejbalová reprezentace mužů", "text": "Bulharská volejbalová reprezentace mužů\n\nBulharská volejbalová reprezentace mužů reprezentuje Bulharsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361051", "url": "https://cs.wikipedia.org/wiki?curid=1361051", "title": "Backwood Progression", "text": "Backwood Progression\n\nBackwood Progression je první sólové studiové album anglického hudebníka Chrise Speddinga. Vydáno bylo v červenci roku 1970 společností Harvest Records. Spolu se Speddingem jej produkoval Andrew King. Nahráno bylo během přibližně jednoho týdne v londýnském studiu Abbey Road Studios. Nahrávalo se v době, kdy měl studiu zamluvené George Harrison, ale rozhodl se na čas si oddechnout. Deska byla do značné míry inspirována tvorbou Boba Dylana a skupiny The Band.\n\n"}
{"id": "1361054", "url": "https://cs.wikipedia.org/wiki?curid=1361054", "title": "Brutonova agamaglubulinémie", "text": "Brutonova agamaglubulinémie\n\nBrutonova agamaglobulinémie (X-vázaná agamaglobulinemie, X-vázaná hypogamaglobulinemie, Brutonova nemoc) byla poprvé popsána v roce 1952 jako neschopnost tvořit protilátky (imunoglobulíny). Toto onemocnění patří mezi primární imunodeficience, které je způsobené vrozeným defektem genu kódující BTK kinázu (z angl. Bruton tyrosine kinase) na X-chromozomu. Z tohoto důvodu postihuje především chlapce . Jelikož ženy mají dva X-chromosomy, onemocnění se u nich klinicky neprojevuje, ale mohou vadný X-chromosom předat svému synovi. Brutonova agamaglobulinémie je poměrně vzácné onemocnění s výskytem přibližně 1:200 000 . Za fyziologických podmínek při vývoji B- lymfocytů nejprve dochází k přeskupení genů pro těžký řetězec imunoglobulinu, po kterém následuje přeskupení genů kódující lehké řetězce imunoglobulinů. BTK je rozhodující při dozrávání pre-B lymfocytů na zralé B-lymfocyty. V případě, kdy je gen pro BTK kinázu mutován, vývoj B-lymfocytů se zastaví po přeskupení genů kódující těžké řetězce imunoglobulinů a k syntéze lehkého řetězce nedochází. Tím dochází k jejich smrti . BTK kináza obsahuje 5 oblastí: TH, SH3, SH2, PH a doménu s kinázovou aktivitou. Do dnešní doby bylo pro tuto kinázu popsáno více než 300 mutací .\n\nJedinci, kteří mají mutaci v genu \"BTK,\" neobsahující v krvi B-lymfocyty a tudíž nejsou schopni tvořit imunoglobuliny. Slezina, tonsily, Peyerovy pláty a periferní lymfatické uzliny jsou buď nepřítomné, nebo je jejich aktivita u jedinců trpících Brutonovou nemocí snížena .\n\nMutace v každé z pěti domén BTK mohou vést k onemocnění. Ke studiu této nemoci se využívají myší modely Xid. Jedná se o laboratorní myši, které mají mutovanou Btk a projevují se spontánní mutací CpG místa domény PH3. Na rozdíl od člověka si myši udržují přibližně polovinu fyziologického počtu B-lymfocytů . \n\nBrutonova agamaglobulinémie se projevuje až po 6. měsíci od narození, jelikož do té doby je novorozenec chráněný imunoglobuliny od matky. Výsledkem oslabení imunity a poklesu protilátek od matky je zvýšená náchylnost na bakteriální infekce jako jsou například (\"Haemophilus influenzae\" nebo \"Streptococcus pneumoniae\"). Časté symptomy nedostatku imunoglobulinů zahrnují časté infekce ucha a sinusů, pneumonii a gastroenteritidu. Polio viry a viry hepatitidy představují hrozbu pro pacienty s Brutonovou nemocí. Děti s defektem v BTK jsou malého vzrůstu, mají malé tonsily a lymfatické uzliny a mohou se vyvíjet chronické kožní infekce. Přibližně 20% těchto dětí rozvíjí artritidu, pravděpodobně v důsledku kloubních infekcí . \n\nJedinec trpí častými bakteriálními infekcemi, nedostatkem zralých B-lymfocytů a nízkými až neexistujícími hladinami imunoglobulinů (IgG, IgM, IgA, IgE, IgD) . Vzorek krevního séra u kojence může být analyzován na přítomnost imunoglobulinů metodou zvanou imunoelektroforéza. K definitivní diagnóze se u dítěte analyzuje chromozom X na defekty genu BTK. Podobná analýza může být použita pro prenatální diagnostiku nebo pro detekci nosičů defektního genu .\n\nV současné době neexistuje způsob, jak léčit pacienty, kteří mají agammaglobulinemii. Defektní geny nelze opravit nebo nahradit, ani nelze indukovat zrání pre- B lymfocytů na zralé B-lymfocyty a plazmatické buňky. Pacienti s agammaglobulinemií však mohou dostat některé protilátky, které jim chybí. Protilátky se dodávají ve formě imunoglobulinů (nebo gamaglobulinů) a mohou být podány přímo do krevního řečiště (intravenózně) nebo pod kůži (subkutánně) Intravenózní podávání protilátek se podává každé 3-4 týdny po celý život. Podávané protilátky se využívají k pasivní imunizaci, posílení imunitního systému, čímž dochází ke snížení výskytu infekcí . \n"}
{"id": "1361058", "url": "https://cs.wikipedia.org/wiki?curid=1361058", "title": "Studiový hudebník", "text": "Studiový hudebník\n\nStudiový hudebník je hudebník, najatý za účelem nahrání nástrojových partů na album (případně singl), který není členem dané hudební skupiny. Často doprovází hudebníky na sólové dráze a zůstávají v pozadí. V některých případech vznikají celé skupiny studiových hudebníků, jako například The Wrecking Crew a The Funk Brothers. Studioví hudebníci by měli být schopni hrát v různých hudebních stylech a žánrech. Kromě hudebních alb a singlů mohou studioví hudebníci hrát také na reklamních znělkách či filmové hudbě. Mezi studiové hudebníky patří například Frank Ricotti, Chris Spedding a Hugh McCracken.\n\n"}
{"id": "1361063", "url": "https://cs.wikipedia.org/wiki?curid=1361063", "title": "Mike Batt", "text": "Mike Batt\n\nMike Batt (* 6. února 1949 Southampton) je anglický hudebník, hudební skladatel a producent. Svou kariéru v hudebním průmyslu zahájil ve společnosti Liberty Records, kde pracoval pro oddělení A&R. V roce 1968 produkoval první album skupiny The Groundhogs nazvané \"Scratching the Surface\". Později dal dohromady skupinu The Wombles, jejíž členové vystupovali v kostýmech ze stejnojmenného televizního pořadu pro děti. Pod Battovým vedením skupina vydala čtyři řadová alba. Rovněž vydal několik vlastních orchestrálních alb a produkoval nahrávky dalších umělců, mezi něž patří například Katie Melua, Vanessa-Mae a Alvin Stardust. V roce 2000 založil hudební vydavatelství Dramatico. V roce 2017 vyhlásil osobní bankrot.\n"}
{"id": "1361067", "url": "https://cs.wikipedia.org/wiki?curid=1361067", "title": "British Independent Film Awards 2016", "text": "British Independent Film Awards 2016\n\n19. ročník předávání cen British Independent Film Awards se konal dne 4. prosince 2016. Nominace byly oznámeny dne 1. listopadu 2016.\n\nAmerican Honey\n\nAndrea Arnold – \"American Honey\"\n\nBabak Anvari – \"Zahaleni stínem\"\n\nDave Johns – \"Já, Daniel Blake\"\n\nSasha Lane – \"American Honey\"\n\nBrett Goldstein – \"Adult Life Skills\"\n\nAvin Manshadi – \"Zahaleni stínem\"\n\n\"Poznámky o slepotě\"\n\nMoonlight\n\nJacked\n\nHayley Squires – \"Já, Daniel Blake\"\n\nRachel Tunnard – \"Adult Life Skills\"\n\nCamille Gatin – \"Nejnadanější dívka\"\n\nRobbie Ryan – \"American Honey\" (kamera)\n\nBabak Anvari – \"Zahaleni stínem\"\n\nMastnej škrtič\n\nAlison Steadman\n\nNaomie Harris\n"}
{"id": "1361075", "url": "https://cs.wikipedia.org/wiki?curid=1361075", "title": "Kindertransport", "text": "Kindertransport\n\nKindertransport byla organizovaná záchranná akce, která se uskutečnila během devíti měsíců před vypuknutím druhé světové války. Spojené království tehdy přijalo téměř deset tisíc převážně židovských dětí z Německa, Rakouska, Československa, Polska a Svobodného města Gdaňsk. Děti byly rozmístěny do britských pěstounských domovů, hostelů, škol a na farmy. Často se staly jedinými členy svých rodin, kteří přežili holokaust. Mezi zachráněné děti patřily například Yosef Alon (důstojník Izraelského vojenského letectva), Benjamin Abeles (fyzik), Paul Ritter (architekt), Heini Halberstam (matematik) a Gerda Mayer (básnířka). Mezi osoby, kteří s Kindertransportem pomáhaly, patří například Nicholas Winton, Solomon Schonfeld a Wilfrid Israel.\n"}
{"id": "1361079", "url": "https://cs.wikipedia.org/wiki?curid=1361079", "title": "Šalúm", "text": "Šalúm\n\nŠalúm (hebrejsky: , \"Šalum\"), v českých překladech Bible přepisováno též jako Sallum, byl v pořadí patnáctým králem Severního izraelského království. Jeho jméno se vykládá jako \"„Nahrazený“\". Dle názoru moderních historiků a archeologů vládl okolo roku 747 př. n. l. Podle kroniky Davida Ganse by však jeho kralování mělo spadat do roku 3154 od stvoření světa neboli do rozmezí let 608–607 před naším letopočtem. V Druhé knize králů je uvedeno, že kraloval pouhý 1 měsíc, a sice ve 39. roce vlády judského krále Uzijáše. Pak byl ubit jistým Menachémem, který usedl v Samaří na izraelský trůn místo něj.\n\n"}
{"id": "1361088", "url": "https://cs.wikipedia.org/wiki?curid=1361088", "title": "Karcinogeny v potravinách", "text": "Karcinogeny v potravinách\n\nKarcinogen je jakákoli látka nebo složka, která má tendenci vyvolat vznik a rozvoj nádoru. Na procesu vzniku nádoru se kromě chemických látek podílejí i určité formy záření a viry. Vznik a rozvoj nádorového onemocnění způsobuje nádorová transformace – vícestupňový proces, který vyžaduje změny v genetickém materiály. Změny v genetickém materiály mohou být buď zděděné nebo vznikají \"de novo\" jako důsledek expozice karcinogenu v pracovním nebo životním prostředí.\n\n\nKarcinogeny se však v účinnosti odlišují. Některé mohou mít negativní účinek již při nízkých dávkách a po krátkém vystavení, jiné mohou vznikat naopak při vysokých dávkách a dlouhé expoziční době. Mezinárodní agentury uvádějí seznam potvrzených karcinogenů a mutagenů, který se průběžně aktualizuje. Nejznámější je Mezinárodní agentura pro výzkum rakoviny (International Agency for Research on Cancer – IARC), která je i součástí Světové zdravotnické organizace (WHO). IARC třídí karcinogeny na tyto skupiny:\n\nNejdůležitější skupiny látek jsou: N – nitrosaminy, heterocyklické aromatické aminy, polycyklické aromatické uhlovodíky, mykotoxiny a zbytky pesticidů a látek, které kontaminují životní prostředí.\n\nZatím nejznámější karcinogeny. Vznikají nitraci aminů. U zvířat mohou vyvolat různé tumory a je prokázáno, že jsou karcinogenní pro člověka. Nitrosaminy se skládají hlavně z nitritu a z další dusíkatou složky – sekundárního aminu (nitrifikační reakce). Vysoká koncentrace aminů je ve fermentovaných produktech – například v sýrech. Nitrit vzniká z nitrátu redukční reakcí většinou působením bakterií. Vysoký obsah nitrátů je v zelenině – červená řepa, špenát a Košťálová zelenině. Také v pitné vodě v případě, že se získává z povrchových vrstev půdy. V profylaxi tumorů mají významné postavení hlavně karotenoidy. Proto se doporučuje jejich zvýšený přívod. Karotenoidy obsahuje hlavně zelenina. Pozor však na zeleninu, která z půdy silně hromadí nitráty (špenát, ředkvička, zelený salát apod.) Tyto druhy zeleniny může příjem nitrátů průměrné doporučené hodnoty značně překročit. Je třeba zajistit přiměřené pěstitelské podmínky aby obsah nitrátů v půdě byl co nejnižší.\n\nPo chemické struktuře se heterocyklické aromatické aminy skládají ze tří základních částí: aromatická sloučenina imidazol, aromatické sloučeniny chinoxalin nebo chinolin a primární aminoskupina (NH2). Vznikají z prekurzorů při teplotě 200 ° C jako výsledně produkty Maillardova reakcí. Látkami, z nichž HAA vznikají – prekurzory- mohou byt redukující sacharidy nebo látky obsahující aminoskupiny. HAA se vyskytují v tepelně opracovaných potravinách, které obsahují bílkoviny jako je maso, ryby, grilované uzeniny, smažené vejce a hamburgery. Vysoký obsah HAA je iv smažené cibulce nebo v pražené kávě.\nVe vysoké dávce může v pokusech na zvířatech vyvolat genotoxické a karcinogenní účinky. U člověka při západních stravovacích podmínkách je denní příjem asi 3,5μg. Tato dávka je asi 10 000 krát nižší než dávka vyvolávající maligní tumory u pokusného zvířete.\n\nPo chemické struktuře mají polycyklické aromatické uhlovodíky dva a více jednoduchých nebo kondenzovaných aromatických kruhů s dvojicí atomů uhlíku, které jsou sdíleny mezi kruhy ve svých molekulách. Vykazují různé funkce, jako je tepelná odolnost, citlivost na teplo, vodivost, odolnost proti korozi a fyziologické působení. Jako pravděpodobné lidské karcinogeny EPA klasifikovala sedm PAU sloučenin: benz(a)anthracen, benzo(a)pyren, benzo(b)fluoranthen, benzo(k)fluoranthen, chrysen a dibenzo(ah)anthracen.\nDlouhodobé studie prokázaly u lidí vystavených směsím obsahujících PAU zvýšené riziko vzniku nádoru kůže a plic a také rakoviny močového měchýře a gastrointestinálního traktu.\nPro člověka jsou největším zdrojem PAU potraviny. Jejich výskyt je hlavně v grilovaných a uzených výrobcích, v sušeném ovoci a cereáliích a také v čerstvém ovoci a zelenině. Najít jejich v nepatrném množství můžeme iv nealkoholických nápojích, čaji, mléce a kávě. Vznikají při grilování spalováním odkapávajícího tuku na otevřeném ohni nebo na dřevěném uhlí. Vzniklé látky se usazují na povrchu grilované potraviny.\n\nMykotoxiny jsou výsledné produkty látkové přeměny toxikogénnych kmenů mikroskopických hub (plísní), které se vyznačují toxickými účinky pro člověka.\nHlavní praktický význam mají karcinogenní působící toxiny hlavně aflatoxiny, které vznikají z plísně Aspergillus flavus. Roste na potravinách rostlinného původu jako jsou arašídy, obilí a při skladování v teple a vlhku. Za jeden z nejúčinnějších karcinogenů pro člověka se považuje aflatoxin B1. V potravinách se mohou nacházet další karcinogenní mykotoxiny. Prostřednictvím kontaminovaného krmiva pro zvířata mohou projít do mléka.\n"}
{"id": "1361090", "url": "https://cs.wikipedia.org/wiki?curid=1361090", "title": "Marek Biliński", "text": "Marek Biliński\n\nMarek Biliński (* 17. května 1953 Štětín) je polský hudebník. Studoval na hudební akademii v Poznani. Jeho první skupinou, v níž působil v letech 1980 až 1983, byla Bank. Své první album nazvané \"Ogród króla świtu\" vydal v roce 1983. V letech 1986 až 1990 přednášel na hudební akademii v Kuvajtu a v té době skládal hudbu s arabskými prvky. V roce 2017 získal cenu Człowiek ze Złotym Uchem.\n\n"}
{"id": "1361094", "url": "https://cs.wikipedia.org/wiki?curid=1361094", "title": "Výměna", "text": "Výměna\n\nVýměna je obecně akce, kdy jedna entita je nahrazena jinou, nebo označení vzájemného předání resp. předávání entit mezi subjekty.\n"}
{"id": "1361097", "url": "https://cs.wikipedia.org/wiki?curid=1361097", "title": "Halama", "text": "Halama\n\nČeské, slovenské a polské příjmení Halama (ženská forma: Halamová) patří následujícím osobnostem:\n"}
{"id": "1361100", "url": "https://cs.wikipedia.org/wiki?curid=1361100", "title": "Estadi Olímpic Lluís Companys", "text": "Estadi Olímpic Lluís Companys\n\nEstadi Olímpic Lluís Companys je víceúčelový stadion v Barceloně ve Katalánsku, Španělsku, sloužící zejména pro fotbal a atletiku. Pojme 55 926 diváků. Otevřen byl v roce 1929, k jeho celkové rekonstrukci došlo mezi lety 1985 a 1989. Následně sloužil jako hlavní dějiště Letních olympijských her 1992. Své zápasy zde hraje katalánská fotbalová reprezentace. V minulosti zde působil fotbalový klub RCD Espanyol a klub amerického fotbalu Barcelona Dragons.\n\nKonalo se zde také Mistrovství Evropy v atletice 2010 a Mistrovství světa juniorů v atletice 2012. Stadion slouží i kulturním účelům, vystupovali zde Coldplay, Muse, AC/DC, Iron Maiden, Bon Jovi, David Bowie, Deftones, Fiction Plane, Guns N' Roses, Michael Jackson, Jean Michel Jarre, Limp Bizkit, Linkin Park, Madonna, Shakira, Metallica, Mudvayne, Pink Floyd, The Police, Prince & The New Power Generation, RBD, The Rolling Stones, Bruce Springsteen, Mavis Staples, Sting, Tina Turner, U2, Beyoncé, The Prodigy, Marilyn Manson, One Direction, Van Halen a další.\n\n"}
{"id": "1361103", "url": "https://cs.wikipedia.org/wiki?curid=1361103", "title": "Francouzská volejbalová reprezentace mužů", "text": "Francouzská volejbalová reprezentace mužů\n\nFrancouzská volejbalová reprezentace mužů reprezentuje Francii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361104", "url": "https://cs.wikipedia.org/wiki?curid=1361104", "title": "Nat Temple", "text": "Nat Temple\n\nNat Temple (18. července 1913 – 30. května 2008) byl anglický kapelník, saxofonista a klarinetista. Jeho otec byl krejčí. Na saxofon se Nat Temple začal hrát ve čtrnácti letech, přičemž hře na klarinet se začal učit nedlouho poté. V roce 1929 byl členem kapely zpěváka Sama Costy a následně, v letech 1931 až 1940, působil v orchestru klarinetisty Harryho Roye. Později působil v armádní kapele a v roce 1944 založil svůj vlastní soubor. Až do svých devadesáti let se věnoval vystupování.\n"}
{"id": "1361114", "url": "https://cs.wikipedia.org/wiki?curid=1361114", "title": "Thirst Street", "text": "Thirst Street\n\nThirst Street je francouzsko-americký hraný film. Natočil jej režisér Nathan Silver podle scénáře, který napsal spolu s C. Masonem Wellsem. Hrají v něm Lindsay Burdge, Esther Garrel, Lola Bessis a další. Jeho vypravěčkou je Anjelica Huston. Burdge hraje postavu americké letušky Giny. Premiéru měl 21. dubna 2017 na Tribecském filmovém festivalu. Distribuční práva následně získala společnost Samuel Goldwyn Films a dne 20. září 2017 byl snímek uveden do amerických kin.\n\n"}
{"id": "1361116", "url": "https://cs.wikipedia.org/wiki?curid=1361116", "title": "Hervé Phélippeau", "text": "Hervé Phélippeau\n\nHervé Phélippeau (* 16. září 1962) je bývalý francouzský atlet, běžec na střední tratě, halový mistr Evropy v běhu na 1500 metrů z roku 1989.\nPatřil do evropský mílařské špičky na konci 80. let 20. století. V roce 1987 obsadil páté místo v běhu na 1500 metrů na evropském halovém mistrovství. O dva roky později se v této disciplíně stal halovým mistrem Evropy.\n"}
{"id": "1361117", "url": "https://cs.wikipedia.org/wiki?curid=1361117", "title": "Cena národní společnosti filmových kritiků 2016", "text": "Cena národní společnosti filmových kritiků 2016\n\n51. ročník předávání cen Národní společnosti filmových kritiků se konal dne 7. ledna 2017.\n\n\n\n\n\n\n\n\n\n\n"}
{"id": "1361119", "url": "https://cs.wikipedia.org/wiki?curid=1361119", "title": "Seznam dílů seriálu Táborníci z Kikiwaka", "text": "Seznam dílů seriálu Táborníci z Kikiwaka\n\nToto je seznam dílů seriálu Táborníci z Kikiwaka. \n\n<onlyinclude></onlyinclude>\n\n24. února 2020 hlavní představitel této série oznámil výrobu páté řady.\n\n"}
{"id": "1361120", "url": "https://cs.wikipedia.org/wiki?curid=1361120", "title": "Josef Bureš (spisovatel)", "text": "Josef Bureš (spisovatel)\n\nJosef Bureš (1930 Benátky – 2004) byl český autor jediné knihy autobiografických vzpomínek \"Jak jsem v devětačtyřicátém utekl hledat svobodu do Sovětského svazu\", které na sklonku života sepsal. Vypráví v nich o své cestě do Sovětského svazu v roce 1949, kdy jako mladý levicový idealista chtěl najít spravedlnost a svobodu. Místo toho byl zatčen za špionáž a po ročním vězení poslán na Sibiř. Zde si našel ženu, se kterou se po mnohých útrapách vrátil zpět do Československa.\n\n"}
{"id": "1361122", "url": "https://cs.wikipedia.org/wiki?curid=1361122", "title": "Tomasz Mackiewicz", "text": "Tomasz Mackiewicz\n\nTomasz Mackiewicz (13. ledna 1975 – prohlášen za mrtvého 30. ledna 2018) byl polský horolezec. V roce 2009 byl spolu s Markem Klonowskim oceněn za přechod kanadské hory Mount Logan. Téhož roku provedl sólový výstup na Chan Tengri (7010  m n. m.) v Kazachstánu. Několikrát se pokoušel vystoupit v zimním období na vrchol osmitisícovky Nanga Parbat. V roce 2015 vystoupil spolu s Klonowskim do výšky 7400 m a o rok později s Élisabeth Revol dosáhl výšky 7200 m. V lednu 2018 se o zimní výstup pokoušel posedmé. Spolu s Élisabeth Revol, která s ním opět lezla, se dostali do potíží. Élisabeth Revol se zachránila, Mackiewiczovi však pomoci nedokázala.\n"}
{"id": "1361126", "url": "https://cs.wikipedia.org/wiki?curid=1361126", "title": "Élisabeth Revol", "text": "Élisabeth Revol\n\nÉlisabeth Revol (* 29. duben 1979, Crest, Francie) je francouzská horolezkyně. \n\nS lezením začala v devatenácti letech. V roce 2008 vylezla sólově bez použití kyslíkových přístrojů během 16 dnů na tři osmitisícovky – Broad Peak, Gašerbrum I a Gašerbrum II. Roku 2009 se spolu s Martinem Minaříkem pokoušela vystoupit na Annapurnu, ale kvůli nepříznivému počasí nedosáhli vrcholu (Minařík zde zahynul). Počínaje rokem 2013 se soustředila na zimní výstup na Nanga Parbat. Roku 2017 vystoupila na Lhoce. V lednu 2018 se jí podařilo spolu s Tomaszem Mackiewiczem vystoupit v zimě na Nanga Parbat. Mackiewicz při sestupu zahynul.\n"}
{"id": "1361130", "url": "https://cs.wikipedia.org/wiki?curid=1361130", "title": "Las Vegas Film Critics Society Awards 2016", "text": "Las Vegas Film Critics Society Awards 2016\n\n20. ročník předávání cen společnosti Las Vegas Film Critics Society se konal dne 16. prosince 2016. Nominace byly oznámeny dne 14. prosince 2016.\n\n\nDamien Chazelle – \"La La Land\"\n\nTom Ford – \"Noční zvířata\"\n\nDamien Chazelle – \"La La Land\"\n\nCasey Affleck – \"Místo u moře\"\n\nNatalie Portman – \"Jackie\"\n\nMichael Shannon – \"Noční zvířata\"\n\nViola Davis – \"Ploty\"\n\n\"Komorná\"\n\n\"Kubo a kouzelný meč\"\n\nLinus Sandgren – \"La La Land\"\n\nJoi McMilon a Nat Sander – \"Moonlight\"\n\n\nSprávní chlapi\n\n\n\"Skrytá čísla\"\n\nHon na pačlověky\n\nČarodějnice\n\nJustin Hurwitz – \"La La Land\"\n\n„City of Stars“ – \"La La Land\"\n\nDavid Wasco, Austin Gorg a Sandy Reynolds-Wasco – \"La La Land\"\n\nLinda Muir – \"Čarodějnice\"\n\nKniha džunglí\n\nBarry Jenkins – \"Moonlight\"\n\nLucas Hedges – \"Místo u moře\"\n\n"}
{"id": "1361131", "url": "https://cs.wikipedia.org/wiki?curid=1361131", "title": "Římskokatolická farnost Lučice", "text": "Římskokatolická farnost Lučice\n\nŘímskokatolická farnost Lučice je územním společenstvím římských katolíků v rámci havlíčkobrodského vikariátu královéhradecké diecéze.\n\nFarní kostel sv. Markéty s plebánií je v Lučici doložen od 14. století.\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1361133", "url": "https://cs.wikipedia.org/wiki?curid=1361133", "title": "Vestálky", "text": "Vestálky\n\nVestálky, latinsky \"virgines Vestales\" „Vestiny panny“ či \"virgines Vestae\", byly ve starověkém římské náboženství panenské kněžky Vesty. Za úkol měly hlídat a udržovat posvátný oheň v chrámu své bohyně.\n\nCollegium Vestálek podle tradice zavedl legendární král Numa Pompilius a to v počtu čtyř členek, za vlády krále Servia Tullia měl být jejich počet navýšen na šest. Jejich volbu prováděl pontifex maximus losem z dvanácti kandidátek z patricijských dívek mezi šesti a deseti let, jejichž rodiče byli oba naživu. Pontifex maximus také zůstával jejich poručíkem na místo jejich pater familias. Na rozdíl od zbytku římského kněžstva žily z veřejných prostředků a obývaly atrium Vestae přilehlém Vestině chrámu na Foru Romanu. Jejich služba trvala třicet let, deset let učení, deset provádění kultu a deset let výuky novicek, poté mohly své kněžské místo opustit a vdát se, stávalo se to však zřídka.\n\nKromě péče o posvátný oheň také připravovaly \"mola salsa\" „solenou mouku“ užívanou při všech oficiálních obětech a pečovaly o různé posvátné předměty, například o Palladium – idol Pallas Athény, který měl ochraňovat město. Na konci svátku Vestalií 15. června očišťovaly chrám, který též každý den kropily vodou přinášenou v dlaních z Fons Camenarum. Významnou roli měly též v kultu Bony Deii a některých dalších kultech. Dále konaly oběti, denně se modlily za blaho římského lidu, především v dobách krize. Chodily oblečené do bílého roucha, vlasy měly upravené do šesti copů a při obětech byly zahaleny závojem zvaným \"suffibulum\". Když potkaly zločince, zbavovaly jej trestu a byly oficiálně nedotknutelné. Měly svá vyhrazená místa na různých slavnostech a ustoupit jim musel i konzul. Představenou vestálek byla \"Virgo Vestalis Maxima\" „nejvyšší panna Vestina“.\n\nPřes svou velkou prestiž a moc byly svázany určitými omezeními s ohledem na to, že porušení jejich povinností bylo chápáno jako \"prodigium\" – zlé znamení. V případě vyhasnutí posvátného ohně byla zodpovědná vestálka do krve zbičována pontifikem maximem. V případě ztráty panenství je čekal trest smrti, kvůli svému posvátnému statutu však vestálka nemohla být popravena přímo. Byla tak oblečena do rubáše v zakrytých nosítkách, jako by byla mrtvá, dopravena na \"Campus Sceleratus\" „Pole poskrvnění“ v blízkosti Collinské brány a zazděna zde do malé podzemní místnosti. Byla jí ponechána trocha chleba, vody, oleje a mléka aby z její smrti nemohli být obviňováni Římané. Muž, který připravil vestálku o panenství byl veřejně popraven. Ztráta panenství však byla u vestálek vzácná a tak nebyla narušena jejich prestiž. Výjimkou bylo porušení slibu dvěma kněžkami v roce 216 př. n. l., tedy v roce kdy Hannibal porazil Římany v Bitvě u Kann. Existovaly také případy kdy byla kněžka svého obvinění zproštěna. Stalo se tak například když vestálka Tuccia dokázala svou nevinu tím, že přenesla z Tiberu na Forum Romanum vodu v sítu.\n\nNa počátku císařství postavení vestálek přes Augustovy snahy upadalo, patricijské rody se této funkci pro své dcery vyhýbaly, příjímány tak musely být i dcery propuštenců. Situaci se snažil zlepšit Domitianus, Caracalla a Heliogabalus však kultu zase nepřáli. První křesťanský císař Konstantin výsady vestálek zachoval, již v roce 382 je Gratianus připravil o privilegia a majetek a v roce 394 na příkaz Theodosia zanikl kult definitivně.\n\n\n__BEZOBSAHU__\n"}
{"id": "1361140", "url": "https://cs.wikipedia.org/wiki?curid=1361140", "title": "Los Angeles Film Critics Association Awards 2016", "text": "Los Angeles Film Critics Association Awards 2016\n\n42. ročník předávání cen asociace Los Angeles Film Critics Association se konal dne 4. prosince 2016.\n\n\n\n\n\n\n\n\n\n\n\n\n\n\n\n\n\n"}
{"id": "1361142", "url": "https://cs.wikipedia.org/wiki?curid=1361142", "title": "Nizozemská volejbalová reprezentace mužů", "text": "Nizozemská volejbalová reprezentace mužů\n\nNizozemská volejbalová reprezentace mužů reprezentuje Nizozemsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361143", "url": "https://cs.wikipedia.org/wiki?curid=1361143", "title": "Madona Svatotomášská", "text": "Madona Svatotomášská\n\nMadona z kostela svatého Tomáše v Brně (Praha?, 1420-1440) pochází údajně z kaple Panny Marie augustiniánského klášterního kostela sv. Tomáše v Brně. V současnosti je obraz vystaven v Moravské galerii ve stálé expozici „Umění od gotiky po 19. století“. Informace týkající se tohoto obrazu se často zaměňují s informacemi o raně gotické ikoně Madoně Svatotomské, která pochází ze stejného kostela. Druhý obraz je rovněž označován jako \"Černá madona\", \"Bohorodička svatotomská\", \"Madona Tomská\", \"Madona Brněnská\", \"Palladium města Brna\" či \"Perla Moravy\".\n\nNa přelomu 80. a 90. let 14. století se v okruhu pražského dvora objevuje tzv. krásný sloh, který ovlivnil celé středoevropské umění a setrvává zde zhruba po tři desetiletí do nástupu husitských válek. Praha, někdejší střed říše římské národa německého, začíná ztrácet toto postavení i svou moc, a to zejména po r. 1410. Poté částečně mizí objednavatelé investující do umění i umění samo. Pro raná pražská díla (konec 14. století) je typická lyričnost, uhlazenost, stylizace figury do formy ideálu a zaměření se na estetické aspekty díla. Pryč je naturalismus a patos uplatňovaný v předchozích etapách vývoje malířství. Typický je nezájem o konkrétní prostor děje, neafektovaný výraz postav, estetizace látky oděvů, jemné podání a měkké difuzní světlo.\n\nDeskové malby z prvních dvou desetiletí 15. století byly určeny zejména pro mimopražské chrámy a vývoz. Probíhá zde decentralizace umělecké tvorby a vznikají malířské dílny mimo oblast Prahy, zejména v Jižních Čechách a na Moravě. V obrazech lze spatřit větší příklon ke středověké vizualitě, hojně se rozšiřuje typ obrazu Madon s figurálně zdobeným rámem. Takovéto rámy gotických mariánských obrazů jsou považovány za české specifikum (jedná se údajně o 28 obrazů s figurálně zdobenými rámy), odkazující k italo-byzantské tradici. Jaroslav Pešina v nich vidí hlavní byzantizující motiv krásného slohu, potvrzující tehdejší politickou podporu scelování slovanského světa pod byzantský kulturní okruh. Výrazný je rovněž přesun těžiště obrazu od estetičnosti ke zdůraznění náboženského obsahu. Objevují se zde však silné formalistní tendence a styl se brzy vyčerpává. \n\nDěl z tohoto období není dochováno mnoho, jedná se zejména o drobné obrázky určené pro soukromou zbožnost a polopostavy Madon, které se podařilo zachránit před obrazoborectvím první reformace. Husité odsuzovali přílišnou přepychovost kostelů a estetičnost krásného slohu, který namísto uctívání jediného Boha vedl spíše k uctívání nádherných obrazů jen pro ně samé a jejich krásu. Reformační hlasy kritizují starý přejemnělý a estetizující režim a požadují vnitřní ideové zaměření a ptají se po společenské funkci věcí. „Obrazům se vytýká, že jsou krásné.“ Lid je nabádán k tomu, aby vyčistil chrámy, jimž má vládnout Slovo, jež bylo na počátku u Boha. V rámci tohoto kontextu a detailů popsaných níže, lze obraz považovat za téměř didaktický. Legitimizuje zobrazení četnými odkazy k prvotnímu křesťanství, čímž zároveň zdůrazňuje svoji historii.\n\nObraz pravděpodobně patřil k původnímu vybavení kostela svatého Tomáše, stojícího na jižní části Moravského náměstí v Brně, spolu s obrazem Madony svatotomské (datace neurčena, obraz je dnes umístěn v bazilice Nanebevzetí Panny Marie poblíž Mendlova náměstí) a kamennou sochou Piety, datovanou cca do roku 1380. Příběh obrazu je nejasný, doložené je jeho darování z pozůstalosti malíře Flaxmanna do muzea arcivévody Rainera v Brně, odtud se obraz dostal do sbírek Moravské galerie, datace získání tohoto díla se ovšem liší. \n\nPro viditelnou snahu přiblížení obrazu reformačním ideálům je Milenou Bartlovou navrhována jeho datace až po uklidnění ikonoklastických bouří a umírnění názorů, tedy do 2. poloviny 30. let 15. století, tuto dataci také přejímá Moravská galerie a prof. Jiří Kroupa s Michaelou Šeferisovou Loudovou.\n\nJedná se o gotický deskový obraz na podložce z lipového dřeva s původním rámem o celkových rozměrech 62,4 x 49,8 cm. Přední strana podložky je potažena plátnem, reversní strana pergamenem. Jedná se o malbu temperou doplněnou zlacením a puncováním (dva andělé korunující Madonu, dva andělé hrající na hudební nástroje, holubice Ducha Svatého, polopostavy apoštolů na rámu obrazu). Díky svému vzhledu i použité technologii je obraz často srovnáván s Madonou ze Svojšína. Tento brněnský exponát je považován za inspirovaný výše zmíněnou Madonou a je rovněž méně kvalitně proveden. Obraz byl restaurován Bohuslavem Slánským v roce 1935 a poté Hedvikou Böhmovou-Hájkovou roku 1961. Malba je dosti poškozena, ovšem zlatnické prvky jsou velmi zachovalé a kvalitní.\n\nJedná se o typ kombinované Mariiny figury držící Krista nabízeného k adoraci – hlava madony odpovídá typu Regina (vládnoucí – koruna) a tělo typu Beata (trpící). Příčina této kombinace není známa. Marie je obklopena puncovanými anděly, kteří ji korunují královnou nebes a dalšími, kteří hrají na hudební nástroje (u jednoho z nich lze rozeznat loutnu). Právě motiv muzicírujících andělů je značně netradiční a nenachází se ani na desce Madony ze Svojšína, které se jinak Madona od svatého Tomáše silně podobá. V levém horním rohu se nachází Bůh otec s nápisem, odkazujícím na Kristův křest v Jordáně. Pod ním se nalézá puncovaná holubice Ducha svatého. Zbylá plocha obrazu je upravena dále nedekorovaným zlacením. \n\nNa rámu se nachází 12 puncovaných apoštolů, s výroky Kréda. Poukázání na křest Kristův odpovídá malovaná postava Jana Křtitele na rámu obrazu. Dalšími namalovanými jsou sv. Anna samodruhá (malá Pana Marie), Jan Evangelista (číše vína), Jan Křtitel (kožešina, nápis), sv. Ondřej (kříž ve tvaru „X“) a čtyři světice: sv. Dorota (koš, koruna), sv. Apolena (kříž, koruna), sv. Máří Magdalena (šátek na hlavě) a sv. Voršila (šíp, koruna). Vyobrazení světců na rámu zpravidla odpovídá zasvěcení kostela, či oltáře, pro který byl objekt určen. Apoštoly vyskytující se samostatně nebo vícekrát (zde sv. Ondřej) lze považovat za patrony či donátory díla, nebo oltáře, na kterém bylo dílo umístěno. A to zejména, pokud jsou zobrazeni uprostřed horní či dolní lišty rámu. Světice umístěné na mariánských obrazech dokazují čistotu a neposkvrněnost Pany Marie, čímž se z ní stává Regina Virginum. \n\nTyp madony, pojednání hlavní plochy i vyobrazení puncovaných apoštolů odpovídají Madoně svojšínské. Kolorit a způsob modelace je blízký Madoně vyšebrodské. Veraikon na druhé straně desky je až na detaily přesnou kopií veraikonu svatovítského, rozdílná je jeho barevnost a způsob modelace.\n\nRám obrazu zdobí polopostavy apoštolů, seřazené proti směru hodinových ručiček od pravého horního rohu, podle pořadí, ve kterém vyřkli části apoštolského vyznání víry – Kréda. Na rámu se nacházejí rovněž ženské figury. Toto zobrazení je ojedinělé, přestože lze určit společné znaky s deskovou malbou \"Madony anglické královny\" a \"Madony vyšebrodské\". \n\nTěžištěm obrazu je znázornění vtělení Krista. Zobrazení Boha Otce s nápisem má legitimovat vtělení Kristovo, zapříčiněné Bohem Otcem. Marie, vystavující Krista k adoraci, je korunovanou královnou nebes a rovněž Ekklésií (v doslovném smyslu společenství Kristových učedníků) reprezentující církev a křesťanskou obec. Marie na obraze zastupuje lidskou podstatu Krista. \n\nSvětci na rámu jsou svědky božího působení na zemi prostřednictvím Krista a zároveň zástupci výše zmíněného společenství. Polofigura Boha Otce s úryvkem biblického textu „Hic est filius meus dilectus in quo mihi bene complacui ipsum audite“ dosvědčuje, že dítě je zároveň Bohem. Skutečnost vtělení Božího je stvrzena Veraikonem (tzv. Veroničina rouška) pravou, rukou nevytvořenou podobou Krista. Tato shledávaná zvýšená autenticita obrazů Pany Marie a Veraikonu (vykládány téměř jako portréty) je důvodem jejich zvláštní hodnotové pozice a vyšší relevantnosti jejich sdělení a posvátnosti jejich povahy. \n\nPuncováním jsou zde zobrazeny věci nehmotné. Duch svatý ve formě ptáka umístěného pod Hospodinovým svitkem reprezentuje dogma nejsvětější trojice. Puncováním jsou rovněž zobrazeni andělé a apoštolové (nositelé ducha svatého), kteří třímají v rukou pásky Kréda (vyznání víry proslovené při sestoupení Ducha svatého známé také jako Letnice). Tyto didaktické prvky obrazu podle Bartlové (2001) odkazují k Zikmundovské restauraci, kdy byla na popud českých reformačních proudů zdůrazněna biblická opodstatněnost zobrazovaných výjevů. Jak popisuje Jaromír Homolka: „Jako by se tu, na malé ploše milostného obrazu, opět uplatňovala stará středověká tendence po hieraticky pojaté ikonografické úplnosti.“ Navíc určuje postoj objednavatelů tohoto a podobných obrazů jako umírněný utrakvistický a tedy ne striktně katolický, což by nahrávalo době zklidnění po vlně husitského obrazoborectví.\n\nArtefakty, tvořící součást zařízení kostelů nelze považovat za samoúčelná umělecká díla, jelikož byla od počátku koncipována jako složka komplexního zařízení chrámu. Jejich umístění a funkci se tak podřizovala jejich vyobrazení (a často i ikonografie). Tento typ deskového obrazu není určen k zavěšení na zeď, jak napovídá umělecky pojednaná zadní strana obrazu (zde se jedná o Veraikon, jindy např. o imitaci vzácného materiálu (mramorování), či potažení zadní strany zlatou či stříbrnou folií). Realizace zadní strany se vždy vztahovala k přední části obrazu a často byla při restaurátorských zásazích odstraněna. Celek zde připomíná spíše přenosný oltářní předmět. Je možné, že takovéto desky samotné mohly zastupovat oltář a mohla u nich být sloužena mše. \n\nMilena Bartlová uvádí, že byl obraz používán na oltářní mense, otočený Veraikonem k publiku. Pravé podoby (Veraikony, vera effigies) se těší velké úctě, jelikož jsou považovány za pravé relikvie přestože neuchovávají ostatek ale podobu. Podoba měla ve středověku význam adekvátní jiné relikvii. Obraz sloužil jako náhrada za retabulum poškozené během husitské revoluce a s ní spojeného ikonoklasmu. Výběr světců vyobrazených na rámu odpovídá zasvěcení oltářů v kostele, na kterých bylo možné tento objekt používat k liturgii – tehdy byl otočen stranou s Madonou k divákům. Námět přední strany s vyobrazením Pany Marie byl didaktickým nástrojem, který sděloval, jakým způsobem má být chápáno církevní společenství a svátost eucharistie – tedy pojímal Marii jako rodičku Boží i královnu nebes, Krista jako vtělení Boha otce, který se počal z Marie díky seslání ducha svatého a apoštoly jako nositele ducha svatého a svědky těchto událostí.\n\n\nMojmír Hamsík navrhl spojit v jeden dílenský celek Veraikon svatovítský, Madonu svojšínskou, Madonu z kostela sv. Tomáše a relikviářový rám z Roudnice. A to zejména díky technologickému rozboru děl a společným rysům vybraných dvojic z dříve jmenovaných děl. Díky nedostatku relevantních informací však panují neshody mezi tím, zda se opravdu jednalo o jednu dílnu a podobné prvky na dvojicích děl značí její postupnou, přesto integrální proměnu zobrazování, či zda se jedná o více pražských dílen, které se ovlivňovaly, či měly přístup ke stejným technologiím a tvořily v podobném duchu.\n\n\n"}
{"id": "1361144", "url": "https://cs.wikipedia.org/wiki?curid=1361144", "title": "Algernon Blackwood", "text": "Algernon Blackwood\n\nAlgernon Henry Blackwood, CBE (14. března 1869 Greenwich – 10. prosince 1951) byl anglický povídkář a romanopisec, jeden z nejplodnějších autorů v historii žánru duchařských příběhů. Kromě toho byl také novinářem a rozhlasovým hlasatelem. Literární kritik S. T. Joshi prohlásil, že \"jeho práce je přínosná a konzistentněji, než práce jakéhokoliv jiného autora weird fiction, snad kromě Dunsanyho\" a že jeho sbírka povídek  \"Incredible Adventures\" (1914) \"může být předním dílem weird fiction v tomto, či jakémkoliv jiném století\".\n\nNarodil v Greenwichi, který je nyní součástí jihovýchodního Londýna, ale tehdy patřil k severozápadnímu Kentu. Mezi lety 1871 a 1880 žil v Crayford Manor House v Crayfordu a studoval na Wellington College. Jeho otec byl poštovní úředník, a jak  tvrdí Peter Penzoldt, \"\"měl otřesně úzkoprsé názory na náboženství, přestože mu nechyběla upřímná dobrosrdečnost\"\". Měl velmi pestrou pracovní kariéru, pracoval na mléčné farmě v Kanadě, provozoval hotel, byl reportérem v New Yorku, barmanem, modelem, novinářem pro \"New York Times\", sekretářem, obchodníkem a učitelem hry na housle.\n\nPo celý svůjí pracovní kariéru, přispíval do různých časopisů svými eseji. Kolem 40 roku svého života se přestěhoval zpět do Anglie, kde začal psát nadpřirozené příběhy, kterými se stal úspěšným. Napsal kolem deseti autorských povídkových sbírek, které poté předčítal v rozhlase i v televizi. Napsal také čtrnáct románů, několik dětských knih a řadu her, z nichž většina byla sice uvedena na jevišti, ale nebyla publikována. Byl vášnivým milovníkem přírody, což je patrné z mnoha jeho příběhů. Aby ukojil svůj zájem o nadpřirozeno, stal se členem duchařského klubu. Nikdy se neoženil, jeho přátelé ho popisovali jako samotáře, ale také jako veselého společníka.\n\nJack Sullivan uvedl, že \"\"Blackwoodův život jde ruku v ruce s jeho prací snad víc, než u kteréhokoliv jiného autora duchařských příběhů. Stejně jako jeho osamělí,  zásadně však optimističtí protagonisté byl i on kombinací mystika a milovníka přírody; když zrovna nebyl ponořený do okultních věd, včetně rosekruciánství a Buddhismu, pravděpodobně se věnoval lyžování či horolezectví\".\" Byl členem jedné z frakcí Hermetického řádu Zlatého úsvitu stejně jako jeho současník Arthur Machen. Kabalistické motivy ovlivňoval jeho román \"The Human Chord\".\n\nJeho nejznámější povídky jsou pravděpodobně \"\"The Willows\"\" a \"\"The Wendigo\"\". Často také psal narychlo objednané povídky pro noviny, což mělo za následek, že sám nevěděl, kolik povídek přesně napsal a jejich celkový počet tudíž není jistý. Přestože napsal řadu hororových příběhů, jeho práce typicky nevyvolávají ani tak hrůzu, jako spíš úžas a bázeň. Dobrými příklady jsou romány \"The\" C\"entaur\", který vrcholí tím, že cestovatel upírá pohled na stádo mýtických bytostí. Pomány \"Julius LeVallon\" a jeho pokračování \"The Bright Messenger\", které se zabývají reinkarnací a možností nového mystického vývoje lidského vědomí.\nBlackwood napsal autobiografii ze svých mladých let, \"Episodes Before Thirty\" (1923). Jeho životopis s názvem \"Starlight Man\" napsal Mike Ashley.\n\nZemřel po několika mozkových příhodách. Jako oficiální příčina smrti, ke které došlo 10. prosince 1951, se uvádí mozková trombóza v kombinaci s aterosklerózou. Jeho ostatky byly zpopelněny v krematoriu Golders Green. O několik týdnů později vzal jeho synovec jeho popel do průsmyku Saanenmöser ve Švýcarských Alpách, které Algernon Blackwood miloval a kde byl jeho popel rozptýlen.\n\nPodle data publikování:\nRomány pro děti\n\nPodle prvního uvedení:\n\nPodle data publikování:\n\n"}
{"id": "1361145", "url": "https://cs.wikipedia.org/wiki?curid=1361145", "title": "Německá volejbalová reprezentace mužů", "text": "Německá volejbalová reprezentace mužů\n\nNěmecká volejbalová reprezentace mužů reprezentuje Německo na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361148", "url": "https://cs.wikipedia.org/wiki?curid=1361148", "title": "Civil War (EP)", "text": "Civil War (EP)\n\n\n"}
{"id": "1361150", "url": "https://cs.wikipedia.org/wiki?curid=1361150", "title": "Jihokorejská volejbalová reprezentace mužů", "text": "Jihokorejská volejbalová reprezentace mužů\n\nJihokorejská volejbalová reprezentace mužů reprezentuje Jižní Koreu na mezinárodních volejbalových akcích, jako je mistrovství světa.\n"}
{"id": "1361157", "url": "https://cs.wikipedia.org/wiki?curid=1361157", "title": "Východoněmecká volejbalová reprezentace mužů", "text": "Východoněmecká volejbalová reprezentace mužů\n\nVýchodoněmecká volejbalová reprezentace mužů reprezentovala NDR na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361160", "url": "https://cs.wikipedia.org/wiki?curid=1361160", "title": "Wurlitzer (elektrické piano)", "text": "Wurlitzer (elektrické piano)\n\nElektronické piano Wurlitzer, známé také jako elektrické piano Wurlitzer, je elektronické piano vyráběné a prodávané firmou Wurlitzer od poloviny padesátých let do počátku osmdesátých let. Zvuk je tvořen pomocí kladívek, která rozeznívají kovové plátky, čímž vzniká elektrický proud, který je zachycen elektromagnetickým snímačem. I když je Wurlitzer koncepčně velmi podobný Rhodes pianu, jeho zvuk je odlišný.\nSpolečnost Wurlitzer vyrobila několik různých modelů elektrických pian, včetně konzolových modelů s vlastní skříní a ozvučnou deskou a přenosných modelů s chromovým stojanem, určených pro použití na pódiu. Tyto přenosné modely získaly v šedesátých letech velkou popularitu mezi R&B a rockovými muzikanty, používala je například kapela Supertramp.\n\nOficiální název nástroje je Elektronické piano Wurlitzer. Zvuk je tvořen elektromechanicky, pomocí úderů plstěných kladívek na kovových destičkách použitím konvenční klavírní mechaniky. To vytváří elektrický proud, který zachycuje elektromagnetický snímač napájený 170 volty stejnosměrného napětí. Většina pian Wurlitzer má 64 kláves s rozsahem od noty A (o oktávu výš než nejnižší nota na standardním pianu s 88 klávesami), po notu C, (o oktávu níž než nejvyšší nota na standardním pianu). Wurlitzer je také vybaven mechanickým sustain pedálem. V porovnání s podobně populárním elektrickým pianem Rhodes od firmy Fender má Wurlitzer ostřejší zvuk, který se víc podobá pilové vlně, zatímco zvuk Rhodes se více podobá sinusoidní vlně. Wurlitzer má tím pádem ostřejší a údernější zvuk. Když se na něj hraje slabě, má velmi jemný zvuk, podobný vibrafonu nebo Rhodes pianu. Čím se na něj hraje silněji, tím agresivněji zní. Při takovém hraní produkuje charakteristický mírně zkreslený zvuk, který se často popisuje jako “štěkání”.\n\nVynálezce Benjamin Miessner navrhl v roce 1935 piano s vestavěným zesilovačem. Wurlitzer použil stejné elektromagnetické snímače, ale vyměnil struny piana za kovové destičky. Tento nástroj se začal vyrábět v roce 1954 pod názvem EP-110, po kterém následovaly další modely 111 a 112 z roku 1955. Poté byl v různých verzích vyráběn až do roku 1984, kdy byla zastavena produkce modelu 200A.\n\nVětšina elektrických pian Wurlitzer jsou přenosné modely s odnímatelným stojanem a sustain pedálem připojeným pomocí Bowdenova kabelu. Dále existují také modely “konzole”, “grand” a “spinet”, které mají sustain pedál přidělaný na pevno. U nejstarších modelů byl sustain pedál připevněn ze strany nástroje. Od konce padesátých let se pedály začaly montovat přímo pod klaviaturu.\n\nNejstarší modely byly tzv. série 100. Byly vyrobené z nabarvených dřevotřískových desek a měly vestavěný reproduktor na zadní části konstrukce. Kromě modelů z padesátých let (110, 111, 112, 112A, 120) měly všechny přenosné modely vestavěný tremolo efekt s fixní frekvencí oscilace a nastavitelnou hloubkou. Ve všech modelech vyrobených do počátku šedesátých let se používaly lampové elektronky. První tranzistorový model, EP-140, byl uveden na trh v roce 1962. Současně s ním byl uveden i model 145, který stále používal lampové elektronky. Tyto modely později prošly několika revizemi, které byly označeny písmeny A a B, a nakonec byly nahrazeny v roce 1968 modelem 200 s plastovou konstrukcí, který vážil mnohem méně (25 kg bez nohou a pedálu), se dvěma reproduktory namířenými čelem k hráči. Tento model byl v roce 1974 modernizován pod označením 200A a jeho výroba pokračovala až do roku 1984. Model 200 byl dostupný v černém, tmavě zeleném, červeném nebo béžovém provedení. 200A byl dostupný pouze v černé a avokádové zelené barvě. Některé kapely, jako například Beach Boys, The Carpenters a Supertramp používaly Wurlitzer v bílé barvě. Bílé Wurlitzery se ovšem nikdy nevyráběly, byly přemalované na zakázku. Model 200B byl poslední model, který byl uveden na trh (1978). Vizuálně byl stejný jako 200A, ale byl navržen tak, aby jej bylo možné napájet pomocí dvojce 85voltových dobíjecích baterií, a neměl vestavěný zesilovač ani reproduktory.\n\nElektrické piano Wurlitzer bylo často používáno ve školách jako erární nástroj pro studenty. Za tímto účelem byly vytvořeny nepřenosné modely. Učitel měl sluchátka a mikrofon, aby mohl poslouchat každého studenta individuálně a komunikovat s ním, aniž by to rušilo ostatní studenty. Studenti měli sluchátka, díky kterým se mohli poslouchat i navzájem. Najednou mohlo být propojeno až 48 nástrojů. Podle bývalého zaměstnance Wurlitzeru, Billa Fullera, v šedesátých a sedmdesátých letech používalo elektrické piano Wurlitzer 75 procent všech vysokých škol v Americe, a některé z nich byly plně funkční i v roce 2000. Běžně jsou k vidění modely, které se podobají béžovému nebo světle zelenému modelu 200, ale jsou připevněné ke stojanu s reproduktorem, sluchátkovým výstupem a sustain pedálem. Tyto modely nemají vestavěné tremolo (některé pozdější modely mají tremolo mechanismus, který je pouze vypnutý). Tyto modely jsou označovány jako 206/206A. Mnohé z těchto konzolových modelů byly v nedávné době modifikovány podle specifikací 200/200A, za účelem používání na pódiu. O něco vzácnější jsou učitelské modely (207/207Va/205V atd.), které mají několik přepínačů pro odposlech a ztlumení, a v některých případech také možnost přidat velký podsvícený panel s displejem (notový vizualizér), který je ovládán pomocí kláves. Samostatné studentské modely nesou označení 214 a 215, a domácí/pódiové konzolové modely jsou označeny jako 203, 203W a 210. Neobvyklý zkosený model s označením 300 byl dostupný jen v Evropě a Británii okolo roku 1973.\nJediný model, který nemá 64 kláves, je model 106P (P značí pupil – anglicky žák). Má 44 kláves, plastovou konstrukci, jeden reproduktor a nemá sustain pedal ani jiné ovládací prvky. Model 106P byl dostupný v sadě po osmi kusech na rozložitelné konstrukci, která po vyskládání vytvořila jakousi přenosnou učebnu. Tyto modely byly propojeny s učitelským pianem v plné velikosti, které se používalo k ovládání jednotlivých studentských nástrojů. Tento model se vyráběl od počátku sedmdesátých let a byl dostupný v oranžovém a béžovém provedení. Známým uživatelem tohoto modelu je Page McConnell z kapely Phish, který jej používal na pódiu právě kvůli jeho malé velikosti, aby mohl na koncertech používat více nástrojů. Tento model díky své barvě i velikosti dostal přezdívku “malá dýně”.\nOd začátku produkce bylo vyrobeno malé množství nástrojů s dřevěnou konstrukcí ve tvaru spinetu, které byly určeny pro domácí použití. Tyto modely byly většinou vybavené sustain pedálem a také soft pedálem, jako mívají běžné klavíry (v tomto případě ale jde elektronický atenuátor). Mechanika těchto modelů je stejná, jako v dobových přenosných modelech. Model 700 byl vybaven stejným zesilovačem a mechanikou jako přenosný model 120. Model 700 byl vyráběn zhruba od roku 1958 do roku 1962. Model 720 byl spinetovou verzí lampového modelu 145. Pozdější verze 720B byla zase spinetovou verzí tranzistorového modelu 140B. Model 720 a jeho varianty se vyráběly zhruba mezi roky 1962 a 1967.\nVelice vzácný je model 300 (cca 1973) který byl určený jen pro evropský trh; zkosené piano konzolového typu, které bylo navrženo podle modelu 200. Model 300 vypadal podobně jako moderní digitální piana pro domácí použití.\nK modelu 200A byl navržen sesterský model 270, známý také jako Butterfly Baby Grand, který byl určen pro domácí použití. Měl půlkruhovou konstrukci vyrobenou z ořechového dřeva se dvěma ozvučnými otvory ve tvaru čtvrtkruhu a dva horizontálně upevněné osmipalcové reproduktory. Toto byl jeden z posledních modelů značky Wurlitzer (1976), a dnes je velmi obtížné jej sehnat. Je to také nejtěžší ze všech nástrojů, které Wurlitzer vyráběl.\n\nWurlitzer se snaží emulovat spousta moderních digitálních keyboardů, ale jeho zvuk, který je vytvářen elektromechanicky, je velmi těžké napodobit pomocí syntezátorového nástroje. Korg SV1 je všeobecně považován za velmi věrnou emulaci Wurlitzeru. Nord Stage obsahuje několik různých bank se zvuky Wurlitzeru.\n\nWurlitzer poprvé použil komerční nahrávce jazzový klavírista Sun Ra na svém albu Angels and Demons at Play. Později začali Wurlitzer používat Ray Charles a Joe Zawinul. Wurlitzer také v sedmdesátých letech hodně používala kapela Supertramp, například ve skladbě Dreamer.\n"}
{"id": "1361162", "url": "https://cs.wikipedia.org/wiki?curid=1361162", "title": "Ponaschemu", "text": "Ponaschemu\n\nPonaschemu je smíšený jazyk, který vznikl smísením němčiny a dolnolužické srbštiny. Někdy se bere jako dialekt němčiny.\n\nHojně se používal až do 50. let 20. století, především ve Spreewaldu, ve vesnicích kde spolu žili Němci a lužičtí Srbové. Dnes jím mluví pouze asi 500 lidí.\n\nDětská rýmovačka z roku 1890, napsaná Wiliballem von Schulenburgem:\n"}
{"id": "1361167", "url": "https://cs.wikipedia.org/wiki?curid=1361167", "title": "North Texas Film Critics Association Awards 2016", "text": "North Texas Film Critics Association Awards 2016\n\nNa 13. ročníku předávání cen asociace North Texas Film Critics Association se předalo ocenění v těchto kategoriích.\n\n\n\n\n\n\n\n\n\n\n"}
{"id": "1361196", "url": "https://cs.wikipedia.org/wiki?curid=1361196", "title": "Kouskova Lhota", "text": "Kouskova Lhota\n\nKouskova Lhota je částečně dochovaná tvrz na místě zaniklé vesnice u Vrhavče v okrese Klatovy. Nachází se na samotě zvané Černé Krávy asi jeden kilometr severozápadně od Neznašov. Postavena byla nejspíše ve druhé polovině patnáctého století, ale roku 1686 přestala být panským sídlem a její budovy zanikly nebo splynuly s přilehlým hospodářským dvorem. Věž s pozůstatky opevnění a přilehlou stodolou je chráněná jako kulturní památka.\n\nV místech, kde se nachází samota Černé Krávy, stávala ve středověku vesnice Lhotka, později zvaná Kouskova Lhota podle rodu Kousků ze Sobětiček. Jejím prvním známým majitelem byl Milota Beneda ze Šťáhlav připomínaný roku 1501. Po něm je v letech 1521–1523 jako majitel vesnice uváděn Jan Beneda, který zemřel před rokem 1539 a zanechal po sobě dceru Lidmilu ze Šťáhlav. Ta přislíbila Hynku Černínovi z Chudenic, že mu věnuje polovinu majetku, který získá od svých příbuzných. Později odmítla dohodu splnit a učinila tak až po rozhodnutí soudu v roce 1539. K jejímu panství patřily kromě tvrze a dvora vesnice Radoňov s Neznašovem a části Vrhavče a Lhotky. Nedokázala však statek udržet, a proto jej roku 1544 prodala Janu Kouskovi ze Sobětiček, přičemž je poprvé zmíněna tvrz.\n\nJan Kousek ze Sobětiček byl původem klatovský měšťan, ale roku 1529 jej Jiří ze Sobětic přijal za strýce. Jan Kousek tak získal erb. S manželkou Lidmilou z Římku měl pět synů. Z nich se jako pán na Lhotce uvádí roku 1559 nejstarší Václav. V roce 1570 rozšířil své panství o Onen Svět, Jarkovice a Šmejsárovský mlýn na potoce Bystrý. Nejspíše v témže roce se bratři rozdělili o majetek tak, že Lhotka připadla Jakubu Kouskovi, který zemřel před rokem 1607. Měl syny Jindřicha, Viléma a Daniela, z nichž nejstarší Jindřich spravoval panství. Zúčastnil se stavovského povstání, za což byl jeho statek převeden na manství. Zemřel roku 1621 a panství tvořené Lhotkou, Neznašovem, Vrhavčí a Radoňovem o pět let později přijali v léno jeho bratři Vilém a Daniel Kouskové. Po Vilémově smrti statek přijali v léno jeho synové Jan Adam, Vilém Daniel, Albrecht Hynek a Jindřich Jaroslav. V roce 1652 dosáhli za určitý poplatek propuštění statku z manství.\n\nV roce 1655 se o panství dělili bratři Jan Adam a Albrecht Hynek. Jan Adam Kousek zemřel roku 1657 poté, co byl raněn v Hořejší Lhotce. Vdova Apoléna z Janovic s nezletilými dětmi potom vedla spor s Albrechtem Hynkem o dědictví. Nakonec jí na základě soudního rozhodnutí z roku 1662 připadlo 500 kop míšeňských a Kubanovský dvůr v Neznašově. Apolénin syn Ladislav Vilém Kousek prodal v roce 1667 svou část Lhotky Vilému Albrechtovi Krakovskému z Kolovrat, který ji brzy poté prodal Albrechtu Hynku Kouskovi. Vymínil si pouze, že bude moc používat část příkopu k vedení vody na své pozemky. Albrech Hynek Kousek zemřel roku 1686 a vdova Kateřina Polyxena Kousková z Perglasu musela z finančních důvodů téměř celé panství prodat Vilému Albrechtovi Krakovskému z Kolovrat. Ten poté Lhotku natrvalo připojil k týneckému panství. Tvrz poté ztratila svůj význam a začala chátrat. Na konci osmnáctého století byly její zbytky upraveny na sýpku.\n\nZ tvrze se částečně dochovalo opevnění v podobě fragmentů vodního příkopu a valu, který je nejlépe patrný na západní straně. Z budov tvrze stojí původní věž ve výši dvou pater, do které se vstupovalo později zazděným vchodem v prvním patře východní zdi. Budova je postavená z lomového kamene a má sedlovou střechu. Součástí tvrziště byl nejspíše ještě palác, který stával na místě novodobé stodoly. August Sedláček ho podle zprávy z roku 1655 popsal: \"„bývala nad mostnicí veliká světnice, při ní sklípek, za ním komůrka, podlé toho kuchyně s pecí chlebovou, za kuchyní špižírna s pavlačí, okolní síní malou, druhá světnička po schodech nahoru z veliké světnice jdouc a za ní komůrka, nad tím sýpka…“\".\n"}
{"id": "1361199", "url": "https://cs.wikipedia.org/wiki?curid=1361199", "title": "Seznam děkanů Katolické teologické fakulty Univerzity Karlovy", "text": "Seznam děkanů Katolické teologické fakulty Univerzity Karlovy\n\n\n"}
{"id": "1361201", "url": "https://cs.wikipedia.org/wiki?curid=1361201", "title": "Římskokatolická farnost Horní Štěpanice", "text": "Římskokatolická farnost Horní Štěpanice\n\nŘímskokatolická farnost Horní Štěpanice je územním společenstvím římských katolíků v rámci jilemnického vikariátu královéhradecké diecéze.\n\nHorní Štěpanice vznikly v rámci kolonizace Podkrkonoší počátkem 14. století. Farní kostel Nejsvětější Trojice je v současné podobě empírovou stavbou z 19. století. Zajímavostí je, že v letech 1975–2000 byl místním duchovním správcem R.D. Emil Erlebach, který byl přímo rodákem z této farnosti (konkrétně z Benecka, v církevní praxi se kněz stává duchovním správcem farnosti ze které pochází jen velmi zřídka, obvykle celé své kněžské působení prožije mimo své rodiště).\n\n\nFarnost má sídelního duchovního správce, který je zároveň administrátorem ex currendo ve farnostech Křížlice a Vítkovice v Krkonoších.\n\n"}
{"id": "1361202", "url": "https://cs.wikipedia.org/wiki?curid=1361202", "title": "Leden 2018", "text": "Leden 2018\n\n\n\n\n\n\n\n\n\n\n\n\n\n"}
{"id": "1361218", "url": "https://cs.wikipedia.org/wiki?curid=1361218", "title": "Ari Suhonen", "text": "Ari Suhonen\n\nAri Suhonen (* 19. prosince 1965) je bývalý finský atlet, běžec na střední tratě, halový mistr Evropy v běhu na 1500 metrů z roku 1988.\nNa přelomu 80. a 90. let 20. století patřil mezi evropskou mílařskou špičku. V roce 1987 vybojoval na evropském halovém šampionátu bronzovou medaili v běhu na 800 metrů. O rok později se stal halovým mistrem Evropy v běhu na 1500 metrů.\n"}
{"id": "1361225", "url": "https://cs.wikipedia.org/wiki?curid=1361225", "title": "Wurtz", "text": "Wurtz\n\nWurtz může být:\n\n\n"}
{"id": "1361226", "url": "https://cs.wikipedia.org/wiki?curid=1361226", "title": "Jaroslav Konečný (voják)", "text": "Jaroslav Konečný (voják)\n\nJaroslav Konečný (4. ledna 1891, Kylešovice u Opavy – 20. ledna 1943, Berlín, Věznice Plötzensee) byl příslušníkem československých legií v Rusku. Po návratu z Vladivostoku (jako voják z povolání) prošel mnoha velitelskými funkcemi v prvorepublikové československé armádě. Po vypuknutí druhé světové války zůstal plukovník pěchoty Jaroslav Konečný v Protektorátu Čechy a Morava a zapojil se do činnosti ilegální (vojenské) odbojové organizace Obrany národa (ON). Zde fungoval jako spoluorganizátor Krajského velitelství ON – západní Čechy a později jako spolupracovník Oblastního velitelství ON – Velká Praha. Gestapo jej zatklo 25. července 1941, zpočátku byl vězněn v Praze na Pankráci, ale v létě roku 1942 byl převezen do Drážďan. Odtud putoval 3. října 1942 do berlínské věznice Alt Moabit. Při soudním přelíčení 8. října 1942 před berlínským lidovým soudem (Volksgericht) byl společně s plukovníkem generálního štábu Jaroslavem Lisým odsouzen za velezradu a zemězradu k trestu smrti. Po procesu byl převezen do věznice v Berlíně-Plötzensee, kde byl 20. ledna 1943 ve večerních hodinách popraven gilotinou. V roce 1947 byl posmrtně povýšen do hodnosti brigádního generála.\n\nJaroslav Konečný se narodil 4. ledna 1891 na severní Moravě v obci Kylešovice, která sousedila s předměstím slezské Opavy v rodině tesaře Tomáše Konečného a Juliany Konečné. Byl jedním z osmi jejich dětí. Po absolvování základní školní docházky začal (od roku 1907) studovat na sedmiletém českém vyšším státním gymnáziu v Opavě, které úspěšně zakončil složením maturity (4. července 1911). Na podzim roku 1911 zahájil studium práv na právnické fakultě Karlo-Ferdinandovy univerzity v Praze. Plných pět semestrů studia práv absolvoval do roku 1913 a svoji první státní zkoušku složil úspěšně 9. dubna 1913. Jako jednoroční dobrovolník nastoupil (1. října 1913) k pěšímu pluku č. 19 v rakouském městečku Tolmein. Po absolvování základního vojenského výcviku nastoupil Jaroslav Konečný (na jaře 1914) do školy pro důstojníky pěchoty v záloze, kterou zakončil úspěšným složením důstojnických zkoušek.\n\nPo vypuknutí první světové války byl Jaroslav Konečný odvelen se svým plukem na ruskou frontu, kde již 8. září 1914 (v polském Lublinu) přeběhl k Rusům, byl zajat a až do počátku července roku 1916 pak byl internován v ruských zajateckých táborech. Dne 23. října 1915 (Tjumeň) si Jaroslav Konečný podal žádost do nově se tvořících československých legií. Dne 10. července 1916 byl Jaroslav Konečný v Kyjevě krátce zařazen do stavu nově se tvořícího 1. československého střeleckého pluku. O měsíc později byl natrvalo odvelen k další nově se tvořící vojenské jednotce – ke 2. československému střeleckému pluku. U tohoto pluku sloužil Jaroslav Konečný téměř čtyři roky (od 19. srpna 1916 do 25. dubna 1920). Na jaře roku 1917 absolvoval Jaroslav Konečný poddůstojnický kurs, ale i kulometný kurs při štábu Československé brigády. Po skončení těchto kurzů působil jako vojenský instruktor. Přes velitele čety se postupně propracoval až na velitele roty plukovního kulometného oddílu. V květnu 1917 se vydal do Kyjeva na služební cestu. Při srážce tramvají, ke které došlo 18. května 1917 utrpěl Jaroslav Konečný poranění obou nohou a tento těžký úraz si vyžádal jeho hospitalizaci v nemocnici. V době ústupu z Ukrajiny a následného konfliktu s bolševiky se Jaroslav Konečný spolu se svým plukem zúčastnil všech významných bojů. Jednalo se nejen o tvrdé střety se sovětskými jednotkami při obsazování města Kurgam, kde Jaroslav Konečný plnil funkci zatímního velitele kulometného oddílu Maxim ale také o těžké boje při obsazování města Myškin (z června roku 1918). Jaroslav Konečný se také účastnil v bojích u Syrjostanu a Zlatousta. Dne 8. června 1918 byl Jaroslav Konečný na jedné ze zastávek (železniční stanici Tatarskaja) jmenován velitelem kulometného oddílu obrněného vlaku. Soustavně projevovaná statečnost v bojích se promítla i do jeho povyšování. Dne 20. srpna 1919 byl povýšen do hodnosti kapitána ruských legií. V pátek dne 12. března 1920 se kapitán Jaroslav Konečný (společně s ostatními) nalodil v přístavu Vladivostok na americkou loď Madawaska a s tímto lodním transportem číslo 19/2 se (přes Singapur) vrátil do vlasti. \n\nJaroslav Konečný se do rodného domu vrátil 25. dubna 1920. Po krátké repatriační dovolené zůstal v činné službě u svého útvaru – pěšího pluku 2 dislokovaného v severočeských Litoměřicích. Tady zastával nejprve funkci velitele kulometné roty, později se stal zatímním velitelem téhož praporu. Jaroslav Konečný si jako svoji profesi zvolil dráhu vojáka z povolání. Jako důstojník z povolání byl aktivován 24. července 1920 a ještě téhož roku (11. srpna 1920) nastoupil svoji aktivní službu v Praze, kde začal působit na pozici zpravodaje disciplinárního výboru č. 3 Přibližně za týden (19. srpna 1920) však byl povolán do III. kursu školy generálního štábu. Po pětitýdenním soustředění v Milovicích se stal v listopadu téhož roku (3. listopadu 1920) frekventantem kurzu, který se konal v Praze na Pohořelci. Po jeho skončení byl povolán do II. ročníku čerstvě zřízené Válečné školy v Praze. Tady studoval v období od 3. listopadu 1921 do konce srpna (29. srpna 1922) roku 1922. (Během studia na Válečné škole byl Jaroslav Konečný 2. prosince 1921 povýšen do hodnosti štábního kapitána.) Dne 30. srpna 1922 se stal jedním z důstojníků generálního štábu československé armády. V období od 20. září 1922 do 31. října 1923 působil Jaroslav Konečný u Ministerstva národní obrany (MNO) – hlavního štábu ve funkci přiděleného důstojníka 1. oddělení. (Během tohoto funkčního období byl 28. června 1923 povýšen do hodnosti majora.)\n\nLéta 1923 až 1939 znamenala pro Jaroslava Konečného časté změny působišť v posádkách a střídání funkcí v prvorepublikové československé armádě:\n\nPlukovník pěchoty Jaroslav Konečný byl v polovině září roku 1938 převelen do Plzně, kde se stal velitelem posádkového velitelství. Tuto funkci vykonával od 15. září 1938 do 14. února 1939. Od poloviny února 1939 byl převelen opět na Slovensko do své funkce velitele pěšího pluku 14, který byl redislokován a sídlil v Krompachách. Za branné pohotovosti státu (na podzim roku 1938) stál Jaroslav Konečný společně s náčelníkem generálního štábu majorem Navrátilem v čele Velitelství okrsku Plzeň-Nýřany. Toto velitelství bylo součástí tzv. Zápolní armády, přímo podléhalo Velitelství I. sborové oblasti a bylo podřízeno Ministerstvu národní obrany v Praze v čele s armádním generálem Janem Syrovým. Po vzniku samostatného Slovenska (14. března 1939) se Jaroslav Konečný definitivně vrátil do Čech.\n\nPo příjezdu do Plzně se Jaroslav Konečný zapojil do odbojové činnosti společně s bývalým plukovníkem dělostřelectva Janem Vlachým. Jan Vlachý stál v té době v čele krajského velitelství Obrany národa (ON) – západní Čechy. Plukovník Jaroslav Konečný se podílel na budování ilegální organizační sítě. Západočeská odbočka Obrany národa patřila k významným ilegálním protiněmeckým organizacím na západě Čech, do protinacistického hnutí se zde zapojilo kolem stovky bývalých příslušníků československé armády včetně civilistů. Základ organizace tvořili především demobilizovaní důstojníci. Západočeská odbočka Obrany národa byla vybudována z podnětu podplukovníka Josefa Balabána, plukovníka dělostřelectva Jana Vlachého a plukovníka Karla Dubovského. Ti vytvořili (již na jaře roku 1939) velitelství divize. Postupně ustavili čtyři okresní velitelství – pluky (Plzeň-východ, Plzeň-západ, Klatovy a Domažlice) a dva prapory (Rokycany a Klatovy).\n\nMezi hlavní úkoly západočeské odbočky Obrany národa patřilo zpravodajství. Úkolem členů zdejší Obrany národa bylo především získat kvalifikované informátory a udržovat s nimi kontakt. Jednalo se především o Ing. Jan Placáka a Antonína Emingera z místního závodu Škoda. Cenné informace dodával i JUDr. Eugen Dosoudil a také Ota Weiland z ředitelství dráhy v Plzni. Přenos zpráv a spojení s ústředím byl zajištěn prostřednictvím radiostanice, kterou obsluhovali poručík Karel Roubal, četař Václav Krofta a desátník Robert Parvonič. Členové Obrany národa se také zaměřovali na shromažďování lehkých zbraní, střeliva a trhavin. Plukovník Jaroslav Konečný zde využíval své bohaté vojenské zkušenosti nejen při organizování zpravodajské ale především při sabotážní činnosti. Západočeská odbočka Obrany národa spolupracovala s dalšími místními odbojovými skupinami. V letech 1939 až 1941 v místě, nezávisle na západočeské odbočce ON, působily ještě další skupiny ON. Hlavním úkolem bylo obstarávání výzbroje a zpravodajská služba. Jednu ze skupin ON ustavil poručík Milan Bajer již v srpnu roku 1939 ve škodováckém oddělení kompresorů. Další odbočka ON vznikla v létě roku 1939 pod vedením podplukovníka Čeňka Schmidta. Významnou postavou této ilegální skupiny byl šéf Velké montovny děl Ing. Jan Placák. Ten se také současně aktivně podílel na organizování přechodu letců z Plzeňského aeroklubu do zahraničí. Úkolem této skupiny bylo též udržovat část ukryté výzbroje vyrobené ve Škodovce ještě před okupací.\n\nRepresivní složky protektorátu v průběhu února 1940 až července 1940 odhalily a zatkly většinu členů západočeské odbočky Obrany národa. Místní odbojové hnutí tak bylo na čas prakticky paralyzováno. Berlínský lidový soud (Volksgerichtshof) následně odsoudil dne 29. října 1942 třináct členů plzeňské ON k trestu smrti. Později bylo popraveno nebo umučeno dalších 27 příslušníků ON z Plzeňska, Domažlicka, Klatovska a Rokycanska. Plzeňské gestapo zatklo i celé velení, včetně plukovníků Jana Vlachého a Karla Dubovského. \n\nJaroslav Konečný unikl tomuto zatýkání jen náhodou a to nejspíše díky tomu, že se přestěhoval z Plzně do Prahy. Po přestěhování do Prahy nastoupil na místo vrchního rady knihovní a archivní služby u Ministerstva školství a osvěty. Zde byl Jaroslav Konečný zaměstnán až do 1. dubna 1941, kdy na vlastní žádost odešel do výslužby. Ještě před odchodem z této funkce jej na jeho pracovišti navštívili jeho známí z pražské Válečné školy, plukovník Jaroslav Vedral a plukovník Čeněk Kudláček. Cílem těchto návštěv bylo získání Jaroslava Konečného pro činnost ve formující se skupině Obrany národa, a to především v oblastním velitelství Velká Praha. Také jeho dávný přítel, bývalý legionář a plukovník pěchoty Tomáš Plch, se významně zasloužil o to, že se plukovník Jaroslav Konečný zapojil do činnosti pražských složek Obrany národa. Plukovník Jaroslav Konečný dále pracoval na ministerstvu. Pod maskou zdánlivě loajálního úředníka se ve skutečnosti skrýval důležitý představitel odboje, jeden z velitelů Obrany národa – skupiny Praha-západ. Pro velitelské kádry Obrany národa (oblastního velitelství Velká Praha) bývalého divizního generála Bedřicha Homolu a náčelníka jeho štábu plukovníka generálního štábu Jaroslava Lisého se Jaroslav Konečný postupně stával klíčovou osobou.\n\nJaroslav Konečný se dne 8. února 1941 oženil se svou (o dvacet let mladší) družkou Andělou (Angelou) Konečnou (rozenou Krystiánovou) (* 30. dubna 1911). Jedním ze svědků na jejich svatbě byl jeho dávný přítel plukovník Tomáš Plch. Manželé Koneční žili ve společné domácnosti v Praze-Vršovicích. \n\nDalší vlna zatýkání v řadách Obrany národa připravila Jaroslava Konečného o jeho přátele a nejbližší spolupracovníky v odboji. Dne 4. června 1941 byl zatčen jeho přítel plukovník Tomáš Plch. Od manželky bývalého plukovníka Sýkory se Jaroslav Konečný dozvěděl, že ve čtvrtek 10. července 1941 ráno byl zatčen gestapem ve svém dejvickém bytě i jeho dlouholetý přítel plukovník generálního štábu Jaroslav Lisý.\n\nJaroslav Konečný byl (poté, co gestapo proti němu shromáždilo dostatek důkazního materiálu) zatčen (za přítomnosti manželky) úředníky gestapa 25. července 1941 před sedmou hodinou ranní ve vršovickém bytě na Russischerstraße. Byt byl neprodleně důkladně prohledán a všechny \"podezřelé\" předměty byly ihned zabaveny. \n\nV souvislosti se zatčením plukovníka Jaroslava Konečného byli dříve či později zatčeni další spolupracovníci z odbojové organizace ON. (Podplukovník Josef Najnar (* 1896), podplukovník Jan Čermák (* 1907), podplukovník Jaroslav Los (* 1893), podplukovník Jaroslav Maršál (* 1891) a štábní kapitán František Kocián (*1889).) V létě roku 1941 tak odboj utrpěl těžké ztráty. Dramatický nárůst obětí policejního teroru však přinesl až podzim roku 1941 – období označované jako první stanné právo. To souviselo s příchodem Reinharda Heydricha jako zastupujícího říšského protektora do Prahy (27. září 1941) a s jeho cíli:\n\nNásledující den po svém zatčení (26. července 1941) absolvoval plukovník Jaroslav Konečný svůj první výslech na gestapu. Výslech vedl (za přítomnosti překladatele Hofmanna) vrchní kriminální komisař Krupke. Asistovali mu přitom jeho podřízení Siebert s Hartlem. Plukovník Jaroslav Konečný byl během svého zatčení umístěn v samovazbě ve vazební věznici v Praze na Pankráci.\n\nNa začátku léta roku 1942 byl plukovník Jaroslav Konečný převezen z pankrácké věznice do drážďanské vyšetřovací vazby na Georg Bährstrasse 5. Ještě za pobytu ve vazbě v Drážďanech obdržel dne 21. září 1942 Jaroslav Konečný obsílku ve věci předvolání k hlavnímu přelíčení před lidový soudní dvůr – Volksgerichtshof, které se mělo uskutečnit 8. října 1942. V drážďanské vazební věznici byl Jaroslav Konečný vězněn až do 2. října 1942. Hned následující den (3. října 1942) byl převezen do největší říšské věznice – berlínského Alt Moabit na Turmstrasse.\n\nSoudní přelíčení s bývalým plukovníkem pěchoty Jaroslavem Konečným a jeho spolupracovníky z pražské sekce Obrany národa, bývalým plukovníkem generálního štábu Jaroslavem Lisým a bývalým podplukovníkem generálního štábu Josefem Najnarem se konalo podle plánu před berlínským lidovým soudním dvorem ve čtvrtek 8. října 1942 dopoledne. Soudnímu tribunálu předsedal prezident 1. senátu lidového soudního dvora Dr. Roland Freisler Líčení zahájil prokurátor Harzmann, který přečetl jakých \"těžkých provinění\" proti Říši se obžalovaní dopustili. V obžalobě Harzmann nakonec obvinil všechny tři ze zločinů \"velezrady, zemězrady a nadržování nepříteli\".\n\nPrezident senátu Dr. Roland Freisler vynesl (za přítomnosti vrchního zemského soudního rady Dr. jur. Großpietsche a dalších předsedajících) konečný rozsudek \"Im Namen des Deutschen Volkes\" (jménem německého národa):\n\nK trestu smrti byli odsouzeni jak bývalý plukovník generálního štábu Jaroslav Lisý tak i plukovník pěchoty Jaroslav Konečný. Pouze činnost podplukovníka Josefa Najnara byla nacistickým tribunálem vyhodnocena jako méně nebezpečná pro velkoněmeckou Říši a tak byl v tomto procesu odsouzen k osmi letům vězení spojených (na stejnou dobu) se ztrátou všech občanských práv.\n\nNásledující den (pátek 9. října 1942) po rozsudku byl Jaroslav Konečný spolu s Jaroslavem Lisým převezeni do berlínské věznice Plötzensee. Pobyt za mřížemi se negativně podepisoval na zdravotním stavu Jaroslava Konečného. Kdysi vitální chlapík, se před očima rychle měnil v ubohou lidskou trosku. Koncem roku 1942 se plukovník Jaroslav Konečný snažil využít poslední možnost změnit rozhodnutí nacistické justice. Prostřednictvím svého advokáta zaslal říšskému ministru spravedlnosti žádost o milost. Ve stejné věci se obrátila na německé úřady i jeho manželka Anděla Konečná, ale ani jedna z žádostí nebyla vyslyšena.\n\nVeškerá činnost německých úřadů probíhala v souladu s precizním německým plánováním. Nacistická byrokracie postupovala stejně příkladně i v případě plukovníka Jaroslava Konečného a jeho přítele plukovníka Jaroslava Lisého. Do evidenční knihy byl zapsán i plánovaný termín popravy, včetně jejího pořadového čísla a data. Nacistická tisková služba \"Pressevermerk\" obdržela také krátký text, který měl být otištěn na červených letácích. Ty byly později zveřejněny v Praze, v místě bydlišť Jaroslava Konečného a Jaroslava Lisého. Ráno, ve středu 20. ledna 1943, se plukovník Jaroslav Konečný dozvěděl, že jeho podaná žádost o milost byla definitivně zamítnuta a večer bude předveden před říšského kata Wilhelma Röttgera.\n\nJaroslav Konečný byl popraven gilotinou 20. ledna 1943 ve 20.12. Dle dochovaných svědectví byl před popravou v hrozném zdravotním stavu: vážil jen 54 kilogramů a byl téměř slepý. Přesto se choval hrdě a statečně.\n\nV roce 1947 byl (in memoriam) povýšen do hodnosti brigádního generála.\n\n\nPomník padlým a popraveným absolventům Vysoké školy válečné před sídlem Ministerstva obrany ČR (Tychonova 270/2 Praha 6; GPS souřadnice: ) se nachází na prostranství uvnitř objektu MO (není veřejně přístupný). Pomník byl slavnostně odhalen 11. listopadu 2004 a jeho autorem je akademický sochař Peter Nižňanský. V textu je uvedeno: \"PAMÁTCE DŮSTOJNÍKŮ GENERÁLNÍHO ŠTÁBU, ABSOLVENTŮ VYSOKÉ ŠKOLY VÁLEČNÉ, KTEŘÍ POLOŽILI SVÉ ŽIVOTY V LETECH 1939-1945\", následuje výpis jmen ... \"BRIG.GEN. JAROSLAV KONEČNÝ 1891-1943 ...\"\n\n"}
{"id": "1361229", "url": "https://cs.wikipedia.org/wiki?curid=1361229", "title": "Rogem Hiri", "text": "Rogem Hiri\n\nRogem Hiri, \"Rudžm el-Hiri\" (kamenný val divoké kočky), \"Gilgal Refajim\" (kolo obrů), je archeologická lokalita na Golanských výšinách okupovaných Izraelem. Má podobu mohyly obklopené čtyřmi soustřednými kruhy z více než čtyřiceti tisíc čedičových kamenů, největší kruh má průměr 156 metrů. V okolí hlavní stavby se porůznu nachází množství dolmenů. Kamenné valy byly objeveny na základě leteckých snímků za šestidenní války, vykopávky zde prováděl v osmdesátých letech 20. století izraelský vědec Moše Kochavi.\n\nVznik této megalitické památky je odhadován na počátek 3. tisíciletí př. n. l. (doba bronzová). Pro svůj dosud neobjasněný účel bývá stavba přirovnávána ke Stonehenge: podle různých domněnek sloužila jako pohřebiště (podobné zoroastriánským věžím mlčení), pevnost, observatoř nebo svatyně. Bývá spojována s kultem bohyně Ištar i s národem obrů Refajim, zmiňovaným ve Starém zákoně.\n\n"}
{"id": "1361231", "url": "https://cs.wikipedia.org/wiki?curid=1361231", "title": "Matthew Yates", "text": "Matthew Yates\n\nMatthew Yates (* 4. února 1969) je bývalý britský atlet, běžec na střední tratě, halový mistr Evropy v běhu na 1500 metrů z roku 1992.\nNa světovém šampionátu v Tokiu v roce 1991 doběhl v finále běhu na 1500 metrů desátý. V následující sezóně se stal halovým mistrem Evropy v této disciplíně.\n"}
{"id": "1361232", "url": "https://cs.wikipedia.org/wiki?curid=1361232", "title": "Římskokatolická farnost Studenec u Horek", "text": "Římskokatolická farnost Studenec u Horek\n\nŘímskokatolická farnost Studenec u Horek je územním společenstvím římských katolíků v rámci jilemnického vikariátu královéhradecké diecéze.\n\nPrvní doklad o Studenci je ze 14. století. Místní farní kostel je novorománskou stavbou z 19. století.\nFarnost má sídelního duchovního správce, který zároveň ex currendo spravuje farnosti Roztoky u Jilemnice a Zálesní Lhota.\n\n"}
{"id": "1361243", "url": "https://cs.wikipedia.org/wiki?curid=1361243", "title": "Vilém III. Akvitánský", "text": "Vilém III. Akvitánský\n\nVilém III. Akvitánský zvaný Koudelová hlava ( \" Guillaume Tête d'étoupe\", \"Willelmum Caput Stupe\", 900, Poitiers – 963, Poitiers) byl vévoda akvitánský a hrabě z Poitiers. V Poitiers založil knihovnu a klášter.\n\nNarodil se jako syn vévody Ebala Akvitánského a Emiliene a své přízvisko získal podle barvy vlasů. Kolem roku 935 oženil s Adélou, dcerou vikingského náčelníka Rolla.\n\nKrátce po smrti krále Rudolfa v roce 936 byl Vilém králem Ludvíkem IV. donucen postoupit některé své statky Hugovi Velikému. Udělal to s grácií, ale jeho vztah s Hugem se od té doby zhoršil. V roce 950 se Hugo usmířil s králem Ludvíkem výměnou za Burgundsko a Akvitánii. S Ludvíkovou pomocí se pokusil dobýt Akvitánii, ale Vilém je přemohl. Lothar, Ludvíkův nástupce, se obával Vilémovy moci. V červnu 955 se spojil s Hugem k dlouho plánovanému tažení proti Vilémovi. Poitiers se ubránilo a při ústupu byli napadeni Vilémem, kterého sice přemohli, ale nebyli schopni jej pronásledovat. Tažení tak bylo bez zjevného úspěchu. Po Hugově smrti byl jeho syn Hugo Kapet jmenován akvitánským vévodou, nikdy se však nepokusil léno zabrat, a Vilém se s Lotharem usmířil.\n\nVilém se roku 962 vzdal vlády a stal se mnichem v klášteře sv. Cypriána v Poitiers, kde byl po své smrti na jaře 963 také pohřben.\n"}
{"id": "1361246", "url": "https://cs.wikipedia.org/wiki?curid=1361246", "title": "Han Kulker", "text": "Han Kulker\n\nJohannes (\"Han\") Nicolaas Maria Kulker (* 15. srpna 1959) je bývalý nizozemský atlet, běžec na střední tratě, halový mistr Evropy v běhu na 1500 metrů.\nV roce 1986 vybojoval bronzovou medaili v běhu na 1500 metrů na halovém mistrovství Evropy a evropském šampionátu pod širým nebem. O rok později se stal halovým mistrem Evropy v této disciplíně a současně získal bronzovou medaili v běhu na 1500 metrů na halovém mistrovství světa. Na olympiádě v Soulu v roce 1988 doběhl ve finále běhu na 1500 metrů šestý. Posledním medailovým úspěchem na mezinárodních soutěžích bylo pro něj druhé místo v běhu na 1500 metrů na halovém mistrovství Evropy v roce 1989.\n"}
{"id": "1361248", "url": "https://cs.wikipedia.org/wiki?curid=1361248", "title": "Cochok", "text": "Cochok\n\nCochok je obec okresu Cunta v Dagestánské republice Ruské federace.\n\nObec leží ve výšce 2070 m n. m. v údolí řeky Chаlugajcha, na úpatí Cindajského hřebenu.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Udok se pohubuje okolo 100. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce je spojená s nedalekou pevností Asach.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1361249", "url": "https://cs.wikipedia.org/wiki?curid=1361249", "title": "I Say a Little Prayer", "text": "I Say a Little Prayer\n\nI Say a Little Prayer je píseň napsaná Burtem Bacharachem a Halem Davidem pro Dionne Warwick.\n\nPodle textaře Hale Davida vyjadřuje pocity ženy která má obavy o svého manžela, který bojuje ve válce ve Vietnamu. Píseň byla nahrána desetkrát, z důvodu špatného pocitu skladatele že nahrávka není dokonalá.\n\nSkladba byla vydána v září roku 1967 na albu \"The Windows of the World\" u vydavatelství Scepter Records a jako singl s písní Valley of the Dolls (strana A).\n\nRoku 1968 byla vydána cover verze písně nazpívanou Arethou Franklin.\n\n\nRoku 1969 byla píseň nazpívána s názvem \"Seju vítr do tvejch snů\" Hanou Zagorovou. Písen nikdy nebyla vydána albu.\n\nVe stejném roku byla nazpívána s názvem \"Proč mě nikdo nemá rád\", s textem Zdeňka Borovce Helenou Vondráčkovou. Roku 1998 nazpívala na album Modrý sen stejnou verzi Ilonou Csákovou.\n"}
{"id": "1361255", "url": "https://cs.wikipedia.org/wiki?curid=1361255", "title": "Přestřelka", "text": "Přestřelka\n\nPřestřelka () je incident se vzájemnou střelbou mezi soupeřícími jedinci či skupinami. V přestřelkách je často jedna ze stran na straně zákona (policie, četnictvo, atd.). Přeštřelky jsou častým námětem akčních a westernových filmů.\n\nStřetnutí vojenského charakteru mezi dvěma či více stranami, logicky ohraničené svým cílem a v čase a prostoru, které se obvykle odehrává během války (nebo protipartyzánské operace) se nazývá bitva.\n\n\n"}
{"id": "1361256", "url": "https://cs.wikipedia.org/wiki?curid=1361256", "title": "Onufrius", "text": "Onufrius\n\nSvatý Onufrius Veliký (egypt. \"Noferi\", řec. \"Onnúfris\", ten kdo je stále šťasten, kopt. \"Uenofer\") byl křesťanský poustevník, který žil v egyptské poušti ve 4. století n. l. Je uctíván všemi křesťanskými církvemi, které uctívají svaté; jeho památka se připomíná 12. června.\n\n"}
{"id": "1361257", "url": "https://cs.wikipedia.org/wiki?curid=1361257", "title": "Grêmio Foot-Ball Porto Alegrense", "text": "Grêmio Foot-Ball Porto Alegrense\n\nGrêmio Foot-Ball Porto Alegrense je brazilský fotbalový klub sídlící ve městě Porto Alegre, který je účastníkem nejvyšší soutěže Campeonato Brasileiro Série A a členem organizace největších klubů v zemi Clube dos 13. Má přezdívku \"Imortal Tricolor\" (Nesmrtelná trikolóra) podle svých klubových barev: bledě modrá, bílá a černá. Fanoušci jsou známí jako Gremistas, maskotem je mušketýr (Mosqueteiro), autorem klubové hymny je Lupicínio Rodrigues. Má 137 000 registrovaných členů, což je nejvíce ze všech brazilských klubů. Domácí zápasy hraje na stadionu Arena do Grêmio pro 55 662 diváků, postaveném v roce 2012 (do té doby hrál na Estádio Olímpico Monumental). Hlavním rivalem je Sport Club Internacional, jejich městské derby je známo pod přezdívkou Grenal.\n\nKlub byl založen 15. září 1903 německými přistěhovalci. Šestatřicetkrát vyhrál ligu státu Rio Grande do Sul (1921, 1922, 1926, 1931, 1932, 1946, 1949, 1956, 1957, 1958, 1959, 1960, 1962, 1963, 1964, 1965, 1966, 1967, 1968, 1977, 1979, 1980, 1985, 1986, 1987, 1988, 1989, 1990, 1993, 1995, 1996, 1999, 2001, 2006, 2007 a 2010), dvakrát byl mistrem Brazílie (1981 a 1996) a pětkrát získal Copa do Brasil (1989, 1994, 1997, 2001 a 2016). Je vítězem Poháru osvoboditelů z let 1983, 1995 a 2017, poháru Recopa Sudamericana 1996 a Interkontinentálního poháru 1983. V roce 2017 bylo Grêmio na prvním místě klubového žebříčku Brazilské fotbalové konfederace.\n\n\n\n"}
{"id": "1361258", "url": "https://cs.wikipedia.org/wiki?curid=1361258", "title": "Johann Christoph Pezel", "text": "Johann Christoph Pezel\n\nJohann Christoph Pezel, také \"Betzel\", \"Petzold\", \"Pecelius\", (5. prosince 1639, Kladsko – 13. října 1694, Budyšín) byl německý městský pištec a hudební skladatel.\n\nJohann Christoph Pezel se narodil v českém Kladsku (od roku 1945 polské \"Kłodzko\") 5. prosince 1639. O jeho biografii jsou do roku 1664 jen útržkovité zprávy. Snad navštěvoval gymnázium v Budyšíně a jednu (moravskou) klášterní školu. Jako „vyzkoušený klarinista“ se stal v dubnu 1664 v Lipsku nejprve čtvrtým houslistou, kterým byl až do roku 1669, kdy byl angažován na místo (nejvýše postaveného) městského pištce. V témže roce začal vydávat své vlastní kompozice. Roku 1673 je prokazatelně zmiňován jako vedoucí sdružení \"Collegium musicum\". Odmítnuty byly jeho žádosti o místo kantora lipské Tomášské školy v roce 1677 (\"„protože je tady městským pištcem“\") stejně jako žádosti o místo městského kornetisty v Drážďanech roku 1675 a 1679. Přesto se těšil v Lipsku značné autoritě a v květnu 1680 byl bez zkušební hry angažován na místo městského kornetisty (tzv. městský muzikus) v Budyšíně. Vzhledem k tomu, že v Lipsku tehdy na rozdíl od Budyšína zuřil mor, mohl nastoupit až létě roku 1681. Mezitím se zvětšil rozsah jeho pracovních úkolů, neboť vedle běžných povinností městského pištce se měl Pezel jako \"director musicae instrumentalis\" v Budyšíně střídat také při vedení chrámové hudby s Johannem Danielem Gumbrechtem, kantorem chrámu sv. Petra. Po kompetenčních sporech s ním dala městská rada v roce 1685 za pravdu Pezelovi a svěřila mu vedení chrámové hudby, čímž potvrdila jeho beztak vedoucí roli v hudebním životě Budyšína, přestože to bylo v rozporu s předpisy, podle nichž měl být městský muzikus kantorovi podřízen.\nPezel je vrcholným představitelem středoněmecké tradice městského pištectví a věžové hudby. Jeho hudební kompozice se vyznačují bohatou fantazií (ojediněle až bizarností) a myšlenkovou hloubkou stejně jako mistrovsky zvládnutým skladatelským řemeslem. Pezelovo mísení italské sladkosti a německé obtížnosti připomíná styl Johanna Rosenmüllera, lapidárnost a barevnost zvuku zase staré benátské slavnostní sonáty.\n\n"}
{"id": "1361259", "url": "https://cs.wikipedia.org/wiki?curid=1361259", "title": "Loubenka pochybná", "text": "Loubenka pochybná\n\nLoubenka pochybná (\"Thladiantha dubia\") je popínavá, dvoudomá, vytrvalá bylina pocházející z jihovýchodní Číny. Je jedním z asi 25 druhů rodu loubenka, které téměř výhradně pocházejí z východní Asie. Postupně počala být na velkém území východní a jihovýchodní Asie pěstována jako nenáročná okrasná rostlina, hlavně pro rychlý růst, hezké listy a nápadné květy i plody. V průběhu staletí byla rozšířena do Evropy i Severní Ameriky, kde na mnoha místech zplaněla a dostala se ze zahrad do volné krajiny. Na území dnešní České republiky byl tento neofyt poprvé zaznamenán v roce 1939.\n\nNa kvalitu půdy není loubenka pochybná náročná a vyhovuje ji teplejší klíma střední a jižní Evropy. Pokud se dostane do vlhké a na živiny bohaté půdy na výslunném stanovišti vyroste ale mnohem rychleji, je mohutněji a mívá více květů i plodů. Kvete poměrně dlouho, od června do září. Samičí květy jsou ve své domovině opylovány včelami rodu \"Ctenoplectra\", které v Evropě nežijí. Evropské včely jejích nektar neláká a proto květy málo navštěvují.\n\nV ČR je známo několik desítek lokalit na kterých dlouhodobě roste, jsou častěji v termofytiku než mezofytiku. Vyskytuje se na vlhčích místech v okolí lidských sídel, na rumištích, v křovinách, u starých plotů a v neudržovaných parcích. Při růstu se lodyha přidržuje okolních rostlin nebo konstrukcí drsnými úponky. Ploidie druhu je 2n = 18.\nDvoudomá rostlina s popínavými, hranatými, vidličnatě větvenými, odstále chlupatými lodyhami dlouhými 1 až 3 metry, které vyrůstajíc z vytrvalých hlíz. Lodyhy jsou porostlé jednoduchými, z paždí listů rostoucími drsnými, nerozvětvenými, z počátku stočenými úponky a střídavými listy s robustními řapíky. Jejich čepele jsou celistvé, srdčité až široce oválné, po obvodě nepravidelně vroubkované a na vrcholu zašpičatělé. Listy bývají velké 5 až 15 krát 4 až 9 cm, jsou oboustranně porostlé drsnými chloupky a mají zřetelně vyniklou žilnatinu.\n\nSamčí i samičí rostliny mají pětičetné, chlupaté, žluté až zlatožluté květy s kalichem s čárkovitými lístky a se zvonkovitou korunou s nestejnými, vejčitými lístky nahoře nazpět ohnutými. Samčí květy jsou velké 1,5 až 3 cm, rostou jednotlivě nebo v krátkých hroznovitých květenstvích, mají stopku 3 až 4 cm dlouhou, pět tyčinek srostlých po dvou a jednu volnou a zakrslý semeník. Samičí květy jsou velké 2 až 4,5 cm, rostou jednotlivě na stopkách 1 až 3 cm dlouhých, mají pět patyčinek, oválný semeník s mnoha vajíčky a krátkou čnělku s třílaločnou bliznou.\n\nPlody jsou úzce vejčité bobule 4 až 5 cm dlouhé a 3 cm tlusté, jemně chlupaté a podélně rýhované. V mládí jsou žlutě a ve zralosti oranžové až tmavě červené. Obsahují mnoho zploštělých, černých, asi 4 mm velkých semen.\n\nNa většině území České republiky, díky teplotních podmínkách, obvykle nestačí semena plně vyzrát a nebývají schopná klíčit. Rostliny se proto šíří hlavně vegetativně, kořenovými hlízami. Z mateřské hlízy vyrůstají na všechny strany podzemní výhonky, na kterých co 4 až 8 cm raší drobné dceřiné hlízky, vytvoří se tak síť asi 50 cm velká. Časem propojovací výhonky uschnou a z nových hlízek rostou samostatné rostliny.\nNěkdy se loubenka pochybná pěstuje jako okrasná rostlina na plotech a pergolách, které dokáže porůst v krátké době. Z důvodu produkce velkého počtu malých hlízek lze rostlinu jen těžce mechanicky zcela odstranit, přesto až na Japonsko nebývá považována za invazní druh.\n\nMladé plody mnohou být konzumovány syrové a mladé výhonky vařené. V Asii jsou v lidovém léčitelství používána semena pro posílení srdeční činnosti a kořeny pro podporu činnosti žaludku, jako diuretikum i ke zvýšení laktace.\n\n"}
{"id": "1361261", "url": "https://cs.wikipedia.org/wiki?curid=1361261", "title": "Archiv bezpečnostních složek", "text": "Archiv bezpečnostních složek\n\nArchiv bezpečnostních složek byl zřízen zákonem č. 181/2007 Sb., svoji činnost začal vykonávat k 1. 2. 2008. Archiv je správním úřadem, je součástí rozpočtové kapitoly Ústavu pro studium totalitních režimů. Archiv má asi 160 zaměstnanců a sídlí v Praze a v Kanicích na Brněnsku.\n\n\nOd roku 2016 je možné si některé písemnosti vyhledat podle jména a prohlédnout i na dálku přes aplikaci eBadatelna. V ní je 4,700.000 zdigitalizovaných stran dokumentů (stav leden 2018). Archiv obsahuje i filmy, které postupně digitalizuje, například instruktážní videa pro nové příslušníky sledovacího oddělení.\nElektronická badatelna funguje v Archivu bezpečnostních složek podle zákona č. 499/2004 Sb. o archivnictví. Pro přístup k digitalizovaným souborům v elektronickém archivu ABS musí být uživatel registrován.\n\nDalší činností v oblasti E-Governmentu je odborný sborník, který je od roku 2007 k dispozici elektronicky.\n\n\n\n"}
{"id": "1361273", "url": "https://cs.wikipedia.org/wiki?curid=1361273", "title": "Přirozená transformace", "text": "Přirozená transformace\n\nV teorii kategorií je přirozená transformace způsob, jakým se navzájem transformují dva funktory mezi stejnými kategoriemi tak, že se zachovává vnitřní struktura (tzn. skládání morfismů) příslušných kategorií. Po kategoriích a funktorech jsou přirozené transformace jedním ze základních konceptů teorie kategorií, objevují se tedy ve většině jejích aplikací.\n\nMějme dvě kategorie formula_1 a dva funktory mezi nimi: formula_2. Přirozená transformace formula_3 z formula_4 do formula_5 pak je soubor morfismů v kategorii formula_6 obsahující pro každé formula_7 jednu složku formula_8, přičemž pro každý morfismus formula_9 (v kategorii formula_10) platí\n\nTato podmínka vyjadřuje, že existuje následující komutativní diagram (zobrazující morfismy v kategorii formula_6):\n\nJinými slovy, definice přirozené transformace říká, že pro každý morfismus formula_13 v kategorii formula_10 existuje v kategorii formula_6 právě jeden morfismus formula_16. V případě formula_17 je tímto morfismem formula_18, obecně pak výsledný morfismus tvoří diagonálu ve výše zobrazeném komutativním diagramu, která je jednoznačná právě díky komutativnosti tohoto diagramu (a přirozenou transformaci pak lze chápat jako mapování morfismů na komutativní čtverce).\n\nV případě, že složky formula_18 jsou pro každé formula_20 izomorfismem, označuje se formula_3 jako přirozený izomorfismus (též přirozená ekvivalence nebo ekvivalence funktorů).\n\nPříkladem izomorfismu používaným ve funkcionálním programování je\n\nPřirozené transformace lze též skládat; existují přitom dva způsoby, jakým na sebe mohou skládané transformace navazovat, podle běžného způsobu znázornění na diagramu se tyto dva způsoby skládání označují jako \"vertikální\" a \"horizontální\":\n\nJsou-li formula_23 tři funktory mezi dvěma stejnými kategoriemi a formula_24 přirozené transformace mezi těmito funktory, pak můžeme tyto dvě transformace složit (vertikálně), přičemž platí\n\nVertikální skládání je tedy asociativní a má identitu (identitní přirozenou transformaci transformující funktor sám na sebe). Díky tomu se lze pro každou dvojici kategorií dívat na soubor všech funktorů spolu s přirozenými transformace mezi nimi jako na kategorii; viz kategorie funktorů.\n\nVedle toho můžeme definovat také horizontální skládání: máme-li dvě dvojice funktorů formula_26 a formula_27 a dvě odpovídající přirozené transformace formula_28 a formula_29, můžeme jejich horizontálním složením získat přirozenou transformaci formula_30 mezi složenými funktory, jež je vzhledem k vlastnostem přirozených transformací dobře definovaná.\n\nHorizontální a vertikální skládání lze kombinovat, neboť platí\n\nVe funkcionálním programování odpovídají funktorům (přesněji endofunktorům v kategorii typů daného programovacího jazyka a funkcí mezi nimi) generické typy, které poskytují operaci \"fmap\" mapující funkce na funkce. Přirozenou transformací pak je generická funkce mapující dva generické typy mezi sebou. Pokud například existují generické typy codice_1 a codice_2, odpovídá přirozené transformaci generická funkce codice_3. Podmínka komutativnosti přirozené transformace pak znamená, že dvě možnosti, jak provést konverzi např. z codice_4 na codice_5 (buď nejprve zkonvertovat codice_4 na codice_7 pomocí \"fmap\" a následně zkonvertovat codice_7 na codice_5 pomocí generické funkce pro transformaci, anebo naopak nejprve ztransformovat codice_4 na codice_11 a poté aplikovat \"fmap\" pro konverzi codice_11 na codice_5) musí dát stejný výsledek.\n\nPřirozené transformace jsou také nedílnou součástí definice monád a monadických operátorů.\n"}
{"id": "1361285", "url": "https://cs.wikipedia.org/wiki?curid=1361285", "title": "Římskokatolická farnost Lešná", "text": "Římskokatolická farnost Lešná\n\nŘímskokatolická farnost Lešná je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem svatého Michaela.\nPrvní písemná zpráva o obci pochází z roku 1347, někdy je uváděn také letopočet 1355. První dřevěný kostel byl v obci postaven první dřevěný kostel. Ten byl roku 1620 vypálen a duchovní správa zanikla. Nový (opět převážně dřevěný kostel) byl postaven v letech 1628 - 1635. na kamenný kostel byl chrám přestavěn v letech 1684 - 1686. Duchovní správa byla obnovena roku 1730. \n\nJména duchovních správců jsou známa od roku 1730. Od července 1994 je administrátorem excurrendo R. D. Mgr. Pavel Stefan. Ten je zároveň místoděkanem děkanátu Valašské Meziříčí.\n\nVe farnosti se pravidelně pořádá tříkrálová sbírka. V roce 2017 se při ní vybralo v Lešné 45 819 korun. \n\nV září 2018 ve farnosti uděloval svátost biřmování biskup Antonín Basler. \n\nPro farnosti Valašské Meziříčí a Lešná vychází desetkrát ročně farní občasník.\n\n"}
{"id": "1361286", "url": "https://cs.wikipedia.org/wiki?curid=1361286", "title": "The Killer Angels", "text": "The Killer Angels\n\n\n\n"}
{"id": "1361291", "url": "https://cs.wikipedia.org/wiki?curid=1361291", "title": "Kyselina pektinová", "text": "Kyselina pektinová\n\nKyselina pektinová (také kyselina polygalakturonová) je ve vodě rozpustná, průhledná gelovitá kyselina, která se vyskytuje ve zralém ovoci a v některých druzích zeleniny. Je produktem degradace pektinu v rostlinách, z něhož vzniká působením enzymu pektinázy.\n"}
{"id": "1361293", "url": "https://cs.wikipedia.org/wiki?curid=1361293", "title": "Venom (film, 2018)", "text": "Venom (film, 2018)\n\nVenom je americký akční film z roku 2018 režiséra Rubena Fleischera, natočený na motivy komiksů vydavatelství Marvel Comics o stejnojmenné postavě ze světa Spider-Mana. Film produkovala společnost Columbia Pictures ve spolupráci s Marvel Entertainment. Jedná se o první snímek v rámci filmové série Sony's Universe of Marvel Characters. Scénář filmu napsali Jeff Pinkner, Scott Rosenberg a Kelly Marcel. V titulní roli se představil Tom Hardy, coby novinář Eddie Brock (Venom), a dále Michelle Williams a Riz Ahmed. Do amerických kin byl film uveden 5. října 2018.\n\nScénář k filmu je inspirovaný komiksem \"Venom: Lethal Protector\" z roku 1993 a dějovou linií \"Planet of the Symbiotes\" z roku 1995.\n\nIhned od novinářské předpremiéry se film setkal s negativními reakcemi kritiků. Na internetovém agregátoru recenzí kritiků Metacritic film obdržel skóre 35 ze 100 (založené na 46 recenzích) a na Rotten Tomatoes 29 % (založené na 291 recenzích, přičemž 208 z nich bylo negativních). Přes počáteční negativní recenze se z filmu stal nečekaný kinohit. S rozpočtem kolem 110 milionů dolarů film utržil 855 milionů dolarů. Stal se tak pátým nejvýdělečnějším filmem roku 2018.\n\nHlavní natáčení začalo 23. října 2017 v Atlantě a New Yorku. Od 16. do 26. ledna 2018 se natáčelo také v San Franciscu a to v městských částech Russian Hill, North Beach, Chinatown a Financial District. 27. ledna 2018 bylo Tomem Hardym oznámeno, že hlavní natáčení oficiálně skončilo.\n\nZa první víkend film v České republice vidělo 125 170 diváků. Do konce listopadu 2018 ho v Česku zhlédlo 381 000 diváků, kteří v kinech nechali 62 milionů korun. Celosvětově film vydělal 855 013 954 amerických dolarů. Z toho 213,5 milionu v Severní Americe a 641,5 milionu ve zbytku světa.\n\n"}
{"id": "1361296", "url": "https://cs.wikipedia.org/wiki?curid=1361296", "title": "Ilanská kreolizovaná japonština", "text": "Ilanská kreolizovaná japonština\n\nIlanská kreolizovaná japonština je kreolský jazyk na bázi japonštiny, kterým se mluví v okrese I-lan na Tchaj-wanu. Vznikl díky kontaktu japonských kolonistů s místním austronéským národem Atajalů. Tento jazyk postupně nahrazuje čínština. \n\nIlanská kreolizovaná japonština vznikla v 30.–40. letech 20. století za japonské okupace, ovšem identifikován byl až v roce 2006. Vychází z japonštiny, ale byl silně ovlivněn atajalštinou (asi 30 %), místním austronéským jazykem. Pro zápis Ilanské kreolizované japonštiny se používá kunreišiki rómadži.\n\nPočet mluvčích není znám, odhaduje se na 2 000 – 3 000.\n"}
{"id": "1361297", "url": "https://cs.wikipedia.org/wiki?curid=1361297", "title": "Venom", "text": "Venom\n\nVenom může být:\n"}
{"id": "1361299", "url": "https://cs.wikipedia.org/wiki?curid=1361299", "title": "GNU Make", "text": "GNU Make\n\nGNU Make (zkratka \"gmake\") je reimplementace programu make, který je tradičně používán v un*xových systémech pro automatizaci překladu, v rámci projektu GNU. S původním programem \"make\" a jeho specifikací v normě POSIX je jen omezeně kompatibilní, neboť nabízí řadu rozšiřujících funkcí. Například od verze 4.0 je v něm volitelně zahrnuta podpora pro vyhodnocování funkcí v GNU Guile.\n\nJedná se o svobodný software naprogramovaný v jazyce C a uvolněný pod licencí GNU GPL. Původně jej napsali Richard Stallman a Roland McGrath, ale od verze 3.76 má jeho vývoj ve správě Paul D. Smith. \n\n"}
{"id": "1361302", "url": "https://cs.wikipedia.org/wiki?curid=1361302", "title": "Andreapol", "text": "Andreapol\n\nAndreapol () je město v Tverské oblasti v Ruské federaci. Při sčítání lidu v roce 2010 měl přes osm tisíc obyvatel.\n\nAndreapol leží v oblasti Valdajské vrchoviny na horním toku Západní Dviny, která dále teče přes Bělorusko a Lotyšsko a vlévá se do Rižského zálivu. Od Tveru, správního střediska oblasti, je Andreapol vzdálen přibližně 280 kilometrů západně.\n"}
{"id": "1361304", "url": "https://cs.wikipedia.org/wiki?curid=1361304", "title": "Archaeodontosaurus", "text": "Archaeodontosaurus\n\nArchaeodontosaurus (\"ještěr se starobylými zuby\") byl rod vývojově primitivního sauropodního dinosaura, žijícího v období střední jury (zhruba před 168 až 165 miliony let) na území dnešního Madagaskaru. Typový druh \"A. descouensi\" byl formálně popsán francouzským paleontologem Ericem Buffetautem v září roku 2005. Holotyp nese označení MHNDPal 2003-396 a je uložen v přírodovědeckém muzea ve francouzském Toulouse. Fosilie čelistní kosti byla objevena v sedimentech souvrství Isalo. Druhové jméno je poctou objeviteli fosilie čelistní kosti Didieru Descouensovi. Zuby tohoto sauropoda jsou poměrně primitivní a více se podobají vývojově starším sauropodomorfům (tzv. prosauropodům). Přesné rozměry tohoto sauropoda nejsou známé.\n\n"}
{"id": "1361311", "url": "https://cs.wikipedia.org/wiki?curid=1361311", "title": "Římskokatolická farnost Zašová", "text": "Římskokatolická farnost Zašová\n\nŘímskokatolická farnost Zašová je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem Navštívení Panny Marie.\nObec byla založena na počátku 14. století a náležela k meziříčsko-rožnovskému panství. První písemná zmínka o ní pochází z roku 1370. Od roku 1549 patřila rodu Žerotínů. V obci působil řád Trinitářů, který zde měl od roku 1728 klášter (zakládací listina byla podepsána 22. října 1722 a obsahovala závazek hraběte Žerotína předat trinitářům i dosud nedokončený kostel). Klášter byl zrušen za vlády císaře Josefa II.\n\nUž ve 14. století bývala v Zašové fara, od století osmnáctého jsou zprávy o zašovských poutích. Původní dřevěný kostel byl v první polovině osmnáctého století nahrazen novým. Základní kámen k novostavbě nového kostela byl položen 14. srpna 1714, dostavěn a požehnal byl 15. července 1725. \n\nOd července 2013 je farářem R. D. Mgr. Jiří Polášek.\n\nVe farnosti se pravidelně pořádá tříkrálová sbírka. V roce 2017 se při ní vybralo v Zašové 124 404 korun, ve Stříteži 27 226 korun. O rok později dosáhl výtěžek sbírky 133 573 korun v Zašové, ve Stříteži pak 27 226 korun.\n\nV říjnu 2017 udílel ve farnosti svátost biřmování arcibiskup Jan Graubner. \n\nFarnost je zapojena do projektu Zlínského kraje Otevřené brány, jehož cílem je rozšíření nabídky atraktivních destinací cestovního ruchu. Zašovský kostel je otevřen veřejnosti od 1. května do 30. září v těchto časech: sobota 9:00 – 12:00, 13:00 – 17:00, neděle 13:00 – 17:00\n\nPro zájemce je vždy k dispozici odborný průvodce. \n"}
{"id": "1361316", "url": "https://cs.wikipedia.org/wiki?curid=1361316", "title": "Jugoslávská volejbalová reprezentace mužů", "text": "Jugoslávská volejbalová reprezentace mužů\n\nJugoslávská volejbalová reprezentace mužů reprezentuje Jugoslávii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361319", "url": "https://cs.wikipedia.org/wiki?curid=1361319", "title": "Ruski Krstur", "text": "Ruski Krstur\n\nRuski Krstur (v srbské cyrilici Руски Крстур, maďarsky Bácskeresztúr, rusínsky Руски Керестур) je vesnice v opštině Kula v srbské Vojvodině. V roce 2011 měla 4585 obyvatel, z nich je okolo 85 % rusínské národnosti.\n\nVesnice se svým jihozápadním dílem dotýká kanálu Kosančić-Mali Stapar, který je součástí kanálu DTD. Vesnicí prochází silnice M-3 z Bogojeva do Karavukova.\n\nRuski Krstur je nejstarší vesnicí na území Vojvodiny, která je osídlená Rusíny. Je známá také pod původním názvem Bač Kerestur. V roce 1751 získala obec svůj status poté, co se do ní přistěhovalo okolo 80 rusínských rodin ze severozápadní části bývalých Uher. Obec byla vybudována stejným způsobem, jako řada dalších sídel v jižních Uhrách, které vznikly v polovině 18. století; s pravoúhlými ulicemi šírky přes 10 m.\n\nHlavní kolonizační vlna se uskutečnila v letech 1745 a 1746 a kolonisté přišli z okolí Košic, Užhorodu a Miskolce. V roce 1784 zde byl vysvěcen řeckokatolický kostel sv. Mikuláše. Do druhé světové války se obec podařilo elektrifikovat a vznikla zde také tiskárna, která sloužila pro rusínskou komunitu na území tehdejšího jugoslávského království.\n\nPočet obyvatel začal v druhé polovině 20. století a na začátku 21. století klesat především v souvislosti s vystěhovalectvím z obce směrem do zemí západní Evropy a Severní Ameriky. Zatímco v roce 1991 měla obec 5653 obyvatel, o deset let později měla již o tisíc lidí méně.\n\nV roce 1923 byl v Ruském Krsturu založen fotbalový klub \"Rusin\", a později i sportovní spolek, který pod stejným názvem provozoval několik týmů v řadě různých dalších sportů. Dodnes zde existuje např. házenkářský klub, šachový tým, tenisový apod.\n"}
{"id": "1361324", "url": "https://cs.wikipedia.org/wiki?curid=1361324", "title": "Všechno nebo nic (píseň)", "text": "Všechno nebo nic (píseň)\n\n„Všechno nebo nic“ (polsky Wszystko albo nic) je singl Ewy Farné, který je úvodní písní k polsko-česko-slovenskému filmu Všechno nebo nic. \n\nPeriméra singlu „Všechno nebo nic“ proběhla zároveň s premiérou videoklipu 30. prosince 2016. Autorem videoklipu je Alan Kępski.\n\nPeriméra singlu „Wszystko albo nic“ proběhla zároveň s premiérou videoklipu 2. ledna 2017. Režisérem videoklipu je Alan Kępski. Rádiová premiéra skladby proběhla 4. ledna 2017 ve vysílání Rádia Eska.\n"}
{"id": "1361326", "url": "https://cs.wikipedia.org/wiki?curid=1361326", "title": "Jan Wils", "text": "Jan Wils\n\nJan Wils (22. února 1891 Alkmaar – 11. února 1972 Voorburg) byl nizozemský architekt. Spolu s Pietem Mondrianem a Theo van Doesburgem založil modernistické hnutí De Stijl. K jeho dílům patří amsterdamský olympijský stadion (konaly se na něm Letní olympijské hry 1928, na kterých Wils dostal zlatou medaili v umělecké soutěži) a obytný komplex Papaverhof v Haagu, zařazený na seznam národních kulturních památek Rijksmonument.\n"}
{"id": "1361327", "url": "https://cs.wikipedia.org/wiki?curid=1361327", "title": "Pepe Rafaj", "text": "Pepe Rafaj\n\nPepe Rafaj (* 1. listopadu 1971) je český filmový producent a internetový podnikatel v oblasti plateb.\n\nSeznam filmů, které produkoval na (např. Ježíš je normální, Nebe Peklo, Provedu: Afghánska mise, Incoming!, Provedu: Přijímač)\n\nSpolutvůrce: prvního mikroplatebního systému I LIKE Q (z roku 2000), koncepce jednoduché banky, platebního systémů ILQpay (z roku 2017), evidence tržeb SMSEET a NárodníEET pro malé obchodníky a řemeslníky.\n\nPřipravuje konceptuální projekt Zlatá Socha.\n\nPepe Rafaj má dceru Olivie Coco Rafajová (*2011) s partnerkou Bárou Vaculíkovou. \n\n"}
{"id": "1361331", "url": "https://cs.wikipedia.org/wiki?curid=1361331", "title": "Srbská volejbalová reprezentace mužů", "text": "Srbská volejbalová reprezentace mužů\n\nSrbská volejbalová reprezentace mužů reprezentuje Srbsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361334", "url": "https://cs.wikipedia.org/wiki?curid=1361334", "title": "St. Petersburg Ladies Trophy 2018", "text": "St. Petersburg Ladies Trophy 2018\n\nSt. Petersburg Ladies Trophy 2018 byl tenisový turnaj ženského profesionálního okruhu WTA Tour, hraný v aréně Sibur na dvorcích s tvrdým povrchem Rebound Ace. Konal se mezi 29. lednem až 4. únorem 2018 v ruském Petrohradu jako devátý ročník turnaje.\n\nRozpočet činil 799 000 dolarů. V rámci WTA Tour se řadil do kategorie WTA Premier Tournaments, do níž byla událost v roce 2016 přesunuta z nižšího okruhu ITF. Nejvýše nasazenou hráčkou ve dvouhře se stala staronová světová jednička a úřadující vítězka Australian Open Caroline Wozniacká z Dánska, kterou ve čtvrtfinále vyřadila Ruska Darja Kasatkinová. Jako poslední přímá účastnice do dvouhry nastoupila chorvatská 54. hráčka žebříčku Donna Vekićová. \n\nV osmé sezóně za sebou získala Češka Petra Kvitová singlový titul na okruhu WTA Tour, když jako první levoruká hráčka v historii vyhrála turnaj WTA Tour na ruském území. Premiérovou společnou trofej ze čtyřhry si odvezl švýcarsko-ruský pár Timea Bacsinszká a Věra Zvonarevová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila jako tzv. šťastná poražená:\n\n\n\nNásledující pár obdržel divokou kartu do hlavní soutěže:\n\n"}
{"id": "1361338", "url": "https://cs.wikipedia.org/wiki?curid=1361338", "title": "Železniční trať Kosovo Polje–Skopje", "text": "Železniční trať Kosovo Polje–Skopje\n\nŽelezniční trať Kosovo Polje–Skopje (albánsky Hekurudha Fushë Kosovë–Shkup, srbsky Железничка пруга–Косово Поље Скопље/Železnička pruga Kosovo Polje–Skoplje, makedonsky Железничка пруга Косово Поље–Скопје) spojuje Kosovo a Severní Makedonii.\n\nTrať je vedena severo-jižním směrem nejprve údolím řeky Nerodimky a později Kačanickou soutěskou z jihu Kosova do severomakedonské metropole. Historicky je známá též jako tzv. \"Kosovská trať\". Na území Kosova je evidována pod číslem 63 a na území Severní Makedonie pod číslem 84.\n\nTrať začala vznikat poté, co ze Soluně dosáhla železnice dnešní severomakedonské metropole Skopje. Stavební práce na trati byly dokončeny v roce 1874, na osmanskou železniční síť byla napojena z jihu. Ze Skopje byla vedena do Kosova a ukočena až v Kosovské Mitrovici. Jednalo se o první trať na území Kosova. Trať vznikala zpočátku jako jižní úsek tzv. Orientální železnice, jejíž výstavba měla spojit Vídeň a Istanbul, dvě hlavní města velkých říší (Rakousko-Uherska a Osmanské říše). Její výstavbu financovala společnost Compagnie gènèrale pour exploatation des chemines de fer de la Turquie d'Europe, jejímž hlavním vlastníkem byl baron Moris Hirsch. Výstavba trati umožnila lepší ekonomický rozvoj jižní části Kosova, díky železnici se z malé osady stal např. Uroševac skutečným městem.\n\n"}
{"id": "1361339", "url": "https://cs.wikipedia.org/wiki?curid=1361339", "title": "St. Petersburg Ladies Trophy 2018 – ženská dvouhra", "text": "St. Petersburg Ladies Trophy 2018 – ženská dvouhra\n\nŽenská dvouhra St. Petersburg Ladies Trophy 2018 probíhala na přelomu ledna a února 2018. Do singlové soutěže petrohradského tenisového turnaje nastoupilo dvacet osm hráček. Obhájkyní titulu byla francouzská světová desítka Kristina Mladenovicová. Jelikož trofej neobhájila, posunula se 29letá německá semifinslistka Julia Görgesová poprvé v kariéře do elitní světové desítky, když Francouzku vystřídala na 10. místě. Němky tak měly poprvé od roku 1997 dvě hráčky v první desítce světové klasifikace. \n\nVítězkou se stala česká tenistka Petra Kvitová, jež ve finále za 65 minut zdolala turnajovou čtyřku a obhájkyni titulu Kristinu Mladenovicovou po hladkém dvousetovém průběhu 6–1 a 6–2. Poměr vzájemných zápasů navýšila na 5–1. V probíhající sezóně si připsala premiérové turnajové vítězství, které představovalo dvacátý první singlový titul na okruhu WTA Tour. V počtu trofejí mezi aktivními hráčkami jí na túře WTA patřilo 5. místo za sestrami Williamsovými, Šarapovovou a Wozniackou. \n\nNa divokou kartu startující Kvitová získala titul v osmé sezóně za sebou a stala se vůbec první levorukou vítězkou jakéhokoli turnaje WTA Tour v Rusku. Ve světové klasifikaci se posunula o osm míst na 21. příčku. Z hlediska žebříčkového postavení soupeřek se pro ni jednalo o čtvrtou nejobtížnější cestu za titulem, když v soutěži musela zdolat dvě tenistky z první desítky a další dvě z elitní dvacítky. \nČtyři nejvýše nasazené hráčky obdržely volný los do druhého kola.\n"}
{"id": "1361341", "url": "https://cs.wikipedia.org/wiki?curid=1361341", "title": "St. Petersburg Ladies Trophy 2018 – ženská čtyřhra", "text": "St. Petersburg Ladies Trophy 2018 – ženská čtyřhra\n\nŽenská čtyřhra St. Petersburg Ladies Trophy 2018 probíhala na přelomu ledna a února 2018. Do deblové soutěže petrohradského tenisového turnaje nastoupilo šestnáct dvojic. Obhájcem titulu byl pár složený z Lotyšky Jeļeny Ostapenkové a Polky Alicje Rosolské, jehož členky nestartovaly společně. Ostapenková se rozhodla soutěže nezúčastnit, na rozdíl od dvouhry. Spoluhráčkou Rosolské se stala Španělka Lara Arruabarrenová, s níž skončila v úvodním kole na raketách Kudrjavcevové a Srebotnikové.\n\nVítězem se stal nenasazený švýcarsko-ruský pár Timea Bacsinszká a Věra Zvonarevová, který ve finále zdolal za 1.11 hodin rusko-slovinskou dvojici Alla Kudrjavcevová a Katarina Srebotniková. Po dvousetovém průběhu 2–6 a 6–1 rozhodl až supertiebreak poměrem míčů [10–3]. Obě šampionky si do žebříčku WTA připsaly 470 bodů a získaly premiérovou společnou trofej. Bacsinszká vybojovala pátý deblový titul na okruhu WTA Tour. Pro Zvonarevovou to bylo sedmé takové turnajové vítězství a vůbec první od deblového triumfu na Australian Open 2012. Během následného přerušení tenisové kariéry se ruská tenistka stala matkou a získala magisterský titul v oboru globální studia a politologie na Northeastern University.\n"}
{"id": "1361342", "url": "https://cs.wikipedia.org/wiki?curid=1361342", "title": "Volby prezidenta USA 1804", "text": "Volby prezidenta USA 1804\n\nVolby prezidenta USA 1804 byly paté prezidentské volby ve Spojených státech a první po přijetí 12. dodatku Ústavy USA, který upravil způsob volby prezidenta, který se již nezměnil. Prezidentem byl vybrán Thomas Jefferson a viceprezidentem George Clinton.\n\nPrezidentské volby v roce 1804 byly poprvé upraveny zákonem odlišným od předchozích voleb. Aby se zabránilo zkušenostem s volbami v letech 1796 a 1800, představil Kongres XII dodatek k Ústavě, který vstoupil v platnost v roce 1804. Novela zavedla nový systém pro volbu prezidenta a viceprezidenta ve sboru volitelů (mimo jiné prosazuje dva samostatné hlasy, tedy oddělené - tj. jeden pro kandidáta na prezidenta a jeden pro viceprezidenta). První prezidentské období zvýšilo Jeffersonovu popularitu, především díky získání Louisiany od Francie a zrušení rozhodnutí federálních vlád. Z těchto důvodů požádal o nominaci Demokraticky-republikánskou stranu pro znovuzvolení. Kandidátem na viceprezidenta se stal guvernér New Yorku George Clinton. V táboře federalistů byla situace horší. Po smrti svého vůdce Alexandra Hamiltona, který zemřel v souboji s Aaronem Burrem, nominovala Federalistická strana Charlese Coteswortha Pinckneyho a Rufuse Kinga. Nicméně popularita Jeffersona byla tak velká, že propagační kampaň byla zbytečná.\n\nObecné volby probíhaly 2.-9. listopadu 1804 a zúčastnilo se jich 143 029 voličů. Jefferson získal podporu 72,8% voličů a Pinckney 27,2%. Ve sboru volitelů 13. února 1805 vyhrál Thomas Jefferson se 162 hlasy, přičemž k vítězství stačilo 89. Jeho protikandidát získal 14 hlasů. Ve volbě viceprezidenta porazil Clinton Kinga s identickým počtem hlasů. Dvojice Jefferson-Clinton vyhrála ve všech státech s výjimkou Delaware a Connecticut.\n\nVolební účast byla 3,2%.\n\n"}
{"id": "1361348", "url": "https://cs.wikipedia.org/wiki?curid=1361348", "title": "Římskokatolická farnost – arciděkanství Jičín", "text": "Římskokatolická farnost – arciděkanství Jičín\n\nŘímskokatolická farnost – arciděkanství Jičín je územním společenstvím římských katolíků v rámci jičínského vikariátu královéhradecké diecéze.\n\nJičínská farnost patřila po svém vzniku kolem roku 1342 pod arcibiskupství pražské. V průběhu husitského revolučního hnutí se stal Jičín utrakvistickým (podobojí). Posledním knězem podobojí byl Václav, poté již byli pouze kněží protestanští. Po příchodu jezuitů byl z města vypuzen poslední nekatolický kněz. Pomalu dochází k silné rekatolizaci obyvatelstva. Po vyhlášení Tolerančního patentu roku 1781 se v Jičíně už nikdo nehlásil k evangelickému vyznání.\n\nAlbrecht z Valdštejna nechal vedle svého zámku začít stavět kostel svatého Jakuba Většího. Jeho záměrem bylo zřídit v Jičíně biskupství a proboštství. Ač byla již připravena fundační listina, nepodařilo se tento záměr realizovat. Po Valdštejnově smrti vzaly všechny jeho velkolepé plány za své. Kostel sv. Jakuba zůstal nedokončen a lidé začali chodit raději do jezuitského kostela sv. Ignáce z Loyoly. Zdejší jezuité měli svými duchovními formacemi velký vliv na dění ve farnosti.\n\nPo zrušení jezuitského řádu přešly všechny aktivity na jičínské děkanství a jejími hybateli se stali nejen správci děkanství a jejich kaplani, ale i věřící lid, který zakládáním spolků a družin pomáhal k duchovnímu růstu farnosti.\n\nV roce 1947 bylo zdejší děkanství povýšeno na arciděkanství. \n\n\n\nV osmdesátých letech 20. století žil v Jičíně kněz na odpočinku R.D. Vlastimil Punčochář (23. 11. 1920 – 29. 5. 2004), bývalý administrátor v Sobotce. Bohoslužby vykonával hlavně v kostele sv. Ignáce z Loyoly.\n\n\nBohoslužby: Neděle 9.00, pondělí – čtvrtek 18.00, pátek 8.00\n\nKostel sv. Ignáce z Loyoly (filiální kostel)\n\nBohoslužby: Neděle 18.00, pátek 18.00, sobota 18.00 (s nedělní platností)\n\nKostel Panny Marie Bolestné (filiální kostel)\n\nNeslouží se pravidelně\n\nKostel Nalezení sv. Kříže (filiální kostel) – Robousy\n\nBohoslužby: Čtvrtek 16.00\n\nKostel Narození Panny Marie (filiální kostel) – Popovice\n\nNeslouží se pravidelně\n\n\nBohoslužby: Neděle 10.30\n\n\nBohoslužby: Neděle 10.30\n\n\nNeslouží se pravidelně\n\n\nNeslouží se pravidelně\n\n\nNeslouží se pravidelně\n\n\nNeslouží se pravidelně\n\n\nNeslouží se pravidelně\n\n\nNeslouží se pravidelně\n\n\nNeslouží se pravidelně\n\n"}
{"id": "1361350", "url": "https://cs.wikipedia.org/wiki?curid=1361350", "title": "Machalotli", "text": "Machalotli\n\nMachalotli je obec okresu Cunta v Dagestánské republice Ruské federace.\n\nObec leží ve výšce 2020 m n. m. v údolí řeky Čerežná, na úpatí hřebenu Tlita.\n\nS dalšími obcemi chulagajského údolí tvoří vesnický okres Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Machalotli není znám. Obyvatelé obce jsou ruští pohraničníci a místní Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících. Do obce vede pouze místní cesta.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1361351", "url": "https://cs.wikipedia.org/wiki?curid=1361351", "title": "U Milosrdných (Praha)", "text": "U Milosrdných (Praha)\n\nU Milosrdných je ulice na Starém Městě v Praze nazvaná podle Kláštera milosrdných bratří.\n\nUlice začíná na západě u Dušní ulice, ve středu jí prochází Kozí ulice a na východě ústí do ulice U obecního dvora. Na rohu s Dušní ulicí stojí Kostel svatého Šimona a Judy, kde se pravidelně konají koncerty Symfonického orchestru hlavního města Prahy.\n\nNázvy ulice od začátku souvisí s církevními stavbami v okolí:\n\n"}
{"id": "1361352", "url": "https://cs.wikipedia.org/wiki?curid=1361352", "title": "Na Poříčí", "text": "Na Poříčí\n\nNa Poříčí je ulice na Novém Městě v Praze, která začíná na Náměstí Republiky a končí na ulici Ke Štvanici. Z jihu do ní vstupuje ulice Havlíčkova a Na Florenci a ze severu ulice Zlatnická, Biskupská a Těšnov. Po ulici vede obousměrná tramvajová trať.\n\nUlice patří k nejstarším v Praze a její název je odvozen od staré osady Poříčí, o které je první písemný záznam z roku 993. Ve 14. století tvořily dnešní ulici Na Poříčí dvě části – u Náměstí Republiky to byla ulice Slaměná a druhá část se nazývala Šilinková podle rodiny novoměstského rychtáře Františka Šilinka. Od 2. poloviny 19. století se ulice nazývala \"Poříčská\" a od roku 1894 má současný název Na Poříčí.\n"}
{"id": "1361353", "url": "https://cs.wikipedia.org/wiki?curid=1361353", "title": "Rybná (Praha)", "text": "Rybná (Praha)\n\nRybná ulice na Starém Městě v Praze začíná na Králodvorské ulici u Prašné brány a končí na Haštalském náměstí. Postupně od jihu přes ni procházejí ulice Jakubská, Benediktská, Masná a Dlouhá.\n\nVe 12. a 13. století se na místě dněšní ulice soustředili řezníci a okolí se od 14. do 18. století nazývalo \"Za masnými krámy\" a zejména v 18. století \"Za svatým Jakubem\" podle nedaleké Baziliky svatého Jakuba Většího. Běžně se ale v té době ulice dělila na 4 části s odlišnými názvy:\nNázev \"Rybná\" má celá ulice od roku 1870.\n\n"}
{"id": "1361354", "url": "https://cs.wikipedia.org/wiki?curid=1361354", "title": "Arbesovo náměstí", "text": "Arbesovo náměstí\n\nArbesovo náměstí na Smíchově v Praze dostalo název podle spisovatele a novináře Jakuba Arbesa (1840 - 1914) a většinu jeho plochy tvoří městský park. Arbes byl pražský patriot, na Smíchově prožil celý život a 8. 4. 1964 byla v parku odhalena jeho socha. Náměstí obklopují ulice:\n\nNa ploše náměstí od poloviny 12. století stál Kostel svatého Filipa a Jakuba, který byl v roce 1891 zbořen. Proto se od 1860-tych let náměstí nazývalo \"Kostelní\", pak od roku 1895 \"Jakubské\" a od roku 1920 má současný název.\n\n"}
{"id": "1361358", "url": "https://cs.wikipedia.org/wiki?curid=1361358", "title": "Volby prezidenta USA 1808", "text": "Volby prezidenta USA 1808\n\nVolby prezidenta USA 1808 byly šesté prezidentské volby ve Spojených státech. Prezidentem byl zvolen James Madison a viceprezidentem znovuzvolen George Clinton.\n\nThomas Jefferson, který ukončil své druhé funkční období, odmítl nabídku Demokraticko-republikánské strany znovu kandidovat a podpořil kandidaturu Jamese Monroea. V té době došlo k rozkolu ve straně, což vedlo ke kandidatuře dvou členů strany - Jamese Madisona a Jamese Monroea. Vnitřní stranická kampaň byla dlouhá a únavná. Madison, ministr zahrahničí v Jeffersonově kabinetu, se nakonec stal hlavním republikánským kandidátem. George Clinton obdržel podruhé nominaci na viceprezidenta. Federalistická strana nominovala stejně jako před čtyřmi lety Charlese C. Pinckneyho a Rufuse Kinga. Navzdory dualitě v republikánském táboře dosáhl Madison rozhodujícího vítězství nad Pinckneym.\n\nObecné volby probíhaly 4.-11. listopadu 1808 a zúčastnilo se jich 192 691 voličů. Madison získal podporu 64,7% voličů, Pinckney 32,4% a Monroe 2,5%. Několik set hlasů bylo také dáno nezávislým voličům, kteří podporovali další kandidáty. Ve sboru volitelů 8. února 1809 vyhrál James Madison se 122 hlasy, přičemž k vítězství stačilo 88. Jeho protikandidát získal 47 hlasů. Šest volebních hlasů na prezidenta z New Yorku získal George Clinton. Clinton však zvítězil v hlasování na viceprezidenta se 113 hlasy. Druhý skončil Rufus King se 47 hlasy. Devět hlasů na viceprezidenta dostal John Langdon, dále Madison obdržel 3 a Monroe obdžel taktéž tři hlasy na viceprezidenta. Celkový počet volitelů byl 175.\n\nVolební účast byla 4,36%.\n\nJames Madison složil přísahu 4. března 1809.\n\n"}
{"id": "1361360", "url": "https://cs.wikipedia.org/wiki?curid=1361360", "title": "Jindřich František z Rottenhanu", "text": "Jindřich František z Rottenhanu\n\nJindřich František hrabě z Rottenhanu (\"Heinrich Franz Graf von Rottenhan\") (3. září 1738 Bamberg – 14. února 1809 Vídeň) byl rakouský státník ze starobylého šlechtického rodu. Patřil ke generaci osvícených aristokratů, podporoval rozvoj průmyslu na svých statcích v Čechách. Několik desetiletí zastával vysoké státní funkce a podílel se na justičních reformách.\n\nPocházel ze starobylé německé rodiny připomínané od 12. století. Narodil se v Bambergu jako syn barona Jana Alexandra Rottenhana (1710–1791), který zastával funkci nejvyššího hofmistra bamberského biskupa a v roce 1771 zakoupil rozsáhlé statky v severních Čechách. Vystudoval práva na univerzitě v Göttingenu a vstoupil do rakouských státních služeb, nejprve jako vládní rada českého zemského gubernia (1776). S titulem dvorního rady přešel v roce 1782 do Vídně jako místokancléř Spojené česko-rakouské dvorské kanceláře. V letech 1786–1791 byl prezidentem zemské vlády v Horním Rakousku se sídlem v Linci. \n\nV letech 1791–1792 byl nejvyšším purkrabím Českého království. Jeho jmenování do této funkce bylo ústupkem Leopolda II. českým stavům, kteří požadovali na nejvyšší post české zemské správy osobnost spojenou s českými zeměmi. I když Rottenhan neuměl česky, podle dobových svědectví se velmi dobře vypořádal s projevy v češtině při ceremoniích v rámci korunovace Leopolda II. českým králem (1791). Při příležitost korunovace zorganizoval Rottenhan zemskou průmyslovou výstavu v pražském Klementinu, která se setkala se značným ohlasem. Jako nejvyšší purkrabí měl podíl také na založení Františkových Lázní. \nOd roku 1792 působil znovu ve Vídni, v roce 1796 byl jmenován státním a konferenčním ministrem, v letech 1804–1809 byl prezidentem nejvyššího soudu. Krátce před smrtí byl jmenován do čela zákonodárné komise (1808). Na přelomu 18. a 19. století měl významný podíl na reformách zákonodárství habsburské monarchie, inicioval také změny ve školství.\n\nKromě vysokých státních funkcí zastával také čestné hodnosti c.k. komořího a tajného rady, za zásluhy obdržel uherský Řád sv. Štěpána. Zemřel ve Vídni 14. února 1809 ve věku sedmdesáti let.\nOženil se v září 1773 v Praze s hraběnkou Marií Gabrielou Černínovou z Chudenic, ovdovělou Trauttmansdorffovou (1747–1807). Tímto sňatkem získal panství Jemniště, v roce 1777 převzal od otce i správu rozsáhlého majetku v severních Čechách (Červený Hrádek). Panství Jemniště se stalo významným centrem bavlnářského průmyslu, v sousedních Postupicích zřídil prosperující textilní továrnu, která měla odbyt v celé habsburské monarchii. Ještě více aktivit vyvinul na severočeském panství Červený Hrádek a jeho ambicí bylo vybudovat centrum průmyslu na hranicích se Saskem. Nejprve převzal stagnující železárnu v Kalku, kterou přebudoval na výnosný podnik, v okolí pak do konce 18. století vznikly dvě vysoké pece a několik továren. V letech 1778–1780 založil železárny Gabrielina Huť, několik provozoven vzniklo i v samotném Červeném Hrádku.\n\nVedle podpory průmyslového podnikání se Jindřich Rottenhan věnoval i úpravám svých sídel. Zámek Jemniště prošel stavebními úpravami v klasicistním stylu (1789), došlo také ke zrušení francouzské zahrady a zřízení anglického parku. Ve stejné době na přelomu 80. a 90. let 18. století proběhly úpravy na zámku Červený hrádek, kde byly obnoveny fasády a stejně jako na Jemništi došlo na zřízení anglického parku s řadou architektonických doplňků. V bezprostřední blízkosti zámku byly přestavěny budovy hospodářského dvora, jízdárny a stájí.\n\nStarší dcera Marie Isabela (1774–1817) se v roce 1799 provdala za hraběte Jana Nepomuka Chotka a spolu s ním převzala správu panství Jemniště. Mladší Gabriela (1784–1863) byla od roku 1806 manželkou Jiřího Buquoye (1781–1851) a zdědila Červený Hrádek. Rozdělením dědictví mezi dcery došlo k omezení komunikace mezi bývalými Rottenhanovými podniky a postupně zanikla většina průmyslových provozů v Jemništi i Červeném Hrádku.\n"}
{"id": "1361361", "url": "https://cs.wikipedia.org/wiki?curid=1361361", "title": "Žlebský vrch", "text": "Žlebský vrch\n\nŽlebský vrch (německy \"Rohrenberg\") je hora v České republice. Nachází se v okrese Prachatice v Jihočeském kraji, 140 km jižně od hlavního města Prahy. Geomorfologicky spadá do pohoří Šumava / Trojmezenská hornatina / Stožecká vrchovina / Radvanovická vrchovina / Kapraďská část.\n\nŽlebský vrch má výšku 1 080 metrů nad mořem, nebo 207 metrů nad okolním terénem. Jeho vrchol leží zcela mimo značené cesty v I. zóně NP a je tak nepřístupný. Šířka na základně je 6,9 km.\n\nTerén kolem Žlebského vrchu je mírně kopcovitý a jeho okolí je velmi řídce osídlené, s dvěma obyvateli na kilometr čtvereční. V oblasti kolem roste hlavně smíšený les. Vrch leží v těsné blízkosti Českých Žlebů a nejbližším větším sídlem jsou Volary 9,5 km na východ.\n\nV oblasti převládá kontinentální podnebí s průměrnou roční teplotou v oblasti 5 °C. Nejteplejším měsícem je červenec, kdy bývá průměrná teplota 16 °C, a nejchladnějším je s -8 °C leden. Průměrný roční úhrn srážek je 1 249 milimetrů. Nejdeštivější měsíc je květen, s průměrem 157 mm srážek,a nejsušší je pak s 42 mm srážek březen.\n\nV 60. letech 20. století bývala na Žlebském vrchu umístěna pozorovací hláska Protivzdušné obrany státu (PVOS), která sloužila ke sledování nízko letících letadel nezachycených pomocí radarů. Pozorovací věž stála betonových blocích, které lze najít v blízkosti odlesněného vrcholu.\n"}
{"id": "1361362", "url": "https://cs.wikipedia.org/wiki?curid=1361362", "title": "Bresse", "text": "Bresse\n\nBresse je oblast na východě Francie na rozhraní departementů Ain, Saône-et-Loire a Jura o rozloze okolo 4000 km². Území patřilo Savojskému vévodství do roku 1601, kdy je Lyonským mírem získala Francie. Hlavním městem bylo Bâgé-le-Châtel a později Bourg-en-Bresse. Klima Bresse je mírné a deštivé, krajina je rovinatá, s četnými pastvinami, lesíky a bažinami, míra urbanizace patří k nejnižším ve Francii. Hlavním zdrojem obživy místních obyvatel je živočišná výroba, mezi labužníky jsou pojmem kuře z Bresse a sýr Bresse Bleu. Pro místní vesnice je typické hrázděné zdivo, hovoří se zde bressanským dialektem franko-provensálštiny. Obyvatelům Bresse jejich sousedé přezdívají „ventres jaunes“ (žlutá břicha) podle toho, že základ zdejší stravy tvoří kukuřice.\n\n"}
{"id": "1361363", "url": "https://cs.wikipedia.org/wiki?curid=1361363", "title": "Kyselina glukarová", "text": "Kyselina glukarová\n\nKyselina glukarová (glukarát, kyselina sacharová) je derivátem glukózy, u kterého jsou oba koncové uhlíkové atomy (C1 a C6) oxidovány na karboxylové skupiny (patří tedy mezi aldarové kyseliny). Připravuje se oxidací glukózy kyselinou dusičnou.\n\nSoli této kyseliny se nazývají glukaráty.\n\n"}
{"id": "1361367", "url": "https://cs.wikipedia.org/wiki?curid=1361367", "title": "Brundibár", "text": "Brundibár\n\nBrundibár je dětská opera Hanse Krásy o dvou jednáních na libreto Adolfa Hoffmeistera. Poprvé operu provedly děti ze židovského sirotčince v Praze někdy na přelomu let 1942 a 1943. V roce 1943 se většina tvůrců sešla v Terezínském ghettu, kde byla opera znovu nastudována. Představení se stalo velmi populárním a bylo v letech 1943–1944 provedeno asi 55 krát. Bylo ale také zneužito nacistickou propagandou jako důkaz o idylickém životě Židů v Terezíně.\n\nOperu napsali Hans Krása a Adolf Hoffmeister v roce 1938 pro soutěž, kterou vypsalo československé Ministerstvo školství a národní osvěty. K vyhodnocení soutěže ale nedošlo kvůli situaci po podepsání Mnichovské dohody a následným událostem. Rukopis této „pražské“ verze zůstal na ministerstvu. V roce 1972 byl objeven v pozůstalosti Jaroslava Jindry, bývalého československého atašé ve Vídni. Dědicové darovali tento rukopis Památníku Terezín.\n\nExistují dvě verze díla: pražská a terezínská. Liší se především obsazením orchestru.\n\nPražská verze je instrumentována pro flétnu, dva klarinety, trubku, klavír, skupiny I. a II. houslí a violoncell, velký a malý buben a činely. Premiéra v jídelně bývalého sirotčince v Belgické ulici ale proběhla v podstatně skromnější instrumentaci: housle, klavír, bicí.\n\nTerezínská verze doznala – kromě drobných melodických a tonálních změn – těchto úprav: je vynechána \"Druhá píseň dětí\" (1. jednání, VII. výstup) a 8 taktů refrénu písně \"Roste strom\" (2. jednání, VI. výstup). \"Honička na Brundibára\" (2. jednání, VII. výstup) je v terezínské verzi bez hudby. Přibyla mezihra – \"Serenáda\". Autor upravil orchestraci podle toho, jaké nástroje byly k dispozici: smyčcové sexteto (čtvery housle, violoncello a kontrabas), klavír, flétna, pikola, klarinet, trubka, buben, kytara, akordeon.\n\nDélka představení je u obou verzí stejná, přibližně 35 minut.\n\nV židovském sirotčinci v Praze, Belgické ulici 25 (dnes budova Lauderovy školy v Praze) se na oslavě padesátin ředitele ústavu Otty Freundenfelda v roce 1941 sešli dirigent Rafael Schächter, klavíristka Erna Grünfeldová, skladatel Gideon Klein, básník Jiří Orten, překladatel Erik Adolf Saudek, architekt a scénograf František Zelenka, Rudolf Freundenfeld (syn ředitele) a Hans Krása. Během rozhovoru se hosté dozvěděli, že Krása má dětskou operu, která nebyla nikdy hrána. Přítomní se rozhodli, že operu s dětmi ze sirotčince nastudují a uvedou. Vedení se ujal Rafael Schächter a začal se zkouškami. Během příprav opery ale začaly transporty do terezínského ghetta. Odcházely některé děti a také organizátoři (Hans Krása, Rafael Schächter). Zkoušek, které se později konaly v tzv. „dětské útulně“ na Hagiboru, se ujali Rudolf Freundfeld (Franěk) a František Zelenka, který navrhl scénu a představení režíroval. Opera byla nakonec uvedena někdy na přelomu let 1942 a 1943 v bývalé jídelně sirotčince v Belgické ulici, který byl mezi tím přeměněn na nemocnici pro přestárlé a transportu neschopné. Orchestr se zmenšil na klavír, housle a bicí. Do jídelny se vešlo asi 150 diváků. Proběhla dvě představení.\n\nDne 10. srpna 1942 byl Hans Krása přivezen transportem Ba 67 do Terezínského ghetta. Zde se stal na jaře 1943 vedoucím hudební sekce Freizeitgestaltung vězeňské samosprávy. Koncerty a operní představení byla organizována většinou na půdách jednotlivých objektů (L417, Q307, Q309, Q619, Drážďanská kasárna, Hamburská kasárna, L203). Dne 7. července 1943 přišel do Terezína Rudolf Freuenfeld spolu se svým otcem a řadou dětí, které účinkovaly v pražském představení \"Brundibára.\" Podařilo se rovněž přivézt partituru klavírního výtahu \"Brundibára.\" Podle ní upravil Krása novou, „terezínskou“ verzi opery. Zkoušky probíhaly většinou na půdě Drážďanských kasáren po dobu jednoho a půl měsíce, dirigoval Rudolf Freuenfeld a režíroval opět František Zelenka. Premiéra proběhla 23. září 1943 na půdě Magdeburských kasáren. Jednalo se o jednu ze dvou terezínských inscenací, která byla provedena s desetičlenným orchestrem. Představení bylo velmi populární a do září 1944 proběhlo asi 55 repríz.\n\nDne 23. června 1944 měla proběhnout inspekce Mezinárodního červeného kříže. Komisi vedl představitel švýcarského červeného kříže Maurice Rossel a dále v ní byli dva zástupci dánského červeného kříže. Tito pánové zhlédli představení \"Brundibára\", které bylo součástí potěmkinovské akce, kdy místa ghetta, kudy měla komise projít, byla „zkrášlena“ a život zde byl ukazován jako idylický. Před návštěvou komise rozhodlo vedení ghetta, že představení se bude konat ve velkém sále sokolovny. Zkoušku dne 22. června navštívilo nacistické vedení tábora. Tomu připadala původně jednoduchá scéna (prkenná ohrada) příliš smutná, a proto byl vydán rozkaz, aby byla doplněna o kulisy města. Potřebný materiál byl okamžitě vydán a František Zelenka se svými pomocníky museli pracovat celou noc.\n\nNa konci léta 1944 pak byl v Terezíně natočen propagandistický film \"Der Führer schenkt den Juden eine Stadt\" (\"Vůdce daruje Židům město\"). Film natáčel štáb protektorátních filmových Aktualit a režíroval jeden z vězňů: Kurt Gerron. Krátce nato, v průběhu září a října 1944 byli účastníci představení – dospělí i dětí – deportováni do Osvětimi, kde byla většina z nich zavražděna.\n\n\n\nMaminka Pepíčka a Aninky je nemocná. Pan doktor doporučil, aby pila mléko. Děti se vypraví tento lék opatřit. Na tržišti potkávají pekaře, zmrzlináře i mlékaře. Každý chce ale za své zboží peníze. Strážník dětem vysvětluje, že nic není zadarmo. Děti přemýšlejí, jak potřebné peníze získat. Všimnou si Brundibára, který hraje na flašinet a lidé mu za to dávají do čepice mince. Rozhodnou se, že to zkusí také. Postaví se opodál a zpívají písničku. Flašinet je ale hlasitý a dětí si nikdo nevšímá. Děti se po Brundibárovi pitvoří a ten je vyžene. Večer lidé z tržiště odejdou a děti zůstávají samy, smutné z toho, že se jim nepodařilo, co zamýšlely. Objevují se ale vrabec, kocour a pes Azor a slibují dětem na příští den pomoc. Děti usnou na lavičce.\n\nZvířátka budí Pepíčka a Aninku a sdělují jim svůj plán: odpoledne budou zpívat s nimi. Zvoní ale školní zvonek a děti jdou do školy. Po skončení vyučování už je na tržišti opět flašinetář Brundibár. Jeho hru mu ale kazí mňoukající kocour, pes Azor jej tahá za nohavici. Přichází sbor dětí ze školy a Pepíček je jejich dirigentem. Zpívají písničku \"Maminka kolébá\". Lidem se písnička líbí, odvracejí se od flašinetu a dávají peníze dětem. Brundibár má zlost a čepici s penězi dětem ukradne. Děti jej honí a on nakonec svůj lup raději zahodí. Děti oslavují svůj úspěch pochodem \"Brundibár poražen\".\n\n\n\n"}
{"id": "1361369", "url": "https://cs.wikipedia.org/wiki?curid=1361369", "title": "820 (číslo)", "text": "820 (číslo)\n\nOsm set dvacet je přirozené číslo. Římskými číslicemi se zapisuje DCCCXX a řeckými číslicemi ωκ'. Následuje po čísle osm set devatenáct a předchází číslu osm set dvacet jedna.\n\n820 je:\n\n\n\n"}
{"id": "1361371", "url": "https://cs.wikipedia.org/wiki?curid=1361371", "title": "Francis Goodwin", "text": "Francis Goodwin\n\nFrancis Goodwin (23. května 1784 King's Lynn – 30. srpna 1835 Londýn) byl anglický architekt. Jeho tvorba se nesla zejména v návrzích staveb v novogotickém a novoklasicistním stylu.\n\nNarodil se ve městě King's Lynn v hrabství Norfolk na východě Anglie jako nejstarší syn Williama Goodwina, který pracoval jako tesař. Architekturu studoval u J. Coxedge v londýnském Kensingtonu. Za svůj život byl dvakrát ženatý, v roce 1808 s Mary Stortovou a v roce 1818 s Elizabeth Reynoldsovou. Z obou manželství vzešlo nejméně pět synů.\n\nJeho kariéra architekta započala návrhem dvou kostelů v rodném King's Lynn. Velkou příležitost mu poskytlo schválení zákona z roku 1818, který umožňoval stavbu kostelů za použití peněz ze speciálního grantu. Na stavbu každého tímto způsobem financovaného kostela byla uvolněna částka jednoho milionu liber, což odpovídalo v roce 2016 zhruba částce 61 milionů liber. Celkem bylo dle jeho návrhů takto realizováno devět kostelů. \n\nGoodwin však pracoval i pro jiné klienty a jeho činnost se nesoustřeďovala výhradně na stavby nové, ale i na rekonstrukce a modernizace stávajících kostelů. Dostával zakázky i na veřejné budovy, z nichž nejvýznamnější byly radnice v Manchesteru a v Macclesfieldu a tržnice v Salfordu a Leedsu. Kostely byly ve většině případů novogotické, zatímco návrhy staveb veřejných se ponejvíce nesly ve stylu novoklasicistním. Ke konci své profesní dráhy se stále více zaměřoval na rodinné domy a sídla, jako byl například \"Lissadell House\" v irském hrabství Sligo, určený pro anglo-irského politika Robert Gore-Bootha. V roce 1833 Goodwin vydal publikaci, která se věnovala pouze architektuře rodinného bydlení. V roce 1830 Goodwin představil impozatní návrh národního pohřebiště v Londýně, které však nebylo realizováno. \n"}
{"id": "1361374", "url": "https://cs.wikipedia.org/wiki?curid=1361374", "title": "Gender a výzkum / Gender and Research", "text": "Gender a výzkum / Gender and Research\n\nGender a výzkum / Gender and Research je odborný transdisciplinární časopis, který vydává dvakrát ročně Sociologický ústav Akademie věd České republiky. Jedná se o jediné odborné periodikum vydávané v ČR se zaměřením na feministickou teorii a genderová studia. Aktuální číslo a archiv dosud publikovaných čísel je dostupný zde.\n\nČasopis \"Gender a výzkum / Gender and Research\" je odbornou časopiseckou platformou přispívající k rozvoji mezioborových genderových studií v ČR. Vychází od roku 2000. Do roku 2016 byl vydáván pod názvem \"Gender, rovné příležitosti, výzkum\". Teritoriálně je zaměřen jak na střední a východní Evropu, tak na další světové makroregiony. V časopise jsou publikovány články z oblasti sociálních a humanitních věd, jako např. filosofie, sociologie, politologie, historie, ekonomie, kulturní studia a další. Články vycházejí v češtině, slovenštině a angličtině. Lze zde nalézt vědecké statě, odborné eseje, recenze zahraniční a české odborné literatury se zaměřením na feministickou teorii a genderová studia, odborné rozhovory, zprávy z konferencí atd. Časopis je zařazen v mezinárodních citačních databázích (SCOPUS, ERIH PLUS, CEJSH, CEEOL aj.). \"Gender a výzkum / Gender and Research\" uplatňuje otevřený přístup k publikovaným textům (open access journal) a je zařazen do databáze DOAJ.\n\nŠéfredaktorkou je Zuzana Uhde, Ph.D., zástupkyní šéfredaktorky je PhDr. Hana Maříková, Ph.D. Časopis má mezinárodní vědeckou redakční radu.\n\n"}
{"id": "1361375", "url": "https://cs.wikipedia.org/wiki?curid=1361375", "title": "Seznam dílů seriálu Foylova válka", "text": "Seznam dílů seriálu Foylova válka\n\nToto je seznam dílů seriálu \"Foylova válka\".\n\n<onlyinclude>\n</onlyinclude>\n\n"}
{"id": "1361382", "url": "https://cs.wikipedia.org/wiki?curid=1361382", "title": "Adlumie", "text": "Adlumie\n\nAdlumie (\"Adlumia\") je rod rostlin z čeledi makovité, zahrnující pouze 2 druhy. Jsou to dvouleté popínavé byliny s vícekrát složenými, jemnými listy a dvoustranně souměrnými květy, které připomínají květy některých druhů srdcovek. Druh \"Adlumia asiatica\" roste ve východní Asii, \"Adlumia fungosa\" se vyskytuje v severovýchodních oblastech Severní Ameriky. Severoamerický druh je zřídka pěstován jako delikátní okrasná rostlina.\n\nAdlumie jsou dvouleté bylinné liány s ovíjivým a zpravidla jednoduchým stonkem, který se vytváří až 2. rokem a dosahuje délky až 3 metrů. Listy jsou lodyžní, řapíkaté, vícenásobně složené z celokrajných, laločnatých lístků. Některé koncové lístky jsou přeměněny v úponky. Květy jsou dvoustranně souměrné, poněkud připomínající květy některých druhů srdcovek, uspořádané v úžlabních, vrcholičnatě latovitých květenstvích. Kalich je dvojčetný a opadavý. Koruna je zploštěle baňkovitá, vytrvalá. Vnější korunní lístky jsou srostlé až téměř k vrcholu, s vakovitou bází. Vnitřní korunní lístky mají spojené koncové laloky, které překrývají bliznu. Tyčinky jsou na bázi srostlé a připojené ke koruně. Semeník je čárkovitý až úzce podlouhlý, s vytrvalou čnělkou zakončenou dvojlaločnou bliznou. Plodem je tobolka pukající 2 chlopněmi a obsahující asi 6 semen.\n\nRod zahrnuje jen 2 druhy a má výrazně disjunktní areál. \"Adlumia fungosa\" je rozšířena ve východní polovině Severní Ameriky od Tennessee a Severní Karolíny po severovýchodní Kanadu. Druh má poměrně rozsáhlý areál, na většině jeho rozlohy se však vyskytuje jen zřídka a v některých amerických státech je řazen mezi ohrožené druhy. Roste ve skalnatých lesích, vlhkých prohlubních, keřové vegetaci a pod. \"Adlumia asiatica\" se vyskytuje v temperátní Asii v oblasti Mandžuska, severovýchodní Číny a Severní Koreje, kde roste v podrostu jehličnatých lesů a na jejich okrajích.\n\nKvěty adlumií nevytvářejí nektar a jsou opylovány zejména včelami, které mají potenciál prodrat se do nitra květu. Semena jsou šířena mravenci.\n\nDruh \"Adlumia fungosa\" obsahuje alkaloid adlumidin, známý také z různých druhů rodu dymnivka, a také alkaloid bicucullin.\n\nRod \"Adlumia\" je v rámci čeledi \"Papaveraceae\" řazen do podčeledi \"Fumarioideae\" a tribu \"Fumarieae\". V minulosti byly někdy oba druhy slučovány do jediného druhu, \"Adlumia fungosa\".\n\n\"Adlumia fungosa\" je delikátní popínavá bylina s jemnými listy. Je dosti vzácně pěstována jako okrasná rostlina. Ze sbírek českých botanických zahrad není žádný druh adlumie uváděn.\n"}
{"id": "1361384", "url": "https://cs.wikipedia.org/wiki?curid=1361384", "title": "Valdaj", "text": "Valdaj\n\nValdaj () je město v Novgorodské oblasti v Ruské federaci. Při sčítání lidu v roce 2010 měl přes šestnáct tisíc obyvatel.\n\nValdaj leží na jihozápadním břehu Valdajského jezera na Valdajské vrchovině, která je podle něj pojmenována.\n\nZe správního hlediska leží Valdaj na jihovýchodním kraji Novgorodské oblasti blízko hranice s Tverskou oblastí. Od Novgorodu, správního střediska oblasti, je vzdálen přibližně 140 kilometrů jihovýchodně a od Moskvy, hlavního města celé federace, přibližně 400 kilometrů severozápadně.\n\nVe Valdaji je nádraží na místní dráze, která vede z města Bologoje (tedy od trati z Petrohradu do Moskvy) přes Starou Russu do Dna.\n\nPodle města je pojmenován Valdajský klub, jehož první zasedání se zde konalo v roce 2004.\n"}
{"id": "1361388", "url": "https://cs.wikipedia.org/wiki?curid=1361388", "title": "Bjelašnica (hora)", "text": "Bjelašnica (hora)\n\nBjelašnica ( , 2067 m n. m.) je hora ve stejnojmenném pohoří ve střední části Bosny a Hercegoviny. Nachází se na území opštiny Trnovo v kantonu Sarajevo. Leží nad osadou Lukavac asi 18 km jihozápadně od Sarajeva. Bjelašnica je nejvyšší horou celého pohoří. Během Olympijských her 1984 se na svazích hory nacházela olympijská sjezdovka.\n\n"}
{"id": "1361390", "url": "https://cs.wikipedia.org/wiki?curid=1361390", "title": "Jízdárna (Světce)", "text": "Jízdárna (Světce)\n\nJízdárna ve Světcích u Tachova je druhou největší jízdárnou ve střední Evropě - po Španělské dvorní jízdárně ve Vídni. Po zestátnění v r. 1945 byla dlouhodobě neudržována a chátrala. Od r. 1991 je chráněna jako kulturní památka České republiky, ale s rekonstrukcí se započalo až v r. 2000. Od r. 2001 je budova příležitostně přístupná veřejnosti. V r. 2010 byla jízdárna prohlášena národní kulturní památkou.\n\nJízdárnu ve Světcích nechal vybudovat v letech 1858-61 kníže Alfréd I. Windischgrätz. Penzionovaný polní maršál, majitel tachovského panství, se v r. 1857 (ve věku 70 let) rozhodl přestavět chátrající paulánský klášter ve Světcích na romantický zámek, k němuž by patřila i velkolepá jízdárna. Když v r. 1862 kníže zemřel, byla jízdárna téměř dokončena, zatímco ze zámku bylo postaveno jen severní křídlo se dvěma nárožními věžemi (jeho syn a nástupce Alfréd II. ve finančně náročné stavbě nepokračoval). O provozu jízdárny v následujícím období se podrobnější zprávy nedochovaly, využití bylo zřejmě omezené.\n\nPo r. 1945 byl majetek Windischgrätzů zestátněn. Jízdárna byla v té době poměrně zachovalá, ještě v 50. letech se uvažovalo o její opravě (měla získat využití jako součást učiliště, pro jehož potřeby se v té době přebudovával zámek). Budova však postupně zchátrala natolik, že byla na žádost města Tachova zbavena památkové ochrany a určena k demolici. V r. 1991 byla jízdárna opět do seznamu kulturních památek zařazena, ale o její záchranu se nestaralo ani Sdružení technických sportů a činností, které ji vlastnilo v polovině 90. let. Roku 1997 získalo polorozbořenou jízdárnu město Tachov a v r. 2000 zahájilo za podpory dotací postupnou rekonstrukci.\n\nJízdárna je postavena v novorománském slohu. Celková délka budovy je 60,2 m, šířka 26,3 m a výška 26,3 m. Centrální patrová budova na půdorysu kříže je doplněna podélnými přízemními stájemi, přistavěnými k východnímu a západnímu průčelí a zakončenými nárožními polygonálními pavilony. Hladká průčelí člení kordonová římsa doplněná zubořezem a ploché pilastry. Vstupní portály a okna mají profilované šambrány a polokruhové záklenky. Pozoruhodností jízdárny je originálně řešená stropní konstrukce haly s lucernou, kterou je prostor shora osvětlován.\n\nStřední prostor jízdárenské haly má rozměry 20x40 m a je opatřen v přízemí i v patře galeriemi. Interiér zdobí iluzívní výmalba s vegetativními vzory. V přízemí se nacházejí klenuté stáje (sloužily k ustájení až 24 koní), kovárna a byt kováře. V patře jsou lóže, ochozy a obytné pokoje (byly vybaveny i kachlovými kamny a toaletami). Z knížecí lóže, která je situována přímo proti vchodu, je nejlepší výhled na celou jízdárnu. Dříve byl využíván i suterén, k parkování kočárů a později automobilů. \n\nV r. 2006 byl vytvořen koncept budoucího využití jízdárny jako víceúčelového kulturního centra. Hlavní sál by měl být využíván pro kulturní akce, ale i k původnímu účelu. V prostorech stájí se počítalo s muzeem bylinkářství a stálou expozicí dějin objektu. Suterén by mohl sloužit jako restaurace a pivnice..\n\nProtože rekonstrukce pokračují, jízdárna je zpřístupňována jen příležitostně. Po prvním koncertu v r. 2001 zde byla zavedena tradice hudebních festivalů \"Dveře jízdárny dokořán\" (původně \"Jízdárna znovu ožívá\"). Akci pořádá Městské kulturní středisko Tachov, v r. 2017 se konal již 15. ročník. Koncerty jsou věnované převážně klasické hudbě. Kromě toho bývá jízdárna přístupná při různých příležitostech, jako jsou Dny evropského kulturního dědictví nebo různé historické slavnosti, kdy se zde konají komentované prohlídky. Turistické skupiny (nad 10 osob) si mohou komentovanou prohlídku předem objednat. Hlavní sál byl také několikrát využit jako výstavní prostor..\n\n"}
{"id": "1361391", "url": "https://cs.wikipedia.org/wiki?curid=1361391", "title": "Seznam dílů seriálu Wynonna Earp", "text": "Seznam dílů seriálu Wynonna Earp\n\nToto je seznam dílů seriálu \"Wynonna Earp\". Americko-kanadský dramatický televizní seriál \"Wynonna Earp\" natočený na motivy stejnojmenné knižní sérii měl premiéru 1. dubna 2016 na americké stanici Syfy a o tři dny později na kandaské stanici CHCH-DT. \n\n<onlyinclude></onlyinclude>\n\n21. července 2018 bylo na conu SDCC oznámeno, že stanice Syfy a Space objednaly čtvrtou řadu. Řada bude čítat dvanáct dílů, které budou mít premiéru v roce 2019.\n\n"}
{"id": "1361394", "url": "https://cs.wikipedia.org/wiki?curid=1361394", "title": "Seznam dílů seriálu V zajetí kouzel", "text": "Seznam dílů seriálu V zajetí kouzel\n\nToto je seznam dílů seriálu \"V zajetí kouzel\". Americký fantasy televizní seriál \"V zajetí kouzel\" natočený podle stejnojmenné knihy měl premiéru na stanici Syfy.\n\n<onlyinclude></onlyinclude>\n\n"}
{"id": "1361407", "url": "https://cs.wikipedia.org/wiki?curid=1361407", "title": "Římskokatolická farnost Křížlice", "text": "Římskokatolická farnost Křížlice\n\nŘímskokatolická farnost Křížlice je územním společenstvím římských katolíků v rámci jilemnického vikariátu královéhradecké diecéze.\n\nFarní kostel v Křížlicích je empírová stavba z roku 1814. Po polovině 20. století přestala být farnost obsazována sídelním duchovním správcem, diecézní katalog z přelomu let 1970/1971 již uvádí křížlickou farnost jako ex currendo spravovanou z Horních Štěpanic.\n\n\n\nFarnost je administrována ex currendo z Horních Štěpanic.\n"}
{"id": "1361409", "url": "https://cs.wikipedia.org/wiki?curid=1361409", "title": "Leden 2004", "text": "Leden 2004\n"}
{"id": "1361413", "url": "https://cs.wikipedia.org/wiki?curid=1361413", "title": "Římskokatolická farnost Zálesní Lhota", "text": "Římskokatolická farnost Zálesní Lhota\n\nŘímskokatolická farnost Zálesní Lhota je územním společenstvím římských katolíků v rámci jilemnického vikariátu královéhradecké diecéze.\n\nFarní kostel sv. Jana Nepomuckého v Zálesní Lhotě je novogotickou stavbou z 19. století.\nFarnost je administrována ex currendo ze Studence u Horek.\n\n"}
{"id": "1361414", "url": "https://cs.wikipedia.org/wiki?curid=1361414", "title": "Multispektrální snímkování", "text": "Multispektrální snímkování\n\nmultispektrální snímkování () je metoda, při které se měří množství elektromagnetického záření vyzařovaného nebo odraženého zemským povrchem. Zdrojem záření je každý objekt, který má větší teplotu než 0° K. Takový objekt na zemském povrchu má určité fyzikální vlastnosti, které ovlivňují odrážené elektromagnetické záření, jehož primárním zdrojem je slunce.\n\nVýchozími daty jsou pak multispektrální snímky, které jsou zachyceny v určité vlnové délce elektromagnetického spektra. Vlnové délky můžou být odděleny filtry nebo přístroji, jež jsou citlivé na danou vlnovou délku zahrnující světlo za hranicemi viditelného spektra.\n\nSenzory pro dálkové snímání měří elektromagnetické záření ve specifických vlnových délkách spektra. Zařízení, která zaznamenávají elektromagnetické záření se nazývají radiometry\".\" Multispektrální snímky jsou výstupní data z radiometrů naměřená na daném území, ale v několika pásmech spektra. Data spektrálního snímku jsou tvořena z řad sloupců a čísel, která odpovídají vlastnostem vyzářené energie (vlnová délka, frekvence, barva, světlost) a pozici pixelu. Číslo každého pixelu udává odraženou energii z konkrétního místa na zemi.\n\nNa podobné fázi probíhá i \"hyperspektrální\" snímkování; to však na rozdíl od multispektrálního snímkování, které obsahuje data několika jednotek spektrálních pásem o šířce několika desítek nm, obsahuje několik desítek až stovek pásem o šířce jen několika nm; to hyperspektrálnímu snímkování umožňuje získat podrobnější informace o objektech jako např. detekci minerálů.\nPro různé účely se používají odlišné kombinace spektrálních tříd. Nejčastěji jsou reprezentovány zelenými, červenými a modrými kanály. Přesnější určení záleží na účelu snímku a preferencích analytika.\n\nPříklady využití spektrálních tříd družicí Landsat 8:\nK vytvoření finálního snímku, který bude obsahovat požadovaná data, je zapotřebí provést určitá nastavení, úpravy a korekce, aby výsledek byl relevantní a aby z něj mohla být provedena následná analýza. K těmto postupům patří:\nProstorové rozlišení je schopnost senzoru identifikovat nejmenší detail na snímku. Vzdálenost mezi rozeznatelnými obrazci se určuje v metrech. Citlivostí senzoru na specifický rozsah frekvencí se zabývá \"spektrální rozlišení\".  Další rozlišení měří intenzitu signálu nebo světlost objektů, ale také periodu času, která proběhne mezi jednotlivými snímkování stejného objektu.\n\nJakmile jsou data o objektu získána, musí být zpracována ve speciálním programu. Zpracování dat však představuje různá zkreslení původních dat, a proto se provádí předběžné a následné zpracování snímků.\n\nPředběžné zpracování snímku zahrnuje radiometrické a geometrické korekce. \"Radiometrické korekce\" upravují zkreslení snímku na hodnoty světlosti objektu na zemském povrchu, které byly způsobeny nepřestnostmi v kalibraci přístroje. \"Geometrická korekce\" opravuje chyby mezi souřadnicemi na snímku a souřadnicemi reálného měření. Kromě těchto korekcí se provádějí ještě korekce \"systémové\", \"precizní\" a \"terénní\".\n\nNásledné zpracování snímku je procesem, kdy použití vhodného softwaru zlepšuje kvalitu obrazu a interpretaci dat. Těmito procesy se například zlepšuje stupeň kontrastu nebo redukuje šum, čímž se snímek zjemní. \"Detekce změn\" porovnává dva snímky stejné lokality pořízené v jinou dobu; zde jsou měřeny změny ve fyzickém stavu, lokalizaci nebo spektrálních vlastnostech objektů na snímku. Výsledný, porovnávající snímek, dosáhne nejlepších výsledků pokud je analyzován počítačovou analýzou provedenou zkušeným pracovníkem.\n\n\n"}
{"id": "1361416", "url": "https://cs.wikipedia.org/wiki?curid=1361416", "title": "Olšina (rybník)", "text": "Olšina (rybník)\n\nRybník Olšina (německy \"Langenbrucker Teich\") se nachází v blízkosti vsí Olšina a Hodňov, asi pět kilometrů severovýchodně od Horní Plané, na území obce Polná na Šumavě v okrese Český Krumlov v Jihočeském kraji. Býval součástí vojenského újezdu Boletice.\n\nRybník má plochu 138 hektarů a je napájen Olšinským potokem (\"Olschbach\"). Nachází se v nadmořské výšce 731 m n. m. a je jedním z nejvýše položených rybníků v Čechách (nikoliv však nejvýše položený, např. Křišťanovický rybník leží v nadmořské výšce přes 780 m n. m.).\n\nJeho sypaná hráz má výšku 6,40 m a délku 400 m, výška hladiny dosahuje 4,75 m a rybník obsahuje 2,5 milionu m vody. Patří pod správu Vojenských lesů a statků (VLS).\n\nByl vytvořen pravděpodobně na počátku 15. století, první písemná zmínka pochází z roku 1458, avšak existují domněnky, že byl založen již roku 1370 zlatokorunskými cisterciáky. Během 16. století patřil do majetku kláštera Zlatá Koruna. Po zrušení kláštera připadl pánům z Českého Krumlova. \n\nNa konci 18. století se protrhla olšinská hráz, voda strhala domy a způsobila oběti na životech. Následně vyvolaná záplavová vlna dosáhla až k hlavnímu městu a rybníku vysloužila přízvisko \"Vrahem až k Praze\". \n\n\n\n"}
{"id": "1361418", "url": "https://cs.wikipedia.org/wiki?curid=1361418", "title": "Bregoč", "text": "Bregoč\n\nBregoč ( , 2014 m n. m.) je hora v pohoří Zelengora v jihovýchodní části Bosny a Hercegoviny. Nachází se na území opštiny Foča v Republice srbské. Leží 4,5 km severně od osady Šipovica a 23,5 km jihozápadně od města Foča. Bregoč je nejvyšší horou celého pohoří.\n\n"}
{"id": "1361419", "url": "https://cs.wikipedia.org/wiki?curid=1361419", "title": "Římskokatolická farnost Vítkovice v Krkonoších", "text": "Římskokatolická farnost Vítkovice v Krkonoších\n\nŘímskokatolická farnost Vítkovice v Krkonoších je územním společenstvím římských katolíků v rámci jilemnického vikariátu královéhradecké diecéze. Zahrnuje pouze farnost při vítkovickém kostele svatých Petra a Pavla.\n\nObec Vítkovice byla založena na konci 16. století a místní obyvatelé nejprve docházeli na bohoslužby do hřbitovní kaple, která byla postavena roku 1699. Tato kaple byla roku 1784 přestavěná na kostel majitelem vítkovického dvora za podpory hraběte Harracha. V té době spadal pod farnost Poniklá. Samostatná farnost byla ve Vítkovicích zřízena v roce 1787. Po polovině 20. století přestala být farnost obsazována sídelním duchovním správcem, diecézní katalog z přelomu let 1970/1971 již uvádí vítkovickou farnost jako ex currendo spravovanou z Horních Štěpanic.\n\n\n\nFarnost je administrována ex currendo z Horních Štěpanic.\n\n\n"}
{"id": "1361420", "url": "https://cs.wikipedia.org/wiki?curid=1361420", "title": "Perlová", "text": "Perlová\n\nPerlová ulice na Starém Městě v Praze je spojnicí mezi Uhelným trhem a Jungmannovým náměstím.\n\nPůvodní středověký název lokality ulice byl \"Na písku\" a později \"U fortny k Panně Marii Sněžné\" nebo jen \"U fortny\", protože tam byla v městských hradbách branka vedoucí ke Kostelu Panny Marie Sněžné. Název \"Perlová\" je poprvé zmíněn v roce 1769 a pravděpodobně je odvozen od jména majitele domu na čísle 10, který v roce 1649 získal šlechtický titul a ke svému jménu přidal \"z Perlštejna\".\n\n"}
{"id": "1361421", "url": "https://cs.wikipedia.org/wiki?curid=1361421", "title": "Rytířská", "text": "Rytířská\n\nRytířská ulice na Starém Městě v Praze se nachází na prostranství mezi Ovocným a Uhelným trhem, kde v září 1347 probíhaly rytířské turnaje jako součást oslav korunovace Karla IV. a jejich tradice zde zůstala do 18. století.\n\nPlocha ulice byla od začátku písemných záznamů používána jako trh a od toho byly odvozeny názvy:\n\n\nS rozvojem techniky (prvky jako elektřina, umělé chlazení, vytápění, vodovod) nechala Praha vybudovat první krytou tržnici v prostoru mezi novými bloky domů v Rytířské a Ovocné ulici. Průchozí tržnice s 300 stánky mezi litinovými nosnými sloupky s sklo|prosklenými]] stropy vznikla v letech 1894-1897 nákladem 2,7 milionů korun. V průchozí tržnici přístupné z obou ulic bylo přes 300 stánků rozmístěných mezi litinové nosné sloupy, na nichž spočinula prosklená stropní konstrukce. Přes nedůvěru a vysoké poplatky se nakonec se do prostorné haly přestěhovala většina trhovkyň z Vaječného trhu v Rytířské ulici.\n\nV Rytířské ulici se mimo jiných narodil vynálezce litografie Alois Senefelder. Část života v ulici prožil raně barokní sochař Jan Jiří Bendl.\n"}
{"id": "1361422", "url": "https://cs.wikipedia.org/wiki?curid=1361422", "title": "Železná (Praha)", "text": "Železná (Praha)\n\nŽelezná ulice na Starém Městě v Praze spojuje Staroměstské náměstí s Ovocným trhem a Rytířskou ulicí.\n\nNa počátku 15. století měla název ulice \"Železníků\", který se postupně změnil na současný.\n\n"}
{"id": "1361425", "url": "https://cs.wikipedia.org/wiki?curid=1361425", "title": "Dějiny Sámů", "text": "Dějiny Sámů\n\nDějiny Sámů jsou dějiny Sámů, domorodých obyvatel severní Evropy obývající Laponsko, které dnes zahrnuje části severního Švédska, Norska, Finska a ruského poloostrova Kola. Tradiční sámský životní styl, kterému dominoval lov, rybolov a obchod, se zachoval až do pozdního středověku, kdy vznikly moderní formy severských zemí.\n\nSámové žili po celá staletí v relativním soužití se svými sousedy. Za posledních dvě stě let, zejména v druhé polovině 20. století, došlo ale v sámské kultuře, politice, ekonomice a jejich vztazích se sousedními společnostmi k mnoha dramatickým změnám. Na konci 20. století v souvislosti s výstavbou vodní elektrárny vypukly moderní konflikty, jejíž reakce v posledních letech vyvolala obnovení a obranu sámské kultury. Z jedenácti různých historicky ověřených sámských jazyků (tradičně známých jako \"dialekty\"), jich dodnes devět přežilo, všechny ale s vysokým nebezpečím vymizení.\n\nJe možné, že existence Sámů byla dokumentována takovými spisovateli jako římský historik Tacitus. Z neznámých důvodů, ale po dlouhou dobu, byli spojováni s (dávnými obyvateli) \"Fenny\". První severské zdroje však pocházejí ze představení napsaných runách a zahrnují konkrétně vyprávění Ohthere z Hålogalandu anglosaskému králi Alfrédu Velikému.\n\nOblast Laponska, kterou Sámové tradičně obývají, je v severní sámštině známá jako \"Sápmi\" a typicky zahrnuje severní část Fennoskandinávie. Sámové dříve pravděpodobně žili i v jižních částech Fennoskandinávie. Spekuluje se, že několik kultur z doby kamenné doby v této oblasti bylo spojeno předky Sámů.\n\nPo poslední ledové době se části norského pobřežního pásma zhruba kolem roku 11 000 př.nl uvolnily od ledu, což se shoduje s vytvořením systému hřbetů Salpausselkä I. ve Finsku. Až do roku 7000 př. n. l. však celá Fennoskandinávie ještě nebyla bez ledu. Masa země byla stlačena dolů váhou ledu a byla ještě částečně pod vodou.\n\nObecně zastávaný názor dnes spočívá v tom, že nejstarší osídlení norského pobřeží patří k jednomu kulturnímu kontinuu zahrnujícímu kulturu \"Fosna\" v jižním a středním Norsku a to, co se na severu nazývalo kultura \"Komsa\". Kulturní celek odvozený z závěrečné paleolitické Ahrensburské kultury severozápadní Evropy se nejprve rozšířil do jižního Norska a pak velmi rychle po norském pobřeží, když na konci poslední doby ledové ustupoval ledovec, který otevřel nové oblasti pro osídlení. Rychlost této expanze je zdůrazněna skutečností, že některé z nejstarších radiokarbonových dat pocházejí ze severu.\n\nTermín \"Fosna\" je zastřešujícím termínem pro nejstarší sídla podél norského pobřeží od Hordalandu po Nordland. Rozlišení od kultury kamenných nástrojů \"Komsa\" severně od arktického kruhu bylo v sedmdesátých letech 20. století zastaralé. Samotný pojem \"Komsa\" původně odkazoval na celý severní norský mezolit, ale termín byl od té doby norskými archeology opuštěn. Ti dnes rozdělují severní mezolit na tři části, označované jednoduše jako fáze 1, 2 a 3. Nejstarší osady Fosna ve východním Norsku se nacházejí v Høgnipenu v Østfoldu.\n\nArcheologické nálezy z finského Laponska vedly k některým přehodnocením původu nejstarších obyvatel Laponska. Nálezy z místa Sujala na břehu jezera Vetsijärvi ve vesnici Utsjoki ve finském kraji Laponsko, zahrnující symetricky tvarované bodce na čepelích se symetrickou ventrální (spodní) retuší na špičce. Body tohoto přesného typu jsou velmi charakteristické pro takzvané \" post - swidérien\" středního a severozápadního Ruska a východního Baltu – ale v Ahrensburských souvislostech chybí. Nálezy obsahují také velmi jemné hranolové listy, které byly vyrobeny vrtacími a tlakovými technikami, které byly v této době také typické pro východní čepelové techniky. Nálezy pocházejí z let 8 300 až 8 200 př. n. l. – o něco později než nejranější nálezy kultury Komsa fáze 1 – a naznačují, že první průkopníci ve vnitrozemí severního Laponska pocházeli z jihovýchodu. Existují náznaky, že obě populace přišly do kontaktu, ale která, pokud některá z nich přežila pozdější dobu, zůstává otevřenou otázkou. \n\nGenetický původ Sámů je stále neznámý, ačkoli nedávný genetický výzkum může poskytnout nějaké stopy. Nicméně se zdá, že Sámové jsou stále především směsicí dvou populací známých jako \"Evropští lovci-sběrači\" a \"Starověcí severní Euroasijci\". Podobná smíšená populace se nazývá \"východní lovci-sběrači\" na pevnině a byla nazývána skandinávskými \"lovci-sběrači\", když byly sekvencovány první pozůstatky ve Skandinávii. Současná sámská populace také ukazuje určité spojení s Indoevropany prostřednictvím přísunu genů podobných, ale ne totožných, s ranými blízkovýchodními zemědělci, zvanými \"Kavkazští lovci-sběrači\".\n\nArcheologické důkazy naznačují, že lidé podél jižního břehu Oněžského jezera a kolem Ladožského jezera dosáhli řeky Utsjoki v severní části finského Laponska před rokem 8100 př.n.l. Tito lidé ovšem nemluvili sámsky. Podle srovnávacího lingvisty Ante Aikia se protosámština rozvinula v jižním Finsku nebo v Karelii před 2000-2500 lety a rozšířila se v severní Fennoskandinávii.\n\nPodle studie mitochondriální DNA norských švédských a finských Sámů z roku 2004 je 90 % Sámů nositeli dvou haploskupin – U5b (48 %) a V (42 %). Na zbytek připadají skupiny H (3 %), D5 (3 %) a Z (1 %). Ruští Sámové mají, podle dalších výzkumů, velmi podobné rozdělení haploskupin.\n\nSkupiny U5b a V jsou přítomny u populací západní Euroasie, nejčastější jsou ve východní Evropě. Nikde však nejsou tak časté jako u Sámů. Zřejmě pocházejí od prvních obyvatel severu Evropy, kteří osídlili Laponsko po ústupu ledovců počátkem holocénu. Tito lidé měli zřejmě více haploskupin, vlivem genetického driftu však většina z nich vymizela a dvě získaly dominanci. Z minoritních haploskupin je H typicky západoeuroasijská, přítomná u více než třetiny příslušníků všech evropských národů. Může být buď zbytkem genetické rozmanitosti předků Sámů, nebo novější příměsí od sousedních Norů a Švédů, u nichž je velmi častá. Varianta skupiny D5 nalezená u Sámů je přítomna od Altaje k Uralu, nejčastější je u národů severovýchodu Evropy. Konečně skupina Z je „sibiřská“. Přítomnost skupin D5 a Z je tedy patrně výsledkem kontaktů Sámů s jejich jihovýchodními sousedy, resp. sibiřskými migranty.\nPodle studie haploskupin na chromozomu Y je téměř polovina Sámů nositeli haploskupiny N3. Druhá polovina Sámů má haploskupiny I (třetina), R1a (desetina), and R1b (dvacetina). Haploskupina N3 je typická pro baltské, ugrofinské a sibiřské národy, ale zřídkavá mezi Finy a Švédy (4–8 %). Haploskupina I se vyskytuje v Evropě, nikoliv však u asijských populací (chybí např. u ugrofinských Samojedů a Chantů), její častý výskyt u skandinávských národů vedl autory studie k názoru, že je dědictvím po prvních obyvatelách Skandinávie a Finska. Haploskupina R1a je relativně častá ve východní Evropě, Sibiři a Altaji, u Sámů se vyskytuje ve stejné míře jako u dalších národů Skandinávie a severovýchodní Evropy kromě Finů a finských Sámů, u nichž se vyskytuje významně méně, a Něnců u nichž prakticky chybí. Haploskupina R1b je v obdobně nízké frekvenci jako u Sámů nalézána u národů Povolží a Uralu.\n\nZ analýzy mDNA plyne, že Sámové tvoří relativně samostatnou skupinu evropského původu vzdálenou ostatním Evropanům, avšak ještě vzdálenější asijským populacím; haploskupiny na chromozomu Y staví Sámy do blízkosti Finů, ugrofinských i turkických národů Povolží a Rusů. Podle studie je původ Sámů třeba hledat mezi prvních obyvateli severu Evropy, kteří osídlili sever Evropy po ústupu ledovců počátkem holocénu, jak se šířily technologie Ahrensburgské a Swiderské kultury na sever a severovýchod Evropy.\n\nPravděpodobně první historická zmínka o Sámech, nazývaných \"Fenni\", je ve spisu Publia Cornelia Tacita, \"Germania\", kolem roku 98 n. l. Tacitus o nich píše:\nHistoricky Sámové po dlouhou dobu obývaly celé Finsko a východní Karelii, ačkoli východní Sámové se asimilovali s finským a karelianským obyvatelstvem poté, co osadníci z dnešních provincí Häme, Savo a Karelie migrovali do tohoto regionu. Místní jména např. Nuuksio na jižním pobřeží Finska zůstávají důkazem bývalého sámského osídlení. Sámové se však stále více mísili s finskými a skandinávskými osadníky, a tak ztráceli svou kulturu a jazyk. Důkazy místních názvů také naznačující bývalou přítomnost Sámů v severozápadním Rusku (Archangelská oblast a Vologdská oblast). To ale také může naznačovat bývalou populaci, která mluvila jazykem příbuzným, ale odlišným od samotného sámského jazyka.\n\nJak daleko na jih byla v minulosti rozšířena oblast sámských obyvatel na území dnešního Norska je nejisté a v současné době se diskutuje mezi historiky a archeology. Norský historik Yngvar Nielsen byl v roce 1889 pověřen norskou vládou, aby\ntuto otázku vyřešil pro řešení tehdejších otázek týkajících se sámských práv na půdu. Dospěl k závěru, že Sámové nežili dále než dnešní obec Lierne v kraji Trøndelag až do roku 1500, kdy se začali stěhovat na jih a do 18. století se dostali do oblasti kolem jezera Femunden. Tato hypotéza je stále přijímána mezi mnoha historiky, ale je předmětem vědecké debaty v 21. století. Ve prospěch Nielsenova názoru je zdůrazněno, že žádné sámské osídlení na jih od Lierna ve středověku nezanechalo stopy v písemných pramenech. Tento argument je potlačován tím, že se poukazuje na to, že sámská kultura byla kočovná a neliterární, a proto by se neočekávalo, že zanechá písemné památky. V posledních letech se zvýšil počet archeologických nálezů, které jsou interpretovány tak, že ukazují na sámskou středověkou přítomnost v jižním Norsku. Patří mezi ně také nálezy v Lesja, ve Vangu v oblasti Valdres a v Holu a v Ålu v údolí Hallingdal. Zástupci sámských interpretací těchto nálezů předpokládají, že ve středověku žili v horských oblastech jižního Norska smíšené populace Norů a Sámů.\n\nAž do roku 1500 byli Sámové převážně rybáři a lovci, obvykle v kombinaci, vedoucí kočovný životní styl, který byl určený pravidelnou migrací sobů. Přibližně kolem roku 1500, kvůli nadměrnému lovu, znovu vyvolanému skutečností, že Sámové museli platit daně Norsku, Švédsku a Rusku, počet sobů začal klesat. Většina Sámů se pak usadila podél fjordů na pobřeží a podél vnitrozemských vodních cest, aby se zaměřila na kombinaci chovu dobytka, lovu do pastí a rybaření. Malá menšina Sámů pak začala soby ochočovat a stávala se tak známými sobími nomády, kteří, ačkoliv jsou často líčeni cizinci jako pokračovatelé archetypálního sámského životní stylu, představují pouze asi 10 % sámské populace.\n\nPředpokládá se, že od doby Vikingů byla sámská kultura zaháněna více a více na sever, možná nejčastěji asimilací, neboť žádné nálezy zatím nepodporují existenci bitev. Existuje však nějaký folklór nazvaný \"stalo\" a také příběhy o neobchodních vztazích s krutým válečným lidem, který Læstadius interpretoval jako historii vikingské vzájemné komunikace. Kromě těchto úvah existovaly i zahraniční obchodní vztahy. Kůže a kožešiny byly nejběžnějšími komoditami a vyměňovali se za sůl, kovové čepele a různé druhy mincí. (Ty se používaly jako ozdoby.) Důsledkem těchto kontaktů bylo, že sámská společnost prošla kulturním skokem ze společnosti doby kamenné; dokonce si vytvořila vlastní měnový systém zvaný \"tjoervie\".\n\nPodél severního norského pobřeží se sámská kultura v železné době dostala pod tlak rozšířením norských osad a daněmi od mocných norských náčelníků. Povaha norsko-sámského vztahu podél severního norského pobřeží v době železné je stále hojně diskutována, je ale možné že Sámové byli docela šťastní, když se spojili s norskými náčelníky, protože jim mohli poskytnout ochranu proti ugrofinským nepřátelům oblasti kolem Bílého moře.\n\nV raném středověku se to však částečně obrátilo, protože síla náčelníků byla narušena centralizovaným norským státem. Další vlna norského osídlení podél pobřeží v provincii Finnmark ve 14. století byla vyvolána obchodem s rybami. Nicméně tyto vysoce specializované rybářské komunity měly jen malý dopad na životní styl Sámů a v pozdním středověku obě společenství mohly existovat vedle sebe s malými kontakty s výjimkou příležitostného obchodování.\n\nTradičně se sámské umění vyznačuje kombinací funkční vhodnosti a živé, dekorativní krásy. Obě vlastnosti vyrostly z hlubokého respektu k přírodě, zakořeněném v sámském animismu. Jejich náboženství našlo v šamanismu svůj nejkompletnější výraz, zjevný v uctívání \"seite\", neobvykle tvarovaného kamene nebo pahýlu stromu, který byl považován za domov božstva. Obrazové a sochařské umění v západním smyslu je v sámské kultuře inovace 20. století, která slouží k zachování a rozvíjení klíčových aspektů panteistické kultury, která závisí na rytmech ročních období.\n\nOd 15. století se Sámové dostaly pod zvýšený tlak. Okolní státy, Dánsko-Norsko, Švédsko-Finsko a Rusko projevily zvýšený zájem o sámské oblasti. Švédsko, tehdy blokované od Severního moře územím Dánsko-Norska, se zajímalo o přístav na atlantickém pobřeží a ruská expanze také dosáhla pobřeží Barentsova moře. Všichni nárokovali právo zdanit sámské obyvatelstvo a finští hovořící výběrčí daní ze severního pobřeží Botnického zálivu dosáhli severního pobřeží, jejich ruští kolegové vybírali daně z takové dálky na západ jako je oblast Harstad v Norsku a naopak norští výběrčí shromáždili bohatství z vnitrozemí poloostrova Kola.\n\nZ tohoto důvodu se intenzita lovu zvýšila a počet divokých sobů klesl. Sámové byli přinuceni věnovat se jiným činnostem. Započal, v omezené míře, chov sobů. Tito ochočeni soby byli vycvičeni k tomu, aby odklonili divoké soby přes útes nebo do loveckých příkopů. Chov sobů se zintenzivnil. Dnes už nezůstali žádní soby divocí a všichni jsou ochočeni nebo součástí stád.\n\nVětšina Sámů se usadila podél vnitrozemských řek, fjordů nebo podél pobřeží. Začali si rozšiřovat stravu a příjmy rybolovem, ať už na moři nebo ve sladkých vodách, lovit jinou zvěř a chovat krávy, ovce a kozy.\n\nSoby a další zvířata hrají v sámské kultuře ústřední roli, ačkoli pro Sámy má dnes chov sobů slábnoucí ekonomický význam. V současné době neexistuje jasný důkaz, kdy chov sobů začal, snad kolem roku 500 n. l., ale daňové příspěvky byly zvýšeny v 16. století. Od 16. století Sámové vždy platili daně v místní měně a někteří historici navrhli, že chov ve velkém měřítku není starší než toto období.\n\"Lapponia\" (1673), napsaná rétorem Johannesem Schefferusem, je nejstarším zdrojem detailních informací o sámské kultuře. Byla napsána kvůli \"špatné přírodní\" cizí propagandě (zejména z Německa), která tvrdila, že Švédsko získalo vítězství na bojištích pomocí \"sámské magie\". Při pokusu napravit obraz sámské kultury mezi Evropany inicioval Magnus de la Gardie raný \"etnologický\" výzkumný projekt, který dokumentoval sámské skupiny, který provedl Schefferus. (Schefferus kompiloval misijní zprávy a hlášení z farností, sám se „terénního výzkumu“ neúčastnil.) Kniha byla vydána koncem roku 1673 a rychle přeložena do francouzštiny, němčiny, angličtiny a do dalších jazyků (ačkoli až do roku 1956 nikoliv do švédštiny). V Nizozemsku a v Německu rychle vyšla upravená a zkrácená verze, kde byly kapitoly o jejich obtížných životních podmínkách, o topografii a životním prostředí nahrazeny [vymyšlenými příběhy o magii, čarodějnictví, bubnech a pohanství. Existovala také kritika proti etnografii, která tvrdila, že Sámové mají spíše válečný charakter, na rozdíl od toho, jak je vykreslil Schefferus.\n\nOd 15. století byli Sámové tradičně poddanými Švédska, Norska, Ruska a na nějakou dobu i Dánska. V 16. století oficiálně prohlásil švédský král Gustav I. Vasa, že všichni Sámové by měly být pod švédským královstvím. Nicméně oblast byla sdílena mezi zeměmi (tedy pouze mezi Švédskem a Norskem – v té době byly ugrofinské kmeny regionu, kde je nyní Finsko, také poddanými Švédska) a hranice byla zřízena jako linie rozvodí ve Fennoskandinávii. Po tomto \"sjednocení\" přestala existovat společnost, struktura s několika vládnoucími a bohatými občany nazývanými birkarly; zejména s novým králem Karlem IX., který přísahal na svou korunu jako \"... Lappers j Nordlanden, Caijaners\" král 1607. Jokk, bubnování a oběti byly nyní opuštěny a byly vnímány jako \"magické\" nebo \"čarodějnické\", což bylo pravděpodobně zaměřeno na odstranění opozice vůči koruně. Tvrdá výchova Sámů vedla k velké ztrátě sámské kultury.\n\nHraniční dohoda (známá jako \"Codex Lapponia\") mezi Švédskem a Norskem měla doložku, často zvanou \"Lappkodicillen\" nebo \"Samic Magna Carta\". Pro Sámy má stejný význam i dnes (nebo přinejmenším do roku 2005), ale je pouze smlouvou mezi Švédskem a Norskem a nezahrnuje Finsko a Rusko. Upravuje, jak jsou sdíleny sámské pozemky mezi hranicemi Švédska a Norska.\n\nPo 17. století mnoho sámských rodin ztratilo právo užívat švédskou půdu, protože byli chudí a nemohli si dovolit platit nájem jako ostatní poddaní. Stát také převzal sámskou oblast s přísnější kontrolou se specifickými nařízeními zvané Lappark, které prosazovali Nesámské osídlení v této oblasti. To podpořilo opozici mezi sámskými skupinami, kteří chtěli zpět své lovecké, rybářské a pastaroční oblasti. Namísto toho se jiné skupiny často navzájem převzaly, aby zemi ještě více využili. V této době byla také ve Švédsku založena historická provincie Laponsko.\n\nV 16. století v rámci obecného období expanze ruské říše, byli misionáři posíláni do vzdálených míst říše a několik ruských ortodoxních kaplí bylo postaveno také na poloostrově Kola. Nejzápadnějším místem byla kaple sv. Jiří ve vesnici Neidenu/Njavdam nedaleko Kirkenesu v norsko-ruském pohraničí.\n\nNa norské straně byly Sámové kolem roku 1720 silou obráceny na luteránskou víru. Thomas von Westen byl vůdcem těchto misionářských snah a jeho metody zahrnovaly i pálení šamanských bubnů. Nicméně ekonomicky na tom Sámové nebyli, ve srovnání s norským obyvatelstvem, tak špatně. Mohli si svobodně obchodovat s kým chtěli a chovali obchodními vazbami s Nory i s Rusy. Nicméně drolící se ekonomika norských komunit podél vnějšího pobřeží vedla ke zvýšenému tlaku na půdu a ke konfliktům mezi oběma komunitami.\n\n19. století vedlo ke zvýšenému zájmu o daleký sever.\n\nV roce 1809 bylo Finsko, po staletí patřící Švédsku, dobyto Ruskem a vytvořilo novou hranici přímo přes sámskou oblast. V roce 1826 nakonec norsko-ruská hraniční smlouva nakonec nakreslila hranici mezi Norskem a Finsko-Ruskem, kde rozsáhlé plochy země byly předtím víceméně řízeny velmi lehkou společnou kontrolou z Ruska, Švédska a Dánsko-Norska. To znamenalo, že pastevci sobů, kteří dosud zůstávali ve Finsku v zimě a na norském pobřeží v létě, nemohli již překračovat hranice. Norské-švédskou hranici však soběstační pastevci ještě mohli překračovat až do roku 1940.\n\nSámové svobodně přecházeli hranice až do roku 1826, kdy byla uzavřena norsko- finskoruská hranice. Sámové stále mohli volně překračovat hranici mezi Švédskem a Norskem podle zděděných práv stanovených v \"Lapp Codicil\" z roku 1751 až do roku 1940, kdy byla hranice kvůli německé okupaci Norska uzavřena. Po druhé světové válce jim nebylo dovoleno se vrátit. Jejich letní pastviny dnes užívají Sámové pocházející z norského Kautokeina.\n\nPo dlouhou dobu sámský životní styl vládl na severu kvůli své jedinečné adaptaci na prostředí Arktidy, což umožnilo sámské kultuře odolat kulturním vlivům z jihu. Ve skutečnosti v průběhu 18. století, když Norové severního Norska trpěli nízkými cenami ryb a následným vylidňováním, byl sámský kulturní prvek posílen, protože Sámové byli nezávislí na dodávkách z jižního Norska.\n\nVe všech zemích bylo 19. století obdobím hospodářského růstu. V Norsku byly založena města a zvýšil se vývoz ryb. Životní styl Sámů se stal stále více zastaralým a Sámové byli marginalizováni a vynechány z všeobecného růstu.\n\nVe čtyřicátých letech 19. st. kázal švédsko-sámský kněz Lars Levi Laestadius zvláště přísnou verzi luteránského učení. To vedlo k náboženskému probuzení mezi Sámy podél všech hranic, často s velkým nepřátelstvím vůči autoritám a zavedené církvi. V roce 1852 to vedlo k nepokojům v norské obci Kautokeino, kde byl kněz ošklivě zbit a místní obchodník byl zabit fanatiky \"křižáků\". Vůdci nepokojů byli později popraveni nebo odsouzeni k dlouholetému vězení. Po tomto úvodním násilném výbuchu pokračovalo laestadiánské hnutí ve Švédsku, Norsku a ve Finsku. Vůdci však nyní trvali na vstřícnějším vztahu s úřady.\n\nV Norsku bylo zpočátku podporováno používání sámštiny ve výuce a při kázání. Nicméně s nárůstem nacionalismu v Norsku od šedesátých let 19. století norské orgány změnily své politiky ve směru nacionalismu. Od kolem roku 1900 se toto zintenzívnilo a sámština nemohla být používána ve veřejných školách nebo v oficiálním kostelích.\n\nVe 20. století norské úřady vytvářely tlak na sámskou kulturu ve snaze, aby norský jazyk a kulturu učinily univerzální. Výrazný ekonomický rozvoj probíhal také na severu, což dalo norské kultuře a jazyku status. Na švédské a finské straně byly úřady ve svém úsilí mnohem méně militantní; silný ekonomický vývoj na severu však vedl k oslabení sámského statutu a ekonomiky.\n\nNejsilnější tlak se uskutečnil mezi lety 1900 až 1940, kdy Norsko investovalo značné peníze a úsilí, aby zničilo sámskou kulturu. Zejména každý, kdo chtěl koupit nebo pronajmout státní pozemky pro zemědělství v kraji Finnmark, musel prokázat znalost norského jazyka. Toto také nakonec způsobilo dislokaci ve 20. letech minulého století, což zvýšilo propast mezi místními sámskými skupinami; něco, co je ještě dnes přítomno, a někdy nese i charakter vnitřního etnického sámského konfliktu. Dalším faktorem byla těžká válečná zkáza v severním Finsku a severním Norsku v letech 1944-45, zničení všech existujících domů a viditelných stop sámské kultury. Po druhé světové válce se tlak trochu uvolnil.\n\n20. století začalo na norské straně hranic s ještě vyšším tlakem. Ve jménu pokroku byl propagován norský jazyk a kultura a sámský jazyk a kultura byly zavrženy jako zaostalé, bez kultury, naprosto směšné a dokonce byly i označeny za produkt méněcenné rasy. Země, která předtím nepatřila nikomu a byla používána podle starodávných zásad, byla nyní považována za státní majetek. Osídlenci museli prokázat, že dobře hovoří norsky, než mohli požádat o novou půdu pro zemědělství.\n\nVe Švédsku byla politika zpočátku výrazně méně militantní. Učitelé sami následovali sámské pastevce, aby poskytovali vzdělání pro jejich děti, ale sámské oblasti byly stále více využívány jako nové doly v Kiruně a Gällivare a pro výstavbu železnice Luleå-Kiruna-Narvik.\n\nPozději se založením Švédského institutu pro biologickou rasu byly sámské hroby plundrovány, aby poskytly výzkumný materiál. \n\nV Rusku byly starodávné způsoby života Sámů brutálně přerušeny kolektivizací chovu sobů a zemědělstvím obecně. Většina Sámů byla organizována v jediném kolchozu, který se nachází v centrální části poloostrova Kola, v Lovozeru (sámsky: Lojavri). Sovětský stát vynaložil obrovské úsilí na rozvoj tohoto strategicky významného regionu a Sámové byli svědky toho, že jejich území byla zabrána etnickými Rusy a dalšími sovětskými národnostmi, včetně Něnců a dalších obyvatel Arktidy.\n\nDruhá světová válka se odehrával přímo uprostřed sámské oblasti a východní Sámové v severovýchodním Finsku a Rusku se ocitli na opačných stranách bojiště. Stažení německého Wehrmachtu ze severního Finska a dalekého severu Norska znamenalo zničení všech domů, silnic a infrastruktury. To znamenalo nucenou evakuaci, zničení, ekonomickou překážku a ztrátu veškeré viditelné historie. Provincie Finnmark, severovýchodní obce provincie Troms a všechny oblasti severního Finska se staly pouze kouřícími ruinami.\n\nObnova severních oblastí byla výrazným programem modernizace. Ve Finnmarku byly postaveny moderní domy a jako cesta k pokroku a modernosti byl propagován norský způsob života. Sámská kultura byla považována za starou, směšnou a nejlépe za takovou, které se má opustit.\n\nZprávy v sámštině v norském národním rádiu se začaly vysílat v roce 1946. Přibližně ve stejnou dobu probíhaly experimenty s dvojjazyčným učením abecedy v první a druhé třídě, které ulehčily proces učení. Nicméně přítomnost menšiny Sámů v Norsku byla z velké části ignorována. Vzdělávání, komunikace, industrializace přispěly k integraci sámské komunity do norské společnosti v okamžiku ztráty identity.\n\nKonflikty mezi Sámy a severskými vládami pokračovaly do poloviny 20. století. Navrhovaná výstavba hydroelektrárny v šedesátých a sedmdesátých letech obsahovala kontroverzní návrhy, jako je ponechání vesnice (Máze) a hřbitova pod vodou.\n\nJen malá část populace se dnes věnuje chovu sobů. Další menší skupiny pracují jako rybáři, vytváří sámské umění a pracují v turistickém ruchu. Vedle hlasování v tzv. Sámském parlamentu nebo vlivu v jakémkoli sámském jazyce jsou zbytek populace obyčejní občané, kteří se drží skandinávské kultury. Ve Švédsku větší části historického území Norrland (a nejen sámské vesnice) zažívají významnou emigraci do větších měst.\n\nS vytvořením Finské republiky v první polovině 20. století se Sámové obývající tuto oblast již nebyli pod ruskou říší, ale místo toho se stali občany nově vytvořeného Finska. Finský sámský parlament byl ustanoven v roce 1973. Jeden nedávný problém týkající se práv Sámů ve Finsku spočívá v zakládání tradiční sámské půdy ve státních finských společností.\n\nOd roku 1992 mají Sami svůj vlastní národní den, a to 6. února.\n\nV letech 1898 a 1907/08 někteří Sámové na základě požadavků americké vlády emigrovali na Aljašku a na Newfoundland. Jejich posláním bylo naučit původní americké obyvatelstvo chovu sobů. (Zdroj: Nordisk rodinjebok)\n\nKainuuskou sámštinou se mluvilo v Kainuu, zanikla ale kolem roku 1700. Kainuuští Sámové patřili k východní sámské skupině. Vymřela, když se Kainuuští Sámové asimilovali a byla nahrazena finštinou.\n\nPůvodní obyvatelé Kainuu byli sámští lovci-rybáři. V 17. století generální guvernér Finska Per Brahe podpořil populační růst Kainuu tím, že dal osadníkům desetileté osvobození od daní. Bylo nutné, aby Kainuu bylo osídleno finskými farmáři, protože oblast byla ohrožena Rusy z východu.\n\nV současné době žije ve Švédsku jen asi 14 600 Sámů.\n\nOzbrojené jednotky SS (6. horská divize SS Nord) bojovala v Laponské válce. Docházelo ke střetům mezi Sámy a Němci. Asimilovaní Sámové bojoval ve finské armádě.\n\nAž do příchodu dýmějového moru v severním Norsku v roce 1349 Sámové a Norové měli obsazeny velmi rozdílné ekonomické výklenky. Sámové lovili soby a rybařili pro svou obživu. Norové, kteří byli soustředěni na vnějších ostrovech a blízko ústí fjordů, měli přístup k hlavním evropským obchodním cestám, takže kromě okrajového zemědělství v dnešních okresech Nordland, Troms a Finnmark byli schopni založit obchod dodávající ryby pro výměnu s výrobky z jihu. Obě skupiny existovaly vedle sebe s dvěma různými zdroji potravin. Podle starých severských textů byli pobřežní Sámové a horští Sámové dvě skupiny téhož lidu a nikoliv dvě odlišná etnika, jak se mylně věřilo.\n\nTato sociálně-ekonomická rovnováha se výrazně změnila se zavlečením dýmějového moru do severního Norska v prosinci 1349. Norové měli úzké styky s hlavními evropskými obchodními trasami podél kterých postupovala epidemie; v důsledku toho byli nakaženi a zemřeli mnohem rychleji než Sámové ve vnitrozemí. Ze všech států v regionu tímto morem nejvíce utrpělo Norsko. V závislosti na farnosti bylo po epidemii opuštěno šedesát až sedmdesát šest procent severonorských farem, zatímco nájem z pozemků, další možné měřítko počtu obyvatel, klesl na úroveň 9–28 % před morem. Přestože populace severního Norska je v porovnání s jižní Evropou rozptýlená, šíření této nemoci bylo stejně rychlé. Způsob pohybu \"morem\" zamořených blech \"(Xenopsylla cheopsis)\" z jihu byl v dřevěných sudech, které obsahovaly pšenici, žito nebo vlnu – kde blechy mohly žít a dokonce se množit několik měsíců najednou. Sámové, kteří měli stravu bez pšenice nebo žita, jedli ryby a sobí maso, žili v komunitách oddělených od norských a byli slabě propojeni s evropskými obchodními cestami, si vedli mnohem lépe než Norové.\n\nRybolov byl vždy hlavním živobytím pro mnoho Sámů žijících trvale v pobřežních oblastech. Archeologický průzkum ukazuje, že Sámové žijící podél pobřeží kdysi žili mnohem dále na jih a byli rovněž zapojeni do jiných činností než jen chov sobů (např. rybolov, zemědělství, práce se železem). Rybolov podél severního norského pobřeží, zejména na ostrovech Lofot a Vesterál, je s různými druhy ryb poměrně produktivní a ve středověku to byl hlavní zdroj příjmů jak pro rybáře, tak pro norskou monarchii. S obrovským populačním poklesem způsobeným Černou smrtí (morem) se daňové příjmy z tohoto odvětví značně snížily. Kvůli obrovským ekonomickým ziskům, které by mohly mít z rybolovu, místní úřady nabízely Sámům, kteří čelili vlastním populačním tlakům, pobídky, aby se usadili na volných farmách. Tak začalo ekonomické dělení mezi pobřežními Sámy (\"sjøsamene\"), kteří lovili ryby na pobřeží a horskými Sámy (\"fjellsamene, innlandssamene\"), kteří pokračovali v lovu sobů a drobné zvěře. Později soby chovali. Dokonce až na počátku 18. století bylo mnoho Sámů, kteří se stále usazovali na farmách opuštěných od padesátých let 14. století. Po mnoha letech nepřetržité migrace se tito pobřežní Sámové stali mnohem početnější než horští Sámové se soby, kteří dnes tvoří pouze 10 % všech Sámů.\n\nV současné době probíhají konzultace mezi norskou vládou a Sámským parlamentem o právu pobřežních Sámů lovit ryby v mořích na základě historického užívání a mezinárodního práva. Státní regulace mořského rybolovu prošla v pozdních osmdesátých letech 20. století drastickou změnou. Nařízení svázalo kvóty s plavidly a nikoli s rybáři. Tyto nově vypočítané kvóty byly rozděleny bezplatně na větší plavidla na základě výše úlovků v předchozích letech, což vedlo k tomu, že malá plavidla v sámských oblastech do značné míry nespadala do nového systému kvót.\n\nJak se pobřežní Sámové usadili podél norských fjordů a vnitrozemských vodních cest, kde provozovali kombinaci zemědělství, chovu dobytka, lovu do pastí a rybolovu, menší část Sámů pokračovala v lovu divokých sobů. Kolem roku 1500 začali tyto zvířata krotit do stádových skupin a stávali se tak známými nomády sobů, často líčenými cizinci jako následující archetypální životní styl Sámů. Horští Sámové čelili skutečnosti, že museli platit daně třem národním státům, Norsku, Švédsku a Rusku, když překračovali hranice jednotlivých zemí při každoročních migracích sobů, což v průběhu let vyvolalo mnoho nepokojů.\n\nŠvédsko využívalo otrocké práce Sámů u Nasafjällu, což způsobilo, že mnoho Sámů uprchlo z oblasti a velká část provincií dříve osídlená Pitejskými a Lulejskými Sámy byla vylidněna. Vládní vojáci dostali nařízení, aby zabránili útěkům Sámů.\nPo dlouhou dobu životní styl Sámů vzkvétal díky své adaptaci na prostředí Arktidy. Vskutku v průběhu 18. století, když Norové severního Norska trpěli nízkými cenami ryb a následným vylidňováním, byl sámský kulturní prvek posílen, protože Sámové byli většinou nezávislí na dodávkách z jižního Norska.\n\nBěhem devatenáctého století však norské úřady tlačily na Sámy, aby přejali norský jazyk a kulturu jako univerzální. Došlo také k silnému hospodářskému rozvoji na severu, což dalo norské kultuře a jazyku vyšší status. Na švédské a finské straně byly orgány méně militantní, ačkoli byl sámský jazyk zakázán ve školách a silný hospodářský rozvoj na severu vedl k oslabení kulturního a ekonomického postavení Sámů. Od roku 1913 do roku 1920 vytvořilo švédské rasově segregační politické hnutí rasový biologický institut, který sbíral výzkumný materiál od žijících lidí a hrobů a sterilizoval sámské ženy. V celé historii byli švédští osadníci povzbuzováni k přesunu do severních regionů prostřednictvím pobídek, jako jsou práva na půdu a vodu, daňové úlevy a vojenské výjimky.\n\nNejsilnější tlak se uskutečnil v letech 1900 až 1940, kdy Norsko investovalo značné peníze a úsilí, aby zničilo sámskou kulturu. Každý, kdo chtěl koupit nebo pronajmout státní pozemky pro zemědělství ve Finnmarku, musel prokázat znalost norského jazyka a musel se zaregistrovat s norským jménem. Toto způsobilo rozptýlení sámského lidu ve dvacátých letech minulého století, což zvýšilo mezeru mezi místními skupinami Sámů (je ještě přítomna dodnes), která někdy má charakter vnitřního etnického sámského konfliktu. V roce 1913 schválil norský parlament zákon o „domorodé půdě“, aby přidělil nejlepší a nejužitečnější pozemky norským osadníkům. Dalším faktorem byla taktika spálené země, politika vedená německou armádou, která vedla k těžkému válečnému zničení v severním Finsku a v severním Norsku v letech 1944–45, ke zničení všech existujících domů nebo chýší (oblejší goahti nebo vysoké a špičaté lavvu) a všech viditelných stop sámské kultury. Po druhé světové válce byl tlak uvolněn, ačkoli toto dědictví bylo zřejmé ještě do nedávné doby, jako například zákony ze 70. let 20. století, které omezovaly velikost domů, kterou měli Sámové povoleno stavět.\n\nSpor o výstavbu vodní elektrárny na norské řece Alta v roce 1979 přenesl práva Sámů na politickou agendu. V srpnu 1986 byla vytvořena národní hymna () a vlajka (sámská vlajka) sámského lidu. V roce 1989 byl zvolen první sámský parlament v Norsku. V roce 2005 byl v norském parlamentu schválen tzv. Finnmarkský zákon, který dává Sámskému parlamentu a provinční radě kraje Finnmark společnou odpovědnost za správu pozemků, které byly dříve považovány za státní majetek. Tyto oblasti (96 % oblasti kraje), které byly vždy využívány především Sámy, nyní oficiálně patří obyvatelům kraje, ať jsou to Sámové nebo Norové, a nikoli norskému státu.\n\n"}
{"id": "1361427", "url": "https://cs.wikipedia.org/wiki?curid=1361427", "title": "Seznam dílů seriálu Happy!", "text": "Seznam dílů seriálu Happy!\n\nToto je seznam dílů seriálu \"Happy!\". Americký komediální televizní seriál \"Happy!\" měl premiéru na stanici Syfy. Dne 4. června 2019 byl seriál stanicí Syfy po dvou řadách zrušen.\n\n<onlyinclude></onlyinclude>\n\n"}
{"id": "1361431", "url": "https://cs.wikipedia.org/wiki?curid=1361431", "title": "Éric Caravaca", "text": "Éric Caravaca\n\nÉric Caravaca (* 21. listopadu 1966 Rennes) je francouzský herec. Studoval literaturu a rovněž docházel na lekce herectví. Po dokončení studia odešel do Paříže, kde pokračoval ve studiu herectví. V roce 1993 odešel do New Yorku, kde po dobu jednoho roku studoval v Actors' Studio. Po návratu do Francie hrál v divadle a v roce 1996 měl filmový debut ve snímku \"Un samedi sur la terre\". Za svou roli ve filmu \"C'est quoi la vie?\" získal Césara pro nejslibnějšího herce. Později hrál například ve filmech \"Záležitost rodiny\" (2008), \"Nikdo odnikud\" (2014) a \"L'amant d'un jour\" (2017), stejně jako v seriálu \"Paris\" (2015).\n\n"}
{"id": "1361432", "url": "https://cs.wikipedia.org/wiki?curid=1361432", "title": "Paul-Heinz Wellmann", "text": "Paul-Heinz Wellmann\n\nPaul-Heinz Wellmann (* 31. března 1952) je bývalý německý atlet, běžec na střední tratě, halový mistr Evropy v běhu na 1500 metrů.\nJeho prvním úspěchem byla stříbrná medaile v běhu na 1500 metrů na evropském juniorském šampionátu v roce 1970. V následující sezóně byl členem bronzové štafety na 4x800 metrů na halovém mistrovství Evropy v Sofii. V roce 1972 získal zlatou medaili ve štafetě na 4x4 kola na evropském halovém šampionátu. O rok později titul německá štafeta s Wellmannem titul obhájila.\n\nV olympijském finále běhu na 1500 metrů v Mnichově v roce 1972 doběhl sedmý. Stejného umístění v této disciplíně dosáhl na mistrovství Evropy v Římě v roce 1974. Nejúspěšnější sezónou se pro něj stal rok 1976. Na jaře se v Mnichově stal halovým mistrem Evropy v běhu na 1500 metrů, v létě na olympiádě v Montrealu vybojoval v této disciplíně bronzovou medaili. Jeho posledním výrazným úspěchem na mezinárodních soutěžích stříbrná medaile v běhu na 1500 metrů na halovém mistrovství Evropy v roce 1977.\n\n"}
{"id": "1361434", "url": "https://cs.wikipedia.org/wiki?curid=1361434", "title": "Cumberlandská omáčka", "text": "Cumberlandská omáčka\n\nCumberlandská omáčka ( \"Cumberland sauce\") je pikantní studená omáčka, používaná v anglické kuchyni. Recept pochází z Německa a na Britské ostrovy ho přinesl Vilém August Hannoverský, vévoda z Cumberlandu. Omáčku s oblibou připravoval Auguste Escoffier. Základní surovinou je červený rybíz nebo brusinky, které se povaří s portským vínem, šalotkou, zázvorem, hořčičnými semínky, pomerančovou kůrou a černým pepřem. V omáčce se spojuje sladká, kyselá a pikantní chuť, podává se za studena (dá se také koupit hotová ve sklenici). Podává se k tmavým masům (zvěřina, hovězí maso, skopové maso, vepřové maso, krocan). \n\n"}
{"id": "1361436", "url": "https://cs.wikipedia.org/wiki?curid=1361436", "title": "Labitzkého lávka", "text": "Labitzkého lávka\n\nLabitzkého lávka spojuje Mariánskolázeňskou ulici s Mírovým náměstím v Karlových Varech, kde na říčním kilometru 43,9 překlenuje řeku Teplou. Lávka pochází z roku 1874, opravena byla v roce 1990. Roku 1991 byla ministerstvem kultury prohlášena kulturní památkou. Zachovala se jako jediná ze souboru lávek v lázeňském centru.\n\nLávka o délce 17 m a šířce 3 m má litinovou konstrukci a kované zábradlí. Kvůli ochraně proti velké vodě je sklopná.\n\nV českém road movie \"Florenc 13.30\" se na mostě dohadují fotbaloví fanoušci, kdy bude zápas mezi Spartou a Karlovými Vary. Ve filmu \"Poslední prázdniny\" z roku 2006 se ve scéně na lávce objevuje Queen Latifah. \n\n\n"}
{"id": "1361439", "url": "https://cs.wikipedia.org/wiki?curid=1361439", "title": "Seznam dílů seriálu Con Man", "text": "Seznam dílů seriálu Con Man\n\nToto je seznam dílů seriálu \"Con Man\". Americký komediální webový seriál \"Con Man\" byl zveřejněn na webu Vimeo, přičemž druhá řada byla zveřejněna na Comic-Con HQ. Dne 9. září 2017 měl seriál premiéru na americká stanici Syfy, která ho odkoupila. \n\n<onlyinclude></onlyinclude>\n\n"}
{"id": "1361440", "url": "https://cs.wikipedia.org/wiki?curid=1361440", "title": "Auri", "text": "Auri\n\nAuri je finsko-britská hudební skupina založená skladatelem a hudebníkem Tuomasem Holopainenem. Kromě něj v sestavě figurují zpěvačka a jeho manželka Johanna Kurkela a multiinstrumentalista Troy Donockley. Holopainen kapelu pojmenoval dle hlavní postavy z knihy \"Hudba ticha\" od spisovatele Patricka Rothfusse. Skupina má podepsanou smlouvu s vydavatelstvím Nuclear Blast a v březnu roku 2018 vydala eponymní debutové album. To nahrála ve studiu Real World v Anglii se zvukovým technikem Timem Oliverem. Donockley a Kurkela průběžně pracují na materiálu pro druhé album, jeho vydání je ale plánováno až na rok 2020/2021.\n\n\n"}
{"id": "1361442", "url": "https://cs.wikipedia.org/wiki?curid=1361442", "title": "Chudenice (zámek)", "text": "Chudenice (zámek)\n\nChudenice jsou tvrz přestavěná na zámek ve stejnojmenném městysi v okrese Klatovy. Vesnice s pozdější tvrzí a zámkem patřila od konce třináctého století rodu Černínů, kteří se po ní psali. Nejstarší tvrz vznikla ve čtrnáctém století. V následujících staletích byla renesančně a barokně přestavěna, ale dochovaná podoba zámku je výsledkem klasicistních úprav. Zámecký areál je chráněn jako kulturní památka ČR.\n\nPrvním známým příslušníkem rodu Černínů, kterému Chudenice patřily, byl Drslav z Chudenic připomínaný roku 1291 jako zemský soudce. Byl příslušníkem panského stavu, ale jeho potomci patřili až do sedmnáctého století do vladyckého stavu. Z nich jsou známi Černín a Kunrát z Chudenic, kteří u chudenického kostela roku 1358 založili kaplanství. Již v té době nejspíše ve vesnici stála gotická tvrz. První písemná zmínka o ní pochází až z roku 1603, kdy si Jindřich a Adam Černínové, synové Humprechta Černína (1525–1601), rozdělili pozůstalost po otci. Chudenice s řadou dalších vesnic připadly mladšímu Adamovi. Tvrz, kterou smlouva popisuje jako \"„tvrz Chuděnice od kamene dobře vystavenou s dvorem a štěpnicí velkou při tvrzi“,\" již pravděpodobně měla podobu renesančního zámku.\n\nPřestože byl Adam Černín katolíkem, zúčastnil se na straně stavů stavovského povstání. Byl proto sice souzen, ale roku 1622 zproštěn obžaloby, a ještě téhož roku zemřel. Zůstala po něm vdova Johanka z Lokšan a pět dětí. Zámek byl navíc někdy v té době vypleněn vojskem. Správy statku se vzápětí ujal Adamův bratr Jindřich, a staral se o ni až do roku 1629, kdy dospěl nejstarší Adamův syn Děpolt Protiva Černín. Mladší Děpoltův bratr Humprecht Diviš zemřel ještě za strýcova poručnictví a osudy ostatních bratrů jsou neznámé. Děpolt Protiva Černín zemřel 2. prosince 1660.\n\nSprávu panství od té doby vykonávala za nezletilé děti vdova Anna Mandaléna Hrzánová z Harasova. Děti si panství rozdělily tak, že bratři Jan Heřman a František Maxmilián Černínové dostali po polovině Chudenic včetně tvrze, dvora a dalších vesnic. Druhý z nich však svůj podíl prodal v roce 1666 Janu Heřmanovi. Ten se však koupí a špatným hospodařením zadlužil tak, že nemohl platit ani daně. V roce 1678 proto místokomorník Petr Mikuláš Straka z Nedabylic provedl soudní odhad ceny zámku, který měl koupit svobodný pán Arnošt Vojtěch z Račína. Ještě než k tomu došlo, vyplatil hrabě Humprecht Jan Černín pána z Račína, a získal tak chudenický zámek do majetku nedrahovské větve rodu. Zámek od té doby přestal sloužit jako panské sídlo. Stavitel Karel Balling vypracoval projekt, podle kterého byl zámek roku 1776 barokně přestavěn na byty úředníků chudenického panství, ke kterému v polovině devatenáctého století patřilo 45 vesnic a městečka Chudenice a Švihov. Po zrušení poddanství z něj vznikl roku 1848 velkostatek, který Černínům zůstal až do roku 1945.\n\nPo druhé světové válce se zámek stal sídlem Lesního úřadu, jehož zaměstnanci v něm také bydleli. V roce 1948 jej převzala obec Chudenice a začala jej využívat ke kulturním účelům. Kromě kina a knihovny v něm zřídila kuchyni jednotného zemědělského družstva, klubovnu Socialistického svazu mládeže a byty. Budova se zároveň stala sídlem Muzea Josefa Dobrovského, které v ní zřídilo muzejní a zámeckou expozici.\n\nRenesanční zámek měl pravidelný půdorys s okrouhlými baštami ve třech nárožích. Z této stavební fáze se v interiéru dochoval takzvaný Andělský pokoj s klenbou z doby okolo roku 1600. Průčelí jednopatrového východního křídla po stranách zdůrazňují ploché rizality s trojúhelníkovými štíty. Levým rizalitem vede průjezd do zámeckého dvora. Dochovaná podoba zámku je výsledkem klasicistní přestavby.\n\nSoučástí památkově chráněného areálu je také hradba bývalé tvrze a zámecký pivovar v budově čp. 165.\n\n"}
{"id": "1361444", "url": "https://cs.wikipedia.org/wiki?curid=1361444", "title": "Caroline Deruas", "text": "Caroline Deruas\n\nCaroline Deruas (* 1978) je francouzská scenáristka, režisérka a herečka. Jejím manželem je režisér Philippe Garrel. V roce 2005 měla menší roli v jeho filmu \"Pravidelní milenci\". Později se podílela na scénářích k jeho snímkům \"Un été brûlant\" (2011), \"Žárlivost\" (2013), \"Ve stínu žen\" (2015) a \"L'amant d'un jour\" (2017). Jako režisérka natočila několik krátkometrážních snímků a v roce 2016 měl premiéru její celovečerní režijní debut s názvem \"L'Indomptée\". V letech 2011 až 2012 působila na Francouzské akademii v Římě.\n\n"}
{"id": "1361448", "url": "https://cs.wikipedia.org/wiki?curid=1361448", "title": "Pád lokomotivy do Smědé", "text": "Pád lokomotivy do Smědé\n\nPád lokomotivy do Smědé je železniční neštěstí, ke kterému došlo 4. července 1958 na severu České republiky, jihovýchodně od Frýdlantu. Oblast tehdy postihly několikadenní přívalové deště, jejichž vinou stoupla hladina řeky Smědé do výše 360 centimetrů a voda násep tratě z Liberce do Frýdlantu a Zawidówa, kolem něhož řeka v těchto místech protéká, podemlela. Tíhu projíždějícího osobního vlaku vedeného parní lokomotivou číslo 354.109, zvanou „Všudybylka“, poškozený úsek nevydržel a sesunul se. Lokomotiva se od zbylých železničních vozů odpojila, naklonila na bok a přepadla do řeky, v níž dopadla opět na kola. Vlivem skutečnosti, že zbylá část vlaku zůstala stát na náspu, nedošlo k rozsáhlejšímu neštěstí. Nehoda si i tak vyžádala tři lidské životy osob jedoucích na lokomotivě včetně malého chlapce, příbuzného jednoho ze železničářů. Smrtelné zranění utrpěl poté navíc ještě voják, jenž pomáhal při vyprošťování. Policejní vyšetřovatelé nehodu označili za mimořádnou událost, na níž nenese nikdo vinu, a policejní vyšetřování proto bylo zastaveno.\n\nV roce 2003 natočil o neštěstí režisér Ludvík Klega pro Českou televizi dokument z cyklu \"Osudové okamžiky\" a této železniční události se věnuje jedno z osmi zastavení naučné stezky, kterou zde nechalo v roce 2017 město Frýdlant zbudovat.\n\nJednokolejnou železniční trať mezi Libercem a Frýdlantem, odkud dál pokračuje až ke státním hranicím a následně do polského Zawidówa (tehdejšího německého \"Seidenbergu\"), začala soukromá Jihoseveroněmecká spojovací dráha (SNDVB) stavět 6. července 1873. Dokončila ji o dva roky později, a to 1. července 1875, kdy se uskutečnilo její slavnostní otevření. Do Frýdlantu trať od Liberce vstupuje z jihovýchodní strany, když po levém břehu sleduje tok řeky Smědé. Míjí při tom po severním úbočí Křížový vrch. Na pravém břehu řeky se v tom místě vypíná ostroh, na němž stojí hrad a zámek Frýdlant.\n\nRozvodněná řeka Smědá působila škody obyvatelstvu žijícímu v okolí již od dob středověku. Záplavy zde jsou navíc časté, vyskytly se například v letech 1651, 1688, 1702, dále 1804 a 1858. Povodně oblast zasáhly i roku 1897, stejně jako během 20. století anebo na počátku tohoto století v letech 2002 a 2010.\n\nPovodeň rozsahem podobná záplavám z poloviny srpna 2002 a začátku srpna roku 2010 lokalitu postihla již v roce 1958; na počátku letních prázdnin tehdy deště trvající tři dny způsobily rozsáhlé záplavy, během nichž vystoupila voda ve Frýdlantě do výše 360 centimetrů. Odnesla mimo jiné starý dřevěný splav pod zámkem a podemlela násep železniční trati z Liberce do Frýdlantu.\n\nDne 4. července 1958, byť některé zdroje uvádějí den předchozí, během dešťů napršelo za jeden den tolik srážek, kolik jinak odpovídá celoročnímu srážkovému úhrnu. Tehdy asi ve 14.30 hodin vyjížděl z Liberce železniční vlak tažený parní lokomotivou číslo 354.109, zvanou „Všudybylka“. Službu na ní měla liberecká četa ve složení strojvedoucí Zahradníček a topič Hušek. V rozporu s předpisy byl na lokomotivě přítomen ještě chlapec Mirek Hušek, topičův syn, který tuto možnost svezení dostal jako dárek za dobré školní vysvědčení. Podle jiných zdrojů byl ale chlapec vnukem strojvedoucího. Pro něj to navíc měla údajně být poslední jízda. Cíl měl vlak naplánovaný ve Frýdlantě. V Raspenavě, tedy v poslední stanici před konečnou, místní výpravčí upozornil osádku lokomotivy na nebezpečí hrozící v posledním úseku.\nVlak pokračoval dál, a když projížděl úsekem u Křížového vrchu, násep narušený rozvodněnou řekou Smědou hmotnost lokomotivy nevydržel a pod projíždějícím vlakem se propadl. Lokomotiva se naklonila na pravou stranu, tedy nad řečiště, sesunula se a během pádu z náspu se převrátila o 360°. Zastavila se až v korytu řeky, kde zůstala stát na kolech. Vzhledem k tomu, že zbylé železniční vozy se od lokomotivy před jejím pádem samovolně odpojily, nedošlo bezprostředně ke zřícení dalších vozů do Smědé (nakonec sjely dolů i s náspem, ale až po evakuaci cestujících). Neštěstí nepřežily tři osoby cestující na lokomotivě; utonulá těla se posléze našla nedaleko místa neštěstí.\n\nLokomotiva pak v řece zůstala stát ještě několik týdnů, po tu dobu si ji místní fotografovali a děti se u ní koupaly. Vlastnímu železničnímu neštěstí tehdejší žurnalisté nevěnovali pozornost a v příspěvcích v periodicích pouze popisovali, jak rozvodněná řeka negativně ovlivnila činnost dělníků v továrnách a závodech. Během vyprošťování byl jeden z vojínů smrtelně zraněn přetrženým ocelovým lanem. Policejní vyšetřovatelé označili toto železniční neštěstí za mimořádnou událost, na které nikdo nenese vinu, a případ proto odložili. K rozebrání lokomotivy pak došlo během podzimu roku 1958.\n\nRoku 2003 natočil režisér Ludvík Klega pro Českou televizi v rámci cyklu \"Osudové okamžiky\" o této nehodě dokument nazvaný „Frýdlant v Čechách 1958“.\n\nV roce 2017 město Frýdlant díky mezinárodnímu projektu „Paměť v krajině Trojzemí“ opravilo křížovou cestu z roku 1737, která vede na Křížový vrch. Spolu s tím nechalo v rámci česko-polského projektu „Společně objevujeme přírodu a historii na naučných stezkách Frýdlantu a Lubaně“ zbudovat naučnou stezku o osmi zastaveních, z nichž jedno se věnuje i železničnímu neštěstí z roku 1958.\n\n\n"}
{"id": "1361449", "url": "https://cs.wikipedia.org/wiki?curid=1361449", "title": "Džamija", "text": "Džamija\n\nDžamija (česky \"Mešita\", , 1967 m n. m.) je hora v pohoří Visočica v jižní části Bosny a Hercegoviny. Nachází se na území opštiny Konjic v Hercegovsko-neretvanském kantonu (Federace Bosny a Hercegoviny). Leží v krátkém hřebeni orientovaném ve směru SZ-JV severozápadně od vrcholu Veliki ljeljen (1963 m). Džamija je nejvyšší horou celého pohoří.\n\n"}
{"id": "1361457", "url": "https://cs.wikipedia.org/wiki?curid=1361457", "title": "Kula (Prekornica)", "text": "Kula (Prekornica)\n\nKula ( , 1927 m n. m.) je hora v pohoří Prekornica ve střední části Černé Hory. Nachází se na území opštiny Danilovgrad asi 25 km severně od Podgorice. Kula je nejvyšší horou celého pohoří.\n\n"}
{"id": "1361459", "url": "https://cs.wikipedia.org/wiki?curid=1361459", "title": "Tom Okker", "text": "Tom Okker\n\nThomas Samuel Okker (* 22. února 1944 Amsterdam) je bývalý nizozemský tenista. Vynikal rychlým pohybem po kurtu, díky němuž získal přezdívku „Létající Holanďan“.\n\nStal se pětkrát amatérským mistrem Nizozemska, od roku 1968 začal hrát profesionálně. Vyhrál 40 turnajů ve dvouhře a 69 ve čtyřhře, je dvojnásobným grandslamovým vítězem: v roce 1973 vyhrál čtyřhru na French Open spolu s Johnem Newcombem a v roce 1976 na US Open s Marty Riessenem. Ve dvouhře bylo jeho největším úspěchem finále US Open 1968 a Turnaje mistrů 1973. Na žebříčku ATP byl světovou jedničkou ve čtyřhře (rok 1969) a ve dvouhře se umístil nejlépe třetí. Za daviscupový tým Nizozemska odehrál 35 zápasů, z toho 15 vítězných. \n\nJe židovského původu, v roce 1965 získal na Makabejských hrách zlatou medaili ve dvouhře i smíšené čtyřhře. Byl uveden do Mezinárodní síně slávy židovského sportu. Je vnukem Simona Okkera, který reprezentoval Nizozemsko v šermu na Letních olympijských hrách 1908. Má tři děti, žije s rodinou v Alphen aan den Rijn.\n\nPo ukončení kariéry v roce 1981 byl nehrajícím kapitánem nizozemského daviscupového týmu. Je sběratelem obrazů a spolumajitelem galerie zaměřené na avantgardní umění. Je rovněž úspěšným amatérským golfistou.\n\n"}
{"id": "1361460", "url": "https://cs.wikipedia.org/wiki?curid=1361460", "title": "Turecká invaze do Afrínu", "text": "Turecká invaze do Afrínu\n\nTurecká invaze do Afrínu začala v lednu 2018, kdy turecká armáda v rozporu s mezinárodním právem napadla Kurdy ovládané město Afrín a jeho okolí na severu Sýrie. Turecko operaci pojmenovalo Olivová ratolest (). \n\nVe městě Afrínu a okolí tvořili většinu obyvatel Kurdové. Afrínský region byl pod kontrolou kurdské Demokratické federace Severní Sýrie, která fungovala nezávisle na centrální syrské vládě. Hlavní politickou stranou regionu je kurdská Sjednocená demokratická strana (PYD) a její ozbrojené křídlo tvoří jednotky YPG.\n\nPodle Turecka syrští Kurdové spolupracují se Stranou kurdských pracujících (PKK), která bojuje za vytvoření vlastního kurdského státu a kterou Turecko a Spojené státy označují za teroristickou organizaci. Turecko nedělá rozdíly mezi PKK a YPG a obě skupiny označuje za teroristické, naopak Spojené státy pomáhaly YPG v boji proti Islámskému státu. Turecko spolupracuje při invazi do Afrínu s islamistickou koalicí Ahrar aš-Šám, kterou Sýrie, Rusko, Egypt a některé další země považují za teroristickou organizaci.\n\nKurdské jednotky YPG byly vyzbrojovány a cvičeny Spojenými státy. Několik dní po začátku turecké operace proti YPG český novinář Břetislav Tureček odhadl, že „Může to vést i k tomu, že spřátelené Kurdy opět hodí přes palubu.“ \n\nTurečtí pohraničníci a Kurdové spolu vedli občasné pohraniční střety. 19. ledna 2018 se střety vyostřily a další den začal turecký útok na syrském území. Na rozkaz prezidenta Erdogana začala turecká armáda s podporou vojenského letectva intenzívně ostřelovat a bombardovat Afrín a okolí. Za pouhé dva týdny zemřelo 100 civilistů, Turci bombardovali dokonce i nemocnici. Kurdové palbu také opětovali raketovými střelami, v Turecku zahynulo pět lidí. \n\nJiž během několika hodin začala pozemní ofenzíva. Tankový útok nařízený tureckým prezidentem Erdoganem byl naprosto nečekaný, a tak Turci pronikli hluboko za syrskou hranici, Kurdové se však vzchopili k odporu a Turky zatlačili zpět k hranici. V dalších dnech však Turci opět několikrát překročili hranici a na počátku únoru drželi pod kontrolou několik pohraničních vesnic. 1. února turecká armáda dobyla strategickou vesnici Bulbul na severu Afrínské provincie. Útoku na Afrín se účastní také Svobodná syrská armáda, což jsou převážně dezertéři z oficiální syrské armády, kteří útočí na Kurdy z východu.\n\nSyrský prezident Bašár Asad vyzval Turky k ukončení operace, USA vyzvaly Turky ke zdrženlivosti. V pondělí 29. ledna se v Praze konala demonstrace na podporu Kurdů. Turecká policie zatkla více než 300 Kurdů, kteří kritizovali tureckou invazi.\n\nTurecko varovalo Spojené státy, aby ukončily podporu YPG, jinak riskují konfrontaci s Tureckem. Podle tureckých médií používají bojovníci z YPG americké zbraně. Turecká armáda do bojů nasadila německé tanky Leopard 2.\n\nV neděli 18. března 2018 obsadila turecká armáda spolu se Syrskou svobodnou armádou centrum města Afrín, kde nechali vyvěsit své vlajky.\n\nMluvčí tureckého prezidenta Recepa Tayyipa Erdoğana prohlásil, že oblast kolem Afrínu se pod správu Sýrie už nevrátí. Syrské velvyslanectví v České republice uvedlo po obsazení Afrínu Tureckem: „Sýrie, a to od začátku tureckého vpádu, rázně odsuzuje tureckou agresi, považovala ji za hrubé porušeni principu mezinárodního práva a za neomluvitelný útok na území nezávislého a svrchovaného státu.“ \n\nV Turecku bylo za kritiku vojenské operace zatčeno přes 800 lidí, včetně opozičních politiků a novinářů.\n\nTurci bombardovali nemocnici v Afrínu. Celkově při bojích o oblast Afrínu zemřelo okolo 500 civilistů. Z Afrínu uteklo více než 150 000 civilistů. Několik svědků potvrdilo, že turečtí pohraničníci zabíjeli samopaly bezbranné Kurdy, kteří se snažili před válkou uprchnout do Turecka. Vojáci Svobodné syrské armády, která na Kurdy útočí z východu, brutálně zohavili kurdskou bojovnici, usekli jí prsa. Obhajují to tím, že ženy dle koránu nemají právo bojovat. Turecko chce do oblasti stěhovat syrské uprchlíky z Turecka, převážně sunnitské Araby.\n\nČeská novinářka Lenka Klicperová napsala: „NATO dalo Turecku v podstatě volnou ruku. EU nijak hlasitě neprotestuje. ... Dnes je den výročí vstupu ČR do NATO. Doufáme, že si po 19 letech nebudeme muset říci, že je to instituce, která nechala vraždit civilisty jednou ze svých členských zemí.“ \n\n21. března tureckou invazi poprvé kritizovala německá kancléřka Angela Merkelová, která během projevu před Spolkovým sněmem prohlásila: „Přes všechny oprávněné bezpečnostní zájmy Turecka je nepřijatelné to, co se v (syrském) Afrínu děje, kde jsou tisíce a tisíce civilistů pronásledovány, kde civilisté umírají a odkud musejí uprchnout.“\n\n"}
{"id": "1361461", "url": "https://cs.wikipedia.org/wiki?curid=1361461", "title": "Terutli", "text": "Terutli\n\nTerutli je obec okresu Cunta v Dagestánské republice Ruské federace.\n\nObec leží ve výšce 1980 m n. m. v údolí nad soutokem řek Chаlugajcha a Čerežná, na úpatí hřebenu Gugotli.\n\nJe ústřední obcí vesnického okresu Terutli. Počet obyvatel vesnického okresu Terutli se pohybuje okolo 500 lidí. Počet obyvatel samotné obce Terutli se pobyhuje okolo 200. Obyvatelé převážně Cezové a ruští pohraničníci. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nV obci je mešita s minaretem.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1361465", "url": "https://cs.wikipedia.org/wiki?curid=1361465", "title": "Aeduové", "text": "Aeduové\n\nAeduové také Haeduové (starořecky: \"Αϊδούοι\") byl keltský kmen žijící na území Galie, mezi řekami Arar (Saôna) a Liger (Loira) v současné Francii. Obývané území zahrnovalo větší část současných departementů Saône-et-Loire, Côte-d'Or a Nièvre. Hranice území jsou definovány záznamy ve starověkých spisech, podle nichž horní tok řeky Loiry tvořil západní hranici jejich území a odděloval ho od území kmene Biturigů a řeka Saôna tvořila východní hranici jejich území a oddělovala ho od území kmene Sekvánů. Jejich hlavním sídlem bylo oppidum Bibracte.\n\nPřed římskou nadvládou Galii obývali samosprávné keltské kmeny. Území mezi nimi bylo rozděleno na kantony a každý kanton byl dále rozdělen na sídla. Aeduové stejně jako mocné kmeny Arvernů, Sekvánů a Helvéců nahradili svou monarchii soudní radou. Volení soudci byli pod vedením senátu a senát byl složen z potomků starých královských rodin. Podle Livia se v 6. století př. n. l. účastnili expedice krále Bellova do Itálie. Již v období před příchodem Julia Caesara se připojili k Římanům a byli jimi poctěni tituly \"Bratří a příbuzní římského národa\". V roce 63 př. n. l. se jejich dlouholetí soupeři Sekvánové spojili s dalšími galskými a germánskými kmeny vedenými Ariovistem a následně je porazili a zmasakrovali v bitvě u Magetobriga. Po bitvě Aeduové vyslali druida Diviciaca do Říma, aby požádal o pomoc římský senát, ale jeho žádosti nebylo vyhověno. Až v roce 58 př. n. l. Julius Caesar po svém vpádu do Galie obnovil jejich nezávislost. Aeduové přesto později vstoupili do galské koalice proti Caesarovi a až po porážce Vercingetorika v bitvě u Alesie se znovu spojili s Římany. Několik desetiletí po římském obsazení Galie, opustili své hlavní sídlo oppidum Bibracte a vybudovali nové polořímské a pologalské sídlo Augustodunum. Nejvyšší soudce Aeduů v době Caesara se jmenoval Vergobretus, podle Theodora Mommsena byl titulem \"judgment-workerem\", který byl volen každý rok. Na Aeduích byli závislé i některé další malé galské komunity. \n\nAeduové byli prvními z galských kmenů, kteří od císaře Claudia získali \"Jus honorum\", tím se stali prvními Galy s povolením stát se římskými senátory. Ve 3. století Eumenius sepsal prohlášení, v němž žádal o obnovu škol ve svém rodném městě Augustodunum, což naznačuje, že vývoj v regiónu byl zaostalý. Aeduové pravděpodobně přijali řadu vládních praktik od Římanů, jako byla volba soudců i dalších úředníků. Kolem 5. století započala postupná christianizace galského území a Aeduové se stali součástí franské říše.\n\n"}
{"id": "1361468", "url": "https://cs.wikipedia.org/wiki?curid=1361468", "title": "Seznam dílů seriálu Channel Zero", "text": "Seznam dílů seriálu Channel Zero\n\nToto je seznam dílů seriálu \"Channel Zero\". Americký hororový televizní seriál \"Channel Zero\" natočený podle creepypast různých autorů měl premiéru na stanici Syfy.\n\n<onlyinclude></onlyinclude>\n\n"}
{"id": "1361475", "url": "https://cs.wikipedia.org/wiki?curid=1361475", "title": "Verka Borisova", "text": "Verka Borisova\n\nVerka Borisova (provdaná \"Stojanova\", ; * 26. února 1955) je bývalá bulharská volejbalistka, bronzová medailistka z letních olympijských her v Moskvě 1980. Nastoupila ve všech pěti utkáních a mimo týmového úspěchu byla také vyhlášena nejlepší nahravačkou turnaje. \n\nV roce 1979 byla členkou bronzového a v roce 1981 vítězného týmu na mistrovství Evropy. S volejbalem začínala v 11 letech. Od roku 1969 byla hráčkou CSKA, kde působila až do roku 1983 a se kterým vybojovala řadu domácích i Evropských trofejí. V roce 1983 odešla do Itálie, kde působila v Reggio di Calabria, Spazanu a Pescaře.\n\n"}
{"id": "1361477", "url": "https://cs.wikipedia.org/wiki?curid=1361477", "title": "Tereza Sasko-Altenburská", "text": "Tereza Sasko-Altenburská\n\nTereza Sasko-Altenburská (21. prosince 1836 – 9. listopadu 1914) byla rozenou sasko-altenburskou princeznou a sňatkem s Augustem, vévodou z Dalarny, princeznou švédskou a norskou. Ve Švédsku byla známa jako Teresia.\n\nTereza se narodila jako dcera prince Eduarda Sasko-Altenburského a Amálie z Hohenzollern-Sigmaringen. Dětství trávila v Bavorsku. Po smrti svého otce v roce 1852 žila se svou sestřenicí Marií, hannoverskou královnou, a strýcem z matčiny strany.\n\nV roce 1864 ji v Düsseldorfu navštívil princ August Švédský a Norský, a poté, co tam strávil týden, aby ji poznal, bylo oznámeno jejich zasnoubení. 16. dubna 1864 se v Altenburgu vzali. Tereza tak získala titul švédská a norská princezna a vévodkyně z Dalecarlie (Dalerny).\n\nVe Švédsku přijala jméno \"Teresia\". Byla popisována jako malá s křehkým vzezřením. Teresia s Augustem nebyli romanticky zamilovaní, ale byli dobrými přáteli a žili spolu v harmonickém manželství. Děti spolu neměli. Teresia trpěla duševními problémy a občas se hroutila. August jednou řeklː \"Říkají mi hlupáku, ale měli by slyšet mou Terezuǃ\" Láskyplně jí také říkal \"moje malá Hopsy-Totsie\" (Švédskyː \"min lilla hoppetossa\"). Tereza se přátelila se svou švagrovou Evženií, kterou v létě navštěvovala na Gotlandu. Zajímala se o hudbu a často navštěvovala Švédskou královskou akademii hudby.\n\nV roce 1873 ovdověla a obdržela vlastního opatrovníka Louise Gerharda De Geera. Tou dobou si dopisovala s Ohanem Demirgianem, známým arménským umělcem, s nímž se seznámila v roce 1869, kdy jeho přítomnost u dvora vyvolala skandál. V roce 1875 Fritz von Darnel napsalː \"Vévodkyně z Dalarny je nyní svými německými příbuznými prohlášena za smyslů zbavenou a na jejich žádost zůstane přes zimu ve Švýcarsku, kde se o ni postará lékař.\" Do Švédska se vrátila v roce 1890 a usadila se v paláci Haga. Byla pak běžně nazývána \"Vévodkyně Haga\". Proslavila se svou dobrou kuchyní. Jedla tak moc, až se stala obézní. Zemřela v roce 1914.\n\n"}
{"id": "1361479", "url": "https://cs.wikipedia.org/wiki?curid=1361479", "title": "Bitva u Beran Byrig", "text": "Bitva u Beran Byrig\n\nV bitvě u Beran Byrig (nebo Beranburh) měli roku 556 zvítězit Západní Sasové nad britskými Kelty u hradiště Barbury Castle nedaleko Swindonu v současném hrabství Wiltshire.\n\nZápis v Anglosaské kronice k tomuto roku říká: \"Her Cynric 7 Ceawlin fuhton wiþ Brettas æt Beranbyrg (Toho roku Cynric a Ceawlin bojovali s Britony v Beranbury).\"\n\nOvládnutí hradiště Barbury Castle bylo pravděpodobně důležité, protože leží na odedávna používané stezce Ridgeway, strategické komunikaci táhnoucí se od Avebury v současném hrabství Wiltshire po Ivinghoe Beacon v současném hrabství Buckinghamshire v délce zhruba 140 kilometrů.\n"}
{"id": "1361481", "url": "https://cs.wikipedia.org/wiki?curid=1361481", "title": "Seznam největších dalekohledů světa", "text": "Seznam největších dalekohledů světa\n\nPřehled největších funkčních astronomických dalekohledů na světě s účinným průměrem zrcadla více než 5 m. \n\n"}
{"id": "1361484", "url": "https://cs.wikipedia.org/wiki?curid=1361484", "title": "Štět (botanika)", "text": "Štět (botanika)\n\nŠtět (\"seta\") mechorostů je součástí sporofytu. Nasedá na zelený gametofyt a nese na svém vrcholku tobolku. Jako ostatní části sporofytu je diploidní a má tedy 2 sady chromozomů. U některých skupin mechorostů (např. hlevíky nebo rašeliníky) může být zcela redukovaný. Funkcí štětu je vynést tobolku dostatečně vysoko, aby zralé výtrusy dopadly dále od mateřské rostliny, například poryvem větru. U epifytických druhů rostoucích na stromech bývá často štět krátký, protože jedinec je již dostatečně vysoko aby se výtrusy dostaly do vzdálenějšího okolí.\n\nU různých skupin mechorostů se štět značně liší.\n\nJátrovky mají bezbarvý (hyalinní) štět který se prodlužuje velmi rychle, všechny buňky štětu jsou při dozrání tobolky připravené a jejich prodloužení je způsobeno absorpcí vody. Z tohoto důvodu je štět játrovek efemérní (krátkověký) a během několika dnů uvadá. V rámci přizpůsobení na nedostatek vody se u některých skupin játrovek z převážně suchých stanovišť vyvinul krátký štět, který ale vyrůstá na vyvýšeném receptakulu směrem dolů. Nejznámějším zástupcem mající receptakula (lidově nazývaná deštníčky) je porostnice mnohotvárná.\n\nMechy mají typicky štět v mládí zelený, po dozrání hnědý, a na rostlině obvykle vydrží několik týdnů až měsíců. Štět se prodlužuje ještě před dozráním tobolky. Podle pozice štětu (a tudíž i samičích gametangií) na lodyžce rozlišujeme mechy na vrcholoplodé (akrokarpní – štět vyrůstá z vrchu lodyžky) a bokoplodé (pleurokarpní – štěty vyrůstají zboku lodyžky).\n\nNěkteré skupiny mechů, například rašeliníky nebo štěrbovky nemají štět, jeho funkci plní výběžek gametofytu zvaný pseudopodium.\n\nNěkteré mechy mají štět extrémně zkrácený, takže tobolka ani nekouká z lístků (např. \"Acaulon muticum\"), popř. je vidět pouze zčásti (\"Diphiscium, Orthotrichum\").\n\n"}
{"id": "1361486", "url": "https://cs.wikipedia.org/wiki?curid=1361486", "title": "Observatoř Roque de los Muchachos", "text": "Observatoř Roque de los Muchachos\n\nObservatoř Roque de los Muchachos (španělsky: \"Observatorio del Roque de los Muchachos\", ORM) je astronomická observatoř umístěná na ostrově La Palma na Kanárských ostrovech. Nachází se u vrcholu hory Roque de los Muchachos a je zde postaveno více než deset významných dalekohledů. Řídí ji Instituto de Astrofísica de Canarias sídlící na vedlejším ostrově Tenerife.\n\nJe zde umístěn Gran Telescopio Canarias, dalekohled s největším jednotlivým zrcadlem na světě o průměru 10,4 m. Z dalších velkých dalekohledů jde především o William Herschel Telescope (WHT) o průměru zrcadla 4,2 m.\n\nObservatoř byla založena v roce 1984, kdy sem byl z Anglie převezen Isaac Newton Telescope o průměru 2,54 m. V roce 2016 byl podepsána dohoda, že zde bude umístěna jedna ze soustav Čerenkovových detektorů – Cherenkov Telescope Array.\n\nNyní se o observatoři uvažuje (rok 2017) jako o vhodném náhradním místě pro stavbu Třicetimetrového dalekohledu, pokud by jej kvůli protestům domorodých obyvatel nešlo postavit na observatoři Mauna Kea na Havajských ostrovech.\n\n\n"}
{"id": "1361490", "url": "https://cs.wikipedia.org/wiki?curid=1361490", "title": "Seznam dílů seriálu Velká šestka: Baymax se vrací", "text": "Seznam dílů seriálu Velká šestka: Baymax se vrací\n\nToto je seznam dílů seriálu \"Velká šestka: Baymax se vrací\". Americký animovaný televizní seriál \"\" měl premiéru 20. listopadu 2017 na stanicích Disney XD a Disney Channel.\n\n<onlyinclude></onlyinclude>\n\nSeriál byl prodloužen o třetí řadu.\n\nBěhem premiéry druhé řady, začala i nová série nazvaná Baymax & Mochi. \n"}
{"id": "1361491", "url": "https://cs.wikipedia.org/wiki?curid=1361491", "title": "Velká šestka: Baymax se vrací", "text": "Velká šestka: Baymax se vrací\n\nVelká šestka: Baymax se vrací (v anglickém originále Big Hero 6: The Series) je americký animovaný sci-fi televizní seriál produkovaný produkční společností Disney Television Animation a vytvořený tvůrci amerického animovaného seriálu \"Kim Possible\" Markem McCorklem a Bobem Schooleyem. Seriál je založený na na Disney filmu z roku 2014 \"Velká šestka\", který je založený na komiksech \"Big Hero 6\" od Marvel Comics. Jedná se o sequel, který se odehrává po událostech filmu, a který používá tradiční ručně kreslenou animaci. První díl seriálu měl premiéru v USA 20. listopadu 2017 jako 43-minutový speciál pod názvem \"\"Baymax Returns\"\" na stanicích Disney XD a Disney Channel; další díly jsou vysílány od 9. června 2018 na stanici Disney Channel.\n\nV Česku měl seriál premiéru 15. října 2018 na stanici Disney Channel.\n\n\n\nV březnu 2016 Disney oznámilo, že televizní seriál byl ve výrobě a bude mít premiéru v roce 2017 na stanici Disney XD. Seriál se odehráva hned po událostech filmu a je vytvořený tvůrci seriálu \"Kim Possible\" Markem McCorklem a Bobem Schooleyem a výkonními producentmi jsou Bob Schooley, Mark McCorkle a Nick Filippi.\n\nV březnu 2016 bylo oznámeno, že Jamie Chung si zopakuje svou roli jako GoGo Tomago a v listopadu 2016 bylo odhaleno, že většina herců z filmu by si měli znovu zahrát své role, včetně Ryana Pottera, Génesis Rodríguezové, Scotta Adsita, Alana Tudyka, a Mayi Rudolphové. Khary Payton nahradil Damona Wayanse Jr. v roli Wasabiho a Brooks Wheelan nahradil T. J. Millera v roli Freda. 6. ledna 2017 stanice Disney XD vydala oficiální teaser trailer seriálu.\n\nPrvní řada se skladá z 25 dílů.\n\nDne 14. března 2017 byl seriál prodloužen o druhou řadu, která má rovněž 25 dílů.\n\nDíl \"Baymax Returns\" měl premiéru na stanicích Disney XD v Kanadě 20. listopadu 2017 a ve Spojenem království a Irsku 30. listopadu 2017.\n\nSeriál měl v USA oficiálně premiéru s dvěma novými epizodami 9. června 2018 na stanici Disney Channel, další dvě díly byly vysílány 10. června 2018 a od 16. čevna 2018 seriál pokračuje týdenními premiérami každou sobotu až do září 2018.\n\n"}
{"id": "1361492", "url": "https://cs.wikipedia.org/wiki?curid=1361492", "title": "Nadační fond Neuron na podporu vědy", "text": "Nadační fond Neuron na podporu vědy\n\nNadační fond Neuron je český nadační fond. Jeho cílem je podpora vědkyň a vědců, popularizace vědy a rozvoj moderního mecenášství v České republice. Fond uděluje mj. ocenění Ceny Neuron spojené s finanční odměnou. Od roku 2010 fond celkově podpořil českou vědu částkou přes 60 mil Kč. Fond je financován výhradně z příspěvků mecenášů. Zakladatelem fondu je podnikatel Karel Janeček. V současnosti je v čele fondu pět Neuron Founders: Pavel Kysilka, Taťána le Moigne, Eduard Kučera, Martin Wichterle a Monika Vondráková, která fond řídí od jeho vzniku.\n\nPrvní etapa existence NF Neuron odstartovala v roce 2010, kdy byl založen Nadační fond Karla Janečka. Jeho vznik iniciovali Karel Janeček, Monika Vondráková, která fond od počátku řídí, a lékař Josef Veselka. Původním impulsem pro vznik byla snaha o kompenzaci snížených veřejných financí na vědu a výzkum. Cílem bylo pomoci mladým vědcům, aby získali zázemí v ČR a byli tak motivováni vracet se ze zahraničí zpět do České republiky. Současně fond od počátku usiluje o představování výjimečných osobností vědy veřejnosti a kontinuálně oceňuje zasloužilé vědce, kteří jsou inspirací dalším generacím. Transformace na Nadační fond Neuron proběhla v roce 2013. V roce 2016 fond přijal dary v hodnotě 16 mil. Kč, když mezi největší dárce patřili Nadace RSJ (5 mil. Kč), Libor Winkler (2,5 mil. Kč) a Nadace Karla Janečka (2,5 mil. Kč). \n\nPrvními podporovanými obory byly matematika, medicína a ekonomie. Postupně fond rozšířil podporu i na obor fyzika, chemie, biologie a computer science. První předávání cen a udělování podpory projektům se konalo v roce 2010.\n\nDošlo k revizi dosavadního způsobu podpory vědců, kdy finanční odměna, spojená s Cenami Neuron, je věnována čistě na osobní potřeby vědkyň a vědců. Od roku 2018 změnil fond svou strategii a změnil se způsob podpory vědců. Fond se soustřeďuje zejména na udělování prestižních Cen Neuron. \n\nCeny Neuron jsou spojeny s vysokým finančním ohodnocením, které laureáti mohou využít k jakýmkoliv účelům. Ročně jde až o 8,5 milionů Kč, což je ze soukromých zdrojů vůbec nejvyšší podpora pro ocenění vědy v naší zemi. Ceny jsou udělovány ve třech kategoriích a v sedmi vědeckých disciplínách – společenské vědy, medicína, matematika, fyzika, chemie, biologie a computer science. Ceny se předávají se vždy jednou ročně v rámci slavnostního večera.\n\nV rámci popularizace vědy fond podporuje také terénní výzkum českých vědců do celého světa (Expedice Neuron). Podpořil již 8 expedic v celkové hodnotě přes 3 mil. Kč.\n\nV minulosti také podporoval:\n\n"}
{"id": "1361497", "url": "https://cs.wikipedia.org/wiki?curid=1361497", "title": "Osolsobě", "text": "Osolsobě\n\nOsolsobě může znamenat:\n\n\n"}
{"id": "1361500", "url": "https://cs.wikipedia.org/wiki?curid=1361500", "title": "Volby prezidenta USA 1812", "text": "Volby prezidenta USA 1812\n\nVolby prezidenta USA 1812 byly sedmé prezidentské volby ve Spojených státech. Prezidentem byl znovuzvolen James Madison a viceprezidentem zvolen Elbridge Gerry.\n\nPrezidenstké volby v roce 1812 se konaly ve válečné atmosféře se Spojeným kralovstvím. V létě tohoto roku totiž vypukla britsko-americká válka. Madison se obával, že pokud nedospěje k závěru o vypovězení války, Demokraticko-republikánská strana ho nenominuje. Válka známa jako „Madisonova válka“ významně snížila popularitu prezidenta. Nicméně byl nominován spolu s Elbridgem Gerrym, který kandidoval na viceprezidenta. Federalistická strana měla rozbité struktury a pro tuto chvíli zmizela. Podporovala kandidaturu demokraticky-republikánského kandidáta DeWitta Clintona, který byl známý svými pacifistickými názory. Přes slabou podporu nakonec Madison zvítězil, ač ve většině států na západě a jihu a ve státech Nové Anglie dostal mnohem menší podporu.\n\nObecné volby probíhaly 30. října a 16. listopadu 1808 a zúčastnilo se jich 278 786 voličů. Madison získal podporu 50,4 % voličů, Clinton 47,6 % a Rufus King, někdejší kandidát na viceprezidenta, 2 %. Ve sboru volitelů 10. února 1809 vyhrál James Madison se 128 hlasy, přičemž požadovaná většina byla 108. Jeho protikandidát získal 89 hlasů. Elbridge Gerry však zvítězil v hlasování na viceprezidenta se shodnými 128 hlasy. Jared Ingersoll obdžel 86 hlasů na viceprezidenta. Elbridge Gerry, jako případný viceprezident Clintona, obdžel tři hlasy. Celkový počet volitelů byl 217.\n\nVolební účast byla než 4,61 %. \n\n"}
{"id": "1361501", "url": "https://cs.wikipedia.org/wiki?curid=1361501", "title": "Svinná (tvrz)", "text": "Svinná (tvrz)\n\nSvinná (též \"Starý zámek\") je tvrz ve stejnojmenné vesnici u Hlohovic v okrese Rokycany. Byla založena snad již ve čtrnáctém století, ale dochovaná podoba pochází zejména ze století šestnáctého a pozdějších úprav. Budova tvrze je chráněná jako kulturní památka.\n\nPrvní písemná zmínka o vesnici pochází z roku 1335. Během čtrnáctého a patnáctého století byla rozdělena mezi několik majitelů. Patřili mezi ně například Jan, který byl v roce 1411 purkrabím na Krašově, nebo Rous ze Svinné připomínaný v roce 1422 jako jeden z obránců Karlštejna během jeho obléhání vojskem Pražanů. Snad již tehdy zde stála gotická tvrz.\n\nNa počátku šestnáctého století část vesnice patřila Janu Slajborovi, který zemřel před rokem 1522. Nejstarší zmínka o tvrzi je z roku 1519, kdy ji Burjan z Vahanče, Lvík z Řenče a Hynek Šic z Drahenic prodali Petru Levhartovi z Vidžína. Tomu patřila až do smrti v roce 1545, kdy ji zdědila vdova Eliška z Hřešihlav. Po ní měla tvrz zdědit její dcera Johanka provdaná za Petra Žďárského z Chrástu. Když však zemřel její manžel i syn, zůstala duševně nezpůsobilá Johanka pod opatrováním své dcery, která se provdala za Burjana z Běšin. Některý z příslušníků jeho rodu nechal ve druhé polovině šestnáctého století přestavět starou tvrz v renesančním slohu.\n\nPo roce 1573 tak Svinnou zdědili synové Burjana z Běšin. Jan a Petr z Běšin ji nejprve spravovali společně. Roku 1584 se však Petr z Běšin uvádí jako jediný majitel. V roce 1609 tvrz patřila jeho synům Petru Levhartovi a Václavu Jindřichovi z Běšin. Společně zdědili ještě zámek Hřešihlavy, takže se o majetek rozdělili tak, že Petr Levhart dostal Svinnou. Roku 1626 zemřel bez mužských dědiců, a jeho statek převzal bratr Václav Jindřich. Poslední majitelkou z rodu Běšinů z Běšin se stala Sibila Dýmová z Běšin, která tvrz roku 1650 prodala Alžbětě Baulerové z Hornfelsu. Její potomci na ní žili až do osmnáctého století, v jehož poslední čtvrtině byla budova rozšířena o schodišťový přístavek. Roku 1757 Svinnou koupil Alexandr Jan z Ledebouru a připojil ji kliblínskému panství. Koncem osmnáctého století byl v sousedství tvrze postaven Nový zámek a budova tvrze sloužila už jen k hospodářským účelům. Po roce 1945 ji využívalo jednotné zemědělské družstvo. Časem byla tvrz zcela opuštěna a zdevastována, ale po roce 2000 proběhla její rekonstrukce.\n\nGotická tvrz byla obehnána vodním příkopem a vnějším valem. Z jejích staveb se dochovala jen část hradby a objektu brány ukrytá ve zdivu mladších budov. Hlavní dvoupatrová budova tvrze má obdélníkový půdorys, nečleněné fasády a sedlovou střechu. Dovnitř se vstupuje renesančním pravoúhlým portálem. Podél nádvorní strany prvního patra vede pavlač. Většina místností v přízemí má valené klenby z počátku šestnáctého století. Po polovině šestnáctého století byl palác rozšířen o druhé křídlo postavené a částečně zahloubené v bývalém příkopu. Jeho východní zeď využila starší gotickou hradbu.\n"}
{"id": "1361502", "url": "https://cs.wikipedia.org/wiki?curid=1361502", "title": "Svinná (zámek)", "text": "Svinná (zámek)\n\nSvinná (též \"Nový zámek\") je zámek ve stejnojmenné vesnici u Hlohovic v okrese Rokycany. Postaven byl na konci osmnáctého století jako součást hospodářského dvora, ale dochovaná podoba je výsledkem klasicistních úprav. Zámek s hospodářským dvorem jsou chráněné jako kulturní památka ČR.\n\nStarším panským sídlem ve Svinné byl Starý zámek. Po připojení statku k liblínskému panství byl využíván jen k hospodářským účelům poplužního dvora. Na konci osmnáctého století proběhla jeho rozsáhlá přestavba, během které byl starý dvůr rozšířen a jeho součástí se stala barokní budova Nového zámku.\n\nRoku 1801 Svinnou zdědila Sidonie z Ledebouru, která se provdala za hraběte Wurmbranda. Po ní liblínské panství včetně Svinné převzal syn Jan Vilém Wurmbrand, který je roku 1857 prodal nassavskému vévodovi Adolfovi. Některý z Wurmbrandů nechal zámek klasicistně upravit, ale přestavba nebyla dokončena. Během pozemkové reformy statek v roce 1924 koupil V. Hejný a po druhé světové válce zámek převzalo jednotné zemědělské družstvo. Zanedbáním údržby budova postupně zchátrala a byla zdevastována. Rekonstrukce začala až na počátku 21. století.\n\nZámecká budova tvoří západní stranu dvora a navazuje na ni kratší boční křídlo. Má obdélníkový půdorys, klasicistní fasádu členěnou pilastry na nádvorní straně, třináct okenních os a valbovou střechu. Střed průčelí je zdůrazněn trojosým rizalitem s půlkruhově zaklenutými okny a balkonem. Pod ním středem budovy původně vedl průjezd do dvora. K památkově chráněnému areálu patří také hospodářské budovy: tři chlévy, kolna přestavěná na garáže s obytným podkrovím, kočárovna upravenou na stodolu a sýpka.\n\nV roce 2011 byl v místech, kde k zámeckému křídlu přiléhá na severní straně areálu sýpky, odkryt systém sklepů a větracích šachet. Sklepy byly zatopené vodou, která do nich pronikla po zřícení pláště studny. Během průzkumu bylo také zjištěno, že úroveň nádvoří je v prostoru sýpky přibližně osmdesát centimetrů nad úrovní původního dvora.\n\n"}
{"id": "1361509", "url": "https://cs.wikipedia.org/wiki?curid=1361509", "title": "Španělská volejbalová reprezentace mužů", "text": "Španělská volejbalová reprezentace mužů\n\nŠpanělská volejbalová reprezentace mužů reprezentuje Španělsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361510", "url": "https://cs.wikipedia.org/wiki?curid=1361510", "title": "Křičenský", "text": "Křičenský\n\nPříjmení Křičenský nese více různých osobností:\n\n"}
{"id": "1361511", "url": "https://cs.wikipedia.org/wiki?curid=1361511", "title": "Kaminský", "text": "Kaminský\n\nPříjmení Kaminský nese více různých osobností:\n\n"}
{"id": "1361512", "url": "https://cs.wikipedia.org/wiki?curid=1361512", "title": "Sadisdorf", "text": "Sadisdorf\n\nSadisdorf je vesnice v zemském okrese Saské Švýcarsko-Východní Krušné hory v německém svobodném státě Sasko. Z administrativního hlediska je Sadisdorf od roku 2014 jednou z 21 částí velkého okresního města Dippoldiswalde. Statisticky je zaznamenáno trvalé snižování počtu obyvatel, v roce 2017 jejich počet poklesl pod hranici čtyř set na 397 osob.\n\nSadisdorf leží v oblasti severního předhůří Krušných hor v nadmořské výšce 541 metrů. Nejbližšími sídly jsou Naundorf a Schmiedeberg na východě a Hennersdorf na západě. Sadisdorf je vzdálen zhruba 12 km vzdušnou čarou severně od česko-německé státní hranice v oblasti Moldavy v Krušných horách.\n\nObec vznikla jako lesně-lánová ves. V první písemné zmínce ze 13. století se o ní hovoří jako o \"Sydendorffu\", jak byla původně pojmenována podle svého lokátora jménem Seyden. Významnou roli v ekonomickém rozvoji těchto míst již od středověku hrálo hornictví. K roku 1447 se váže zpráva o těžbě bohaté stříbrné žíly v jámě \"Heiligen Kreuze\" (česky \"Svatý Kříž\"). Opevněný kostel sv. Galluse pochází z let 1479/80. Poté, co poklesla výnosnost ložisek stříbra, těžily se v oblasti měděné a cínové rudy. V záznamech z roku 1886 je uvedeno, že se zde tohoto roku vytěžilo 40 670 kg rudy, která obsahovala 109 kg stříbra.\n\nV únoru 2017 podpisem memoranda o porozumění byl položen základ společného podniku \"Sadisdorf Lithium Project\" australských těžařů ze společnosti Lithium Australia a společnosti Tin International AG, která u Sadisdorfu prováděla průzkum od roku 2014 a která je dceřinou společností Deutsche Rohstoff AG. Samotná smlouva o společném podniku mezi australskou a německou stranou byla uzavřena v květnu 2017. Součástí společného podniku je významné ložisko cínových rud u Sadisdorfu, které by se mělo výhledově stát zdrojem těžby lithia. Podle odhadů, zveřejněných v prosinci 2017, polymetalické ložisko Sadisdorf může obsahovat zásoby cca 25 miliónů tun rudy s obsahem kolem 0,45% LiO.\n\n\n+\n"}
{"id": "1361513", "url": "https://cs.wikipedia.org/wiki?curid=1361513", "title": "Maďarská volejbalová reprezentace mužů", "text": "Maďarská volejbalová reprezentace mužů\n\nMaďarská volejbalová reprezentace mužů reprezentuje Maďarsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361517", "url": "https://cs.wikipedia.org/wiki?curid=1361517", "title": "Sitek", "text": "Sitek\n\nPříjmení Sitek nese více různých osobností:\n\n"}
{"id": "1361519", "url": "https://cs.wikipedia.org/wiki?curid=1361519", "title": "Podivínský", "text": "Podivínský\n\nPříjmení Podivínský nese více různých osobností:\n\n"}
{"id": "1361521", "url": "https://cs.wikipedia.org/wiki?curid=1361521", "title": "Švédská volejbalová reprezentace mužů", "text": "Švédská volejbalová reprezentace mužů\n\nŠvédská volejbalová reprezentace mužů reprezentuje Švédsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361522", "url": "https://cs.wikipedia.org/wiki?curid=1361522", "title": "Gods and Generals", "text": "Gods and Generals\n\n\n\n"}
{"id": "1361524", "url": "https://cs.wikipedia.org/wiki?curid=1361524", "title": "Jaroslav Krejčí (fotograf)", "text": "Jaroslav Krejčí (fotograf)\n\nJaroslav Krejčí (22. července 1929 Znojmo – 5. února 2006 Praha) byl český grafik, ilustrátor, divadelní fotograf a vysokoškolský pedagog.\n\nJeho otec, Eduard Krejčí, úředník Nemocenské pojišťovny ve Znojmě a aktivní člen Sokola, se nadšeně věnoval ochotnickému divadlu, pro které jako scénograf vytvořil řadu výprav. Matka, Marie Krejčí, převážně v domácnosti, v divadle často hrála. Malý Jaroslav prožil ve Znojmě idylické dětství, které bylo zdrojem životní inspirace a silných vjemů.\n\nPo maturitě v Praze absolvoval Pedagogickou fakultu Univerzity Karlovy, obory výtvarná výchova, deskriptivní geometrie a matematika. Jeho profesory byli Karel Lidický, Martin Salcman, Cyril Bouda, Jindřich Helekal a Jaroslav Bureš.\nV roce 1962 byl Jaroslav Krejčí přijat do SČVU jako výtvarník z povolání. Pro nakladatelství Albatros, Artia, Odeon, Panorama, Artcentrum a další, vytvářel grafické práce, ilustrace, knižní design, fotografie. V roce 1971 realizoval (pod pseudonymem Jaroslav Schneider) pro vydavatelství Belser Verlag knihu \"Kafka und Prag\", která vyšla v několika zemích a jež posléze získala ocenění na knižním veletrhu ve Frankfurtu nad Mohanem a na mezinárodním bienále knižního designu v Jeruzalému. Pro Divadelní ústav v Praze realizoval 7 monografií českých scénografů (Josef Svoboda, Otto Šimánek, Adolf Wenig, J. Sládek, Zdenek Seydl, Václav Nývlt, Karel Svolinský). Při tvorbě ilustrací vycházel z fotografie, ty nechával nejprve dělat své kolegy, brzy se všechno sám naučil.\n\nKrejčí se ve Fotochemě v Jungmannově ulici setkal s tzv. dokumentem, speciálním fotopapírem, na kterém exponovaný snímek připomínal více grafiku a nebyl naturalistický. Pokud se snímek na papír exponoval přes rubovou stranu, překopírovala se na fotografii i struktura papírové podložky. Tímto způsobem vytvářel Krejčí osobitou výtvarnou formu. Tato technologie vyhovovala obzvlášť tématu divadla.\n\nV roce 1963 pracoval Krejčí jako propagační grafik v divadle Jiřího Wolkera. Zde se setkal s režisérem Alfrédem Radokem a krátká intenzivní doba jejich spolupráce ovlivnila navždy Krejčího život i tvorbu. Stejně významné bylo i následné setkání s režisérem Janem Grossmanem, který Krejčího vyzval telegramem ke spolupráci na hře \"Proces\".\n\nTím byla započata jeho kariéra divadelního fotografa. Se souborem divadla Na zábradlí navštívil i Paříž a Londýn, vedle fotografování v některých inscenacích také statoval.\n\nSpolupracoval se všemi významnými režiséry české divadelní scény, kromě Alfréda Radoka a Jana Grossmana také s Pavlem Šmokem, Miroslavem Macháčkem, Ewaldem Schormem, Janem Kačerem, Otomarem Krejčou, Lubošem Pistoriem, Jaroslavem Dudkem, Milošem Horanským, Ivanem Rajmontem a dalšími. Krejčího pojetí bylo nové. Byl přítomen již u prvních zkoušek, dokázal stát se téměř neviditelnou součástí hereckého souboru a mohl později podat režisérovi fotografickou zprávu z právě odehrané zkoušky či představení. Nechtěl pouze vyrábět reklamu pro vitríny, ale chtěl být tvůrcům rovnocenným partnerem. Takový přístup k tématu umožnil hluboký průnik, černobílé podání a nová forma obrazu dokázaly zprostředkovat tajemství, dramatičnost a atmosféru představení.\nKromě stěžejní Krejčího tvorby divadelního fotografa se věnoval i dalším uceleným cyklům. Jedním z nich byl dokumentární soubor \"Ideo-nelogicky vzato\". Vytvořil dokumentární portréty Bohuslava Reyneka, Jana Zrzavého, Zdenka Seydla, Olbrama Zoubka, Karla Svolinského, Vladimíra Preclíka, Vladimíra Tesaře, Jaroslava Seiferta, Zdeny Fibichové, Hany Wichterlové, Bedřicha Stefana, Jana Sládka, Dany Medřické, Vlasty Fabiánové, Ladislava Peška a mnoha dalších výtvarných a divadelních tvůrců.\nV roce 1973 vytvořil rozsáhlou fotografiku pro interiéry československého velvyslanectví v Indii, v New Delhi. Později takto vybavil i několik objektů v Čechách, například roku 1977 vytvořil grafiky pro výpočetní střediska v Plzni, Aši, Třebíči a v Praze a pro kulturní dům v Rýmařově.\n\nSpolupracoval s Československou televizí. Fotografoval například práce na filmech o Bohuslavu Reynekovi, Vladimíru Tesařovi, Miloslavu Holém, Vladimíru Preclíkovi, Miroslavu Macháčkovi, Daně Medřické, při inscenaci \"Hamleta\" v Národním divadle. S Janem Špátou spolupracoval při natáčení filmu \"Variace na Mahlerovo téma\".\n\nOd roku 1966 Jaroslav Krejčí pravidelně vystavoval, samostatně poprvé v roce 1984. Jeho pražskou dílnou se stal ateliér ve Všehrdově ulici 10 na malostranské Kampě, v domě nad Čertovkou. V době normalizace byl ateliér místem tajných přednášek filozofa Jana Patočky. Od roku 1975, kdy Krejčí vyučoval jako externí pedagog katedry fotografie na FAMU v Praze (obor divadelní fotografie, grafická úprava, plastika) se ateliér stal místem přednášek a diskusí se studenty. Setkání s Krejčím v jeho vlastním prostředí mělo silný iniciační efekt. Na FAMU učil přes 20 let a v roce 1998 ve svém ateliéru obhájil docenturu v oboru divadelní fotografie.\nV letech 1989 - 1990 fotografoval Jaroslav Krejčí události ve štábu Občanského fóra a revoluční setkání v pražských divadlech. Od roku 1993 spolupracoval na stálé expozici Mezinárodního centra Egona Schieleho v Českém Krumlově. V rámci divadelního festivalu vedl fotografické dílny v Čechách a v Německu. Po tzv. Sametové revoluci procestoval Krejčí cizinu, vystavoval, učil a stále fotografoval. Po listopadu 1989 se zúčastnil asi 190 výstav, z toho 98 bylo samostatných.\n\nV roce 2002 při stoleté vodě v Praze byl ateliér na Čertovce zcela zdevastován. Téměř celý fotografický archiv se ocitl pod vodou. Při záchranných pracech pomáhalo mnoho studentů a blízkých přátel. Přes velké hmotné ztráty se podařilo zachránit stěžejní část Krejčího díla, zvláště tzv. \"Divadelní Jarmaru\", velkou vestavěnou dřevěnou skříň, naplněnou divadelními fotografiemi ze 160 inscenací a portréty divadelních osobností.\n\nV roce 2003 uspořádal Jaroslav Krejčí objemnou knihu \"Divadelní jarmara Alfréda Radoka a Jana Grossmana\", která jeho životní dílo shrnuje a uzavírá.\n\nJaroslav Krejčí neměl děti. Jeho životní partnerkou byla Hana Marešová. Společně vytvářeli v atelieru nad Čertovkou rodinné zázemí přátelům, hercům a studentům.\n\nPo Krejčího smrti v roce 2006 byla divadelní část tvorby uspořádána a přes 13 000 fotografií z 257 inscenací předáno do archivu Divadelního ústavu. Divadelní fotograf a Krejčího blízký přítel Viktor Kronbauer uspořádal na podzim 2009 retrospektivní výstavu v Novoměstské radnici v Praze. Autorská práva a pozůstalost spravují Krejčího studenti a spolupracovníci Jan Havel a Irena Vodáková. Dílo je zařazováno do archivů vybraných institucí, např. Knihovna Václava Havla, Ústav dějin umění, Památník národního písemnictví a další. V nakladatelství Karolinum se připravuje monografie JK.\n\n\n\n\"Divadelní jarmara Alfréda Radoka a Jana Grossmana\" (750 fotografií s komentáři), vydal Divadelní ústav v Praze v roce 2003 při příležitosti Pražského Quadrienale, ocenění Nejkrásnější kniha roku, ISBN 80-7008-148-1\n\n\n\n\n\n"}
{"id": "1361525", "url": "https://cs.wikipedia.org/wiki?curid=1361525", "title": "Kyselina slizová", "text": "Kyselina slizová\n\nKyselina slizová (též kyselina \"meso\"-galaktarová) je derivátem galaktózy, u kterého jsou oba koncové uhlíkové atomy (C1 a C6) oxidovány na karboxylové skupiny (patří tedy mezi aldarové kyseliny). Vyrábí se oxidací galaktózy nebo galaktózu obsahujících sloučenin či derivátů galaktózy, jako jsou laktóza, galaktitol a 5-deoxyinositol, kyselinou dusičnou.\n\nKyselina slizová reaguje při teplotě 140 °C s pyridinem za vzniku kyseliny alloslizové. S koncentrovanou kyselinou chlorovodíkovou vytváří furfuralovou dikarboxylovou kyselinu, zatímco při zahřívání se sulfidem barnatým se přeměňuje na thiofen<nowiki>karboxylovou</nowiki> kyselinu. Amonná sůl kyseliny slizové se při suché destilaci rozkládá za vzniku oxidu uhličitého, amoniaku, pyrrolu a dalších sloučenin. Reakcí kyseliny slizové se silnými zásadami vzniká kyselina šťavelová.\n\nS hydrogensíranem draselným a kyselinou chlorovodíkovou vzniká z kyseliny slizové dehydratací a dekarboxylací 3-hydroxy-2-pyron.\n\nKyselina slizová se používá jako prekurzor kyseliny adipové při výrobě nylonu.\n\n"}
{"id": "1361529", "url": "https://cs.wikipedia.org/wiki?curid=1361529", "title": "Slovinská volejbalová reprezentace mužů", "text": "Slovinská volejbalová reprezentace mužů\n\nSlovinská volejbalová reprezentace mužů reprezentuje Slovinsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361531", "url": "https://cs.wikipedia.org/wiki?curid=1361531", "title": "Řecká volejbalová reprezentace mužů", "text": "Řecká volejbalová reprezentace mužů\n\nŘecká volejbalová reprezentace mužů reprezentuje Řecko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361532", "url": "https://cs.wikipedia.org/wiki?curid=1361532", "title": "Johann Adam Reincken", "text": "Johann Adam Reincken\n\nJohann Adam Reincken (také Jan Adams, Jean Adam, Reinken, Reinkinck, Reincke, Reinicke, Reinike; pokřtěn 10. prosince 1643 – 24. listopadu 1722) byl německo-nizozemský varhaník a hudební skladatel. Z jeho díla se dochovalo jen málo. Reincken však byl jeden z nejvlivnějších německých skladatelů 17. století, přítel Dietericha Buxtehudeho a skladatelský vzor Johanna Sebastiana Bacha. \n\nReinckenův první učitel byl varhaník Lucas van Lennick v Deventeru v letech 1650–54, dále Reincken studoval v Hamburku u Heinricha Scheidemanna, po jehož smrti roku 1663 nastoupil na jeho místo varhaníka u sv. Kateřiny. Roku 1665 si vzal za manželku jednu ze Scheidemannových dcer, jejich jediné dítě Margaretha-Maria se narodilo o tři roky později. Místo varhaníka u sv. Kateřiny si ponechal až do smrti a byl považován za jednoho z nejlepších varhaníků v Německu. \n\nNení jisté, zda se Reincken a Bach znali osobně; historky o jejich údajném setkání mohou být smyšlené. V každém případě si Bach Reineckena velmi vážil. Zpracoval několik skladeb z Reineckenovy sbírky \"Hortus musicus\" (BWV 954, 965 a 966) a také nejstarší známý Bachův rukopis, objevený roku 2006 ve Výmaru, obsahuje přepis Reineckenovy kladby \"U vod babylónských\" (\"An Wasserflüssen Babylon\"), který Bach vytvořil v Lüneburgu roku 1700 pro svého tehdejšího učitele Georga Böhma.\n"}
{"id": "1361533", "url": "https://cs.wikipedia.org/wiki?curid=1361533", "title": "Bokonie", "text": "Bokonie\n\nBokonie (\"Bocconia\") je rod rostlin z čeledi makovité. Jsou to polodřevnaté stromy a keře s velkými, většinou laločnatými listy a drobnými, bezkorunnými, větrosprašnými květy ve velkých latovitých květenstvích. Plodem je jednosemenná tobolka. Rod se v některých ohledech čeledi makovité zcela vymyká. Zahrnuje 8 druhů a je rozšířen v horách tropické Ameriky. Nejvíce druhů roste v Mexiku.\nNěkteré druhy, zejména \"Bocconia frutescens\", jsou využívány v domorodé medicíně a lokálně k barvení látek. V tropech jsou také pěstovány jako okrasné rostliny.\n\nRod bokonie se v rámci čeledi makovité velmi vymyká, a to zejména drobnými bezkorunnými květy opylovanými větrem, jednosemennými plody a také dřevnatým habitem.\n\nBokonie jsou řídce větvené nebo nevětvené, polodřevnaté rostliny stromovitého nebo keřovitého vzrůstu, dorůstající výšek 2 až 6 metrů. Obsahují oranžovou šťávu. Listy jsou velké, nahloučené na koncích větví, celistvé nebo častěji zpeřeně laločnaté, se zpeřenou žilnatinou. Odění rostlin se skládá z větvených chlupů. Květenství jsou bohatá a rozměrná a nakvétají synchronně ve stejný čas. Kalich je složený ze 2 opadavých lístků, koruna chybí. Tyčinek je mnoho a jsou převislé. Semeník je elipsoidní a zploštělý, dlouze stopkatý a obsahuje jediné vajíčko. Plodem je jednosemenná tobolka otevírající se 2 opadavými chlopněmi. Semena mají velký míšek.\n\nRod bokonie zahrnuje 8 druhů. Je rozšířen v tropické Střední a Jižní Americe a na Karibských ostrovech. Centrum rozšíření rodu je v Mexiku, kde se vyskytují všechny známé druhy, a ve Střední Americe. Největší areál má druh \"Bocconia integrifolia\", který také dosahuje nejdále na jih (od Mexika až po Bolívii a Argentiny) a \"Bocconia frutescens\", rozšířený v oblasti od Mexika po Peru a jako jediný druh rodu i na Karibských ostrovech. Tyto dva druhy jsou také jediné, které se vyskytují v Jižní Americe, zatímco areál všech ostatních je omezen na Mexiko a Střední Ameriku.\n\nBokonie jsou vesměs horské rostliny, rostoucí zpravidla v nadmořských výškách od 500 do 2400 metrů. Druh \"Bocconia frutescens\" se vyskytuje i níže, \"Bocconia vulcanica\" naopak vystupuje až do nadmořských výšek 3800 metrů. Druh \"Bocconia integrifolia\" roste v jihoamerických Andách i jako součást vysokohorského ekosystému známého jako páramo.\n\nBokonie mají bohatá květenství drobných bezobalných květů, které jsou opylovány větrem. Tento je v je v rámci čeledi makovité zcela výjimečný a vyskytuje se jinak pouze u rodu makleja (\"Macleaya\"). Samoopylení je zabráněno protogynií. Semena mají červený nebo oranžový míšek, po opadnutí chlopní tobolek zůstávají viset v rámečku (\"replum\") a vyhledávají je ptáci, kteří také rozšiřují semena.\n\nBokonie obsahují podobně jako jiné rostliny z čeledi makovité různé alkaloidy. U druhu \"Bocconia frutescens\" byl zjištěn rhoeadin (obsažený např. také ve vlčím máku) a papaverrubin.\n\nRod \"Bocconia\" ze v rámci čeledi \"Papaveraceae\" řazen do podčeledi \"Papaveroideae\" a tribu \"Chelidonieae\".\nBlízce příbuzným rodem je východoasijský rod \"Macleaya\", který se odlišuje listy s dlanitou žilnatinou, jednoletými stonky, tenkými chlopněmi plodů a větším počtem malých semen. Oba rody byly v minulosti spojovány do rodu \"Bocconia\".\n\nBokonie mají význam zejména v domorodé medicíně, používají se k barvení a v tropech se pěstují jako okrasné rostliny. Jsou to jedovaté rostliny.\nOdvar z listů některých druhů (\"B. integrifolia\", \"B. frutescens\") slouží jako odčervovadlo, šťáva se používá zevně k odstraňování bradavic, semena na svrab a vším. Šťáva druhu \"Bocconia integrifolia\" je v Andách používána k barvení vlny. Podobně je využívána i šťáva \"B. frutescens\". Druh \"Bocconia frutescens\" je pěstován i v jiných částech tropů a občas i zplaňuje (např. v jihovýchodní Asii a Austrálii).\nZe sbírek českých botanických zahrad není žádný druh rodu bokonie uváděn.\n\n"}
{"id": "1361535", "url": "https://cs.wikipedia.org/wiki?curid=1361535", "title": "Přemysl Vanke", "text": "Přemysl Vanke\n\nPřemysl Vanke (* 30. května 1923, Opava-Kateřinky) je český malíř, grafik a ilustrátor. Původně moravský rod drobné úřednické šlechty se v 17. století usadil v Jižních Čechách se sídlem v Ostrolovském Újezdě. \n\nNarodil se do rodiny umělecky založeného odborného učitele měšťanských škol a propagátora skautingu v Opavě Václava Jana Vankeho (1890 Nová Ves u Mladé Vožice–1947 Planá nad Lužnicí) a Marie Dominiky, roz. Tiché (1897 Kateřinky–1942 Praha) v Opavě-Kateřinkách, dětství prožil v Opavě, kde byl také členem a později vedoucím tamního 2. skautského oddílu. \n\nPo absolvování obecné školy studoval v letech 1934-1938 České reálné gymnasium v Opavě, maturitu složil po záboru pohraničí v Táboře. V roce 1939 absolvoval jako skautský vedoucí Českou Lesní školu na Sázavě, vedenou zemským náčelníkem Junáka MUDr. Josefem \"Akelou\" Cyvínem (+ 1966). Myšlenkám skautingu zůstal věrný po celý život, po obnovení Junáka v roce 1989 se podílel na rozvoji estetické výchovy mládeže v jeho kulturní skupině. Od mládí se zabýval sportem, hrou na klavír, kresbou a malbou. V roce 1940 byl zapsán na Umělecko-průmyslovou školu v Praze (od roku 1946 Vysoká škola uměleckoprůmyslová v Praze). Studoval v ateliérech profesorů Františka Kysely a Josefa Nováka.\n\nV roce 1959 se oženil s Alenou, roz. Šáchovou z Petrovic u Sedlčan, svatebním svědkem byl jeho spolužák Jiří John. Syn PhDr. Ondřej Vanke, LL.M, MBA, věrný rodinné skautské tradici, se narodil v roce 1961 v Praze. \n\nPřemysl Vanke se v Praze hojně stýkal s názorově blízkým, o generaci starším Prof. Josefem Charvátem, s nímž se znal již z předválečného skautingu a který byl jeho sousedem z Ostrovní ulice. V 70. letech rodina zakoupila letní chatu v Bělčicích u Blatné, okolní kraj se stal umělcovou vděčnou inspirací pro krajinářskou tvorbu a podnětem k celoživotnímu přátelství s básníkem a spisovatelem Ladislavem Stehlíkem. Umělecky i lidsky měl blízko ke svým spolužákům a spolupracovníkům, s nimiž ho pojilo celoživotní přátelství, zejména k Antonínu Lábrovi (1917–2015), Vladimíru Drápalovi (1921–2015), Františku Adámkovi (1923–2001) a Oldřichu Vašicovi (1922–1993). Po roce 1990 spolupracoval na keramických projektech s ruským filosofem, básníkem, malířem a keramikem Sergejem Souminem (1954-24.8.2018), žijícím a tvořícím v Otvovicích na Kladensku. \n\nPo absolvování školy se rozhodl věnovat a rozvíjet tradici českého sklářství, které bylo po druhé světové válce v troskách, většina firem patřila dříve německým majitelům, kteří byli vysídleni. Získal studijní stipendium a nastoupil do hutě a brusírny olovnatého skla Antonína Zogaly ml.(* 1915) v Sobotce, vyvážející produkty špičkové kvality do celého světa (Honkong, Austrálie, Japonsko). Po osvojení sklářských technik navrhoval a realizoval nové vzory na výrobky. Spoluautorsky se též podílel na vytvoření celé sady užitkového a dekorativního skla pro britskou královnu Alžbětu Bowes-Lyon, matku královny Alžběty II.\n\nPozději nastoupil do dnes již neexistujících sklářských hutí foukaného skla v Horní Chřibské, zmiňovaných již v roce 1414, a „Ateliéru J. & L. Lobmeyra synovec Stefan Rath“ v Kamenickém Šenově, kde měl možnost učit se od legendárního sklářského designéra a rytce Stefana Ratha (1876 Vídeň–1960 Vídeň) z firmy J. & L. Lobmeyr ve Vídni, který po válce jako nepostradatelný pro sklářský průmysl nebyl odsunut. Po návratu do Prahy spolupracoval s návrhářským oddělením Skloexportu a v podniku Mozaika Praha se podílel na mozaikách (opravy Zlaté brány Svatovítské katedrály, památník na Vítkově, apod.). Protože se chtěl vyhnout angažované tvorbě, specializoval se později na knižní ilustrace a grafiku, a nikdy podstatně nevystavoval svá díla. Plátna a pastely většinou rozdal přátelům a známým, případně prodával v zahraničí. \n\nCelý život zasvětil experimentům s různými materiály a výtvarnými technikami – sklářstvím, mozaikou, tkalcovstvím, kamenosochařstvím, keramikou, ale nejvíce se věnoval grafice, krajinomalbě a zejména ilustracím knih. Specializoval se na knižní ilustrace, věnované přírodě a myslivectví, a zejména na precizní botanické ilustrace rostlin. Nejvýznamnějším odborným dílem je obsáhlá vysokoškolská učebnice \"Systém a evoluce vyšších rostlin\" a nejpopulárnějším naučná bohatě ilustrovaná kniha \"Plody planých a parkových rostlin\". \n\n\n"}
{"id": "1361536", "url": "https://cs.wikipedia.org/wiki?curid=1361536", "title": "Únor 2004", "text": "Únor 2004\n\n"}
{"id": "1361537", "url": "https://cs.wikipedia.org/wiki?curid=1361537", "title": "Furfural", "text": "Furfural\n\nFurfural je organická sloučenina získávaná z mnoha zemědělských odpadních produktů jako jsou piliny, kukuřičné klasy a ovesné či pšeničné otruby. Společně s ethanolem, kyselinou octovou a cukrem je jednou z nejstarších využívaných obnovitelných chemických látek.\n\nChemicky jde o aldehyd odvozený od furanu. Je to bezbarvá olejovitá kapalina s mandlovou vůní, která na vzduchu rychle tmavne.\n\nFurfural poprvé izoloval roku 1821 (objev byl zveřejněn o 11 let později) německý chemik Johann Wolfgang Döbereiner, který vytvořil malý vzorek jako vedlejší produkt syntézy kyseliny mravenčí.\nTehdy se kyselina mravenčí vyráběla destilací uhynulých mravenců a Döbereinerovi mravenci zřejmě obsahovali malé množství rostlinného materiálu. Roku 1840 skotský chemik John Stenhouse zjistil, že stejná látka se dá získat destilací s kyselinou sírovou z mnoha rostlinných materiálů jako jsou kukuřice, oves, otruby a piliny; také určil empirický vzorec (CHO). George Fownes pojmenoval tuto olejovitou látku furfurol (podle slov \"furfur\" - latinsky otruby; a oleum). Tento název se používal do roku 1901, kdy německý chemik Carl Harries určil přesnou strukturu této látky.\n\nFurfural byl poměrně vzácnou látkou do roku 1922, kdy společnost Quaker Oats Company zahájila jeho hromadnou výrobu z ovesných slupek a stále se vyrábí ze zemědělských vedlejších produktů jako je melasa. Největšími výrobci jsou Dominikánská republika, Jihoafrická republika a Čína.\n\nFurfural se snadno rozpouští ve většině polárních organických rozpouštědel, ovšem je jen minimálně rozpustný ve vodě a alkanech.\n\nFurfural se účastní stejných reakcí jako ostatní aldehydy a aromatické sloučeniny, má však méně aromatický charakter než benzen, což lze ukázat na skutečnosti, že se furfural snadno hydrogenuje na deriváty tetrahydrofuranu. Zahříváním za přítomnosti kyselin se nevratně přeměňuje na pevnou látku.\n\nFurfural může být vyroben kysele katalyzovanou dehydratací pětiuhlíkatých monosacharidů (pentóz) jako je například xylóza. Tyto sacharidy mohou být vyrobeny z hemicelulózy, kterou lze získat z většiny suchozemských rostlin.\n\nNa furfural lze v závislosti na druhu výchozí suroviny, převést 3 až 10 %. Furfural se z reakční směsi vypařuje společně s vodou a oddělují se při kondenzaci. V roce 2012 se ve světě vyrobilo okolo 800 000 tun této látky. Největší podíl na tom mají Čína, Jihoafrická republika a Dominikánská republika.\n\nV laboratoři lze furfural připravit z rostlinného materiálu působením zředěné kyseliny sírové.\n\nPři průmyslové výrobě zůstanou po odstranění furfuralu lignocelulózové zbytky, které se suší a spalují. U některých rostlin vzniká větší množství těcthto zbytků, které lze použít k získávání elektrické energie, krmení hospodářských zvířat, výrobě aktivního uhlí nebo jako hnojivo. Rovněž se používá jako přísada do lepidel.\n\nFurfural je důležitou obnovitelnou, neropnou, chemickou surovinou. Jeho hydrogenací vzniká furfurylalkohol, který slouží k výrobě furanových pryskyřic používaných mimo jiné jako složky termosetových kompozitů, cementů a lepidel. Další hydrogenací furfurylalkoholu vznikne tetrahydrofurfurylalkohol, který se používá jako rozpouštědlo v agrochemikáliích a jako přísada, která usnadňuje průnik herbicidů do strutktury listu. Z furfuralu se oxidací získávají další furanové deriváty, jako je kyselina furová a dekarbonylací v plynné fázi katalyzovanou palladiem samotný furan. Furfural je také používán jako chemické rozpouštědlo.\n"}
{"id": "1361539", "url": "https://cs.wikipedia.org/wiki?curid=1361539", "title": "Schmitz", "text": "Schmitz\n\nPříjmení Schmitz nese více různých osobností:\n\n"}
{"id": "1361541", "url": "https://cs.wikipedia.org/wiki?curid=1361541", "title": "Skive Kommune", "text": "Skive Kommune\n\nSkive Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 683,42 km², ve které v roce 2017 žilo 46 540 obyvatel.\n\nCentrem kommune je město Skive.\n\nVe Skive Kommune se nachází 20 obcí.\n\n"}
{"id": "1361542", "url": "https://cs.wikipedia.org/wiki?curid=1361542", "title": "Whittaker", "text": "Whittaker\n\nPříjmení Whittaker nese více různých osobností:\n\n"}
{"id": "1361544", "url": "https://cs.wikipedia.org/wiki?curid=1361544", "title": "Seznam dílů seriálu Život uprostřed", "text": "Seznam dílů seriálu Život uprostřed\n\nToto je seznam dílů seriálu \"Život uprostřed\".\n\n<onlyinclude></onlyinclude>\n"}
{"id": "1361547", "url": "https://cs.wikipedia.org/wiki?curid=1361547", "title": "Disperze (látka)", "text": "Disperze (látka)\n\nDisperzant (slangově disperze, odborně změkčovadlo anebo plastifikátor,  superplastifikátor ) je polymer většinou povrchově aktivní tenzid/surfaktant přidaný do suspenze, obvykle koloidní, pro zrychlení separace částic a k inhibici usazování či shlukování. Disperzanty se skládají obvykle z jednoho nebo více povrchově aktivních látek.\n\nAutomobilové motorové oleje obsahují disperzanty ne jen ve formě detergentů. Detergenty na bázi kovů slouží sekundárně k neutralizaci kyselin a primárně k čištění usazenin ve válcích. Uvolněné usazeniny jsou následně \"drženy\" rozptýlené disperzantem v oleji, aby nevytvářely velké shluky poškozující motor.\n\nDisperzanty jsou také přidávány do benzinu aby se zabránilo nahromadění lepkavých zbytků podobných černé naleptané gumě.\n\nDisperzanty jsou používány k inhibici tvorby živočišných nánosů nebo biofilmů v průmyslových procesech (nánosy řas na průhledových sklech bioreaktorů). Další použítí nacházejí v rozpouštění bakteriálního slizu a zvyšování účinnosti biocidů.\n\nDisperzní polymery jsou použivány v betonových směsích (písek, kámen, cement a voda). Při nižším podílu vody betonová směs s disperzí dosahuje stejné viskozity při odlévání anebo dopravování betonu, což šetří náklady. Voda se totiž z betonové směsi z větší části odpaří zatímco disperzant ne. Díky obsahu disperzantu v betonu po vytuhnutí je dosaženo lepších mechanických vlastností a odolnosti proti vodnímu průsaku.\n\nHlavním cílem detergentů, při jejich užití jako čisticích prostředků, je rozptyl v suspenzi na vodní bázi. Kupříkladu prací prostředky uzavírají nečistoty a špínu v micelách, které se přirozeně rozptylují.\n\nDetergenty se také používají jako emulgátory v některých aplikacích. K přípravě směsí slinutých karbidů před spékáním atp.\n\n"}
{"id": "1361548", "url": "https://cs.wikipedia.org/wiki?curid=1361548", "title": "VISTA", "text": "VISTA\n\nVISTA (\"Visible and Infrared Survey Telescope for Astronomy\") je optický dalekohled se zrcadlem o průměru 4,1 m pro pozorování v oblasti viditelného i infračerveného spektra. Provozuje jej Evropská jižní observatoř (ESO) na hoře Cerro Paranal v severní Chile.\n\nJde o největší přehlídkový dalekohled současnosti, v roce 2023 by jej však měl překonat dalekohled Large Synoptic Survey Telescope (LSST), který bude vybaven primárním zrcadlem o průměru 8,4 m.\n\nDo provozu byl uveden v prosinci 2009. Původně jej vyvíjelo konsorcium 18 anglických univerzit pod vedením Queen Mary, University of London. Po přistoupení Velké Británie k Evropské jižní observatoři byl započten jako příspěvek Velké Británie a byl roku 2009 převzat pod správu ESO, která jej nyní provozuje.\n\nDalekohled má optickou konstrukci systému Ritchey-Chretien a je umístěn na azimutální vidlicové montáži. Nachází se ve válcovitém dómu kompaktního tvaru. Je součástí Observatoře Paranal v Chile; nestojí však přímo na plošině, kde jsou umístěny čtyři dalekohledy VLT, ale na vedlejším vrcholu asi 2 km severně.\n\nPrimární zrcadlo dalekohledu je hyperbolické a má průměr 4,1 m. Je vyrobené ze Zeroduru, sklokeramického materiálu s minimální tepelnou roztažností. Je vybroušené s přesností 20 nanometrů a pokryté vrstvou stříbra, které tvoří vlastní odraznou vrstvu. K vyrovnání deformací způsobených náklonem zrcadla nebo změnou teploty je vybaveno systémem aktivní optiky.\n\nSekundární zrcadlo je také hyperbolické, má průměr 1,24 m a je vyrobené z Astro-Sitalu. Od něj je obraz odrážen otvorem uprostřed hlavního zrcadla k zobrazovací kameře. \n\nZobrazovacím přístrojem dalekohledu je infračervená kamera VIRCAM (\"VISTA InfraRed CAMera\"), která je umístěna v Cassegrainově ohnisku dalekohledu. Je vybavena CCD zobrazovačem s 16 detektory o celkové kapacitě 67 megapixelů, které jsou chlazeny na teplotu -200 °C. Mezi jednotlivými detektory jsou z konstrukčních důvodů větší mezery a proto výsledný snímek určité části oblohy vzniká až kombinací šesti dílcích snímků, mezi nimiž dalekohled vždy změní polohu o vzdálenost odpovídající rozteči jednotlivých detektorů.\n\nKamera pracuje v blízké infračervené oblasti 0,9 – 1,2 μm a každou noc vyprodukuje kolem 315 GB dat.\n"}
{"id": "1361549", "url": "https://cs.wikipedia.org/wiki?curid=1361549", "title": "Struer Kommune", "text": "Struer Kommune\n\nStruer Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 245,9 km², ve které v roce 2017 žilo 21 347 obyvatel.\n\nCentrem kommune je město Struer.\n\nVe Struer Kommune se nachází 10 obcí.\n\n"}
{"id": "1361550", "url": "https://cs.wikipedia.org/wiki?curid=1361550", "title": "Čertova pláň", "text": "Čertova pláň\n\nNázev \"Čertova pláň\" označuje vrcholy:\n\n"}
{"id": "1361553", "url": "https://cs.wikipedia.org/wiki?curid=1361553", "title": "Dendromekon", "text": "Dendromekon\n\nDendromekon (\"Dendromecon\") je rod rostlin z čeledi makovité. Jsou to dřeviny s celistvými, tuhými, střídavými listy a nápadnými žlutými květy. Plodem je podlouhlá tobolka s mnoha semeny. Rod zahrnuje jen 2 druhy a je rozšířen na jihozápadě USA a v severozápadním Mexiku.\n\nDruh \"Dendromecon rigida\" je pěstován v teplejších a sušších oblastech světa jako atraktivně kvetoucí okrasná dřevina. V podmínkách Střední Evropy není mrazuvzdorný.\n\nDendromekony jsou stálezelené keře až nevelké stromy s kožovitými listy, dorůstající výšky 1 až 6 metrů. Šťáva je bezbarvá. Listy jsou střídavé, krátce řapíkaté a mají kopinatou až podlouhlou, nelaločnatou čepel. Jsou celokrajné nebo na okraji drobně zoubkaté. Květy jsou jednotlivé na konci zkrácených větévek. Kalich je opadavý, složený ze 2 volných lístků. Koruna je žlutá, opadavá, čtyřčetná. Tyčinek je mnoho. Semeník je podlouhlý, tvořený 1 nebo 2 plodolisty, s jedinou komůrkou a 2 přisedlými bliznami. Plodem je válcovitá, mnohasemenná tobolka pukající 2 chlopněmi. Semena jsou drobná, hladká, hnědá nebo černá a nesou velké masíčko.\n\nRod zahrnuje pouze 2 druhy, rozšířené na jihozápadě severní Ameriky. Druh \"Dendromecon rigida\" se vyskytuje v Kalifornii a na mexickém poloostrově Baja California. Roste na suchých svazích v nadmořských výškách do 1800 metrů jako součást suchomilné keřové vegetace, známé jako chaparral. Často se vyskytuje na místech po požárech vegetace.\nDruh \"Dendromecon harfordii\" je endemit ostrovů Channel Islands u pobřeží Kalifornie, kde roste na suchých svazích v nadm. výškách do 600 metrů.\n\nNápadné květy denromekonů jsou opylovány hmyzem, zejména včelami.\nRostliny mají kombinovaný způsob šíření semen. Semena jsou nejprve vystřelována do okolí prudce se otevírajícími tobolkami, a to do vzdálenosti asi 3 až 5 metrů. O další šíření se postarají mravenci, kteří je vyhledávají kvůli výživnému masíčku (\"elaiosom\") na jejich povrchu.\n\nV listech druhu \"Dendromecon rigida\" byly zjištěny alkaloidy protopin a allokryptopin.\n\nRod \"Dendromecon\" je v rámci čeledi \"Papaveraceae\" řazen do podčeledi \"Papaveroideae\" a tribu \"Eschscholtzieae\". Nejblíže příbuzné rody jsou \"Eschscholtzia\" a \"Hunnemannia\". Někdy je druh \"Dendromecon harfordii\" řazen jen jako varieta či poddruh druhu \"D. rigida\" a rod je v tomto pojetí monotypický.\n\nDruh \"Dendromecon rigida\" je pěstován jako okrasná, stálezelená dřevina, bohatě kvetoucí od jara do léta. Je mrazuvzdorný max. do -9 °C (zóna 8b až 10b), v podmínkách Střední Evropy tedy není dostatečně mrazuvzdorný. Není uváděn ze sbírek žádné české botanické zahrady.\n\n"}
{"id": "1361556", "url": "https://cs.wikipedia.org/wiki?curid=1361556", "title": "Portugalská volejbalová reprezentace mužů", "text": "Portugalská volejbalová reprezentace mužů\n\nPortugalská volejbalová reprezentace mužů reprezentuje Portugalsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361558", "url": "https://cs.wikipedia.org/wiki?curid=1361558", "title": "Časiv Jar", "text": "Časiv Jar\n\nČasiv Jar (, – \"Časov Jar\") je město v Doněcké oblasti na Ukrajině. K roku 2016 měl zhruba 13,5 tisíce obyvatel.\n\nČasiv Jar byl založen v roce 1876. Městem je od roku 1938.\n\n"}
{"id": "1361562", "url": "https://cs.wikipedia.org/wiki?curid=1361562", "title": "Finská volejbalová reprezentace mužů", "text": "Finská volejbalová reprezentace mužů\n\nFinská volejbalová reprezentace mužů reprezentuje Finsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361564", "url": "https://cs.wikipedia.org/wiki?curid=1361564", "title": "Valencijský záliv", "text": "Valencijský záliv\n\nValencijský záliv ( \"Golfo de Valencia\") je část Baleárského moře přiléhající k východnímu pobřeží Španělska (Valencijské společenství a Katalánsko). Jeho severní hranicí je ústí řeky Ebro a jižní hranicí mys Nao. V zálivu leží souostroví Columbretes, na pobřeží se nacházejí města Valencie, Sagunto, Castellón de la Plana a Benicasim, největšími přítoky jsou Júcar, Turia a Mijares. Zálivem prochází nultý poledník. Linie pobřeží měří 400 km, břehy jsou nízké, lemované písečnými plážemi (turistická oblast Costa del Azahar), mokřady (přírodní park Albufera) i rýžovišti. Maximální hloubka je 500 m, průměrná teplota vody 18 °C, příliv dosahuje maximální výšky 10 cm. Aglomerace přístavního města Valencie patří k nejdůležitějším průmyslovým oblastem Španělska. V zálivu se nacházejí ložiska ropy, jejich plánovaný průzkum byl v roce 2015 odvolán na základě protestů místních obyvatel.\n"}
{"id": "1361567", "url": "https://cs.wikipedia.org/wiki?curid=1361567", "title": "Fish (shell)", "text": "Fish (shell)\n\nFish (zkratka z anglického , doslova \"přátelský interaktivní shell\") je unixový shell zaměřený na interaktivní práci v příkazovém řádku. Důraz při jeho vývoji byl kladen například na kvalitní našeptávač beroucí v úvahu aktuální kontext (například pracovní adresář), nebo na podrobné (několikařádkové) chybové hlášky. Protože jeho syntaxe není rozšířením Bournova shellu ani C shellu, řadí se mezi netradiční shelly. V řadě případů se rovněž odchyluje od normy POSIX, byť z ní vychází a v řadě případů se s ní naopak shoduje.\n\nNapsán je v jazycích C a C++ a uvolněn jako svobodný software pod licencí GNU GPL.\n\n"}
{"id": "1361579", "url": "https://cs.wikipedia.org/wiki?curid=1361579", "title": "Březen 2004", "text": "Březen 2004\n\n"}
{"id": "1361583", "url": "https://cs.wikipedia.org/wiki?curid=1361583", "title": "Kostel Všech svatých (Janov)", "text": "Kostel Všech svatých (Janov)\n\nKostel Všech svatých se nachází v centru vsi Janov u Mladé Vožice v okrese Tábor v Jihočeském kraji. V roce 1963 byl kostel vyhlášen kulturní památka.\n\nMezi památkově chráněné objekty byla budova zařazena jednak díky pravděpodobnému obsahu středověkých stavebních konstrukcí, významná je však především barokní úprava kostela.\n\nJedná se o jednolodní kostel obklopený hřbitovem s ohradní zdí, který v místním soudním okresu stával již ve 14. století jako kostel farní. Během husitských válek janovská fara zanikla, kostelu zůstala pouze funkce filiální a patří do římskokatolické farnosti Mladá Vožice. Z původního gotického kostela se zachovala jen věž a kamenná křtitelnice, kostel pak byl znovu vystavěn v roce 1725. Křtitelnice byla objevena ve zdi při rekonstrukci kostela roku 1936 a svým tvarem i materiálem je velmi podobná křtitelnici ve Střížkově, která prokazatelně sloužila při křtu Jana Žižky. \n\nZápadní průčelí ukončuje čtyřboká věž, nad jižním portálem se dochoval nápis s chronogramem, podle nějž je stavba kostela datována. Rokokový hlavní oltář pochází z druhé poloviny 18. století a nad svatostánkem obraz nesou andělé. Po stranách vítězného oblouku jsou umístěny barokní obrazy svatého Jiljí a svatého Šebestiána z doby přelomu 17. a 18. století. \n\nSoučástí budovy je kněžiště a sakristie, na kůru jsou umístěny varhany s 19 viditelnými píšťalami. \n"}
{"id": "1361590", "url": "https://cs.wikipedia.org/wiki?curid=1361590", "title": "Volby prezidenta USA 1816", "text": "Volby prezidenta USA 1816\n\nVolby prezidenta USA 1816 byly osmé prezidentské volby ve Spojených státech. Prezidentem byl znovuzvolen James Monroe a viceprezidentem zvolen Daniel D. Tompkins.\n\nBěhem druhého funkčního období prezidenta Jamese Madisona se Federalistická strana dále poškodila, protože se pokusila využít špatné situace v zemi. Naposledy pustila do boje o prezidentské křeslo svého kandidáta, kterým byl Rufus King, někdejší neúspěšný kandidát na viceprezidenta a prezidenta Spojených států. Kandidátem Demokraticko-republikánské strany se stal James Monroe, někdejší neúspěšný kandidát na prezidenta, ministr zahraničí v letech 1811-1814 a ministr války v letech 1814-1815 v Madisonově kabinetu, který byl známým zastáncem britsko-americké války. Nominaci Demokraticko-republikánské strany na viceprezidenta dostal Daniel D. Tompkins. Monroe dosáhl drtivého vítězství nad Kingem.\n\nVolby probíhaly 1.-16. listopadu 1816 a zúčastnilo se jich 112 370 voličů. Monroe získal podporu 68,2% voličů, King získal 30,9%. Okolo 1 000 voličů podpořilo další kandidáty. Ve sboru volitelů 12. února 1817 vyhrál James Monroe se 183 hlasy, přičemž požadovaná většina byla 109. Prohrál pouze ve třech státech: Delaware, Connecticut a Massachusetts. Jeho protikandidát získal 34 hlasů. Daniel D. Tompkins obdžel shodných 183 hlasů a stal se viceprezidentem. Dalšími kandidáty na viceprezidenta byli John Eager Howard (22 hlasů), James Ross (5 hlasů) John Marshall (4 hlasy) a Robert Goodloe Harper (3 hlasy). Celkový počet volitelů byl 217.\n\nVolební účast byla 1,86%.\n\nJames Monroe složil přísahu 4. března 1817.\n\n"}
{"id": "1361592", "url": "https://cs.wikipedia.org/wiki?curid=1361592", "title": "Masarykův most", "text": "Masarykův most\n\nMasarykův most může být:\n\n"}
{"id": "1361595", "url": "https://cs.wikipedia.org/wiki?curid=1361595", "title": "Derek Roy", "text": "Derek Roy\n\nDerek Leonard Roy (* 4. května 1983) je kanadský hokejový útočník, který hraje Svenska hockeyligan za Linköpings HC.\n\nZačínal v juniorském týmu Kitchener Rangers, v sezóně 1999/00 získal Emms Family Award, v roce 2003 s Kitchenerem vyhrál Memorial Cup a získal Stafford Smythe Memorial Trophy. Odehrál jedenáct sezón v National Hockey League, jako hráč Buffalo Sabres získal v roce 2007 Presidents' Trophy a v letech 2006 a 2007 hrál semifinále Stanley Cupu. V roce 2016 získal s SC Bern švýcarský titul.\nZískal stříbrnou medaili na mistrovství světa juniorů v ledním hokeji 2003, mistrovství světa v ledním hokeji 2008 a mistrovství světa v ledním hokeji 2009. S kanadským výběrem vyhrál Spenglerův pohár 2015, reprezentoval také na Deutschland Cupu 2016 (2. místo) a na Channel One Cupu 2017 (5. místo). Při absenci hráčů z NHL byl zařazen do nominace na olympijský turnaj 2018 v Pchjongčchangu.\n\n"}
{"id": "1361602", "url": "https://cs.wikipedia.org/wiki?curid=1361602", "title": "Hunemanie", "text": "Hunemanie\n\nHunemanie (\"Hunnemannia\") je rod rostlin z čeledi makovité. Jsou to vytrvalé byliny se silně členěnými listy a nápadnými žlutými květy. Plodem je úzká, mnohasemenná tobolka. Rod zahrnuje jen 2 druhy, které jsou oba endemity Mexika. Druh \"Hunnemannia fumariifolia\" je občas pěstován jako okrasná letnička.\n\nHunemanie jsou vytrvalé byliny s tlustým, dřevnatým hlavním kořenem. Listy jsou střídavé, silně členěné na čárkovité úkrojky. Květy jsou jednotlivé, vyrůstající na dlouhých bezlistých stvolech. Kalich je složen ze 2 zelenavých, volných lístků. Koruna je čtyřčetná, žlutá. Tyčinek je mnoho. Semeník je srostlý ze 2 plodolistů a obsahuje jedinou komůrku s parietální placentací. Blizna je štítovitá, čtyřlaločná, přisedlá. Plodem je dlouhá a úzká tobolka pukající 2 chlopněmi a obsahující mnoho drobných, kulovitých semen.\n\nRod zahrnuje jen 2 druhy. Oba jsou endemity východního Mexika. \"Hunnemannia fumariifolia\" se vyskytuje ve vyšších nadmořských výškách v suchých horských oblastech středního Mexika (zejména Chihuahua, Sierra Madre Oriental a údolí Tehuacán-Cuicatlán). Roste jako součást xerofytní vegetace, a to zejména na sádrovcových podkladech. Druh \"Hunnemannia hintoniorum\" je znám z oblasti Nuevo León a Tamaulipas.\n\nPlody pukají explozivně a vystřelují semena do okolí.\n\nRostliny rodu hunemanie obsahují celou řadu alkaloidů. Mezi jinými byly zjištěny kanadin, chelerythrin, chelirubin, fagarin, protopin, sanguinarin aj.\n\nRod \"Hunnemannia\" je v rámci čeledi \"Papaveraceae\" řazen do podčeledi \"Papaveroideae\" a tribu \"Eschscholtzieae\". Nejblíže příbuzné rody jsou \"Eschscholtzia\" a \"Dendromecon\". Druh \"Hunnemannia hintoniorum\" byl popsán až v roce 1992.\nHunemanie jsou poněkud podobné sluncovce kalifornské. Odlišují se zejména kalichem, štítovitou bliznou a nepřítomností češule.\n\nDruh \"Hunnemannia fumariifolia\" je občas pěstován jako okrasná rostlina, většinou jako letnička. Pěstuje se též velkokvětý kultivar ‘Sunlite’. Rostliny vyžadují slunné stanoviště. Druh je uváděn ze sbírek Pražské botanické zahrady v Tróji, kde je vysazen v sukulentní expozici.\n\n"}
{"id": "1361611", "url": "https://cs.wikipedia.org/wiki?curid=1361611", "title": "Bungar modravý", "text": "Bungar modravý\n\nBungar modravý (\"Bungarus caeruleus\") je had z čeledi korálovcovití, který žije v jižní Asii. Patří mezi tzv. velkou čtyřku nejnebezpečnějších indických hadů, hrozbou pro lidi je především díky své nevyzpytatelné noční aktivitě. Had má tmavé, hnědo-černo-modré zbarvení, které je doplněno několika desítkami tenkých bílých proužků. Dorůstá průměrně délky okolo 1 metru. Živí se především jinými hady, dále také malými savci, obojživelníky a ještěrkami.\n\nMezinárodní svaz ochrany přírody status bungara modravého nevyhodnocuje.\nPrůměrná délka dospělých jedinců je okolo 1 m, ale mohou růst až 1,75 m. Samci bývají delší. Hlava je plochá a krk téměř nezřetelný. Chvost je krátký a zaoblený. Průřez tělem je výrazně trojúhelníkovitý. Oči jsou spíše malé se zaoblenými zorničkami. Pokrytí hlavy šupinami je klasické, tepločivné jamky (loreály) chybějí. Šupiny jsou velmi lesklé, uspořádané v 15–17 řadách; šupiny na páteři jsou zřetelně větší a šestihranné.\n\nZbarvení je obecně hnědo černé nebo modravě černé, s asi 40 tenkými bílými příčnými proužky, které mohou být nezřetelné nebo místy chybějící (především v přední části těla). Vzorec je však úplný a dobře definovaný u mladých jedinců. U starých jedinců se proužky mohou jevit jako série spojených skvrn. Může být přítomna bílá předoční skvrna; horní rty a břicho jsou bílé.\n\nVyskytuje se ve státech jižní Asie. Byl zjištěn v Afghánistánu, Pákistánu, Indii (státy Tamilnádu, Madhjapradéš, Gudžarát, Maháráštra, Kérala, Karnátaka, Paňdžáb), Srí Lance, Bangladéši a Nepálu. Zřejmě žije i v Bhútánu.\n\nJeho oblíbeným habitatem jsou travnaté oblasti, zemědělská půda, křovinná džungle. Zdržuje se často v termitištích, norách po hlodavcích, odpadních skládkách a v blízkosti lidských obydlí, mnohdy na střechách. Preferuje nížinné oblasti, nejvyšší nadmořská výška, kde byl had zjištěn, je 1600 metrů.\nV chování bungarů modravých se projevuje velký rozdíl mezi denní a noční aktivitou. Během dne působí hadi nemotorně a krotce. Často se schovávají v dírách, volné hlíně a pod opadem, mnohdy stočení do klubíčka. Zahlédnout je lze spíše zřídka. V noci jsou naopak velmi aktivní, při vyrušení často syčí a nezřídka se pokoušejí uštknout případného obtěžovatele. Když už uštknou, snaží se kousanec chvíli držet, aby vstříkli co nejvíce jedu. Jako obranou pózu se stáčejí do klubíčka a schovávají hlavu.\n\nHlavní kořistí pro bungary modravé jsou jiní hadi. Jedná se především o slepáky (rod \"Typhlops\"), jiné bungary, malé kobry, užovky (např. rod \"Lycodon\") a některé další hady. Dále se živí malými savci (myšmi, krysami), ještěrkami, žábami a mladí jedinci často i členovci.\n\nObdobí rozmnožování začíná v létě. Samci mezi sebou mnohdy bojují. Bungaři jsou vejcorodí hadi. Samice klade obvykle 8 až 12 vajec do děr, listoví či hromádek půdy. Samice u snůšky většinou zůstává. Po asi 60 dnech se z vajec líhnou mláďata, která jsou 25 až 27 centimetrů dlouhá a zbarvením jsou velmi podobná dospělcům. Předpokládá se, že bungaři se dožívají až 20 let.\nJed bungara se skládá převážně ze silných neurotoxinů, které vyvolávají svalovou paralýzu. Obsahuje především presynaptické a postsynaptické neurotoxiny, které ovlivňují nervové zakončení v mozku.\n\nU myší má intravenózně aplikovaná dávka hodnotu LD 0,169 mg/kg, což ho řadí na přední místa mezi jedovatými hady, zhruba na úroveň některých australských pakober. Průměrné množství jedu, jež had vypouští do rány, je 10 mg (sušina).\n\nBungaři se řadí do tzv. velké čtyřky indických hadů, jež jsou zodpovědní za nejvíce smrtelných útoků na lidi. Spolu s nimi do ní patří zmije řetízková, zmije paví a kobra indická. Bungaři jsou noční živočichové, tudíž se zřídka setkávají s lidmi během denního světla; incidenty se vyskytují hlavně v noci. Nebezpečí hrozí především v období dešťů, kdy hadi vylézají ze svých úkrytů a nacházejí útočiště uvnitř suchých domů. Kousnutí obvykle způsobuje jen malou nebo žádnou bolest, což může oběti poskytnout dočasné falešné uklidnění. Uštknutí lidé si posléze stěžují na silné křeče břicha. Další příznaky zahrnují tuhnutí obličejových svalů, nevolnost, zvracení, neschopnost mluvit, zhoršení zraku aj. Následuje progresivní paralýza organismu. Klinická toxikologická studie udává mortalitu 70–80 %, jestliže nedojde k podání antiséra (což je například Polyvalent Anti Snake Venom Serum SAsCRI01). Pokud dojde k úmrtí, je to nejčastěji čtyři až osm hodin po pokousání. Příčinou smrti je celkové respirační selhání, tj. udušení. Je-li člověk uštknut ve spánku, často si ani neuvědomí, že byl pokousán, myslí si, že viníkem byl mravenec nebo komár. Oběť může zemřít, aniž by se probudila. Bungaří kousnutí vyvolává jen minimální množství lokálního zánětu/otoku. To může pomoci při identifikaci druhu, pokud had nebyl spatřen.\n\n"}
{"id": "1361614", "url": "https://cs.wikipedia.org/wiki?curid=1361614", "title": "Tibor Navracsics", "text": "Tibor Navracsics\n\nTibor Navracsics (* 13. červen 1966, Veszprém) je maďarský právník, pravicový politik, politolog a univerzitní docent. V letech 2006 až 2014 byl poslancem maďarského Zemského sněmu, mezi lety 2006 až 2010 byl předsedou parlamentní frakce politické strany Fidesz – Maďarská občanská unie (Fidesz). Mezi lety 2010 a 2014 zastával post vicepremiéra a zároveň ministra spravedlnosti a veřejné administrativy. Od 6. června do 22. září 2014 byl ministrem zahraničních věcí a zahraničního obchodu. Od 1. listopadu 2014 je evropským komisařem pro školství, kulturu, mládež a občanství v Junckerově komisy (2014 až 2019) za Evropskou lidovou stranu (EPP).\n\nNarodil se v létě 1966 do rodiny učitele chorvatského původu \"Tibora Navracsicse seniora\" a učitelky \"Judit Simon\" ve Veszprému v tehdejší Maďarské lidové republice. V roce 1984 odmaturoval na \"Lovassy László Gimnázium\" ve Veszprému. Po splnění povinné vojenské služby započal roku 1985 na Fakultě státu a práva na Univerzitě Loránda Eötvöse (ELTE), kde získal v roce 1990 právnický diplom. Pracoval na městském soudu ve Veszprému, poté na župní samosprávě župy Veszprém. V roce 1999 získal titul PhD v oboru politologie.\n\nMluví maďarsky, anglicky, chorvatsky a srbsky. Od roku 2006 je ženatý s Anikó Prevoz a má dvě dcery (* 1990, * 2009).\n\n\n\n\n"}
{"id": "1361615", "url": "https://cs.wikipedia.org/wiki?curid=1361615", "title": "Saïd Ben Saïd", "text": "Saïd Ben Saïd\n\nSaïd Ben Saïd (* 11. července 1966 Tunis) je tuniský filmový producent. V roce 1984 odešel do Paříže a začal studovat na Lycée privé Sainte-Geneviève ve Versailles a ESTP v samotné Paříži. Počínaje rokem 1996 pracoval pro společnost UGC. V roce 2010 založil vlastní produkční společnost SBS Productions. Jako producent se podílel na filmech řady režisérů, včetně Philippa Garrela a Romana Polanského.\n\n\n"}
{"id": "1361616", "url": "https://cs.wikipedia.org/wiki?curid=1361616", "title": "Drago Tršar", "text": "Drago Tršar\n\nDrago Tršar (27. dubna 1927, Planina, Království Srbů, Chorvatů a Slovinců) je slovinský sochař. \n\nTršar se narodil ve vesnici Planina u obce Rakek. Vystudoval Akademii výtvarných umění v Lublani v roce 1951, jeho profesory byli Boris Kalina a Petar Loboda. V roce 1960 se stal asistentem, roku 1965 docentem a od roku 1974 profesorem na téže akademii. Stal se členem umělecké skupiny Grupa 53. Věnoval se nejprve plastikám v otevřených prostranstvích, později se soustředil hlavně na sochy lidí. V 50. a v 60. letech 20. století se účastnil všech významnějších prezentací slovinského a jugoslávského umění doma i v zahraničí, stejně jako i významnějších mezinárodních výstav. V roce 1967 získal Prešerenovu cenu a v roce 1990 ocenění za životní dílo. Je členem Slovinské akademie věd a umění. Má bratra Dušana, který je rovněž sochař. \n\nMezi Tršarovy práce patří mimo jiné řada brutalistických památníků věnovaných partyzánům a jejich bojům za druhé světové války. Řadí se mezi ně např. památník revoluce ve Vukosavcích (1986), nebo památník Edvardu Kardeljovi v Lublani (1981). \n"}
{"id": "1361617", "url": "https://cs.wikipedia.org/wiki?curid=1361617", "title": "Bitva u Avarica", "text": "Bitva u Avarica\n\nBitva u Avarica také Oblehání Avarica se odehrála v březnu a dubnu roku 52 př. n. l. a byla první velkou bitvou mezi Juliem Caesarem a galským vůdcem Vercingetorikem během galských válek. Obléhání a následná bitva u Avarica skončila římským vítězstvím. \n\nNa začátku galské vzpoury se Vercingetorix snažil bránit Juliu Caesarovi, v přístupu k potravinovým zdrojům. Hned na počátku roku 52 př. n. l. Vercingetorix obléhal oppidum Gorgobina, které bylo po porážce Helvéců v roce 58 př. n. l. obýváno keltským kmenem Bójů. Caesar byl nucen vyslat své legie ze svých zimních táborů, aby zabránil pádu tohoto oppida, proto Vercingetorix upustil od záměru zaútočit. Následně o měsíc později v březnu 52 př. n. l. nedokázal římským legiím zabránit ani v obsazení oppida Noviodunum. Po obsazení tohoto oppida se Caesar přesunul k Avaricu, dnešnímu městu Bourges.\n\nJulius Caesar si byl vědom toho, že Avaricum je největším a nejlepším opevněným oppidem Biturigů a věřil, že pokud obsadí toto oppidum, pak by se celý kmen Biturigů vzdal. Vercingetorix tento názor nesdílel. Na válečné radě přesvědčil vůdce galských kmenů, aby spálili většinu svých měst a vesnic a tím zabránili Římanům v přístupu k potravinám i dalším zdrojům, které by jim mohli usnadnit podyt v Galii. Chtěl také, aby bylo zničeno Avaricum, ale Biturigové přesvědčili galskou radu k tomu, aby mohli své město ušetřit, s čímž nakonec souhlasil i Vencigetorix. \n\nAvaricum bylo proti obléhání dobře chráněno. Bylo obklopeno řekou a značným množstvím bažin. Do oppida vedl jen jeden přístup po úzké šíji. Julius Caesar postavil svůj tábor za touto úzkou šíjí a začal stavět obří mohylu a obléhací věže. Poloha oppida v bažinách bránila Římanům, aby od řeky přes bažiny vybudovali své obvyklé příkopy, valy a dřevěné palisády, které používali při obléhání jiných sídel v Galii. Vercingetorix si postavil svůj vlastní tábor patnáct kilometrů od města. I tento tábor byl chráněn bažinami, což bránilo Římanům v napadení jejich tábora. Odtud se Vercingetorix soustředil na útoky římských zásobovacích jednotek. Římané brzy začali pociťovat nedostatek potravin, částečně kvůli útokům Vercingetorika a také proto, že Aeduové, největší spojenci Caesara, se začali zdráhat v dodávkách potravin. \n\nPo dokončení obléhacích věží začalo obléhání, které trvalo dvacet sedm dní. Galové byli mnohem obratnější při obraně svých měst proti římským obléhacím strojům a mnozí z obyvatel Avarica byli zkušenými bojovníky. Když se Římané pokoušeli vykopat tunely pod hradbami, Galové vykopali své vlastní tunely, v nichž Římany napadali. Po pětadvaceti dnech byla římská mohyla široká 330 metrů a vysoká 80 metrů a výstavba se blížila k hradbám oppida. Po půlnoci si Římané uvědomili, že se část mohyly propadla, protože Galové vykopali pod hradbami i mohylami tunely, které měly dřevěné stropy. Galští válečníci v těchto tunelech zapálili ohně a když dřevěné stropy prohořely, zemina nad nimi se propadávala, tím se hroutily i římské věže a mohyly. Noční doba a plameny požáru způsobily v římském táboře velký zmatek, přesto se římské armádě podařilo celou situaci ustát a tento galský útok odrazit. Po tomto neúspěšném útoku se následující den obyvatelé Avarica pokusili uniknout z oppida přes bažiny, aby se připojili k Vercingetorikovi. Tento plán měl být utajen, ale Římané slyšeli zvuky a hlasy pocházející z oppida, kde ženy prosily své galské muže, aby je neopouštěli. S vědomím, že plán byl vyzrazen, Galové nakonec upustili od evakuace a Římané naopak nabyli přesvědčení, že je čas zaútočit. Další den Římané dosáhli vrcholu městských hradeb. Galové očekávali, že Římané polezou z hradeb dolů do města a připravili se k obraně, ale místo lezení dolů se římská pěchota rozložila na vrcholcích hradeb. Galové věřili, že se je Římané chystají napadnout, to je znepokojilo natolik, že se galská obrana rozpadla a pokoušela se uniknout jedinou branou z opevnění. Někteří Galové byli zabiti římskou pěchotou v na úzké šíji vedoucí k bráně, ale většina z nich byla zabita římskou kavalerií za městem. Po dobytí Avarica následoval masakr jeho obyvatel, včetně žen a dětí. Caesar to připsal hněvu způsobenému masakrem Římanů u Cenabumu (Orléans) a frustrací po dlouhém a obtížném obléhání Avarica, ale jeho stručný popis neposkytuje žádné informace o jeho postoji k tomuto masakru.\n\nPád Avarica neměl účinek, který Caesar očekával. Vercingetorikovi se podařilo obnovit morálku své galské koalice. Během krátké doby nahradil galské válečníky ztracené během obléhání Avarica. Zásadní zvrat nastal, když se silní spojenci Římanů Aeduové přidali k Vercigetorikovi a vstoupili do povstání proti Římu. Julius Caesar ztratil jednoho z jeho nejlepších spojenců a čelil stále silnější koalici galských kmenů. Další bitva u Gergovie skončila jeho velkou porážkou.\n"}
{"id": "1361618", "url": "https://cs.wikipedia.org/wiki?curid=1361618", "title": "Knihovna Josefa Petra Ondoka", "text": "Knihovna Josefa Petra Ondoka\n\nKnihovna Josefa Petra Ondoka je knihovnou Teologické fakulty Jihočeské univerzity v Českých Budějovicích. Sídlí v budově v Kněžské ulici v prostorách bývalého kapucínského konventu u kostela svaté Anny (zrušeného v roce 1786) v centru Českých Budějovic. Byla ustavena spolu se založením fakulty v roce 1991, jako jediná z původních několika fakultních knihoven Jihočeské univerzity se v roce 2010 nevčlenila do nově postavené Akademické knihovny Jihočeské univerzity v kampusu ve Čtyřech Dvorech a nadále funguje samostatně. S Akademickou knihovnou ji však spojuje společný katalog, knihovní systém Aleph a databáze čtenářů. Nabízí služby především studentům a pedagogům Teologické fakulty Jihočeské univerzity a dále studentům a zaměstnancům ostatních fakult Jihočeské univerzity i široké veřejnosti.\n\nOd roku 2013 nese jméno kněze, teologa, filosofa, spisovatele a vědce Josefa Petra Ondoka (1926 – 2003).\n\nV knihovně se nachází kolem 50 000 tisíc svazků teologické, duchovní a církevní literatury a jiné odborné literatury z oblasti psychologie, sociologie, filosofie, religionistiky, pedagogiky, sociální práce, politologie, práva a přírodních věd. Kromě dokumentů v českém a slovenském jazyce fond zahrnuje též knihy ve vybraných světových jazycích, dále v latině, řečtině nebo hebrejštině. K prezenčnímu studiu ve studovně je k dispozici fond časopisů obsahující asi 120 titulů domácí i zahraniční provenience a publikace příručkového charakteru. Diplomové práce Teologické fakulty jsou deponovány v Akademické knihovně Jihočeské univerzity (od roku 2007 jejich katalogizační záznamy obsahují odkazy na plné texty). Knihy i časopisy jsou umístěny převážně ve volném výběru a jsou řazené podle oborů. Většinu knih je možno vypůjčit absenčně, s možností online prodloužení či telefonicky nebo e-mailovou poštou. Vypůjčené tituly je možno si rezervovat online, případně osobně. Knihovna je vybavena knihovnickým počítačovým systémem Aleph, veškerý knižní fond je dohledatelný přes internet v online katalogu.\n\nKnihovna poskytuje klasické prezenční i absenční výpůjční služby studentům a zaměstnancům Teologické fakulty, studentům a zaměstnancům ostatních fakult Jihočeské univerzity i veřejnosti. Výpůjční podmínky jsou rozlišeny podle kategorií čtenářů. K vystavení čtenářského průkazu pro veřejnost je třeba 1 fotografie (formát na občanský průkaz) a poplatek za registraci. Knihovna dále uživatelům poskytuje meziknihovní výpůjční služby a ve spolupráci s Národní knihovnou České republiky též mezinárodní meziknihovní výpůjční služby. Dalšími službami, které knihovna nabízí, jsou též kopírovací, poradenské a konzultační služby, zprostředkování přístupu do elektronických databází a elektronických časopisů předplácených Jihočeskou univerzitou a zpracování rešerší z vlastních databází. V knihovně je také možné zakoupit skripta vydávaná na Teologické fakultě Jihočeské univerzity.\nKnihovna je pro čtenáře otevřena od pondělí do pátku, ve dnech výuky a konzultací kombinovaného studia i v sobotu.\n\n\n\n"}
{"id": "1361620", "url": "https://cs.wikipedia.org/wiki?curid=1361620", "title": "Tatoi", "text": "Tatoi\n\nKrálovská rezidence Tatoi (Τατόι) je areál nacházející se 27 km severně od Athén do roku 1994 patřící řecké královské rodině, který sloužil jako její letní sídlo a pohřebiště. Pozemek pro vybudování rezidence zakoupil na konci 19. století ze soukromých prostředků král Jiří I. V paláci Tatoi se v roce 1890 narodil pozdější král Jiří II.\n\nI přesto, že se jednalo o soukromou rezidenci zakoupenou ze soukromých prostředků o ni několikrát královská rodina přišla. Nejprve po vyhlášení republiky ve dvacátých letech 20. století a po obnovení monarchie byl palác v roce 1936 rodině navrácen. Opětovně o palác královská rodina přišla během druhoválečného exilu. Areál byl navrácen v roce 1946 a královská rodina ho vlastnila až do roku 1994, kdy byl zabaven vládou Andrease Papandreoua. Bývalí král Konstantin II. protestoval, že šlo o protiprávní akt a přednesl stížnost k Evropskému soudu pro lidská práva, který mu dal za pravdu, ale areál s palácem mu navrácen nebyl. Vláda byla donucena pouze zaplatit zlomek ceny a to dvanáct milionů eur. Areál od té doby chátrá.\n\nV jižní zalesněné části areálu se nachází soukromé pohřebiště, kde jsou pohřebni členové královské rodiny.\n\n\n"}
{"id": "1361624", "url": "https://cs.wikipedia.org/wiki?curid=1361624", "title": "Keplerova", "text": "Keplerova\n\nKeplerova ulice na Hradčanech v Praze spojuje Jelení ulici s Pohořelcem a Parléřovou ulicí. Nazvána je na počest dvorního matematika Johannesa Keplera (1571–1630), podle kterého je nazváno i nedaleké Gymnázium Jana Keplera na Parléřově ulici 2.\n\nOd svého vzniku v roce 1901 má ulice název \"Keplerova\" a tvoří administrativní hranici mezi pražskými čtvrtěmi Hradčany (Praha 1) a Střešovice (Praha 6).\n\nUlicí vede tramvajová trať z Malé Strany na Bílou Horu. Na křížení s ulicemi Parléřova a Pohořelec se nachází tramvajová zastávka \"Pohořelec\". Koleje byly v Keplerově ulici poprvé položeny v roce 1926 kvůli posílení dopravní kapacity k nově otevřenému Strahovskému stadionu. V roce 1938 byl otevřen rekonstruovaný úsek trati Křižovatka Brusnice–Jelení–Keplerova–Pohořelec a nahradil tak starší a již nevyhovující úsek trati Křižovatka Brusnice–U Brusnice–U Kasáren–Loretánská–Pohořelec. V roce 2000 byla během rekonstrukce část trati v Keplerově ulici zatravněna.\n\n"}
{"id": "1361625", "url": "https://cs.wikipedia.org/wiki?curid=1361625", "title": "Loretánská", "text": "Loretánská\n\nLoretánská ulice na Hradčanech v Praze je součást pěší zóny a spojuje Radnické schody u Hradčanského náměstí s Loretánským náměstím a ulicí Pohořelec (bývalá osada a čtvrť). Na ulici jsou významné paláce Hrzánský a Trauttmannsdorfský. Zajímavá technická atrakce je osmiramenný kandelábr z roku 1867, součást veřejného osvětlení v Praze.\n\nVe 14. století východní část ulice patřila k městu Hradčany, západní část byla za hradbami. V roce 1598 se z Hradčan stalo královské město a na čísle 1 byla vybudována Hradčanská radnice. Východní část u Radnických schodů se v té době nazývala „Radodomská“. Od počátku 18. století se používá současný název „Loretánská“.\n\n"}
{"id": "1361626", "url": "https://cs.wikipedia.org/wiki?curid=1361626", "title": "Parléřova", "text": "Parléřova\n\nParléřova ulice na Hradčanech v Praze spojuje ulice Pohořelec a Patočkova. Nazvána je na počest Petra Parléře (1333–1399), německo-českého architekta, stavitele, sochaře a řezbáře.\n\nZatímco východní polovina ulice se nachází na Hradčanech, její druhá polovina se nachází ve Střešovicích a její západní konec na Břevnově.\n\nNa východním konci ulice se nachází tramvajová zastávka \"Pohořelec\" na trati z Malostranské na Bílou Horu. Na západním konci ulice se nachází mimoúrovňová křižovatka Malovanka.\n\n"}
{"id": "1361627", "url": "https://cs.wikipedia.org/wiki?curid=1361627", "title": "U Brusnice", "text": "U Brusnice\n\nUlice U Brusnice na Hradčanech v Praze je spojnicí mezi ulicí Nový Svět a křižovatkou ulic Patočkova a Milady Horákové. Od ledna 1913 přes ní vede tramvajová trať s délkou asi 150 metrů.\n\nUlice byla založena v roce 1910 a od začátku má název „U Brusnice“, odvozený je od potoka Brusnice, který tady protéká přes rozlehlé Lumbeovské zahrady.\n\n"}
{"id": "1361628", "url": "https://cs.wikipedia.org/wiki?curid=1361628", "title": "U Prašného mostu", "text": "U Prašného mostu\n\nUlice U Prašného mostu na Hradčanech v Praze je nazvána podle bývalého Prašného mostu (v současnosti násep), kterou vede jediná přístupová cesta na Pražský hrad ze severní strany. Most vedl přes Jelení příkop a potok Brusnici, který je teď veden tunelem pro pěší v náspu. Přibližně v polovině ulice je zastávka tramvaje s názvem \"Pražský hrad\" tramvajové tratě postavené začátkem 20. století.\n\nV roce 1536 na přístup k hradu ze severu byl postaven dřevěný most, který vyhořel a v roce 1541 postavili kamenný. Jelení příkop byl v roce 1769 rozdělen na Dolní a Horní sypaným valem s tunelem pro potok Brusnice. Zděný most měl střechu, pod kterou se usazoval prach a z toho byly odvozeny názvy ulice\n\n"}
{"id": "1361630", "url": "https://cs.wikipedia.org/wiki?curid=1361630", "title": "Michel Merkt", "text": "Michel Merkt\n\nMichel Merkt (* 19. listopadu 1972) je švýcarský filmový producent. Po dokončení studia na lyceu v Ženevě pracoval v různých zaměstnáních a následně začal studovat právnickou školu. Několik jeho snímků, včetně \"Můj život Cuketky\" a \"Toni Erdmann\", bylo nominováno na Oscara. V roce 2017 byl členem poroty na 52. ročníku Mezinárodního filmového festivalu Karlovy Vary.\n\n\n"}
{"id": "1361633", "url": "https://cs.wikipedia.org/wiki?curid=1361633", "title": "Breinlova vila", "text": "Breinlova vila\n\nBreinlova vila v Kraslicích je secesní stavba z počátku 20. století. Nachází se ve vilové zástavbě při levém břehu Stříbrného potoka v ulici Lipová cesta. Budova je využívána jako mateřská škola.\n\nBudova je chráněna od roku 2012 jako kulturní památka České republiky.\n\nHonosnou reprezentativní vilu nechal pro sebe a svoji manželku postavit významný a bohatý kraslický továrník Anton Richard Breinl, rodák z Kynšperku nad Ohří. Breinl byl majitelem firmy na výrobu hudebních nástrojů, ve které se vyráběly i dětské hračky. Jako známý kraslický podnikatel byl členem různých podnikatelských společností, např. chebské obchodní komory. Vilu pro podnikatele Breinla navrhl teplický architekt Otto Steinl. Objekt ve stylu romantizující secese byl postaven v roce 1903. Datace je uvedena i na fasádě stavby. Po smrti Antona Richarda Breinla v roce 1928 připadla vila jeho manželce Anně. Manželství Antona a Anny Breinlů bylo bezdětné a po roce 1934 se vlastnictví vystřídalo více majitelů.\nPo vysídlení německého obyvatelstva získalo vilu v roce 1950 město Kraslice.\nOd roku 1963 využívá Breinlovu vilu dvoutřídní mateřská škola s pojmenováním \"MŠ Zámeček\" se stanovenou kapacitou 56 dětí.\n\nSamostatně stojící objekt ovlivněný romantizující secese byl postaven ve své době v oblíbeném typu tzv. \"anglické cottage\". Na první pohled zaujme filigránské zpracování motivů ve výzdobě fasádách, vitrážích, dveřích nebo litinových doplňcích, jako jsou např. zábradlí, mříže a oplocení. \n\nVilu tvoří rohový průnik dvou kvadratických těles s masivní čtyřbokou předstupující věží. Věž je zakončena vysokou dlátkovou střechou. Průčelí budovy je členěno centrálním rizalitem s arkýřem v jeho ose. Arkýř je nesen kuželovou konzolou a je završen balkonem s dřevěným zábradlím. Na konzole je výrazný štukový motiv kaštanu, typický pro Steinlovu tvorbu. Štít je doplněn hrázděním vytvářejícím secesní ornament, jenž rámuje vchod na balkón. Jihovýchodní nároží doplňuje válcový arkýř, jehož fasádu zdobí štukové reliéfy andělů, hrajících na různé hudební nástroje, motivy mající vazbu na industriální prostředí Kraslic i výrobní zaměření investora. Horní patro věže je má hrázdění podobné jako má štít centrálního rizalitu. Po obou stranách centrálního rizalitu se v úrovni prvního patra nacházejí balkóny s litinovým zábradlím. Západní balkón má kryté schodiště, vložené do koutu k věži. Východní balkón vytváří druhou vstupní místnost otevírající se arkádou do ulice. Parter budovy zvýrazňuje mohutný sokl z bosovaného kamenného zdiva. Vila je zastřešena valbovými střechami s plechovou krytinou. Spolu se zahradou je oplocená litinovým plotem na nízké kamenné podezdívce se zděnými sloupky s kamennou hlavicí.\n\nDo vily vede krátké kamenné schodiště do zvýšeného přízemí. Za hlavním vchodem se nachází malý vestibul, odkud vedou dveře do centrální obytné haly s vloženým schodištěm, které propojuje celý prostor domu. Jednotlivé místnosti v přízemí jsou přístupné z obytné haly. Prostor schodiště je zastropen náročně řešeným podhledem. V interiéru se dochovala řada původních prvků a konstrukcí, jako např. dřevěná schodiště se zábradlím, obložení stěn, dveře či štuková výzdoba.\n\nPřestože na objektu probíhala pouze běžná údržba bez zásadních rekonstrukcí a vyžaduje restaurování, je pořád ještě v uspokojivém technickém stavu.\n\nBudova je obklopena rozsáhlou zahradou s původně dvěma památnými stromy. Jeden z nich však byl v roce 2013 z důvodu bezpečnosti dětí MŠ pokácen. Druhý památný strom pojmenovaný jako Klen u secesní vily roste v severní části zahrady.\n"}
{"id": "1361635", "url": "https://cs.wikipedia.org/wiki?curid=1361635", "title": "Becherova vila", "text": "Becherova vila\n\nBecherova vila v Karlových Varech je secesní stavba z počátku 20. století. Nachází se ve vilové čtvrti dříve zvané Westend. Objekt je využíván od roku 2011 jako interaktivní galerie.\n\nBudova je chráněna od roku 1995 jako kulturní památka České republiky.\n\nReprezentativní vilu nechal v rozrůstající se karlovarské honosné vilové čtvrti Westend postavit významný karlovarský podnikatel Gustav Becher. Zastavovací plán na výstavbu vily byl vypracován v roce 1912 a ještě téhož roku architekt Karl Heller vypracoval projekt. Částečně přepracovaný projekt v roce 1913 a poté se začalo stavět. Samotná výstavba probíhala pouze v podzimním a zimním období, aby stavební práce nerušily lázeňskou sezónu. Stavba byla dokončena v roce 1914.\n\nVe vile nakonec nikdo z rodiny Becherů nebydlel. Gustav Becher zemřel 19. února 1921, ještě před nastěhováním. \nPo smrti Gustava Bechera přešla vila Becherů do vlastnictví Spolku pro chemickou a hutní výrobu z Ústí nad Labem avšak nadále byly nazývána Becherovou vilou. Po Mnichovské dohodě a připojení pohraničí k Velkoněmecké říši v roce 1938 se stala sídlem krajského velitelství SS. Po konci druhé světové války byla znárodněna a převedena do majetku československého státu. V období 1951–1987 sloužil objekt jako Dům pionýrů a mládeže a poté na delší čas uzavřen a postupně chátral.\n\nV letech 2009–2011 provedl Karlovarský kraj celkovou rekonstrukci objektu a prostory budovy přeměnil na \"Interaktivní galerii Becherova vila\", určenou mladým výtvarníkům. Slavnostní otevření nové galerie proběhlo v květnu roku 2011 a stala se pobočku Galerie umění Karlovy Vary. Konají se výstavy současného výtvarného umění, workshopy a umělecké dílny. V suterénu vily jsou ateliéry, společenský sál a výstavní prostory. V prostorách budovy je prezentována historie rodu Becherů i vznik vilové čtvrti Westend v Karlových Varech.\n\nBecherova vila je samostatně stojící dvoupodlažní budova na téměř čtvercovém půdorysu s vystupujícími oblými rizality vstupního schodiště a zimní zahrady, krytá mansardovou střechou.\n\nNa vrcholu střechy se nacházejí světlík a vikýře. Na jihovýchodním nároží je mezi východní a jižní průčelí vložena válcová věž, zakončená osmibokým nástavcem s jehlancem střechy. V přízemí věže je čtvrtkruhový rizalit nesoucí menší terasu. Okna jsou obdélná, jsou rámována vpadlými paspartami, v rizalitech s půlkruhově vpadlými záklenky. Vnější stěny jsou střídmé s omítkou imitující kámen. Sokl zdiva je řešen na způsob mohutného, dekorativně zdobeného kyklopského zdiva. Technickým prvkem průčelí bývaly výsuvné venkovní rolety, které se obsluhovaly z interiéru.\n\nDispozice objektu, řešeného původně jako rodinný palác ve stylu anglického venkovského domu, vychází z otevřené střední haly. Do ní vede široké kamenné centrální schodiště. Hala je v obou podlažích otevřena galeriemi, osvětlovanými střešním světlíkem. V přízemí se nacházel přijímací pokoj, salon, kuchyně s jídelnou a zimní zahrada. V patře a podkroví byly ložnice a pokoje pro hosty.\n\nZ původní stavby se dochovaly četné umělecké prvky a architektonické detaily, např. dubový kazetový strop, malované vitráže a erb Becherů s letopočtem 1914. Při rekonstrukce budovy byly nalezeny původní dekorativní malby v přicházejícím stylu Art deco.\n\n"}
{"id": "1361636", "url": "https://cs.wikipedia.org/wiki?curid=1361636", "title": "Demokratický svaz Slováků a Čechů v Rumunsku", "text": "Demokratický svaz Slováků a Čechů v Rumunsku\n\nDemokratický svaz Slováků a Čechů v Rumunsku, rumunsky: \"Uniunea Democratica a Slovacilor si Cehilor din Romania\" (UDSCR), slovensky: \"Demokratický zväz Slovákov a Čechov v Rumunsku\" (DZSČR), je menšinová politická strana a kulturní spolek příslušníků české a slovenské národnostní menšiny na území dnešního Rumunska.\n\nSvaz byl založen 4. ledna 1990 ve městě Nădlac v župě Arad u maďarských hranic. Členem DZSČR se může stát občan Rumunska starší 14 let a hlásící se k slovenské nebo české národnosti.\n\n\n\n\n"}
{"id": "1361641", "url": "https://cs.wikipedia.org/wiki?curid=1361641", "title": "Letucha", "text": "Letucha\n\nLetucha může být:\n\n"}
{"id": "1361642", "url": "https://cs.wikipedia.org/wiki?curid=1361642", "title": "Rudolf Schönbach", "text": "Rudolf Schönbach\n\nRudolf Schönbach (11. dubna 1906 Černovice u Tábora – 1955 Argentina) byl český podnikatel.\n\nRudolf Schönbach se narodil v Černovicích u Tábora jako třetí syn brašnáře Jana Schönbacha. Vyučil se u židovského obchodníka v Louňovicích pod Blaníkem. Po vyučení se živil jako obchodní příručí v Praze na Moráni a Zlíchově.\n\nRoku 1923 v sedmnácti letech, vykoupil zařízení nefungující kožedělné dílny se zbytky surovin v Černovicích u Tábora. Podnik se pomalu rozrůstal a Rudolf zaměstnal i ostatní své sourozence. V roce 1930 již pracovalo v podniku 35 zaměstnanců a v roce 1933 pracovalo 100 zaměstnanců. Továrnu postavil Rudolf v blízkosti železničního nádraží což umožňovalo snadnou expedici zboží. Továrna rostla, Rudolf Schönbach zajišťoval zakázky, materiál a měl na starost celý chod továrny. Mladší bratr Václav Schönbach, který již v továrně pracoval povýšil na funkci hlavního mistra. Starší bratr Ludvík Schönbach a jeho žena Jarmila se staly společníky firmy. Z důvodu udržení zaměstnanosti, nepřidával zaměstnancům mzdu, což vyústilo ve spory a stávkou zaměstnanců. V roce 1933 zakoupili bratři Schönbachové první automobil a patrně to byl i první automobil v Černovicích. Firma spotřebovala k výrobě mnoho druhů kůží pro různé výrobky. Objednávaly se z kožedělných továren, již upravené. Rudolf se rozhodl, pro snížení nákladů postavit vlastní úpravnu kůže. Nalezl vhodný a laciný pozemek v zamokřené louce u nedaleké vsi Vackova. K realizaci úpravny kůží již nedošlo, třebaže plány byly připraveny.\n\nZa Protektorátu Čechy a Morava, byla továrna donucena vyrábět pro nacistické Německo. Na podzim 1948 byla Schönbachova továrna znárodněna. V prvních měsících komunistického teroru si majitelé ilegálně uschovali zásoby pro lepší časy svobody, v jejíž návrat věřili. Na půdě tovární haly, pod zazděným schodištěm, nalezla StB 25 metráků kůže a látek, v kůlně bylo zakopáno dalších 875 nařezaných dílců na aktovky.\n\nDobový tisk psal o \"Sedmi skrýších páně Schönbachových\". Rudolfu Schönbachovi a jeho bratru Václavu se podařilo uprchnout do Vídně, a později do Argentiny, kde Rudolf Schönbach v roce 1955 zemřel na následky cukrovky.\n\nPo roce 1989 Václav Schönbach požádal o restituci svého majetku, nebyl však oprávněnou osobou, která by mohla uplatňovat restituční nároky. Majetek tedy původnímu majiteli vrácen nebyl. Rudolf Schönbach založil na Černovicku kožedělnou výrobu, která přetrvala až do roku 2018.\n"}
{"id": "1361643", "url": "https://cs.wikipedia.org/wiki?curid=1361643", "title": "Retlob", "text": "Retlob\n\nRetlob je obec okresu Cunta v Dagestánské republice Ruské federace.\n\nObec leží ve výšce 1870 m n. m. v údolí řeky Chаlugajcha, na úpatí Cindajského hřebenu.\n\nS dalšími obcemi chulagajského údolí tvoří vesnický okres Kimijatli. Počet obyvatel vesnického okresu Kimijatli se pohybuje okolo 1000 lidí. Počet obyvatel samotné obce Retlob je 400. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nV obci je zachovalý godekan. Nedaleko obce Čalijach se nachází Retlobský kurhan (mohyla). V územním plánu z roku 2008 byl projekt lanové dráhy z Retlobu (1870) na horu Sogo (2319).\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1361650", "url": "https://cs.wikipedia.org/wiki?curid=1361650", "title": "Belgická volejbalová reprezentace mužů", "text": "Belgická volejbalová reprezentace mužů\n\nBelgická volejbalová reprezentace mužů reprezentuje Belgii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361651", "url": "https://cs.wikipedia.org/wiki?curid=1361651", "title": "Viridomarus", "text": "Viridomarus\n\nViridomarus (1. století př. n. l. - 52 př. n. l.) byl vůdcem galského kmene Aeduů během galských válek. Aeduové byli spojenci Římanů, ale po bitvě u Avarica se přidali na stranu galské koalice vedené Vercigetorikem.\n\nBěhem galských válek druid Diviciacus doporučil Viridomara spolu s dalším válečníkem Eporedorikem Juliu Caesarovi. Ten je oba pověřil velením spřízněných galských kavalerií. Během galské vzpoury v roce 52 př. n. l. se spolu s Eporedorikem snažil pomoci jednotkám Julia Caesara, ale po masakru v bitvě u Avarica se obrátil se svým kmenem Aeduů proti římským legiím. Následně spolu s Eporedorikem se účastnil bitvy u Alesie, kde se snažil pomoci Vercingetorikovi z římského obležení. Další osudy Viridomara nejsou známé, některé zdroje uvádějí, že padl v bitvě u Alesie, jiné píšou, že byl spolu s Eporedorikem obžalováný z vlastizrady a bez soudu zavražděný Římany.\n"}
{"id": "1361654", "url": "https://cs.wikipedia.org/wiki?curid=1361654", "title": "Stretford", "text": "Stretford\n\nStretford je město v severozápadní Anglii. Je součástí metropolitního distriktu Trafford, resp. metropolitního hrabství Velký Manchester. Leží v rovinaté krajině mezi řekou Mersey a Manchesterským kanálem asi 6 km jihozápadně od centra Manchesteru. Žije zde obyvatel. Stretford sousedí na východě s manchesterským předměstím Chorlton-cum-Hardy, dále s městy Urmston na západě, Salford na severu a Sale na jihu.\n\nMěsto, jenž bylo před ustanovením metropolitního hrabství Velký Manchester historicky součástí tradičního hrabství Lancashire, bývalo ještě v 19. století pouhou zemědělskou vesnicí, která byla zmiňována zejména v souvislosti s produkcí velkého množství prasat a s jejich dodávkami na trh do blízkého Manchesteru. Značný význam mělo i pěstování zeleniny, uvádí se, že na trhu v Manchesteru jí bylo prodáváno více než 500 tun každý týden. Zprovoznění Manchesterského kanálu v roce 1894 a s tím spojená masivní industrializace zejména severní části tehdejší vesnice zcela změnily její původně zemědělský charakter. Do roku 2001 poklesl podíl obyvatelstva zaměstnaného v zemědělství na pouhé 1%.\n\nStretford je taktéž již od roku 1910 domovem Manchesteru United, jednoho z nejpopulárnějších fotbalových klubů na světě. Z významných osobností, které zde bydlí či v minulosti bydlely, můžeme jmenovat politickou aktivistku Emmeline Pankhurstovou nebo rockového zpěváka Stevena Morriseyho. Místní rodákem je také Jay Kay, frontman a zakládající člen skupiny Jamiroquai.\n\nNázev města pochází z anglických slov „street“, ve staroangličtině „stræt“ (ulice) a „ford“ (brod). Jméno tedy odkazuje na brod přes řeku Mersey na starověké římské silnici, která spojovala hradiště Deva Victrix (dnešní Chester) a Mancunium (dnešní Manchester). Nejstaršími doklady lidského osídlení v oblasti jsou kamenné sekery, pocházející z 2. tisíciletí př. n. l., tedy z mladší doby kamenné. Oblast dnešního Stretfordu byla součástí území obývaného keltským kmenem Brigantů před a v průběhu římského osídlení Velké Británie. Toto kmenové území (o státním celku ještě hovořit nelze) bylo ohraničeno řekou Mersey, její jižní břeh byl již osídlen jiným keltským kmenem Cornovii. Začátkem 13. století v této oblasti existovala dvě samostatná panství. První z nich, ležící poněkud jižněji v blízkosti řeky Mersey, patřilo rodu Hamon de Massey, zatímco druhé, položené v severní části poblíž řeky Irwell, vlastnil Henry de Trafford. Kolem roku 1260 došlo ke sloučení obou panství, rod Traffordů si nejprve druhé z nich pronajal, ale krátce přešlo definitivně do jeho vlastnictví.\n\nRod Traffordů velkou část svých držav ve Stretfordu pronajímal rolníkům, kteří se však tímto hospodařením pohybovali na samé hranici přežití. Oblast si udržovala čistě venkovský charakter, a to až do začátku 20. století, kdy došlo k prudkému rozvoji průmyslové výroby v Trafford Parku v části Old Trafford při severním okraji města. Do té ovšem Stretford zůstával stranou všech významných událostí v Anglii. Jedinou výjimkou byla drobná epizoda v průběhu Jakobitského povstání, v roce 1745 byl zničen most přes řeku Mersey, aby bylo zabráněno armádě Karla Eduarda Stuarta v jejím postupu na Londýn. Most byl krátce poté opraven.\n\nAž do 20. let 19. století bylo tkalcovství na ručním stavu jedním z hlavních prostředků obživy místních obyvatel. Dle záznamů zde fungovalo 302 stavů, které poskytovaly zaměstnání pro 780 pracovníků. Ovšem v roce 1826 už existovaly pouhé čtyři, ruční tkaní bylo postupně nahrazováno mechanizovnými tkalcovnami, které rychle vyrůstaly v nedalekém Manchesteru. Díky této masivní industrializaci Manchester rychle rostl, zvyšovala se tak i poptávka po zemědělských produktech (zejména po rebarboře) na místním trhu, který byl pro obyvatele Stretfordu snadno dosažitelný.\n\nStretford se rozkládá na území o rozloze 10,6 km severně od řeky Mersey. Krajina je převážně rovinatého charakteru, nadmořská výška nejvyššího bodu činí 46 m n. m. Jižní část města, která se lehce svažuje směrem k říčnému údolí, leží v záplavové oblasti a byla v historii několikrát postižena povodněmi. Od 70. let 20. století byla postupně činěna opatření, aby se riziko záplav snížilo, včetně napřímení říčního koryta pro urychlení vodního toku a budování polderů.\n\nVýstavba města probíhala podél dnešní silnice A56, ta jej dělí na dvě části, které jsou historickým pozůstatkem ze 13. století, kdy bylo území rozděleno na dvě panství. Jižní část zástavby, původně soustředěná kolem kolem kostela St. Matthews, byla od části severní oddělena nezastavěným pruhem území. Až v průběhu 19. století byla tato proluka zastavěna a oba celky splynuly v jedinou kompaktní zástavbu.\n\nPodnebí ve Stretfordu je mírné, bez výraznějších extrémů počasí a teplotních výkyvů. Průměrná roční teplota ve městě mírně převyšuje průměrnou hodnotu pro Spojené království, na rozdíl od srážkového úhrnu a doby slunečního svitu, které jsou lehce podprůměrné.\n\nPřehled průměrné teploty a srážek podle měsíců\nPodle výsledků sčítání lidu z roku 2011 žilo ve Stretfordu (tedy v oblasti zahrnující vlastní Stretford a dále sídla Clifford, Gorse Hill a Longford) obyvatel a hustota zalidnění činila osob na km.\n\nV roce 2011 byl průměrný věk obyvatelstva 36 let, tedy méně než činil průměrný věk 39,3 roku obyvatel celého distriktu Trafford. Na 100 osob ženského pohlaví připadalo 97.8 osob pohlaví mužského. 42% obyvatel bylo svobodných (v celém Traffordu pouze 33%). 23% osob ve věkovém rozmezí 16-74 let mělo pouze základní vzdělání (v celém Traffordu 18%).\n\nStretford býval v minulosti součástí manchesterské farnosti v rámci tradičního hrabství Lancashire. V roce 1933 byl poté zřízen samostatný distrikt pro město Stretford (), součástí tohoto aktu bylo i udělení městského znaku. Objevují se v něm dvě rudé růže, které jsou tradičně spojeny s hrabstvím Lancashire, v samém středu znaku se nachází lev, který symbolizuje Jana z Gentu, 1. vévodu z Lancasteru. Nade lvem mezi růžemi jsou zkříženy cep a kosa; cep pochází z erbu rodu Traffordů, který vlastnil Stretfordské panství, kosa je připomínkou zemědělské tradice města. Blesky v horní části znaku jsou připomínkou důležité role elektrické energie, kterou tato sehrála v průmyslovém rozvoji Stretfordu. Ve spodní části se pak nachází loď, ta ukazuje na spojení s mořem, které město získalo vybudováním Manchesterského lodního kanálu.\n\nV roce 1974 byl Stretford vyčleněn z hrabství Lancashire a zařazen do nově vzniklého metropolitního hrabství Velký Manchester. Zároveň se město stalo součástí nově zřízeného metropolitního distriktu Trafford. Stretfordská radnice, nyní již nazývaná Traffordská radnice, se stala administrativním centrem tohoto nového distriktu.\n\nStretford je domovem Manchesteru United, tedy jednoho z nejpopulárnějších fotbalových klubů na světě. Klub se v roce 1910 přestěhoval na stadion Old Trafford ležící na severovýchodním okraji města.\n\nNedaleko od fotbalového se nachází i stadion kriketový. Na něm probíhají utkání klubu Lancashire County Cricket Club. Je plánováno významné zvýšení kapacity stávajícího kriketového stánku. Nový komplex bude mít rozlohu  m a bude kromě vlastního stadionu zahrnovat i kancelářské a bytové prostory, hotel, obchodní centrum a zařízení pro volnočasové aktivity. Náklady na rekonstrukci se odhadují na více než 25 milionů liber.\n\nV Longford Parku na pomezí Stretfordu a Chorltonu se nachází atletický stadion, na kterém sídlí Trafford Athletic Club. Jedná se o jeden z nejvýznamnějších atletických klubů v zemi s více než 100 členy závodícími na mezinárodní úrovni.\n\n\n"}
{"id": "1361655", "url": "https://cs.wikipedia.org/wiki?curid=1361655", "title": "Hedgehog", "text": "Hedgehog\n\nHedgehog (anglicky \"ježek\") může znamenat:\n\n"}
{"id": "1361656", "url": "https://cs.wikipedia.org/wiki?curid=1361656", "title": "Skautské odborky", "text": "Skautské odborky\n\nSkautské odborky (\"odborné zkoušky pro vlčata, světlušky, žabičky, skautky, skauty, rovery a rangers\") je sada specializovaných úkolů, podporujících skauty v excelenci ve specializovaných dovednostech dle vlastního výběru. Smyslem odborek je podporovat hlubší zájem skautů i o své ostatní koníčky a zájmy. Každá odborka se sestává ze souboru povinných a volitelných podmínek, po jejichž splnění je skautovi odborka udělena, a smí si na rukáv kroje přišít nášivku dané odborky.\n\nVlčci a světýlka jsou odborky určené pro věkovou kategorii vlčat a světlušek (+ žabiček). Nášivka má podobu trojúhelníku se symbolem odborky. V roce 2018 začala revize dosud používaných vlčků a světýlek z roku 2002. V současnosti je používáno 56 těchto odborek + speciální odborky \"modrý šíp\", \"3 kapky rosy\" a \"3 bílé tesáky\".\nPro skauty od 10 let jsou určeny skautské odborky. V roce 2016 se začaly používat nové odborky, které nahradily předchozí verzi z roku 1998. Na rozdíl od předchozí verze není plnění odborek limitováno věkem, pro rovery, rangers a dospělé je určen 3. stupeň s nejnáročnějšími podmínkami. Pro lepší orientaci jsou odborky řazeny do 10 tematických oblastí. Za splnění odborky náleží skautovi kulatá nášivka.\n\nNejznámější ze skautských odborek jsou Tři orlí pera.\n\nWebové stránky nových odborek Junáka\n"}
{"id": "1361660", "url": "https://cs.wikipedia.org/wiki?curid=1361660", "title": "Vinohrádky (Brno)", "text": "Vinohrádky (Brno)\n\nVinohrádky (německy \"Weinberg\") je bývalá vesnice v Brně, jejíž zástavba dnes tvoří součást městské části Brno-Žabovřesky.\n\nVes Vinohrádky vznikla během raabizace, kdy byl v roce 1782 zrušen žabovřeský dvůr královopolského panství. Na jeho pozemcích podél staré cesty ze Žabovřesk do Brna (dnešní ulice Horova) byly vytyčeny parcely, na kterých do dvou let vznikla řadová zástavba familiantských usedlostí. Oproti většině raabizačních vesnic nebyly tyto domy jednotné a nesousedily přímo se sebou. Osada byla pojmenována podle ředitele komorních statků Antonína Kaschnitze z Weinbergu. Začátek vsi se na západní straně u Žabovřesk nacházel zhruba v polovině vzdálenosti mezi dnešními ulicemi Královopolskou a Blatného, takže nenavazoval přímo na tehdejší Žabovřesky. Na východě končila osada u dnešního Burianova náměstí. V roce 1790 žilo ve Vinohrádkách asi 160 osob v 30 domech, roku 1834 to bylo 266 osob v 35 domech. V roce 1826 byla na dnešním Burianově náměstí, které tvořilo jediný centrální prostor vsi, postavena kaple svatého Václava.\n\nRoku 1843 se Vinohrádky staly součástí Žabovřesk. Zástavba vsi se postupně rozrůstala, jednak do prudkého kopce podél cesty k Brnu, kde vyrostly malé dělnické domky (dnešní ulice Minská), jednak se postupně začaly vytvářet zárodky ulic kolmých na hlavní cestu (např. dnešní ulice Kovařovicova, Bráfova, aj.). V roce 1903 byla zbořena původní vinohrádecká kaple, kterou o dva roky později nahradila nová v novorenesančním stylu. Začátkem 20. století také začala vyrůstat zástavba městského charakteru v horní části Vinohrádek, u hranic s Brnem (dnešní ulice Králova, Sirotkova a jejich okolí). Zde také bylo v roce 1915 postaveno kino Lucerna. Vinohrádky, které roku 1910 čítaly 1228 obyvatel a 194 domů, se společně se Žabovřeskami staly v roce 1919 součástí Brna a následně proběhla jejich proměna na předměstskou čtvrť a integrální součást Žabovřesk. Roku 1927 byla skrze celou ves, z Tábora po dnešních ulicích Minské a Horově až do Žabovřesk na nynější Rosického náměstí, prodloužena tramvajová trať. V roce 1930 měla osada 309 domů, ve kterých žilo 2058 osob. Někdy mezi lety 1935 a 1945 ztratily Vinohrádky formální status osady. Jejich okolí bylo postupně zcela urbanizováno, což bylo završeno v 60. a 70. letech 20. století realizací sídliště Žabovřesky na rozsáhlé volné ploše severně od Vinohrádek.\n"}
{"id": "1361664", "url": "https://cs.wikipedia.org/wiki?curid=1361664", "title": "Mistrovství České republiky v cyklokrosu 2018", "text": "Mistrovství České republiky v cyklokrosu 2018\n\nMistrovství České republiky v cyklokrosu 2018 se konalo v sobotu 13. ledna 2018 v Mladé Boleslavi v areálu na Štěpánce.\n\nZávodů mužů i žen se zúčastnili závodníci kategorií elite a do 23 let. Závodní okruh měřil 2 690 m. Muži ho absolvovali osmkrát a ženy pětkrát. Startovalo 27 mužů a 17 žen.\n\n"}
{"id": "1361666", "url": "https://cs.wikipedia.org/wiki?curid=1361666", "title": "Halové mistrovství světa v atletice 2018", "text": "Halové mistrovství světa v atletice 2018\n\n17. halové mistrovství světa v atletice se konalo v anglickém Birminghamu od 1. března do 4. března 2018 v hale National Indoor Arena (The NIA). O konání šampionátu v tomto městě rozhodla Rada IAAF v listopadu 2013. Startovalo zde celkem 632 atletů a atletek ze 144 zemí. V Birminghamu se naposledy velká mezinárodní akce konala v roce 2007, kdy zde proběhl halový evropský šampionát.\n\nV průběhu šampionátu padl jeden světový rekord, který časem 3:01,77 vytvořila štafeta Polska na 4x400 metrů. Šestkrát byl překonán rekord mistrovství. Průběh šampionátu ovlivnilo hodně chladné počasí. Atleti si tak stěžovali na zimu v hotelu i na stadionu. Sněhová kalamita měla vliv na návštěvnost, která byla nižší, než se očekávalo.\nSchválená nominace předsednictva Českého atletického svazu\n\nMuži\n\n60 m – Zdeněk Stromšík, Dominik Záleský\n400 m – Pavel Maslák, Patrik Šorm\n1500 m – Jakub Holuša\n60 m př. – Petr Svoboda\nkoule – Tomáš Staněk\ndálka – Radek Juška\nsedmiboj – Jan Doležal\n4x400 m – Michal Desenský, Pavel Maslák, Vít Müller, Filip Šnejdr, Patrik Šorm, Jan Tesař\n\nŽeny\n\n60 m – Klára Seidlová\n400 m – Lada Vondrová\n1500 m – Simona Vrzalová\npětiboj – Kateřina Cachová, Eliška Klučinová\n4x400 m – Martina Hofmanová, Tereza Petržilková, Marcela Pírková, Zdeňka Seidlová, Lada Vondrová)\n\nDodatečnou nominaci od IAAF získala výškařka Michaela Hrubá. \n\nReprezentanti České republiky zde vybojovali dvě medaile - Pavel Maslák se po diskvalifikaci dvou soupeřů stal halovým mistrem světa v běhu na 400 metrů, Tomáš Staněk vybojoval bronzovou medaili v vrhu koulí.\n\nIAAF nezahrnuje v oficiálním přehledu medailí tři medaile (2 zlaté, 1 stříbrné) vyhrazené sportovcům, kteří soutěžili jako autorizovaní neutrální sportovci.\n\n"}
{"id": "1361671", "url": "https://cs.wikipedia.org/wiki?curid=1361671", "title": "Rychlobruslení na Zimních olympijských hrách 2018 – 500 metrů muži", "text": "Rychlobruslení na Zimních olympijských hrách 2018 – 500 metrů muži\n\nZávod na 500 metrů mužů na Zimních olympijských hrách 2018 se konal v hale Gangneung Oval v Kangnungu dne 19. února 2018. Oproti předchozím ZOH z let 1998–2014 se jel pouze jednokolově, čímž navázal na typ závodu, jak se odehrával na ZOH do roku 1994.\n\nZávod vyhrál v olympijském rekordu Nor Håvard Holmefjord Lorentzen, na druhém místě se umístil Jihokorejec Čcha Min-kju, bronz získal Číňan Kao Tching-jü. Pro všechny tři se jednalo o první olympijské medaile v kariéře. Michel Mulder, obhájce prvenství ze Soči 2014, se ZOH v Pchjongčchangu nezúčastnil. Češi v závodě nestartovali.\n\nPřed závodem měly rekordy následující hodnoty:\nV závodě pokořil olympijský rekord Håvard Holmefjord Lorentzen, který dobruslil do cíle v čase 34,41. Předchozí rekordní čas z olympijských závodů vyrovnal druhý Čcha Min-kju.\n\n"}
{"id": "1361673", "url": "https://cs.wikipedia.org/wiki?curid=1361673", "title": "Rychlobruslení na Zimních olympijských hrách 2018 – 1000 metrů muži", "text": "Rychlobruslení na Zimních olympijských hrách 2018 – 1000 metrů muži\n\nZávod na 1000 metrů mužů na Zimních olympijských hrách 2018 se konal v hale Gangneung Oval v Kangnungu dne 23. února 2018.\n\nV rekordu dráhy vyhrál závod Nizozemec Kjeld Nuis, který v Pchjongčchangu zvítězil i na trati 1500 m. Další cenné kovy získali Nor Håvard Holmefjord Lorentzen, olympijský šampion z půlkilometru, a Jihokorejec Kim Tche-jun. Stefan Groothuis, vítěz závodu v Soči 2014, ukončil v roce 2016 kariéru. Češi v závodě nestartovali.\n\nPřed závodem měly rekordy následující hodnoty:\nV závodě pokořil svůj vlastní rekord dráhy Kjeld Nuis, který dobruslil do cíle v čase 1:07,95.\n\n"}
{"id": "1361676", "url": "https://cs.wikipedia.org/wiki?curid=1361676", "title": "Rychlobruslení na Zimních olympijských hrách 2018 – 1500 metrů muži", "text": "Rychlobruslení na Zimních olympijských hrách 2018 – 1500 metrů muži\n\nZávod na 1500 metrů mužů na Zimních olympijských hrách 2018 se konal v hale Gangneung Oval v Kangnungu dne 13. února 2018.\n\nV rekordu dráhy vyhrál závod Nizozemec Kjeld Nuis. Další cenné kovy získali jeho krajan Patrick Roest a 18letý Jihokorejec Kim Min-sok. Pro všechny tři se jednalo o první olympijské medaile v kariéře. Zbigniew Bródka, obhájce prvenství ze Soči 2014, skončil na 12. místě. Češi v závodě nestartovali.\n\nPřed závodem měly rekordy následující hodnoty:\nV závodě pokořil svůj vlastní rekord dráhy Kjeld Nuis, který dobruslil do cíle v čase 1:44,01.\n\n"}
{"id": "1361678", "url": "https://cs.wikipedia.org/wiki?curid=1361678", "title": "Rychlobruslení na Zimních olympijských hrách 2018 – 5000 metrů muži", "text": "Rychlobruslení na Zimních olympijských hrách 2018 – 5000 metrů muži\n\nZávod na 5000 metrů mužů na Zimních olympijských hrách 2018 se konal v hale Gangneung Oval v Kangnungu dne 11. února 2018.\n\nV olympijském rekordu vyhrál závod Nizozemec Sven Kramer, který na této distanci zvítězil na ZOH již potřetí za sebou. Další medaile získali Kanaďan Ted-Jan Bloemen a Nor Sverre Lunde Pedersen, pro které to byly první olympijské medaile v kariéře a kteří svedli ve společné rozjížďce těsný souboj, jenž skončil rozdílem dvou tisícin sekundy lépe pro Bloemena. Češi v závodě nestartovali.\n\nPřed závodem měly rekordy následující hodnoty:\nV závodě pokořil svůj vlastní olympijský rekord Sven Kramer, který dobruslil do cíle v čase 6:09,76.\n\n"}
{"id": "1361682", "url": "https://cs.wikipedia.org/wiki?curid=1361682", "title": "Rychlobruslení na Zimních olympijských hrách 2018 – 10 000 metrů muži", "text": "Rychlobruslení na Zimních olympijských hrách 2018 – 10 000 metrů muži\n\nZávod na 10 000 metrů mužů na Zimních olympijských hrách 2018 se konal v hale Gangneung Oval v Kangnungu dne 15. února 2018.\n\nV olympijském rekordu vyhrál závod Kanaďan Ted-Jan Bloemen, který na ZOH v Pchjongčchangu vybojoval již stříbro na poloviční distanci. Další cenné kovy získali Nizozemec Jorrit Bergsma, obhájce titulu z předchozích ZOH, a Ital Nicola Tumolero. Češi v závodě nestartovali.\n\nPřed závodem měly rekordy následující hodnoty:\nV závodě pokořil olympijský rekord Ted-Jan Bloemen, který dobruslil do cíle v čase 12:39,77. Svůj předchozí rekordní čas z olympijských závodů překonal také druhý Jorrit Bergsma.\n\n"}
{"id": "1361686", "url": "https://cs.wikipedia.org/wiki?curid=1361686", "title": "Rychlobruslení na Zimních olympijských hrách 2018 – závod s hromadným startem muži", "text": "Rychlobruslení na Zimních olympijských hrách 2018 – závod s hromadným startem muži\n\nZávod s hromadným startem mužů na Zimních olympijských hrách 2018 se konal v hale Gangneung Oval v Kangnungu dne 24. února 2018. Nejprve proběhly dvě semifinálové jízdy, ze kterých nejlepší závodníci postoupili do finále, jež bylo posledním rychlobruslařským závodem na ZOH 2018. Jednalo se o olympijskou premiéru této disciplíny.\n\nZávod vyhrál Jihokorejec I Sung-hun, který v Pchjongčchangu vybojoval také stříbro ve stíhacím závodě družstev. Další cenné kovy získali Belgičan Bart Swings, pro kterého to byla první olympijská medaile v kariéře, a Nizozemec Koen Verweij. Češi v závodě nestartovali.\n\nZ každé ze dvou semifinálových jízd postoupilo osm nejlepších závodníků do finále.\n\n"}
{"id": "1361689", "url": "https://cs.wikipedia.org/wiki?curid=1361689", "title": "Rychlobruslení na Zimních olympijských hrách 2018 – stíhací závod družstev muži", "text": "Rychlobruslení na Zimních olympijských hrách 2018 – stíhací závod družstev muži\n\nStíhací závod družstev mužů na Zimních olympijských hrách 2018 se konal v hale Gangneung Oval v Kangnungu ve dnech 18. a 21. února 2018. První den bylo na programu čtvrtfinále, zatímco semifinálové a finálové jízdy se uskutečnily 21. února.\n\nZávod vyhrál norský tým, který ve finále zdolal jihokorejské družstvo, které tak obhájilo stříbro ze Soči 2014. Na třetím místě se umístili Nizozemci, obhájci titulu ze Soči. Čeští závodníci se jej nezúčastnili.\n\nPřed závodem měly rekordy následující hodnoty:\nV semifinálové jízdě překonal norský tým olympijský rekord, když do cíle dobruslil v čase 3:37,08. Norské družstvo pokořilo původní rekordní olympijský čas i ve finálové jízdě. V průběhu závodu byl několikrát překonán také rekord dráhy.\n\nPrvní čtyři týmy postoupily do dvou semifinálových jízd, ostatní týmy do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "1361690", "url": "https://cs.wikipedia.org/wiki?curid=1361690", "title": "Chram", "text": "Chram\n\nChram (nebo také Chramn, mezi 520 až 540 – prosinec 560, byl franský princ a akvitánský (místo)král, syn franského krále Chlothara I. a Chrunsiny, jeho možné druhé manželky, podle jiných zdrojů až páté.\n\nChram se narodil jako jediný syn franského krále Chlothara I. a Chunsiny, jejíž původ není znám. Měl dalších šest nevlastních bratrů. Po smrti franského vládce v Remeši Theobalda, který byl vnukem Theodericha, nevlastního bratra Chlothara, získal Chlothar celé jeho území. Druhý ze žijících synů Chlodvika a Chlotharův bratr Childebert I., který vládl z Paříže (centrum franského území Neustrie), ovládal území dnešní Normandie, oblast Île-de-France,Centre-Val de Loire (držení tohoto území je sporné) a část historického území království Burgundů, převážně v jižní části.\n\nChlothar pověřil svého syna Chrama částečnou vládou v jihozápadní částí říše (dnes v centrální Francii) s centrem ve městě Clermont,(významné sídlo biskupství), tedy v oblasti hrabství Auvergne. Svěřené území sahalo na západ až do Poitou.\n\nV téže době musel jeho otec Chlothar na válečné tažení proti Sasům, které roku 556 porazil. Mezitím se mladý Chram spolčil se svým strýcem Chidebertem, sídlícím v Paříži, který chtěl prostřednictvím svého ambiciózního synovce přinejmenším moc svého bratra oslabit. Ovšem vzhledem k tomu, že tento franský panovník neměl mužské potomky, mohl z této situace v budoucnu těžit i Chram, jako jeho možný nástupce, i když to vzhledem k salickému právu mohlo být oblížněji uhájitelné.\n\nChram se začal zmocňovat otcových sídel, jiná místa vyplenil. Takové činy nezůstaly bez odezvy, a tak král Chlotar k ztrestání zpupného syna vyslal jiné dva syny (nevlastní bratry Chrama), a to Chariberta a Guntrama. Ti rozložili svůj vojenský tábor na cestě mezi Limoges a Clermontem, přesněji na úpatí Černé hory, dnes zde stojící obec Sait-Georges-Nigremont (v departementu Creuse). Aby Chram odvrátil tuto vojenskou hrozbu, použil lsti. Jím podstrčený člověk se vydával za posla, který přišel sourozencům oznámit smrt jejich otce v boji se Sasy. Charibert i Guntram zanechali úkladů proti rebelujícímu bratrovi a vydali se zpět do Burgundska. Chram, po dohodě s králem Childebertem, se také se svoji armádou vydal k severozápadu, ale cestou dobýval města a plenil krajinu, která patřila do správy jeho otce (Mâcon, okolí města Remeš a Dijon, který se mu však nepodvolil).\n\nJistý konec jeho mocenských snah znamenala smrt jeho strýce a podporovatele Childeberta před vánocemi roku 558 a také to, že neustrijská šlechta provolala svým králem jeho otce Chlothara a nikoliv jeho samotného. Chram se tedy pokusil s otcem smířit, ale to netrvalo dlouho. Chram se spojil s bretaňským hrabětem Conomorem, který patřil k příznivcům zesnulého krále Childeberta a odmítl přijmout za krále Chlothara. Mezi zářím 559 a srpnem 560 pořádal spolu se zmíněným hrabětem ničivé výpravy na franské území. V prosinci 560 se vojska Conomora a Chlothara střetla v boji , když se král vydal na trestnou výpravu do Bretaně. Conomor v bitvě padl, zajatý Chram byl s manželkou i dětmi zavlečen do jakéhosi chudobného přístřešku, kde Chrama připoutali k lavici a zardousili. Jeho rodina takovému milosrdenství nedošla, neboť Frankové je uvnitř spoutali, chatrč zapálili a Chalda i s dětmi zde uhořela.\n\nPodle Řehoře z Tours nebyl Chram právě oblíbeným vládcem. Dokázal si svými činy znepřátelit místní šlechtu i církev, na pozice galo-románských úředníků dosazoval franské, uděloval jim privilegia. Sesazený hrabě z Clermontu jménem Firmin musel vyhledat azyl v kostele, kdy Chram nařídil tento církevní azyl porušit, ale i tak se Firmin zachránil. Clermontský biskup Cautinus, byť sám nepatřil ke vzorům ctnosti, žil s Chramem v neustálém nepřátelství, mimo jiné i proto, že neměl dobré vztahy z jistým Catem, ctižádostivým knězem a nenávistným odpůrcem Cautinuse, protože ten ho předstihl ve snaze o jmenování biskupem v Clermontu. Jiný neoblíbený poradce Chrama byl nějaký Leo z Poitiers, který chtěl naplnit královskou pokladnu církevním majetkem.\n\nChram si po nějakém čase zvolil za sídlo Poitiers. Příčinou mohlo být onemocnění, z něhož mu údajně během horeček \"slezly všechny vlasy\", jak se zmiňuje Řehoř z Tours, podle dalšího popisu ve městě řádila blíže neurčená smrtelná epidemie.\n\nO neoblíbenosti jeho vlády svědčí i fakt, že po jeho mocenském pádu byl jeho tchán Wiliachar i s manželkou upálen v bazilice svatého Martina v Tours, byť to odporovalo všeobecným pravidlům o církevním azylu.\n\nChram podle Řehoře z Tours užíval titul krále, ale fakticky byl podřízen svému otci Chlotharovi, taktéž královi, ovšem z vyšším postavením v panovnické hierarchii. Z pozdějšího středověkého pohledu by se rozsah jeho moci dal charakterizovat titulem vévody v rámci Akvitánie, občas je tak i chybně označován.\n\nPohnutá smrt tohoto rebelujícího a mocichtivého syna krále Chlothara i osud jeho blízkých inspiroval umělce v minulosti až do dnešních dnů, i když často v romantické představě (jeho děti sotva mohly dosáhnout dospělosti, Chram se ženil až po dosazení do úřadu. V době úmrtí mohly mít sotva pár let) a i vzhledem k tomu, že jeho krátká a v podstatě bezvýznamná vláda neměla na historii Franské říše žádný zásadní význam..\n\n\n\n"}
{"id": "1361692", "url": "https://cs.wikipedia.org/wiki?curid=1361692", "title": "Místodržitelství a delegace Řádu Božího hrobu", "text": "Místodržitelství a delegace Řádu Božího hrobu\n\nŘád Božího Hrobu je organizačně rozčleněn do národních místodržitelství, popř. tzv. magistrálních delegací (pro ty státy, kde ještě není dostatečný počet členů). V čele stojí místodržící nebo magistrální delegát, každá jednotka má svého velkopřevora, jímž je většinou některý z biskupů dané oblastí. Místodržitelství nebo magistrální delegace se dále mohou dělit na sekce (někde zvané \"provincie\"), a ty dále na místní delegace (někde zvané \"komendy\"; místní delegace ovšem mohou být i přímo závislé na místodržitelství nebo magistrální delegaci). V současné době se ve světě nachází následující místodržitelství a delegace.\n\n\n\n\n\n\n\n"}
{"id": "1361697", "url": "https://cs.wikipedia.org/wiki?curid=1361697", "title": "Černínská", "text": "Černínská\n\nČernínská ulice na Hradčanech v Praze spojuje Loretánské náměstí se schody vedoucímí do ulic Jelení a Keplerova. Dominantou ulice je Černínský palác, rozlohou porovnatelný s Veletržním palácem nebo Národním muzeem.\n\n"}
{"id": "1361698", "url": "https://cs.wikipedia.org/wiki?curid=1361698", "title": "Jelení (Praha)", "text": "Jelení (Praha)\n\nJelení ulice na Hradčanech v Praze spojuje Keplerovou ulici s ulicemi U Brusnice a U Prašného mostu. Název je odvozen od Jeleního příkopu, kde se do 18. století chovaly jeleni a který chráníl severní stranu Pražského hradu. Prochází ní tramvajová trať se zastávkami \"Brusnice\" a \"Pražský hrad\".\n\nJelení příkop je přírodní rokle s rozlohou 8 hektarů původně určena na obranu hradu, ale císař Rudolf II. (1552 - 1612) zde nechal vysadit vysokou zvěř. Za vlády císařovny Marie Terezie byl původní most přes rokli změněn na násep, který rokli rozdělil na Dolni a Horní, spojuje je tunel pro pěší vybudovaný v roce 2002. Pro potok Brusnice byl vybudován tunel a později potrubí, v současnosti je na povrchu jen asi 1 km z původní délky potoka 7 km.\n\n"}
{"id": "1361699", "url": "https://cs.wikipedia.org/wiki?curid=1361699", "title": "Kanovnická (Praha)", "text": "Kanovnická (Praha)\n\nKanovnická ulice na Hradčanech v Praze spojuje Hradčanské náměstí s ulicí Nový Svět. Nazvána je podle zde bydlících kanovníků, kteří pomáhali v chrámě svatého Víta a při správě pražské arcidiecéze.\n\nUlice vznikla ve 14. století a vedla ke hradbám, kde u jejího konce byla Špitálská či Šárecká brána. Používané názvy:\n\nV letech 1911 až 1938 tudy byla vedena jednokolejná tramvajová trať od Hradu na Pohořelec. Jednalo se tak o historicky nejužší ulici s tramvajovou dopravou v Praze; na jednom místě byla šířka jen 3,5 metru. 9. prosince 1913 večer se zde srazily tři tramvajové vozy; při vážné nehodě bylo 9 lidí těžce a asi 6 lehce zraněno. Trať byla zrušena roku 1938 během reorganizace, při níž byla zprovozněna vhodněji trasovaná dvoukolejná trať v Jelení ulici.\n\n"}
{"id": "1361700", "url": "https://cs.wikipedia.org/wiki?curid=1361700", "title": "Doon Mohučský", "text": "Doon Mohučský\n\nDoon Mohučský (po roce 1250, \"Doon de Mayence\") je francouzský středověký hrdinský epos, jeden z tzv. \"chansons de geste\". Píseň patří do \"Cyklu Doona Mohučského\", který je podle hrdiny písně pojmenován. Jednotícím prvkem skladeb tohoto cyklu je odboj vazalů z rodu Doona Mohučského proti svým lenním pánům (proto je cyklus také někdy nazýván \"Cyklem odbojníků\"). Ve skladbách se rovněž projevuje historická realita: feudální rozdrobenost a slabé postavení panovníka. Vzpurní rytíří jsou propojeni s Doonem fiktivními genealogickými vazbami a většinou vystupují proti Karlovi Velikému. To naznačuje, že Karel Veliký je zde jen pseudonymem pro své slabší nástupce. \n\nPíseň se skládá ze dvou částí. První část, která vypráví o Doonově mládí, je někdy považována za samostatný epos se jménem \"Enfances de Doon de Mayence\" (\"Mládí Doona Mohučského\") a její vznik je kladen na počátek 14. století. Druhá část, líčící činy Doona jako dospělého muže, vznikla někdy po roce 1250. Přímým pokračováním písně je epos \"Gaufrey\" ze 13. století líčící osudy nejstaršího Doonova syna. Tyto tři písně jsou nejmladšími písněmi z celého cyklu a zdá se, že jejich vznik byl vyvolán potřebou vylíčit život společného předka hrdinů cyklu.\n\nK velkému úspěchu písně přispěla její verze v próze \"La Fleur des batailles Doolin de Mayence\", kterou vydal roku 1501 v Paříži Antoine Vérard.\n\nPrvní část písně (\"Mládí Doona Mohučského\") začíná Doonovým narozením ve stejný den jako jeho dva bratři. Doonovými rodiči jsou Guy Mohučský a jeho manželka Margarita. Když se jeho otec dopustí během lovu náhodného zabití poustevníka, rozhodne se zůstat v lese a zaujmout jeho místo. Jeho nepřítomnosti využije senešal Erchenbaut, který se chce zmocnit jeho majetku. Odešle jeho tři syny pryč a Margaritu, která mu odporuje, uvězní. Mezitím se Doon vrátí a po dlouhou dobu hledá v lesích svého otce. Podaří se mu jej nalézt a pak se setká se svým strýcem Hugem de Chateaufort, který z něj vychová rytíře. Doon prožívá celou řadu dobrodružství - například bojuje s obrem a v lese najde dívku Nicolettu, do které se zamiluje. Nakonec se mu podaří Erchenbauta a jeho přisluhovače porazit a osvobodit matku. Obyvatelé Mohuče jej uznají za svého pána.\nV druhé částí písně přijíždí již dospělý Doon k císařskému dvoru. Karel Veliký jej nepřijme přátelsky, považuje je za povýšence. Doon žádá od císaře jako léno Vauclerc, město za Rýnem, které je obsazeno Saracénem Obigantem. Císař nevěří, že by byl Doon schopen město dobýt a vyzve jej, aby spolu změřili síly. V souboji bere Doon na Karla ohledy, protože by jinak zvítězil. Oba ale utrží několik zranění, ze kterých se musí nejprve zotavit. Teprve na jaře se vydají za Rýn a Vauclerc oblehnou. Obigantova dcera Flandrina se do Doona zamiluje a v noci je arcibiskup Turpin tajně oddá (později měli spolu dvanáct synů). Po dobytí města se musí Frankové ještě střetnout s dánským králem Dannemontem, který chce rovněž Flandrinu za ženu. K vítězství jim pomůže Garin z Monglane a dobrosrdečný obr Robastre, který se narodil z milostného poměru pozemské ženy s duchem. Robastr se stane věrným společníkem Doona a potom i jeho nejstaršího syna Gaufreyho.\n\n"}
{"id": "1361705", "url": "https://cs.wikipedia.org/wiki?curid=1361705", "title": "Jan Boeckhorst", "text": "Jan Boeckhorst\n\nJan Boeckhorst nebo Johann Bockhorst (kolem 1604 - 21. dubna 1668) byl vlámský barokní malíř a návrhář narozený v Německu. Boeckorst byl všestranným umělcem, maloval obrazy s historickými náměty, žánrové scény a portréty ve stylu ovlivněném třemi předními barokními antverpskými malíři: Peter Paul Rubens, Anthony van Dyck a Jacob Jordaens.\nJan Boeckhorst se narodil v Münsteru ve Vestfálsku. V minulosti se udávalo, že se možná narodil v německém Reesu, jako druhý nejstarší z dvanácti dětí. Jeho rodina patřila k münsterské honoraci, otec Heinrich byl jistou dobu starostou města. Jan Boeckhorst se v 17 letech stal knězem jezuitského řádu. Studovat umění začal ve věku 22 let. V roce 1620 se Boeckhorst přestěhoval do Antverp, aby studoval s Petrem Paulem Rubensem. Neexistuje žádný důkaz, že se Boeckhorst skutečně učil u Rubense, pouze prohlášení Rubensova synovce Philipa. Nicméně je zdokumentován blízký vztah mezi umělci během 30. let. Boeckhorst pravděpodobně také krátce spolupracoval s Jordaensem během Rubensova pobytu v Londýně koncem dvacátých let 17. století. V Antverpách byl Boeckhorst pro svou vysokou postavu znám jako \"Lange Jan\" (Dlouhý Jan).\n\nV letech 1626 až 1635 dostal Boeckhorst nabídku od zbožného obchodníka Lodewijka De Roomer na zhotovení 26 obrazů v kapli kláštera Falcon v centru města Antverpy nebo v kapli sv. Josefa v klášteře sv. Augustina. Tato díla, na nichž spolupracoval s Janem Wildensem, jsou nyní ztracena. Mezi lety 1627 a 1632 pravděpodobně úzce spolupracoval s Anthonym van Dyckem. V tomto období byl opět zpět v Antverpách po dlouhém pobytu v zahraničí. Tito dva umělci spolupracovali na jednotlivých obrazech zatímco Boeckhorst vytvářel také kopie obrazů van Dycka.\n\nV letech 1633–1634 se Jan Boeckhorst stal členem Cechu svatého Lukáše (Guild of Saint Luke). V polovině třicátých let byl pravidelným spolupracovníkem Petera Paula Rubense. V roce 1635 byl Rubens pověřen prací na dekoracích pro \"Pompa Introitus\" (Slavnostní příjezd) nového generálního guvernéra, habsburského Ferdinanda Španělského (1610 – 1641). Pro slavnostní vjezd Broeckhorst přispěl architektonickými prvky \"Arch of Isabella (Oblouk Isabelly)\", postavami \"Securitas\" a \"Salus publica\" ve spolupráci s Gerardem Seghersem a Janem Borchgraefem. V roce 1635 Boeckhorst odcestoval do Itálie. V letech 1636-1638 se vrátil do Antverp a pracoval v Rubensově dílně na velké zakázce mytologických dekorací loveckého pavilonu \"Torre de la Parada\" španělského krále Filipa IV. nedaleko Madridu. Pro tento projekt Jan Boeckhorst maloval dekorace podle olejových Rubensových skic. \n\nV roce 1639 odcestoval Boeckhorst znovu do Itálie, do Říma. Tam se pravděpodobně připojil k okruhu holandských a vlámských umělců známých jako \"Bentvueghels\". Členové spolku dostávali přezdívky. Boeckhorstova přezdívka byla možná Doktor Faustus. Datum jeho návratu do Antverp není jisté a odhady se liší, někdy mezi lety 1639 až 1649. Je známo, že po smrti Rubensově v roce 1640 dokončil Boeckhorst několik jeho nedokončených prací. Po návratu do Antverp získal několik zakázek od náboženských institucí ve Flandrech, včetně kostela \"Saint James Church (Svatý Jakub)\" v Bruggách a kostela \"Saint Michael's Church (Svatý Michal)\" a \"Saint James Church (Svatý Jakub)\" v Gentu. Jan Boeckhorst zemřel 21. dubna 1668 v Antverpách, kde byl pohřben v kostele Sv. Jakuba. Jeho velká sbírka byla po jeho smrti rozprodána. Prodej trval šest dní a vynesl 6026 guldenů. Jeho sbírka obsahovala kompletní soubor raných Rubensových kreseb.\nBoeckhorst byl všestranný malíř, maloval obrazy s historickými, náboženskými a mytologickými tématy. Pracoval jako designér tapisérií. Je známo, že navrhl osm tapiserií s tématy z mýtů o Apollónovi. Museum Mont-de-Piété v Bergues vlastní 8 předběžných kreseb pro tuto řadu tapisérií. Pracoval také pro některá antverpská vydavatelsví. Počátkem roku 1650 vytvořil návrhy pro \"Roman Breviary\" (Latin: Breviarium Romanum), knihu liturgických textů, a devět návrhů dekorativních okrajů pro \"Missale Romanum\". Rytiny provedl Cornelius Galle II. a publikované v \"Plantin Press\" (jedno z center knihtisku v Antverpách 16. století). Mezi roky 1646 a 1660 existují pouze tři podepsané a datované obrazy a pět obrazů pocházejících z let 1659 -1666. První podepsaná malba, \"Madonna and Child with Saint John (Madona a dítě se svatým Janem)\" pochází z roku 1646, asi 20 let po jeho příjezdu do Antverp. Kvůli pouze několika málo podepsaným obrazům je obtížné s jistotou přiřadit díla tomuto malíři. Autorství některých je historiky dodnes zpochybňováno.\n\nStejně jako jiní malíři v Antverpách také Boeckhorst často spolupracoval na kompozicích s jinými umělci. Krajinář Jan Wildens, Jan Brueghel mladší, malíř zátiší Frans Snyders. Příkladem je obraz \"Rolníci jdoucí na trh\", na kterém spolupracoval s Fransem Snydersem. Tato žánrová scéna, která také působí jako alegorie čtyř prvků, je monumentální, obraz má jvýšku 217,5 cm a šířku 272,5 cm a vykazuje vliv Jacoba Jordaense. Boeckhorst možná spolupracoval i na girlandách. Girlandy - ozdobné věnce či šňůry, obvykle používané při slavnostních příležitostech. Girlandy bývaly zavěšeny kolem krku osob nebo jako ozdoba předmětů, vánočních stromků. Původně byly girlandy vyrobeny z květů nebo listů. Girland obrazy jsou zvláštní typ zátiší vyvinutý v Antverpách Janem Brueghelem starším ve spolupráci s italským kardinálem Federico Borromeo na začátku 17. století. Žánr byl původně spojen s vizuálními obrazy hnutí protireformace a typicky zahrnoval spolupráci mezi malířem obrazu a malířem zátiší. Žádná spolupráce s Boeckhorstem na girlandových malbách nebyla s jistotou zjištěna. Existuje domněnka, že upravil některá díla Rubense, například Rubensovu \"tronii\" (tronie - holandský výraz pro \"obličej\" ze 16.-17. století je styl, který zobrazuje přehnaný výraz obličeje nebo oblečení), kterou Rubens namaloval kolem roku 1613: \"Král David hrající na harfu\". Druhá Rubensova \"tronie\" z roku 1616/17 \"Profil vousatého muže s bronzovou figurkou\" byla Boeckhorstem upravena kolem roku 1640/41 do formátu busty. Možná také rozšířil Rubensovo \"Rise of the Blessed\". Na žádost Jana Wildense vytvořil přívěšek s motivem \"Pád zatracených\". Zdá se, že po roce 1630 tato spolupráce skončila.\n\nBoeckhorstovy portréty jsou ovlivněny malíři Anthony van Dyckem a Cornelisem de Vos, dvěma velkými portrétisty první poloviny 17. století. Příležitostně maloval i skupinové portréty. Některé z jeho velkých skupinových portrétů, například \"Portrait of a Family (Portrét rodiny)\" jsou ve stylu Cornelise de Vos, ale mají více živosti a spontánnosti. Jeho skupinové portréty kladou důraz na ctnost silných rodinných vazeb, tzv. \"Concordia familiae\" - rodinnou harmonii. Své modely Boeckhorst zobrazoval neformálním, spontánním a živým způsobem, často s drapériemi v pozadí. \n\nMezi lety 1650 a 1660 maloval oltářní obrazy pro kostely po celém Vlámsku a také navrhoval tapisérie.\n"}
{"id": "1361710", "url": "https://cs.wikipedia.org/wiki?curid=1361710", "title": "Světlušky (skauting)", "text": "Světlušky (skauting)\n\nSvětlušky jsou věková kategorie českých skautek ve věku 7-11 let. Název světlušky odkazuje na snahu přinášet radost a světlo svému okolí, pomáhat nalézt cestu. Světlušky vodních skautů se nazývají žabičky.\n\nJako symbolický rámec se donedávna využíval motiv Broučků Jana Karafiáta, nyní se nově začíná pracovat s příběhem Kouzelná Lucerna od Radka Kučery.\n\nOddíl světlušek se nazývá roj, družiny jsou šestky.\n\nPro světlušky a vlčata vydává Junák časopis Světýlko. Základní dovednosti rozvíjí světlušky pomocí plnění tzv. cestiček (stezek). Spolu s vlčaty soutěží v různorodých skautských disciplínách na Závodě vlčat a světlušek.\n\nV Anglii byly světlušky založeny několik let po založení skautské organizace pod názvem \"rosebuds\" (růžová poupátka). Toto pojmenování se nicméně neujalo a později byly světlušky přejmenovány na \"brownies\" (skřítci). Ve vedení anglických světlušek se angažovala sestra zakladatele skautingu Roberta Baden-Powella Agnes Baden-Powellová, později i jeho žena Olave. S rozšiřováním skautského hnutí do dalších zemí se rozšířily postupně i světlušky.\n\nZákon svělušek\n\n1. Světluška vždycky mluví pravdu\n\n2. Světluška je poslušná\n\n3. Světluška pomáhá jiným\n\n4. Světluška je statečná a veselá\n\n5. Světluška je čistotná\n\nHeslo světlušek\n\nPamatuj!\n\nPříkaz světlušek\n\nBuď lepší dnes než včera!\n\nSlib světlušek\n\nSlibuji, že se budu snažit hledat Pravdu a Lásku,\n\nbýt prospěšná své vlasti a zachovávat zákon světlušek.\n\n\"(\"dobrovolný dodatek - \"K tomu mi dopomáhej Bůh)\"\n\nKroj světlušek v ČR se od základní podoby skautského kroje liší v několika detailech. Ke kroji nosí světlušky žlutý šátek a žlutou šňůrku. Slibový odznak je ve tvaru jetelového trojlístku. Odborky (světýlka) mají podobu trojúhelníkových nášivek na rukávu.\n"}
{"id": "1361712", "url": "https://cs.wikipedia.org/wiki?curid=1361712", "title": "Budovy Generálního štábu a Ministerstva obrany", "text": "Budovy Generálního štábu a Ministerstva obrany\n\nBudovy Generálního štábu a Ministerstva obrany (srbsky Зграде Генералштаба и Министарства одбране/Zgrade Generalštaba i Ministarstva odbrane) se nacházejí v srbské metropoli Bělehradu na křižovatce ulic \"Nemanjina\" a \"Kneza Miloša\", nedaleko od Sávského náměstí a hlavního nádraží. \n\nJedná se o dvě budovy podobného vzhledu, které představovaly v době vzniku symbolickou bránu do města. Projektovány byly jako jeden celek. Budova A (severozápadní) sloužila pro potřeby Generálního štábu Jugoslávské lidové armády a budova B byla sídlem Ministerstva vnitra SFRJ (Svazového sekretariátu lidové obrany).\n\nBudova je známá charakteristickým stupňováním směrem do Nemanjiny ulice, stejně tak i rudým obkladem v průčelí (kámen byl dovezen z dolu u Kosjeriće na západě Srbska) a mramorem v méně exponovaných částech obou objektů.\n\nBudovy vznikly na pozemku, kde se nacházela již dříve budova patřící jugoslávské armádě. Protože však byla během bojů o Bělehrad v roce 1944 těžce poškozena, byla stržena a prostor se uvolni. Stavby vznikly na základě návrhu architekta Nikoly Dobroviće. Vítězný návrh byl vybrán v dubnu 1954 a hned poté byly zahájeny stavební práce, které probíhaly až do roku 1963. První byl budován severní objekt pro Generální štáb. Výstavba se neustále zpožďovala, navíc došlo k názorovým střetům architekta Dobroviće a jugoslávského státu, který budovy financoval. Výsledná podoba objektů byla oproti původnímu návrhu změněna; do jihozápadního cípu jednoho z objektů byla přidána osmnáctipatrová věž. \nProtože obě stavby patřily ve své době za unikátní ukázku modernistické architektury v Jugoslávii, byly zapsány v roce 2005 do seznamu kulturních památek. \n\nPo roce 1999 byly známé především jako cíle bombardování NATO. Oba objekty byly na začátku bombardování evakuovány, neboť jugoslávská armáda předpokládala, že by mohly být zasaženy. Nicméně trvalo celý měsíc, než je NATO zvolilo za cíle útoku. Budovy byla zasažena třemi bombami; 29. dubna 1999 (dvakrát) a 7. května 1999 (jednou). Objekty byly při leteckém úderu poničeny do takové míry, že jejich značnou část nebylo možné znovu využívat. Zůstaly až do druhého desetiletí 21. století opuštěné, včetně poškození způsobeného bombami. Případné stržení objektů či jejich rekonstrukce je v Bělehradě předmětem dlouhé diskuze.\n\nBudovy se staly symbolem bombardování města a pravidelně se zde konaly vzpomínkové akce připomínající letecké údery. \n"}
{"id": "1361713", "url": "https://cs.wikipedia.org/wiki?curid=1361713", "title": "Základní mapa České republiky 1 : 10 000", "text": "Základní mapa České republiky 1 : 10 000\n\nZákladní mapa ČR 1 : 10 000 je státní mapové dílo, zobrazující území ČR souvislým kladem 4 533 mapových listů. Jednotlivé listy mají rozměr 62 x 46 cm, mapové pole má tvar lichoběžníku s délkami základen od 47,03 do 49,22 cm, výškou 38 cm a zobrazuje průměrně plochu 18 km. Rozměry a označení mapových listů jsou odvozeny od Základní mapy České republiky 1 : 50 000, rozdělené na pět sloupců a pět vrstev. Jedná se o nejpodrobnější mapové dílo středního měřítka. Při generalizaci nedochází k rozsáhlejšímu spojování jednotlivých staveb a ke zjednodušování tvarů. Polohopis díla je vyhotoven v souřadnicovém systému S-JTSK, výškopis ve výškovém systému Balt po vyrovnání. \n\nPo invazi roku 1968 vznikla potřeba nového mapového díla pro civilní účely, které by bylo ochuzeno o utajované skutečnosti. Utajovaly se především vojenské značky a zařízení, geografické a rovinné souřadnice. Mapy z tohoto díla odvozené byly polohově deformovány. Proto bylo vytvořeno nové mapové dílo Základní mapa středního měřítka civilní zeměměřickou službou. Roku 1988 došlo k dokončení prvního vydání, a až do roku 2000 byly jednotlivé mapové listy obnovovány. Od roku 2001 se mapové listy vyhotovují digitálně z databází ZABAGED® a Geonames. Nová podoba Základní mapy ČR 1 : 10 000 byla dokončena pro území celé České republiky roku 2006. Aktualizaci a tvorbu zajišťuje Zeměměřický úřad.\n\nPolohopis: sídla, jednotlivé objekty, komunikace, vodstvo, hranice správních jednotek, hranice katastrálních území, hranice chráněných území, body polohového a výškového pole, porost a povrch půdy.\n\nVýškopis: vrstevnice v intervalu 1, 2 a 5 m, šrafy.\n\nPopis: druhové označení objektů, standardizované geografické názvosloví, kóty vrstevnic, výškové kóty, rámové a mimorámové údaje.\n\nRovinná pravoúhlá souřadnicová síť S-JTSK a zeměpisná síť ETRS89 od roku 1992.\n"}
{"id": "1361717", "url": "https://cs.wikipedia.org/wiki?curid=1361717", "title": "Seznam dílů seriálu Mandrake", "text": "Seznam dílů seriálu Mandrake\n\nToto je seznam dílů seriálu \"Mandrake\". Brazilský dramatický televizní seriál \"Mandrake\" měl premiéru na HBO.\n\n<onlyinclude></onlyinclude>\n\n"}
{"id": "1361721", "url": "https://cs.wikipedia.org/wiki?curid=1361721", "title": "Vlčata", "text": "Vlčata\n\nVlčata jsou skautskou věkovou kategorií pro chlapce ve věku 7–11 let. Vlčata založil již v roce 1916 zakladatel světového skautingu Robert Baden-Powell pro chlapce, kteří byli příliš malí, než aby byl pro ně vhodný klasický skautský program. Symbolický rámec je odvozován od Knihy džunglí spisovatele Rudyarda Kiplinga, kde se malý Mauglí učil žít jako člen vlčí smečky a poznávat zákony džungle.\n\nDružina vlčat se nazývá šestka. V jejím čele je rádce neboli šestník, zástupcem je podšestník. Oddíl se nazývá smečka, jejímž vůdcem je Akéla. Pozdrav vlčat jsou 2 vztyčené prsty do V, což značí nastražené vlčí uši, palec kryje prsteníček a malíček, neboť silnější chrání slabší.\n\nPro světlušky a vlčata vydává Junák časopis Světýlko. Základní dovednosti rozvíjí vlčata pomocí plnění tzv. stezek. Spolu se světluškami soutěží v různorodých skautských disciplínách na Závodě vlčat a světlušek.\n\nSlibuji, že se vynasnažím být poslušným vlčetem své smečky, se kterou budu hledat nejvyšší Pravdu a Lásku, že každý den vykonám dobrý skutek.\n\nVlče se nikdy nepoddá samo sobě, vlče se vždy poddá starému vlku.\n\nNaší snahou nejlepší buď čin!\n\nVykonej denně alespoň jeden dobrý skutek.\nKroj vlčat v ČR se od základní podoby skautského kroje liší v několika detailech. Ke kroji nosí vlčata žlutý šátek a žlutou šňůrku. Slibový odznak je ve tvaru vlčí hlavy. Odborky (vlčci) mají podobu trojúhelníkových nášivek na rukávu.\n"}
{"id": "1361722", "url": "https://cs.wikipedia.org/wiki?curid=1361722", "title": "Šestiočka vidlozubá", "text": "Šestiočka vidlozubá\n\nŠestiočka vidlozubá (\"Dysdera cechica,\" dříve řazena do druhu \"Dysdera lantosquensis\") je pavouk z čeledi šestiočkovitých. Žije v prosvětlených lesích ve středních a východních Čechách a na Moravě. Není to příliš hojný pavouk. Má cihlově hnědé a černé zbarvení. Dosahuje délky 6 až 12 mm. Živí se stínkami a svinkami, které zabíjí svými velkými, výrazně zahnutými chelicerami. Samečci tohoto druhu se za život páří s více samičkami. V České republice mu přežití komplikuje především úbytek biotopu.\n"}
{"id": "1361724", "url": "https://cs.wikipedia.org/wiki?curid=1361724", "title": "Památník revoluci (Kozara)", "text": "Památník revoluci (Kozara)\n\nPamátník revoluci (srbochorvatsky Spomenik revoluciji/Споменик револуцији) je jeden z brutalistických památníků, které vznikly na území bývalé Jugoslávie v 2. polovině 20. století. Nachází se na vrcholu Mrakovica v pohoří Kozara na severu Bosny a Hercegoviny. Objekt navrhl architekt Dušan Džamonja a dokončen byl v roce 1972. \n\nPamátník připomíná Bitvu o Kozaru, jednu z klíčových bitev jugoslávských partyzánů a jeden z hlavních motivů pozdější glorifikace partyzánského hnutí v socialistické Jugoslávii.\n\nSoutěž na podobu památníku byla vypsána v roce 1969. Realizovaný návrh vyhrál první cenu. Stavební práce byly zahájeny nedlouho po soutěži.\n\nVýstavba probíhala na plošině na samém vrcholu Mrakovice, který ze všech stran obklopuje hustý les. \n\nDžamonja památník koncipoval do dvou částí – na vstup k památníku a centrální prostor objektu. Od sebe jsou vzdáleny 200 m a odděluje je hustý les a výškový rozdíl. Obě byly spojeny širokým schodištěm. Při vstupu měla být pro návštěvníka nápadná rostoucí silueta přibližujícího se památníku. \n\nSamotný ikonický památník tvoří dvacet svislých betonových prvků, které jsou umístěny do válcovitého tvaru. Nejvyšší z nich je vysoký 34 m. Každý z prvků se odlišuje průřezy různých tvarů. Vystupující části představují život, zaduté prvky potom reprezentují smrt. Na vystouplých částech památníku je pro zdůraznění umístěna nereznoucí ocel. Svisle umístěné prvky v okolí poté mají symbolizovat útlak a agresi nepřítele. \n\nAreál obepíná zeď, která obsahuje jména 9864 padlých partyzánských bojovníků.\n\nPamátník byl financován veřejnou sbírkou, do které se dle jugoslávských médií zapojilo na 500 000 lidí a přes 1000 různých organizací. Jako veřejný a známý symbol se spolu s památníkem v Kragujevaci objevil na bankovce v hodnotě 2 000 000 dinárů, která byla dána do oběhu v roce 1989.\n\nPamátník se stal po svém dokončení místem různých vzpomínkových akcí a také turistickou destinací. Od roku 1972 do roku 1982 ho navštívilo na devět milionů lidí. Na přelomu 80. a 90. let se stal památník místem, kde byla slavnostně založena a mediálně propagována politická strana jugoslávského premiéra Ante Markoviće s názvem Svaz reformních sil.\n\nPo válce v Bosně a Hercegovině připadl památník spolu s pohořím Kozara Republice srbské a význam památníku byl ve světle událostí války pozměněn, soustředí se více na osudy srbského obyvatelstva během různých konfliktů v minulosti. Původní výstavu nahradila nová s názvem \"Tři genocidy proti Srbům\".\n"}
{"id": "1361727", "url": "https://cs.wikipedia.org/wiki?curid=1361727", "title": "Stříbrné vodopády", "text": "Stříbrné vodopády\n\nStříbrné vodopády jsou soustava pěti vodopádů na severozápadním okraji Národního parku Podyjí na hranici katastrů obce Onšov a městyse Vranov nad Dyjí.\n\nVodopády napájí Stříbrný potok pramenící na návsi Onšova. Pod místní čističkou odpadních vod při západním okraji obce potok zprvu mírně a posléze prudce klesá úzkou, zalesněnou strží do hlubokého údolí pod Vranovskou přehradou, kde ukončuje svůj více než kilometrový tok vyústěním do řeky Dyje. Hlavní rameno potoka přibírá po několika stech metrech bezejmenný levostranný přítok. Odtud se jeho koryto rozšiřuje a objevují se nejprve menší metrové stupně a dále po několika desítkách metrů níže pět kaskádovitých převážně volně padajících (pravých) vodopádů o výšce od 3 do 8 metrů.\n\n\nGeologický původ vodopádů je převážně tektonický. Hořejší části koryta potoka dominuje rulové podloží, dolní části fylit a svor s vysokým obsahem slídy. Přítomnost stříbřitě světélkující slídy dala název vodopádům a potoku, jenž vranovští Němci v minulosti místním nářečím nazývali „\"Silberbrindl\"“, tedy něco jako Stříbrná bystřina či potůček. Patrně stejný původ má staré německé označení bývalé těžební štoly Silberloch, nacházející se poblíž vyústění potoka (v doslovném překladu „Stříbrná díra“).\n\nVzhledem k suššímu klimatu Podyjí, způsobenému srážkovým stínem Vysočiny, je nejvhodnější doba k návštěvě vodopádů v období jarního tání. V letních měsících po větších deštích, kdy se do potoka soustředí voda spláchnutá z onšovských polí. Při pohledu z Vranova nad Dyjí se to projevuje charakteristickou mlhovinou, která se nad lesním porostem rokliny v té době objevuje. V zimním období vytváří potok půvabné ledopády.\n\nNejpohodlnější \"přístup k vodopádům\" umožňuje od roku 2017 žlutě značená turistická Dorého naučná stezka budovaná vranovským spolkem Clary z. s. Stezka vede od rozcestí nad Kaplí Nejsvětější Trojice u silničních serpentin nad Vranovem nad Dyjí. Odbočuje od místní modře značené Claryho naučné stezky a využívá bývalou mlynářskou lesní cestu, vedoucí do údolí Dyje pod přehradní hráz. Několik desítek metrů před vyústěním Stříbrného potoka do Dyje odbočuje z cesty doprava pěšina, sledující potok s vodopády po hraně rokliny. Dolní vodopád lze pozorovat z vyhlídkového odpočívadla s posezením. Další přístup k vodopádům je seshora od obce Onšov po jiném úseku Claryho naučné stezky s odbočením na rozcestí na kraji lesa po žluté značce.\n\n"}
{"id": "1361730", "url": "https://cs.wikipedia.org/wiki?curid=1361730", "title": "Sekvanové", "text": "Sekvanové\n\nSekvanové byli keltský kmen žijící na galském území v horním povodí řeky Arar (Saôna), řeky Doubs a pohoří Jura. V současnosti tomuto území odpovídá Franche-Comté a část Burgundska.\n\nSekvanové je exonymum, které začali používat Římané, nejspíše založené na podobném endynonu. Endonym, ale v tomto případě není jistý. Sekvanové je podobné slovu \"Sekvana\", tak Caesar jmenoval řeku Seinu, přestože země Sekvanů nebyla v povodí řeky Seiny. Snad proto Strabón byl zodpovědný za toto etymologické pochybení, pravděpodobně bohyni \"Sekvanu\" zaměnil za \"Souconnu\", bohyni keltského náboženství. Francouzské jméno Saôna, pochází právě od jména bohyně \"Souconny\" a řeka Saôna tvořila západní hranici Sekvanů. V době galských válek Římané řeku Saônu nazývali Arar. \n\nÚzemí Sekvanů může být definováno z informací starověkých spisů. Pohoří Jura oddělovalo území Sekvanů od území Helvéců na východě. Pohoří Jura patřilo Sekvanům, stejně tak i úzký průchod mezi řekou Rhônou a Ženevským jezerem byl Sekvanů. Území nezahrnovalo soutok Araru s Rhonou, protože toto území patřilo Aedům a bylo vypleněno Helvéci. Na západ se území Sekvanů rozkládalo od pohoří Jura až k jižní hranici Mâconu, který již patřil k území Aeduů. Strabón napsal, že řeka Arar oddělovala Sekvany od Aeduů, což znamenalo, že Sekvanové obývali levý nebo východní břeh řeky Arar.[9] Území Sekvanů se na severovýchodě dotýkalo řeky Rýn.\n\nPřed příchodem Julia Caesara do Galie Sekvanové vytvořili spolu s galským kmenem Arvernů koalici proti svým soupeřům Aeduům. Společně požádali o pomoc ještě germánský kmen Svébu, aby překročil řeku Rýn a pomohl jim v boji proti Aeduům. V roce 63 př. n. l. Svébové vedení jejich vůdcem Ariovistem překročili Rýn a spojili se s koalicí Sekvanů a Arvernů. Poté pod vedením Ariovista porazili v bitvě u Magerobriga Aedue. Situace po bitvě se pro Sekvány zhoršila, protože Ariovistus jim zabral třetinu jejich území a vyhrožoval, že jim zabere i další třetinu a Sekvany vezme do otroctví.\n\nSekvanové poté apelovali na Julia Caesara, aby jim pomohl. Ten Ariovista v roce 58 př. n. l. porazil v bitvě u Vogéz a germánské kmeny zahnal zpět na druhý břeh řeky Rýn, ale současně donutil Sekvany, aby odevzdali vše, co získali rabováním na území kmene Aeduů. S tím se Sekvanové nesmířili a roce 52 př. n. l. se připojili k Vercingetorikovi v bitvě u Alesie. Za vlády Augusta bylo území známé jako \"Sequania\" a bylo součástí Belgiky. Po smrti Vitellia se obyvatelé Sekvanie odmítli připojit k batávskému povstání proti Římu podněcovanému Gaiem Juliem Civilem a Juliem Sabinem, kterého porazili, když napadl jejich území. Vítězný oblouk ve Vesontiu, možná připomíná toto vítězství.\n\nDiocletianus připojil Helvéce a část Germanie Superior k Sekvanii a území nazval \"Provincia Maxima Sequanorum\". Vesontio obdrželo titul \"Metropolis civitas Vesontiensium\". Jižní oblast tohoto území byla známá jako Sapaudie, ze které se později vyvinulo Savojsko. V roce 355 bylo Vesontio zničeno barbary. Za vlády Juliana se zotavilo a stalo se významným opevněným městem, které dokázalo odolat i útokům Vandalů. V dalších letech stále slábnoucí Západořímská říše již neubránila své državy v Galii a Sekvanové se stali součástí nového království Burgundů.\n\n\n"}
{"id": "1361734", "url": "https://cs.wikipedia.org/wiki?curid=1361734", "title": "Trpísty (zámek)", "text": "Trpísty (zámek)\n\nTrpísty jsou zámek ve stejnojmenné obci v okrese Tachov. Vrcholně barokní zámek byl postaven v roce 1729 Prospertem ze Sinzendorfu na místě starší tvrze podle plánů architekta Jakuba Augustona. Zámecký areál považovaný za mimořádně hodnotnou ukázku venkovského panského sídla je chráněn jako kulturní památka ČR.\n\nNejstarší panské sídlo v Trpístech stálo na neznámém místě nejspíše již ve třináctém století, kdy zde sídlil Rapota z Trpíst se syny Chvalíkem a Hoškem. Další majitelé jsou známi až ze druhé poloviny čtrnáctého století. Podle Augusta Sedláčka a Jiřího Úlovce v té době ve vesnici stála tvrz, ale nedochovaly se žádné písemné prameny, které by její existenci potvrdily.\n\nVe druhé polovině čtrnáctého století se o vesnici dělili Ludvík, Chval a Jetřich z Gutštejna. Jetřichovi se roku 1406 podařilo získat hrad Všeruby, a Trpísty poté přenechal svému bratrovi Půtovi z Gutštejna. Vesnici rozdělenou mezi několik majitelů se pánům z Gutštejna podařilo spojit až roku 1440 a jejich rodu patřila do roku 1510, kdy ji Kryštof z Gutštejna musel odevzdat králi Vladislavovi Jagellonskému (podle Miloslava Bělohlávka Kryštof vesnici královi prodal). Novým majitelem se roku 1513 stal přísedící zemského soudu Linhart Markvart z Hrádku, který v roce 1520 rozšířil statek o Mydlovary a Sviňomazský hrádek. Jeho syn Jiří Markvart z Hrádku si nechal Trpísty vložit do obnovených desk zemských. Když zemřeli Jiřího potomci, trpístské panství držel Diviš Markvart z jiné rodové linie. Od něj statek roku 1612 koupil Jan Šebestián ze Švamberka, který jej připojil k třebelskému panství, u kterého zůstal s výjimkou roku 1638 až do roku 1945.\n\nV roce 1659 vymřela třebelská větev pánů ze Švamberka. Majetek zdědila vdova Marie Magdaléna, rozená z Heissensteinu, od které jej koupil její příbuzný Jan Kryštof Ferdinand z Heissensteinu. Ten panství roku 1677 prodal Marii Maxmiliáně ze Sinzendorfu, jejímž potomkům patřilo až do roku 1793. Prvním z nich byl Mariin syn Jan Vikart Michal Václav ze Sinzendorfu a po něm následoval Prospert ze Sinzendorfu.\n\nPůvodním centrem panství býval až do třicetileté války hrad Třebel. V roce 1647 byl dobyt švédským vojskem během bitvy u Třebele, a později na příkaz císaře Ferdinanda III. pobořen. Panské sídlo proto bylo přesunuto do Trpíst. Prospert ze Sinzendorfu nechal v roce 1729 strhnout starou renesanční tvrz, a na jejím místě podle projektu architekta Jakuba Augustona vybudoval vrcholně barokní zámek.\n\nV roce 1793 zámek koupil Jan Antonín Lexa z Aehrentalu, po jehož smrti jej zdědila dcera Jana Nepomucena, provdaná z Vidršperka. Roku 1870 se majitelem stal August z Wydenbrucku a od roku 1896 Vilém Kubinzky, jehož rodině zůstal až do roku 1945. Po něm v zámku sídlil dětský domov. Budova ale nebyla udržovaná, došlo k zatopení sklepů, začaly se objevovat trhliny ve stropech, a proto byla po roce 1990 opuštěna. Roku 2003 byla zahájena rekonstrukce zámku a v roce 2013 jej společnost Panství Trpísty poprvé zpřístupnila veřejnosti.\n\nJednopatrová budova zámku má obdélný půdorys. Uprostřed se nachází dvojice oválných místností, které vystupují ze středů delších stran jako mohutné dvoupatrové rizality. Fasádu člení kordonová římsa a pilastry, které jsou na šikmých stěnách rizalitů nakupené. Budova má mansardovou střechu, ze které po stranách rizalitů vystupují vikýře s kvadrilobovým oknem. Do zámku se vstupuje po schodišti, nad kterým se nachází sloupový portikus s balkonem.\n\nZa vstupem se nachází vstupní hala v první oválné místnosti, zatímco na protější zahradní straně bývala sala terrena. Obě místnosti jsou zaklenuté kupolí s osmi lunetami. Klenbu saly terreny zdobí rokoková freska s motivem hostiny Alexandra Velikého. V patře nad nimi jsou prostory taktéž s oválným půdorysem. Zatímco sál na vstupní straně je bez výzdoby, nad salou terrenou je na klenbě freska \"Oslava rodu Sinzendorfů\" z roku 1743 a stěny jsou zdobené štuky.\n\nK památkově chráněnému areálu patří kromě zámku také dům čp. 65, správní budovy čp. 60 a 61, stodola, dvojice chlévů, zahradnictví v domě čp. 41, dvě vstupní brány a zámecký park.\n\n"}
{"id": "1361738", "url": "https://cs.wikipedia.org/wiki?curid=1361738", "title": "Rychlobruslení na Zimních olympijských hrách 2018 – 500 metrů ženy", "text": "Rychlobruslení na Zimních olympijských hrách 2018 – 500 metrů ženy\n\nZávod na 500 metrů žen na Zimních olympijských hrách 2018 se konal v hale Gangneung Oval v Kangnungu dne 18. února 2018. Oproti předchozím ZOH z let 1998–2014 se jel pouze jednokolově, čímž navázal na typ závodu, jak se odehrával na ZOH do roku 1994.\n\nZávod vyhrála v olympijském rekordu Japonka Nao Kodairaová, pro kterou to byla již druhá medaile ze ZOH 2018. Na druhém místě se umístila Jihokorejka I Sang-hwa, obhájkyně prvenství ze ZOH 2010 a 2014. Bronz získala jako svoji první olympijskou medaili Češka Karolína Erbanová.\n\nPřed závodem měly rekordy následující hodnoty:\nV závodě pokořila olympijský rekord Nao Kodairaová, která dobruslila do cíle v čase 36,94.\n\n"}
{"id": "1361741", "url": "https://cs.wikipedia.org/wiki?curid=1361741", "title": "Rychlobruslení na Zimních olympijských hrách 2018 – 1000 metrů ženy", "text": "Rychlobruslení na Zimních olympijských hrách 2018 – 1000 metrů ženy\n\nZávod na 1000 metrů žen na Zimních olympijských hrách 2018 se konal v hale Gangneung Oval v Kangnungu dne 14. února 2018.\n\nZávod vyhrála v olympijském rekordu Nizozemka Jorien ter Morsová, vítězka patnáctistovky na ZOH 2014, následovaná Japonkami Nao Kodairaovou a Miho Takagiovou. Češka Karolína Erbanová byla sedmá, Nikola Zdráhalová se umístila na 19. příčce. Čang Chung, obhájkyně prvenství ze Soči 2014, skončila na 11. místě.\n\nPřed závodem měly rekordy následující hodnoty:\nV závodě pokořila olympijský rekord Jorien ter Morsová, která dobruslila do cíle v čase 1:13,56. Předchozí rekordní čas z olympijských závodů překonala o jednu setinu sekundy také druhá Nao Kodairaová.\n\n"}
{"id": "1361743", "url": "https://cs.wikipedia.org/wiki?curid=1361743", "title": "Rychlobruslení na Zimních olympijských hrách 2018 – 1500 metrů ženy", "text": "Rychlobruslení na Zimních olympijských hrách 2018 – 1500 metrů ženy\n\nZávod na 1500 metrů žen na Zimních olympijských hrách 2018 se konal v hale Gangneung Oval v Kangnungu dne 12. února 2018.\n\nZávod vyhrála Nizozemka Ireen Wüstová, která na této distanci zvítězila již na ZOH 2010, následovaná Japonkou Miho Takagiovou (první olympijská medaile v kariéře) a krajankou Marrit Leenstraovou. Češka Nikola Zdráhalová skončila na jedenáctém místě. Martina Sáblíková se do závodu sice kvalifikovala, ale vynechala jej. Jorien ter Morsová, obhájkyně prvenství ze Soči 2014, na této distanci na ZOH v Pchjončchangu nestartovala.\n\nPřed závodem měly rekordy následující hodnoty:\n"}
{"id": "1361745", "url": "https://cs.wikipedia.org/wiki?curid=1361745", "title": "Rychlobruslení na Zimních olympijských hrách 2018 – 3000 metrů ženy", "text": "Rychlobruslení na Zimních olympijských hrách 2018 – 3000 metrů ženy\n\nZávod na 3000 metrů žen na Zimních olympijských hrách 2018 se konal v hale Gangneung Oval v Kangnungu dne 10. února 2018. Jednalo se tak o první rychlobruslařský závod na ZOH 2018.\n\nZávod vyhrála Nizozemka Carlijn Achtereekteová, pro kterou to byla první olympijská medaile v kariéře, následovaná krajankami Ireen Wüstovou (obhájkyně zlata ze Soči 2014) a Antoinette de Jongovou. Češka Martina Sáblíková skončila na čtvrtém místě, Nikola Zdráhalová byla patnáctá.\n\nPřed závodem měly rekordy následující hodnoty:\n"}
{"id": "1361747", "url": "https://cs.wikipedia.org/wiki?curid=1361747", "title": "Rychlobruslení na Zimních olympijských hrách 2018 – 5000 metrů ženy", "text": "Rychlobruslení na Zimních olympijských hrách 2018 – 5000 metrů ženy\n\nZávod na 5000 metrů žen na Zimních olympijských hrách 2018 se konal v hale Gangneung Oval v Kangnungu dne 16. února 2018.\n\nZávod vyhrála Nizozemka Esmee Visserová, pro kterou to byla první olympijská medaile v kariéře, následovaná Češkou Martinou Sáblíkovou (obhájkyně zlata z Vancouveru 2010 a Soči 2014) a Ruskou Nataljí Voroninovou.\n\nPřed závodem měly rekordy následující hodnoty:\nV závodě pokořila rekord dráhy Esmee Visserová, která dobruslila do cíle v čase 6:50,23. Svůj předchozí rekordní čas tratě překonala také druhá Martina Sáblíková.\n\n"}
{"id": "1361749", "url": "https://cs.wikipedia.org/wiki?curid=1361749", "title": "Rychlobruslení na Zimních olympijských hrách 2018 – závod s hromadným startem ženy", "text": "Rychlobruslení na Zimních olympijských hrách 2018 – závod s hromadným startem ženy\n\nZávod s hromadným startem žen na Zimních olympijských hrách 2018 se konal v hale Gangneung Oval v Kangnungu dne 24. února 2018. Nejprve proběhly dvě semifinálové jízdy, ze kterých nejlepší závodnice postoupily do finále. Jednalo se o olympijskou premiéru této disciplíny.\n\nZávod vyhrála Japonka Nana Takagiová, která v Pchjongčchangu vybojovala také zlato ve stíhacím závodě družstev. Další cenné kovy získaly Jihokorejka Kim Po-rum a Nizozemka Irene Schoutenová, pro které to byly první olympijské medaile v kariéře. Češka Nikola Zdráhalová skončila osmá.\n\nZ každé ze dvou semifinálových jízd postoupilo osm nejlepších závodnic do finále.\n\n"}
{"id": "1361750", "url": "https://cs.wikipedia.org/wiki?curid=1361750", "title": "Rychlobruslení na Zimních olympijských hrách 2018 – stíhací závod družstev ženy", "text": "Rychlobruslení na Zimních olympijských hrách 2018 – stíhací závod družstev ženy\n\nStíhací závod družstev žen na Zimních olympijských hrách 2018 se konal v hale Gangneung Oval v Kangnungu ve dnech 19. a 21. února 2018. První den bylo na programu čtvrtfinále, zatímco semifinálové a finálové jízdy se uskutečnily 21. února.\n\nZávod vyhrál japonský tým, který ve finále zdolal nizozemské družstvo, obhájkyně titulu ze Soči 2014. Na třetím místě se umístily Američanky. České závodnice se jej nezúčastnily.\n\nPřed závodem měly rekordy následující hodnoty:\nVe čtvrtfinálové jízdě překonal nizozemský tým olympijský rekord, když do cíle dobruslil v čase 2:55,61. Předchozí rekordní čas z olympijských závodů překonalo také druhé japonské družstvo. Podruhé byl olympijský rekord překonán ve finále, kdy Japonky dosáhly času 2:53,89.\n\nPrvní čtyři týmy postoupily do dvou semifinálových jízd, ostatní týmy do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "1361754", "url": "https://cs.wikipedia.org/wiki?curid=1361754", "title": "Únos československých občanů v Angole", "text": "Únos československých občanů v Angole\n\nÚnos československých občanů v Angole se odehrál 12. března 1983 během občanské války v Angole. Povstalecké hnutí UNITA zajalo v angolském městě Alto Catumbela 66 československých občanů včetně žen a dětí, kteří tam byli vysláni s úkolem obnovit provoz místní papírny. Československé odborníky na misi provázely jejich manželky a děti. Unesení českoslovenští občané byli následně donuceni k pochodu směrem k základně UNITY na jihu země vzdálené 1300 kilometrů. 18. dubna zemřel ve věku 37 let Slovák Jaroslav Navrátil. V červnu 1983 byly propuštěny ženy a děti a posléze také sedm nemocných mužů. O rok a půl později, 23. června 1984, bylo propuštěno zbylých dvacet mužů. \n\nKromě jiných autorů popsal aktivity československých pracovníků a následné události ve svých knihách „Zajati v Angole“ od „Než přišla UNITA“ až po „Po 25 letech“ jeden z přímých účastníků Lubomír Sazeček. Popisuje nejen události před zajetím ale i pohled do archivu.\n\n\n"}
{"id": "1361755", "url": "https://cs.wikipedia.org/wiki?curid=1361755", "title": "Ekaterina Dafovská", "text": "Ekaterina Dafovská\n\nEkaterina Dafovská (, * 28. listopadu 1975 Čepelare) je bývalá bulharská biatlonistka. Na mistrovství světa v biatlonu získala třetí místo v běhu na 15 km v letech 1995 a 1997, na Zimních olympijských hrách 1998 na stejné trati vyhrála a získala tak pro Bulharsko první zlatou medaili ze zimní olympiády. Vyhrála pět závodů Světového poháru v biatlonu, v sezóně 2002/2003 skončila třetí v celkové klasifikaci sprintu. V roce 2004 vyhrála mistrovství Evropy v biatlonu na patnáctikilometrové trati. Je vdaná a má dvě děti, provozuje vlastní hotel a působí jako předsedkyně Buharské biatlonové asociace.\n\n"}
{"id": "1361757", "url": "https://cs.wikipedia.org/wiki?curid=1361757", "title": "Adolf Matějů", "text": "Adolf Matějů\n\nAdolf Matějů (31. ledna 1893 Ubušín – 21. června 1942 Brno) byl český legionář. Po návratu z revolučních dobrovolných vojsk působil v Československé armádě. Stal se velitelem praporu Stráže obrany státu ve Znojmě. Po mnichovské dohodě odešel do Brna. Za činnost v odbojové organizaci Obrana národa byl v roce 1941 zatčen gestapem a popraven.\n\nNarodil v se Ubušíně na Českomoravské vysočině v okrese Nové Město na Moravě. Tehdejší název obce byl \"Hrubý\" nebo \"Velký Ubušín\" (\"Gross Ubuschin\"). Dnes je to část městyse Jimramova. Vyrůstal v rolnické rodině Adolfa a Vincencie Matějů s třemi mladšími sourozenci. Vystudoval učitelský ústav v Poličce. Vyučoval na školách v okolí Nového Města a Uherského Hradiště.\n\nV rakousko-uherské armádě absolvoval základní vojenskou službu v trvání 1 roku a stal se  tzv. „jednoročním dobrovolníkem“ (\"Einjährig-Freiwilliger\"). Po vypuknutí první světové války byl odvelen na východní frontu. Získal hodnost titulárního desátníka (\"Titular Korporal\"). Dne 10. března 1915 padl do zajetí. v Jekatěrinoslavské oblasti (dnes Dněpropetrovsk)\n\nDo Československých legií (původně \"Revolučních dobrovolných vojsk\") v Rusku vstoupil 16. listopadu 1916 v hodnosti podporučíka. Zúčastnil se bitvy u Zborova a bitvy u Bachmače. Byl jedním z organizátorů v oblasti finanční správy, absolvoval celou anabázi až do Vladivostoku. Odtud se plavil na lodi Madawaska po trase Singapur – Kolombo – Port Said – Terst. Vlaky odvážely legionáře již do samostatného Československa. Službu v Čs. legiích ukončil 22. dubna 1920 v hodnosti kapitána.\n\nK učitelskému povolání se již nevrátil, zůstal důstojníkem Československé armády. Byl vyslán na Podkarpatskou Rus do Mukačeva. Po několika letech byl převelen do Znojma. V létě roku 1938 byl v hodnosti podplukovníka jmenován velitelem praporu Stráže obrany státu (SOS) pro oblast Znojemska. Situace na hranicích byla složitá, zvláště když po mnichovské zradě začalo zabírání českého území. Bylo třeba vyjednávat a často i bojovat o každou obec zabranou Němci. Velitelství praporu SOS bylo poté přemístěno ze Znojma do Brna. Po okupaci a vzniku Protektorátu Čechy a Morava byla Československá armáda rozpuštěna včetně praporů Stráže obrany státu.\n\nAdolf Matějů se roku 1939 v Brně zapojil do protinacistické odbojové organizace Obrana národa. O její vznik se zasloužili hlavně důstojníci zrušené Československé armády. Organizace operovala na celém území Protektorátu Čechy a Morava po celou dobu okupace. Již v roce 1940 byl vyslýchán gestapem a v roce 1941 byl zatčen a vězněn v Kounicových kolejích a věznici Pod Kaštany v Brně. V době stanného práva po atentátu na Reinharda Heydricha byl 21. června 1942 v Kounicových kolejích popraven. Po osvobození Československa a obnovení Československé armády byl povýšen do hodnosti plukovníka in memoriam.\n\n\n"}
{"id": "1361761", "url": "https://cs.wikipedia.org/wiki?curid=1361761", "title": "Římskokatolická farnost Roztoky u Jilemnice", "text": "Římskokatolická farnost Roztoky u Jilemnice\n\n\"Tento článek je o Roztokách u Jilemnicích .Další významy jsou uvedeny na stránce\" Římskokatolická farnost Roztoky (rozcestník)\".\"\n\nŘímskokatolická farnost Roztoky u Jilemnice je územním společenstvím římských katolíků v rámci jilemnického vikariátu královéhradecké diecéze.\n\nVes Roztoky s kostelem je poprvé připomínána již v roce 1360. Původní kostel byl zničen za husitské revoluce. Až v 18. století byl pak postaven kostel nový v centru obce, a zasvěcen svatým apoštolům Filipovi a Jakubovi. V roce 1788 byla zřízena při kostele samostatná farnost. Po polovině 20. století přestal být do farnosti ustanovován sídelní duchovní správce.\nFarnost je administrována ex currendo ze Studence.\n\n"}
{"id": "1361764", "url": "https://cs.wikipedia.org/wiki?curid=1361764", "title": "Avelgem", "text": "Avelgem\n\nAvelgem je obec v provincii Západní Flandry v Belgii.\n\nObec leží na řece Šeldě v arrondissementu Kortrijk.\n\nOd města Ronse je obec vzdálena 11 km západně vzdušnou čarou, od města Kortrijk 13 km východně, od Oudenaarde 14 km jihozápadně, od Gentu 35 km jihozápadně a od Bruselu 64 km západně.\n\nK 1. lednu 2017 v obci žilo 10 045 obyvatel.\n\nObec Avelgem sestává z těchto částí:\n\nNejbližší výjezdy z dálnice se nacházejí na západě u Kortrijku z dálnice A14 a na východě u Dottignies z dálnice A17.\n\nVe městech Kortrijk, Ronse a Oudenaarde se nacházejí nejbližší regionální nádraží a v Gentu a Bruselu také staví mezinárodní rychlíky.\n\nU Bruselu se nachází mezinárodní letiště.\n\n\n\n"}
{"id": "1361767", "url": "https://cs.wikipedia.org/wiki?curid=1361767", "title": "Martin Pohořelý", "text": "Martin Pohořelý\n\nMartin Pohořelý (* 24. ledna 1977) je bývalý český fotbalista.\n\nV české lize hrál za SK Slavia Praha. Nastoupil v 1 ligovém utkání. Gól v lize nedal. Ve Slavii nastupoval za B-tým\n\n\n"}
{"id": "1361768", "url": "https://cs.wikipedia.org/wiki?curid=1361768", "title": "Moho hnědý", "text": "Moho hnědý\n\nMoho hnědý (\"Moho braccatus\") je vyhynulý pták z čeledi Mohoidae.\nMoho hnědý byl jedním ze zástupců rodu moho (\"Moho\"), v havajštině nazývaných ʻōʻō, který čítal čtyři druhy. Na rozdíl od ostatních druhů z rodu neměl tento pták, měřící mezi 190 a 215 mm, tak pestré zbarvení. Zatímco ostatní mohové byli zdobeni žlutým peřím, moho hnědý měl pouze hnědě zbarvený hřbet, hlava se zobákem, křídla, končetiny i dlouhá ocasní pera potom byla zabarvena černě. Žluté zbarvení peří se vyvinulo pouze na stehnech. Díky neatraktivnímu zbarvení nicméně nebyl tak často pronásledován pro ozdobné peří a ze všech druhů přežil nejdéle.\n\nMoho hnědý byl endemit havajského ostrovu Kaua'i. V minulosti osídlil lesy celého ostrova bez závislosti na nadmořské výšce, nejbohatší však byl v lesích nížinných. O chování se toho mnoho neví. Hbitými pohyby se svisle položeným ocasem se pohyboval po stromech a hledal potravu, kterou tvořily především různé druhy bezobratlých (členovci, slimáci a další), ale také rostlinná potrava, jako květy a nektar.\n\nAni o rozmnožování moha hnědého se mnoho neví. Hnízda byla zaznamenána na stromech druhu železnec mnohotvarý (\"Metrosideros polymorpha\"), jenž Havajci nazývají „'ōhi'a” a o mláďata se pravděpodobně staral samec i samička. Roku 1975 se na ostrov vydali Robert Shallenberger, Sheila Conant a Douglas Pratt. Tito tři lidé, studující havajské ptactvo, pořídili několik fotografií ptáka a také jej nafilmovali. Ve své studii, vydané až roku 1998, popisovali další chování moha hnědého. Zpěv moha hnědého byl komplexnější než zpěv jiných zástupců čeledi, objevovaly se pravidelné tóny oh-oh, které mu pravděpodobně vynesly jméno. Moho jej provozoval v pravidelných intervalech až do půl jedenácté dopoledne. Zpíval jak samec, tak samice.\n\nMoho hnědý byl do konce 19. století na ostrově hojný. Hrozby, které tento druh ohrožovaly, nejsou plně známy, ale za jeho vyhynutím stojí více faktorů. Přirozené prostředí těchto ptáků bylo ničeno, na ostrov pak došlo k introdukci nových druhů včetně predátorů: dostala se sem prasata, kočky i krysy a tato zvířata decimovala populace havajských ptáků. Ve dvacátých letech 19. století došlo rovněž k dovezení komárů, jež na ptáky přenášeli smrtelné choroby. Komáři se usadili hlavně v nížinách, moho hnědý proto přežíval od první poloviny 20. století pouze ve vysoko položených oblastech. Zde pro něj představovaly nebezpečí tropické cyklóny, před nimiž se do údolí předtím stahoval.\n\nOd 70. let pak žil už jenom v oblasti Alaka'i Wilderness Preserve, kde jej roku 1975 pozoroval Shallenberger se svými spolupracovníky. O šest let později byl objeven už pouze jeden pár. Ta však pravděpodobně zahynula při hurikánu Iwa dalšího roku a i samec již za několik let nebyl pozorován. Z roku 1987 je dochován poslední záznam o tomto druhu − jeho zpěv, další expedice z let 1989, 1994, 1996 a 2000 jej už na ostrově neobjevily. Od začátku 21. století je Mezinárodním svazem ochrany přírody považován za vyhynulý taxon, poté co byl přeřazen z kriticky ohrožených.\n\n"}
{"id": "1361769", "url": "https://cs.wikipedia.org/wiki?curid=1361769", "title": "Tomáš Jordán z Klausenburku", "text": "Tomáš Jordán z Klausenburku\n\nTomáš Jordán z Klauznburgku také Tomáš Jordán von Klausenburg (\"Jordaus\", \"Jordanus\") (1540 Kluž – 12. února 1585 Brno) byl původem sedmihradský lékař, balneolog a epidemiolog, usazený v Brně. \n\nV mládí navštěvoval gymnázium v Kluži a poté se 23. listopadu 1555 zapsal na Wittenberskou univezitu. Tam studoval filozofii a medicínu. Následně pokračoval na pařížské univerzitě s matematikou a historí, od roku 1561 na univerzitě v Montpellier s medicínou. V roce 1562 získal na univerzitě ve Valence titul doktor medicíny. Ve svém vzdělání pokračoval dále, když roku 1562 studoval na univerzitě v Basileji a na univerzitě v Padově. Dalšími vzdělávacími ústavy, kde působil, byly univerzity v Pise, Boloni, Římě nebo ve Vídni. Na vídeňské lékařské fakultě obhájil 23. ledna 1566 ve věku 27 let doktorský stupeň.\n\nV období prvního tureckého obléhaní Vídně byl císařem Maxmiliánem II. jmenován polním lékařem. V táboře císařských vojsk se v té době rozšířil skvrnitý tyfus, který diagnostikoval. V roce 1569 byl zemskými stavy jmenován moravským zemským lékařem, tzv. \"fyzikem\". Byl prvním, který zastával tento vysoký úřad. V roce 1573 získal šlechtický titul s predikátem \"von Klausenburg\".\n\nKromě lékařství zkoumal účinky léčivých pramenů a minerálních vod na Moravě včetně klimatických podmínek jejich okolí, zabýval se historií Moravy, sbíral a v terénu hledal mince. Svá epidemiologická díla psal latinsky. \"Kniha o přirozených vodách hojitedlných nebo teplicech moravských\" (Olomouc, 1580), která patří k základním balneologickým příručkám, vyšla nejprve česky. Pracoval na ní deset let a věnoval ji „\"všem stavům a obyvatelům markrabství moravského\".“ Mnoho tehdejších lázeňských míst poznal jako doprovod Karla Staršího z Žerotína.\n\nZemřel ve svém domě v Orlí ulici v roce 1586 a byl pohřben v minoritském kostele v Brně.\n\n\n"}
{"id": "1361774", "url": "https://cs.wikipedia.org/wiki?curid=1361774", "title": "Bilozerske", "text": "Bilozerske\n\nBilozerske (, – \"Belozjorskoje\") je město v Doněcké oblasti na Ukrajině. K roku 2014 mělo bezmála šestnáct tisíc obyvatel.\n\nBilozerske leží v oblasti Donbasu a ze správního hlediska spadá do Dobropilského rajónu.\n\nBilozerske bylo založeno v roce 1913 a městem je od roku 1966.\n"}
{"id": "1361782", "url": "https://cs.wikipedia.org/wiki?curid=1361782", "title": "České centrum v Tokiu", "text": "České centrum v Tokiu\n\nČeské centrum v Tokiu má za úkol prezentovat kulturu České republiky v Japonsku, rozvíjet dialog s japonskou stranou a představit Českou republiku japonské veřejnosti jako moderní a dynamickou zemi. Festival českých filmů v Jokohamě byl 30. 10. 2006 prvním projektem nově otevřeného centra, které od počátku sídlí v budově Velvyslanectví České republiky v Tokiu. Současnou ředitelkou je Eva Takamine. \n\nČeské centrum Tokio je součástí Českých center podřízených Ministerstvu zahraničí ČR. Realizuje vlastní kulturní akce (výstavy, koncerty, filmová představení, literární večery, konference apod.) i společné putovní projekty všech Center. Spolupracuje také s významnými kulturními institucemi po celém Japonsku, podporuje vzájemný obchod, cestovní ruch a výměnu kontaktů mezi českými a japonskými partnery v oblasti kultury. V rámci svého programu organizuje České centrum Tokio jazykové kurzy češtiny.\n\nNapříklad výstavu Sto let s překlady Karla Čapka navštívila císařovna Mičiko.\nHistorie Českého Centra Tokio sahá do roku 2006, kdy byl jeho prvním ředitelem Petr Holý, kterého ve funkci vystřídala v roce 2013 Eva Takamine.\n\n"}
{"id": "1361783", "url": "https://cs.wikipedia.org/wiki?curid=1361783", "title": "Hvězda (graf)", "text": "Hvězda (graf)\n\nHvězda je v teorii grafů označení takových grafů, které mají jednoduchou podobu jediného centrálního vrcholu a na něj napojených listů. Jedná se tedy zároveň o strom a zároveň o úplný bipartitní graf. Hvězda o formula_1 listech bývá značena buď jako bipartitní graf formula_2, nebo je pro ni používána zvláštní značka formula_3.\n\nV rámci síťové topologie odpovídá hvězda hvězdicové topologii.\n\n"}
{"id": "1361788", "url": "https://cs.wikipedia.org/wiki?curid=1361788", "title": "Vinohrádky", "text": "Vinohrádky\n\nVinohrádky můžou být:\n"}
{"id": "1361790", "url": "https://cs.wikipedia.org/wiki?curid=1361790", "title": "Polská volejbalová reprezentace žen", "text": "Polská volejbalová reprezentace žen\n\nPolská volejbalová reprezentace žen reprezentuje Polsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361795", "url": "https://cs.wikipedia.org/wiki?curid=1361795", "title": "Edadil Kadınefendi", "text": "Edadil Kadınefendi\n\nEdadil Kadın (1845 – 1875) byla konkubína osmanského sultána Abdulazize. Byla matkou prince Mahmuda Celaleddina a princezny Emine Sultan. Díky manželství se sultánem se uzavřel mír mezi Osmanskou říší a jejím hrabstvím. \n\nEdadil se narodila v roce 1845 abchazskému princi Tandalu Beyovi Adredbovi a jeho manželce Aublee Hanım. Byla vzata do paláce jedním z agů pracujících v paláci. Dostala se přímo do služeb Valide Pertevniyal Sultan. Měla modré oči a dlouhé hnědé vlasy. Všiml si jí sám sultán a v roce 1861, když nastupoval na trůn se s ní oženil. Je známá také pod jménem \"Cülus Kadın Efendi\". \n\nRok po sňatku v roce 1862 porodila prince Mahmuda Celaleddina Efendiho a poté v roce 1866 princeznu Emine Sultan. Ta však zemřela ještě jako dítě. Edadil měla také bratra Aslana Beye, který žil v Kavkazu a chtěl se vydat na pouť. Na tuto pouť vzal Edadil s sebou a jakmile ji skončili, vrátila se zpět do Istanbulu. Bratr s rodinou ji pak chtěli navštívit a pluli za ní lodí na Arabský poloostrov. Bohužel zde její bratr velmi onemocněl a zemřel. Byl pohřben v zahradě mešity Tophane. Edadil byla ze smrti svého bratra zdrcená a truchlila za ním dlouhá léta.\n\nZemřela v roce 1875, rok před sesazením jejího manžela z trůnu a byla pohřbena nedaleko mauzolea sultána Mahmuda II.\n"}
{"id": "1361805", "url": "https://cs.wikipedia.org/wiki?curid=1361805", "title": "Videoherní kartografie", "text": "Videoherní kartografie\n\nCíl všech map ve videohrách je stejný. Nezáleží na způsobu zobrazení nebo sofistikovanosti mapy. Videoherní mapy reprezentují herní prostor, dávají příběhu kontext a ostré rysy.\n\nPrvní hra vytvořená v roce 1958 Williamem Higinbothamem se jmenovala Tennis for Two a představila společností nový druh zábavy. Videohry mají svět s vlastními pravidly, které se liší od každodenního života. První hry jako Space Invaders nebo Pong neměly žádný příběh nebo komplexní hratelnost. Jednalo se o hry, které fungovaly na bází herních automatů. Průměrný hráč u nich strávil minuty, a proto nebylo zapotřebí vytvářet příběhové pozadí nebo komplexní světy.\n\nV roce 1980 vyšla hra . Jednalo se o textovou adventuru, kde se k pohybům a k akcím používal textový řádek. Hra neměla žádné grafické rozhraní, tudíž svět, ve kterém se Zork odehrával, byl popsán pouze slovy. Stejně jako v knihách. Ve hře jste se mohli pohybovat mezi několika propojenými lokacemi, mezi kterými se hráč přemisťoval pomocí příkazů. Hráči, kteří Zork hráli, si kreslili a vyráběli mapy lokací a jejich uspořádání ve světě sami. Takhle vznikaly první mapy k videohrám. Jediné co jsme k tomu potřebovali, byl kus papíru, tužka a představivost. Tvoření těchto map bylo důležité pro další postup ve hře, protože hráč se mohl rychle ztratit. Díky tomu desetitisíce hráčů kreslilo mapu jednoho území k jedné hře, avšak mapa pokaždé vypadala jinak. Zork však nebyl jedinou hrou, u které jste museli svět nakreslit sami. Mezi jiné tituly patří také například Spellbreaker, Planetfall, Starcross a pokračování Zorka, a .\nNicméně vytváření map znamenalo, že herní vývojáři uspěli ve vytvoření světa s vlastními pravidly a dokázali ho popsat tak, že fungoval i z hráčovy perspektivy jako fungující svět.\n\nV průběhu dalších let přišly na trh herní konzole a počítače a hry dostávaly konkrétnější podobu i na monitorech. Po domácku vytvořené mapy však zůstávaly důležitým navigačním prostředkem. V polovině 80. let vznikaly hry jako Knight Lore, Alien 8 a Sabre Wulf, které měly až stovky lokací. Hra z roku 1984 The Lords of Midnight obsahoval dokonce více než 4000 unikátních lokací a představovala pro hráče opravdovou výzvu z hlediska orientace ve světě.\n\nKe konci 80. let se herní design změnil. S nástupem hardwarově silnějších konzolí od Nintenda a Segy měly hry větší prostor pro vykreslování svých světů nejen textově, ale především graficky. Open-worldové tituly jako Final Fantasy nebo The Legend of Zelda byly prvními průkopníky v oblasti vykreslení herní plochy. Vývojáři představili svět, který měl jasně vymezené (graficky znázorněné) hranice.\n\nV 90. letech minulého století vyšly dnes už herní klasiky jako nebo první Civilizace. Jednalo se o hry z žánru strategie, tudíž na herní mapě jste strávili 100% času. Tyto hry využívaly mapu jako herní plochu, po které se hráč pohyboval. Hry jako DOOM nebo Rayman, využívaly mapu jako menu pro výběr lokací, do kterých se dalo „cestovat“ a v sloužily pro výběr levelů. Hra Breath of Fire II představila mapu světa, kde se otvíraly nové cesty a sekce podle toho jak hráč získával nové schopnosti a zkušenosti. Toto postupné objevování herní mapy měla z následek to, že se hráč ve světě měl menší šanci ztratit, jelikož mu byly zpřístupněny jen některé části. Odpadla tedy nutnost si mapy kreslit doma, protože všichni hráči měli před sebou stejnou herní mapu vytvořenou vývojáři. Díky vylepšené grafické stránce her a možnosti vykreslení barev mohl hráč poznat, zda se nachází na poušti, v lese nebo třeba na moři.\n\nDo konce tisíciletí se z drtivé většiny používaly lokace vymyšlené, uměle vytvořené speciálně pro daný herní titul. Z části za to mohl nedostatečná technologie a z části proto, že použití skutečných lokací by omezilo kreativitu vývojářů a stanovilo jím hranice ve vytváření světů a snížilo jejich kreativitu. Reálné lokace se jako první začaly využívat z nástupem prvních 3D her. Mezi první hry, které využívaly skutečné lokace, patřil titul Medal of Honor z roku 1999. Jednalo se o FPS odehrávající se za 2 sv. války, kde hráč procházel lokace, které vypadaly jako opravdová bojiště a vtáhly hrače do děje. Hráči k orientaci pomáhal kompas umístěný v levém horním rohu, který mu usnadňoval orientovat v 3D prostoru.\n\nV průběhu let hry začaly být díky stále se vyvíjející technologiím větší, sofistikovanější a hlavně, více detailnější. Žánr, který nejvíce využívá mapu, jako prostředek navigace jsou open-worldové hry. Vývojáři začali vytvářet hry, které se odehrávaly ve skutečném světě nebo jím byly inspirované. Hry jako , Watch Dogs 2 a série Assassin´s Creed patří k nejlépe zpracovaným herním světům současnosti. Většinou se jedná o zmenšenou repliku skutečného světa, ale významné lokace daných míst zůstávají povětšinou zachovány, aby se hráč cítil, jako by dané místo opravdu navštívil. Z hlediska navigace po mapě se moderní mapy ve hrách dají přirovnat k GPS navigacím. Na mapě se zadá bod, kde by se hráč rád dostal a hra automaticky vypočítá nejkratší trasu k cíli. Ve hrách se také začaly vyskytovat aktivní prvky a ikony zobrazující, co se na daném místě nachází. Jedním z důležitých navigačních prvků, které hry dostaly je minimapa. Ta je většinou umístěna ve spodní části obrazovky a zobrazuje hráčovu pozici na výřezu z velké mapy.\n\nRozdíl mezi prvními mapami k Zorkovi a mapou z je velký asi jako rozdíl mezi prvními nákresy jeskyních lidí a produkty vytvořených v ArcGISu před několika dny. Mapy jsou produktem dostupné technologie. Začaly být více detailní a komplikovanější díky tomu, že hry začaly být větší a rozmanitější. Tvůrci her využívají mapu k vyprávění příběhu, k zasazení hry do kontextu a je jedno jestli se jedná o svět plný draků a příšer nebo o ztvárnění co nejpřesnější repliky Manhattnu.\n\nVe hrách se setkáme buď s mapami fiktivních území, mapami inspirovanými reálnými lokacemi nebo mapami zobrazující reálnou lokaci. Herní lokace jsou především ale uzpůsobeny hratelnosti.\n\nFPS - Jedná z prvních her, která používala mapu jako menu, odkud si hráči vybírali, do kterého místa se vydá, aniž by musel překonávat vzdálenosti během nimi byl DOOM z roku 1994. V této FPS mohl hráč cestovat mezi různými lokacemi na mapě, které představovaly vlastní lokace s vlastní jednoduchou mapou, tehdy znázorněnou vektorovou grafikou.\n\n2D PLOŠINOVKA - Ve hře Rayman Origins z roku 2011 se používá mapa podobně jako v DOOMovi ovšem s tím rozdílem, že se hráč nepohybuje ve 3D prostoru, ale pouze zleva do práva nebo naopak. Jednotlivé lokace postrádají svou vlastní mapu, jelikož je nemožné se v dané lokaci ztratit.\n\nRPG – z roku 2009 se odehrává na obrovském kontinentu jménem Ferelden, na kterém se vyskytují různé lokace, mezi kterými se hráč může přemisťovat. Některé lokace se však objeví až po ukončení určitého příběhového zvratu. Lokace je tedy postupně odhalovány jak postupuje příběh. Jednotlivé lokace mají vlastní mapu s tzv. „point of interest“, které se objevují na mapě jako vlastní ikonky, které reprezentují nějakou akci (obchodník, úkol, kovář, aj.). V moderních RPG je zvykem, že hráčova postavička je na mapě znázorněna symbolem, aby se hráč v dané lokaci neztratil.\n\nV herních sériích jako Total War, Civilization a Europa Universalis tvoří mapa hlavní herní prvek. Hry spadají do ranku RTS, což znamená, že pohyb po mapě tvoří základní herní mechaniku. V sérii Total War a Europa Universalis, se odehrávají v reálných lokacích, tudíž lze poznat státy či kontinenty. Mapy jsou plastické, vykreslené ve 3D a interaktivní. Hráč může po mapě pohybovat s jednotkami, stavět budovy a zjišťovat informace o ostatních hráčích. Mapa se dá také měnit podle toho, co chceme, aby v danou chvíli zobrazovala. Funguje tedy podobně jako dnešní webové mapy. Lze zobrazit náboženský vliv, politický vliv, ovládané území daným státem, nebo klasickou geografickou mapu.\nPerfektním příkladem v posunu technologie a zobrazení reálného světa ve hrách je série Total War. Ve hře z roku 2004 je zobrazena mapa Jižní Evropy a části Afriky. Stejná mapa je pak zobrazena v pokračování z roku 2013 s názvem , kde lze s odstupem vidět, jak se změnila přehlednost, detailnost a realističnost daném území.\n\nMapu jak způsob navigace nejvíce používají open-worldové hry jako série The Elder Scrolls, Gothic nebo The Witcher, které se odehrávají na velké ploše a mapa je tedy nezbytná k navigaci po ní. Na mapě se nezobrazují jen geomorfologické celky, jako jsou hory, údolí, pouště a vodní plochy, ale i bodové značky jako jsou např. města, vesnice, hospody, jeskyně, obchodníci aj.\nStejně jako u ostatních her je i zde mapa podřízena technologii dané doby, kdy byla mapa vytvořena. Mapa ze hry Gothic z roku 2001 slouží čistě k navigaci. Nenachází se na ní žádná bodová značka nebo legenda. Jsou na ní znázorněny pouze geomorfologické celky. Tábory a města jsou znázorněny plošnou značkou. V mapě se tedy nenacházejí žádné interaktivní prvky a ani nezobrazuje hráčovu pozici na mapě.\n\nNaopak mapa ze hry od polských vývojářů z CD Projekt RED vydaná v roce 2015 je perfektní ukázkou kartografie ve hrách. Hra vychází z knižní předlohy Zaklínač od polského spisovatele Andrzeje Sapkowského, tudíž se vývojáři museli držet v určitých mantinelech. Avšak ke knižní předloze nevznikla žádná mapa, pouze vágní vzdálenosti mezi městy, které autor uváděl ve svých knihách. Autoři měli tedy relativně volnou ruku při tvoření světa. Mapa kromě různých bažin, močálů, rozlehlých lesů a jezer vykresluje města a vesnice po jednotlivých domech, tedy plošně. Mapa je neuvěřitelně detailní, posetá několika ikonami, které hráče navigují pro něj zatím v neobjeveném terénu. Na mapě je také znázorněna ukazatel, kde se hráč nachází. Mapa funguje částečně i jako GPS. Pokud se chceme dostat do určité lokace, stačí kliknout na dané místo a hra sama vykreslí nejkratší vzdálenost po silnici.\n\nVe skutečném světě zeměměřiči a kartografové vytyčují kóty, měří údolí, vzdálenosti, vytyčují výšku hor a zanáší přesné údaje o vrstevnicích. Pod rukama jim tedy vzniká otisk existujícího místa. Někdy si ani vývojáři sami neuvědomují, že vytvářením nereálných krajin vlastně konstruují zeměpisný prostor. Autor je zeměměřič, který buduje mapu, aby dávala smysl.\n\n„Návrháři prostředí umí perfektně pracovat s t tvorbou krajiny a rozumět geomorfologii, protože jedině tak navrhnou reálně působící místo. A je celkem jedno, jestli má replikovat naši realitu nebo fantazii. Dobří zvukaři mají geografii také nastudovanou. Pomáhá jim důvěryhodně zreprodukovat zvuk v určitém prostředí, pracovat s jeho výrazností, odrazem a tak podobně.“\n\n„Jde o důležitý rozdíl mezi při stavbě virtuálního světa. Když mluvím o realizaci, lidé si automaticky myslí, že mám na mysli grafický realismus. Jde ale o způsob, jak je svět vytvořen. Realismus mnoha hrám pomáhá, protože hráče více vtahuje dovnitř. Realizace oproti tomu dává pocit, že svět je mnohem větší a propracovanější než to, co se odehrává na obrazovce. Můžeme mít masivní fotorealistický svět, ale když není dobře realizován, tak mu něco podstatného chybí a nikoho nebude moc zajímat. Nikdo nechce hrát hru, která jen vypadá jako realita, ale jinak je prázdná a není v ní kultura. Realismus je podřízen realizaci.“\n\n"}
{"id": "1361806", "url": "https://cs.wikipedia.org/wiki?curid=1361806", "title": "Maoke", "text": "Maoke\n\nMaoke je horské pásmo v centrální části ostrova Nová Guinea. Nejvyšším vrcholem je Puncak Jaya (4884 m). Pohoří leží na území indonéské provincie Papua a táhne se od západu na východ v délce okolo 700 km. Dělí se na dvě části: Sudirmanovo pohoří na západě a Jayawijaya na východě. Název znamená v řeči domorodců „Sněžné hory“ a v roce 1979 zde byl vybudován lyžařský areál, ale v důsledku globálního oteplování se rozloha ledovců rychle snižuje. Oblast je známá svým nerostným bohatstvím, nachází se zde zlatý důl Grasberg.\n\n"}
{"id": "1361808", "url": "https://cs.wikipedia.org/wiki?curid=1361808", "title": "Pyrazolon", "text": "Pyrazolon\n\nPyrazolon je organická sloučenina, pětičlenný heterocyklus s dvěma sousedícími atomy dusíku. Lze jej považovat za derivát pyrazolu, který má navíc ketonovou (=O) skupinu. Označení pyrazolony se také používá pro jeho deriváty.\n\nPřípravu pyrazolonů popsal roku 1883 Ludwig Knorr jako kondenzační reakci ethylacetacetátu a fenylhydrazinu.\n\nPyrazolony jsou jednou z nejstarších skupin syntetických léčiv, prvním byl antipyrin (fenazon) v 80. letech 19. století. Tyto sloučeniny, jako jsou dipyron (metamizol), aminopyrin, ampyron, famprofazon, morazon, nifenazon, piperylon a propyfenazon, se používají jako analgetika. Nejčastěji používaným z uvedených je dipyron.\n\nPyrazolonová skupina je součástí molekul některých významných barviv; ta se obvykle používají společně s azosloučeninami za vzniku podtřídy azobarviv někdy označovaných jako azopyrazolony (například tartrazin, oranž B a žluť 2G).\n\nPyrazolony byly zkoumány pro jejich možné použití jako ligandy\n"}
{"id": "1361822", "url": "https://cs.wikipedia.org/wiki?curid=1361822", "title": "Dáma ve zlatém", "text": "Dáma ve zlatém\n\nDáma ve zlatém (v anglickém originále Woman in Gold) je životopisné drama z roku 2015, které vzniklo v koprodukci Spojených států amerických, Spojeného království, Německa a Rakouska. Film režíroval Simon Curtis a scénář k němu napsal Alexi Kaye Campbell. V hlavních rolích se objevili Helen Mirren, Ryan Reynolds, Daniel Brühl, Katie Holmes, Tatiana Maslany, Max Irons, Charles Dance, Elizabeth McGovern a Jonathan Pryce.\n\nFilm byl promítán na 59. ročníku Berlinale a měl premiéru ve Spojeném království 1. dubna 2015, ve Spojených státech amerických 10. dubna 2015 a v České republice 26. června 2015.\n\nFilm vypráví pravdivý příběh židovky Marie Altmannové, která během druhé světové války uprchla do Spojených států amerických. Maria společně se svým právním zástupcem Randym Schoenbergem téměř desetiletí bojovala s rakouskou vládou, aby získala slavný obraz Gustava Klimta, \"Portrét Adele Bloch-Bauer I\", který ukradli nacisté jejím příbuzným. Altmannová svou právní bitvu dovedla až před Nejvyšší soud Spojených států amerických, což vedlo k případu \"Rakouská republika vs. Altmannová\".\n\nTatiana Maslany byla obsazena do hlavní role pro retrospektivní záběry z druhé světové války, jako mladší verze postavy, kterou hrála Helen Mirren. \n\nReprodukci známého obrazu \"Portrét Adele Bloch-Bauer I\" vytvořil malíř Steve Mitchell, kterému práce trvala pět týdnů. Kromě toho vytvořil částečně dokončenou verzi obrazu a částečnou verzi pro close-up.\n\nHlavní natáčení začalo 23. května 2014, trvalo osm týdnů a probíhalo na území Spojeného království, Rakouska a Spojeného království. Scény z vídeňského letiště se natáčely v Anglii na letišti Shoreham v Západním Sussexu.\n\n"}
{"id": "1361829", "url": "https://cs.wikipedia.org/wiki?curid=1361829", "title": "Nizozemská volejbalová reprezentace žen", "text": "Nizozemská volejbalová reprezentace žen\n\nNizozemská volejbalová reprezentace žen reprezentuje Nizozemsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361830", "url": "https://cs.wikipedia.org/wiki?curid=1361830", "title": "Šárka Smazalová", "text": "Šárka Smazalová\n\nŠárka Smazalová (15. června 1945, Praha – 5. října 1968, Praha) byla nadaná básnířka a prozaička české beatnické generace, která předčasně zemřela.\n\nPo studiu na jedenáctileté střední škole byla přijata na Univerzitu Karlovu, kde studovala psychologii a filosofii v letech 1963–1968. Studium přerušila pro nemoc.\n\nV roce 1966 pracovala několik měsíců jako pomocná síla ve Vinohradské nemocnici. Zde se spřátelila s lékařkou a spisovatelkou Valjou Stýblovou. V témže roce se seznámila s komunitou umělců žijících v tzv. Hanzlberku (Praha 4, Pod Vyšehradem 20).\n\nKoncem roku 1967 se provdala za právníka Ivana Bystřinu. V roce 1968 byla hospitalizována v pražské psychiatrické léčebně, život ukončila skokem z okna svého bytu.\nPoezii psala Šárka Smazalová od dětství, většina jejích prací však byla objevena až po její smrti.\nOd poloviny 60. let 20. století publikovala v časopisech Mladý svět, Divoké víno, My 68, Literární noviny a ve Večerní Praze.\n\n\n\n\n"}
{"id": "1361832", "url": "https://cs.wikipedia.org/wiki?curid=1361832", "title": "Neşerek Kadınefendi", "text": "Neşerek Kadınefendi\n\nNeşerek Kadınefendi (1848 - 11. června 1876) byla konkubína osmanského sultána Abdulazize.\n\nNeşerek Kadın se narodila v roce 1848 v severním Kavkazu u pobřeží Černého moře v Soči do královské rodiny. Její rodné jméno bylo Nesrin Zevş-Barakay. Byla dcerou prince Ismaila Beye Zevş-Barakaye. Nesrin měla dva bratry, prince Hasana Beye a prince Osmana Pašu, který byl ve službě sultána Abdulhamida II. \n\nV roce 1859 vyslali Čerkesové delegaci do Istanbulu. Jeden z vyslanců byl i otec Nesrin. Hlavním účelem delegace bylo vydat ruské kriminálníky sultánovi. Nakonec bylo všem beyům, kteří se na delegaci podíleli, přiděleno velké území Osmanské říše a jejich úkolem bylo spravovat danou oblast. Otci Nesrin byla přidělena provincie Silivri, tudíž se jeho rodina přestěhovala z Kavkazu do Istanbulu. \n\nV roce 1868 byla Nesrin provdána za sultána Abdulazize v paláci Dolmabahçe. Manželství bylo čistě politické a mělo symbolizovat mír mezi Osmany a jeho rodinou. Po sňatku byla přejmenována na \"Neşerek\" a získala titul \"Dördüncü Kadınefendi\" (třetí manželka). Manželství netrvalo ani pár měsíců a sultán se chtěl oženit s další ženou, s princeznou \"Tevhide Hanım \"z dynastie Muhammada Alího. Tento sňatek však byl překažen tehdejším velkovezírem Mehmedem Fuadem Pašou, který byl s princeznou Tevhide příbuzný. \n\nV roce 1872 se společně se svými služebnými a příbuznými prince Müjdedila Loo odstěhovala do města Yozgat, aby vybudovali mešitu Osmaniye. V letech 1872-74 porodila sultánovi dvě děti - Şehzade Mehmed Şevket a princeznu Emine Sultan. V květnu 1876 byl Abdulaziz sesazen z trůnu a o několik dní později zemřel. Neşerek se přestěhovala z paláce Dolmabahçe do paláce Feriye Sultan. \n\nNeşerek zemřela týden po svém manželovi. Je pohřbena v mauzoleu sultánových manželek v mešitě Yeni. \n"}
