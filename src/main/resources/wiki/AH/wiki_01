{"id": "1173868", "url": "https://cs.wikipedia.org/wiki?curid=1173868", "title": "Pearyho země", "text": "Pearyho země\n\nPearyho země (\"Peary Land\") je poloostrov na severu dánského autonomního území Grónsko. Má rozlohu okolo 57 000 km², od zbytku ostrova jej odděluje dvojice dlouhých úzkých zálivů: Victoria Fjord na západě a Independence Fjord na východě (podle geologických výzkumů byla Pearyho země původně samostatným ostrovem). Severní pobřeží Pearyho země omývá Lincolnovo moře a Wendelovo moře. Mys Morris Jesup je nejsevernějším bodem Grónska a kromě ostrovů Kaffeklubben a Oodaaq nejsevernější pevninou na celé zeměkouli. Poloostrov má velmi členité pobřeží a hornaté vnitrozemí, nejvyšší bod Mara Mountain dosahuje 1 155 m n. m. Nezasahuje sem Grónský ledovec, takže permanentně zaledněny jsou jen vrcholky hor; faunu tvoří pižmoň severní, liška polární a medvěd lední. Stálé lidské osídlení schází, byly zde však nalezeny pozůstatky paleoeskymáckých kultur, existujících již ve 3. tisíciletí př. n. l.. Oblast je pojmenována podle amerického polárníka Roberta Pearyho, který ji objevil v roce 1892 a v roce 1900 prozkoumal její pobřeží. Vnitrozemí navštívila až dánsko-švýcarská expedice v roce 1953, která také zřídila výzkumnou stanici Brønlundhus, opuštěnou a zakonzervovanou v sedmdesátých letech. Administrativně je celý poloostrov součástí Národního parku Severovýchodní Grónsko. \n\n"}
{"id": "1173869", "url": "https://cs.wikipedia.org/wiki?curid=1173869", "title": "Václav Mrázek (1922)", "text": "Václav Mrázek (1922)\n\nVáclav Mrázek (1922 – 1984) byl český fotbalista, útočník.\n\nOdchovanec SK Motyčín, kterému pomohl v roce 1941 do 1. třídy Středočeské župy fotbalové. Dále hrál za SK Kralupy. V československé lize hrál za SK Kladno. Dal 27 ligových gólů. Dále působil jako hrající trenér ve Švermově a končil v roce 1955 v SK Rakovník.\n\n\n"}
{"id": "1173870", "url": "https://cs.wikipedia.org/wiki?curid=1173870", "title": "Třída Cape (1953)", "text": "Třída Cape (1953)\n\nTřída Cape je třída kutrů Pobřežní stráže Spojených států amerických o délce trupu 95 stop. Celkem bylo postaveno 36 jednotek této třídy. Hlavním úkolem plavidel původně mělo být ničení ponorek v pobřežních vodách, část jich však byla postavena ve verzi určené primárně k hlídkování a misím SAR. Až do ledna 1964 kutry nenesly žádná jména. Ve službě u pobřežní stráže je v 80. letech 20. století nahradily kutry třídy \"Island\". Zahraničními uživateli třídy se staly například Bahamy, Kostarika, Mexiko, Mikronésie a Uruguay.\n\nCelou třídu postavila loděnice United States Coast Guard Yard v Curtis Bay na okraji města Baltimore ve státě Maryland. Celkem bylo v letech 1954–1959 do služby přijato 36 kutrů této třídy. Třída byla stavěna ve třech verzích (typy A, B a C) lišících se výtlakem, výzbrojí a vybavením. Typ A byl specializován na protiponorkový boj, typ B byl vybaven primárně pro záchranné mise (sítě, vyhledávací světlomet ad.), přičemž typ C byl určen také primárně pro záchranné mise, nesl však zjednodušené vybavení a měl redukovanou výzbroj.\n\nJednotky třídy \"Cape\":\nPlavidla mají ocelový trup a hliníkové nástavby. Jejich výzbroj a vybavení se lišily dle verze, přičemž byly během služby dále různě modifikovány. Například kutr \"Cape George\" v roce 1987 nesl radar SPS-64, zatahovatelný trupový sonar, dva vrhače raketových hlubinných pum Mousetrap, 20mm dvojkanón, dva 12,7mm kulomety a dva 40mm granátomery Mk 64. Na zádi nesl záchranný člun. Původní pohonný systém tvoří čtyři diesely Cummins VT-600 o výkonu 2200 bhp, pohánějící dva lodní šrouby. Nejvyšší rychlost je 20 uzlů. Dosah je 1900 námořních mil při rychlosti 11 uzlů.\n\nV 70. letech byl zahájen modernizační program, kterým však kvůli úsporným opatřením prošlo pouze 16 plavidel. Modernizovaná plavidla dostala dva diesely Detroit 16V149 o celkovém výkonu 2470 bhp, s nimiž rychlost plavidel stoupla na 24 uzlů.\n\n\n"}
{"id": "1173872", "url": "https://cs.wikipedia.org/wiki?curid=1173872", "title": "Seznam arcibiskupů a patriarchů Srbské pravoslavné církve", "text": "Seznam arcibiskupů a patriarchů Srbské pravoslavné církve\n\nTento seznam arcibiskupů a patriarchů Srbské pravoslavné církve zahrnuje arcibiskupy patriarchy Srbské pravoslavné církve:\n\n\"Historicky jako arcibiskupové srbských zemí a západního pobřeží\"\n\n\"Historicky jako patriarchové srbkých zemí a západního pobřeží, částečně též jako patriarchové srbští, bulharští a ilyrští, obvyklé souhrnné označení jako patriarcha pećský\"\n\n\"Patriarchát byl zrušen Osmany a podřízen ekumenickému patriarchátu\"\n\n\"Po zrušení patriarchátu zůstala církev mimo území osmanské říše samostatná\"\n\n\n\"V letech 1766 až 1831 podřízení ekumenickému patriarchátu, poté samostatní\"\n\n\"Oficiálně metropolité bělehradští a karlovičtí, arcibiskupové pećští a srbští patriarchové\"\n"}
{"id": "1173874", "url": "https://cs.wikipedia.org/wiki?curid=1173874", "title": "Hans Tropsch", "text": "Hans Tropsch\n\nHans Tropsch (7. říjen 1889, Planá u Mariánských Lázní – 8. říjen 1935, Essen) byl německý chemik narozený v Čechách.\n\nSpolu s Franzem Fischerem vymyslel syntézu uhlovodíků z oxidu uhelnatého a vodíku (Fischer-Tropschova syntéza). Tento objev by mohl mít veliké využití v průmyslu, neboť umožňuje výrobu benzínu z vody (vodního plynu), avšak prozatím je tento proces dražší než klasická těžba ropy. Už byl ale v širším měřítku užit v zemích, které něměly v nějaké chvíli přístup k ropě (např. Německo za druhé světové války nebo JAR při sankcích kvůli apartheidu).\n\nV letech 1928–1931 působil Tropsch v Praze jako vedoucí Ústavu pro výzkum uhlí. Později byl profesorem univerzity v Chicagu.\n\nNa podstatném zlevnění Fischer-Tropschovy syntézy se stále pracuje a drážďanská firma Sunfire představila model nové a jednodušší technologie.\n"}
{"id": "1173882", "url": "https://cs.wikipedia.org/wiki?curid=1173882", "title": "Německá házenkářská reprezentace mužů (NDR)", "text": "Německá házenkářská reprezentace mužů (NDR)\n\nNěmecká házenkářská reprezentace mužů (NDR) reprezentuje NDR na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173885", "url": "https://cs.wikipedia.org/wiki?curid=1173885", "title": "Bad Feilnbach", "text": "Bad Feilnbach\n\nBad Feilnbach je obec na úpatí hory Wendelstein v Horním Bavorsku v zemském okrese Rosenheim. V roce 1973 získala obec titul \"Bad\" (do češtiny přeloženo jako \"lázně\"), díky slavným \"Moorheilbad\" – rašelinným léčebným lázním. Takzvané \"černé zlato\", bylo klíčem pro rozvoj lázeňství a turismu v Německu. Celá obec, až na malou část bývalé obce Dettendorf, je oficiálně uznávána jako lázeňské středisko. Žije zde obyvatel.\n\nBad Feilnbach se nachází přímo na severním okraji bavorských Alp; na úpatí 1 838 m vysoké hory Wendelstein. Obec se nachází 17 km východně od Miesbachu a asi 10 km jižně od Bad Aibling, kde se 9. února 2016 čelně srazily dva vlaky. 15 km od Bad Feilnbachu se pak nachází okresní město Rosenheim a stejným směrem i město Kufstein. Nejbližší železniční stanice je v Bad Aiblingu, tedy přibližně 9 až 10 km. Autem se do města nejrychleji dá dostat přes silnici B93 na výjezdu u Reischenhartu.\n\nJediným vodním tokem je blízký vodopád Jenbach (viz obrázek vlevo).\n\nFeilnbach se stal nezávislou obcí v roce 1818, po správních reformách Bavorska. Od 27. května 1897 do roku 1973 se město nacházelo na konci místní železnice Bad Aibling-Feilnbach, ta ale byla onoho roku zrušena.\n\nDne 1. ledna 1966 byly obce Feilnbach a Wiechs sloučeny a vytvořily novou část \"Feilnbach-Wiechs\", jejíž jméno bylo na \"Feilnbach\" změněno 28. prosince 1971. V návaznosti na komunální volby byl k 1. lednu 1972 Feilnbach včleněn do okresu Bad Aibling. Následně, 1. února 1972, byla k městu připojena i obec Dettendorf. Dne 22. října 1973 město získalo titul Bad (v češtině \"lázeň\"). Dne 1. května 1978 byla do obce včleněna i menší vesnice Litzldorf. 1. července 1972 byl oficiálně zrušen okres Bad Aibling a Bad Feilnbach se tedy stal součástí zemského okresu Rosenheim, jehož okresním městem je 15 km vzdálený Rosenheim. Konečný součet všech obcí včleněných do Bad Feilnbachu je 76.\n\nJednotlivé části Bad Feilnbachu byly pravděpodobně založeny v dobách římanů a první zmínku o samotném Feilnbachu lze najít již v roce 980 a to pod názvem \"Fulinpah\", což je označení volně přeložitelné jako \"pomalu tekoucí potok\".\n\nV popředí znaku je stříbrný potok, ten představuje Feilnbach, jehož jméno bylo odvozeno od \"Faulenbach\". Stříbrný kostel byl původně převzat z erbu šlechticů Diepertskirchenů. Tito šlechtici vládli Lippertskirchenu od počátku 11. až do konce 15. století. Kostel z jejich erbu byl převzat v roce 1957 a následně roku 1966 pozměněn.\n\nV roce 2001 měla obec 7 096 obyvatel, o rok později již bylo obyvatel 7 205, růst populace se ale zastavil v roce 2003, kdy populace o dva obyvatele klesla. Následně populace klesala i v roce 2004. V roce 2008 již měl Bad Feilnach 7 450 obyvatel a v roce 2009 dokonce stoupla populace na 7 450 obyvatel. V roce 2013 zde pak trvale žilo 7 734 obyvatel, ke 31. prosince 2014 to bylo 7 836.\n\nV obci Bad Feilnbach se nachází několik velkých lázeňských a rehabilitačních zařízení. Místní léčba je založena na tradičním stylu zvaném \"Badetorf\". Významným bodem pro cestovní ruch je čtyřhvězdičkový hotel Bad Feilnbach Imperial Camping Outdoor Resort osmi sty parkovacími místy. Založen byl roku 1968.\n\nNachází se zde také mnoho škol, počínaje několika mateřskými školkami, základní a střední školou až po katolické školy. V Bad Feilnbachu je i dům s pečovatelskou službou svatý Martin, dva bazény, náboženské i obecné knihovny. Pro turisty je zde památka z doby industrializace; dvě staré cementárny v Litzldorfu. Dále také přírodní rezervace Auer Weitenmoos.\n\nV Bad Feilnbachu je také několik sportovních klubů; mini golfový, tenisový, curlingový, lyžařský…\n\n"}
{"id": "1173894", "url": "https://cs.wikipedia.org/wiki?curid=1173894", "title": "Panamerické mistrovství v judu", "text": "Panamerické mistrovství v judu\n\nPanamerické mistrovství v judu je sportovní akce pořádaná každou judistickou sezonu Panamerickou judistickou konfederací (CPJ), která je součástí Mezinárodní judistické federace (IJF).\n\nTurnaje panamerického mistrovství se pořádají od padesátých let dvacátého století. U zrodu Panamerického mistrovství stála Panamerická judistická unie (PJU), která řadu let turnaje organizovala (součást IJF od roku 1968). První panamerická mistrovství probíhala v dnes již neexistující disciplíně podle technických stupňů. Ve váhových kategoriích se začalo zápasit od roku 1965 (5. panamerické mistrovství). Ženy dostaly poprvé příležitost reprezentovat svojí zemi v roce 1980.\n\nV roce 2008 došlo k neshodám s Mezinárodní judistickou federací (IJF) ohledně nového systému kvalifikací na letní olympijské hry. IJF rozvázala s PJU spolupráci a inicializovala založení nové panamerické organizace, kterou se stala od roku 2009 Panamerická judistická konfederace (CPJ).\n"}
{"id": "1173895", "url": "https://cs.wikipedia.org/wiki?curid=1173895", "title": "Vyslovení nedůvěry", "text": "Vyslovení nedůvěry\n\nVyslovení nedůvěry vládě je akt, který používá parlament k odstavení vlády od moci. Při kladném výsledku hlasování vláda podává demisi. Parlament tak může učinit například kvůli nedostatečné akceschopnosti vlády nebo kvůli vládním korupčním aférám.\n\nDemokratické státy nejčastěji využívají jeden ze tří typů vyslovení nedůvěry.\n\nPokud dojde k iniciaci hlasování o nedůvěře vlády, musí opozice zároveň předložit návrh na nového premiéra, kterého při následném hlasování o nedůvěře vlády zvolí jakožto následníka. Cílem využití konstruktivního vyslovení nedůvěry je snaha předejít případným vládním krizím. Návrh na upravení ústavy a zavedení tohoto typu vyslovování nedůvěry se v Česku pokusila vláda Petra Nečase v roce 2012. Stále tento typ hlasování využívá například Německo, Polsko, Španělsko, atd. Viz Konstruktivní vyslovení nedůvěry\n\nV tomto případě je při vyslovení nedůvěry potřeba, aby prohlasovala většina všech poslanců. V současné době se tento typ používá v Česku, na Slovensku a ve Francii\n\nK vyslovení nedůvěry tímto způsobem stačí podpora většiny poslanců, kteří jsou na hlasování přítomni. Systém prosté většiny můžeme najít ve Velké Británii, dále v Dánsku nebo v Itálii\n\nKontrolní mechanismus vyslovení důvěry lze najít ve většině demokratických státních zřízení.\n\nJelikož zde je vláda odpovědná Poslanecké sněmovně, podle čl.68 Ústavy ČR, je to tedy pouze dolní komora parlamentu, která může iniciovat hlasování o nedůvěře vlády. K vyvolání hlasování je potřeba podpora alespoň 50 poslanců, kteří k tomu podají příslušný návrh. Za předpokladu, že je tato podmínka splněna, dojde k samotnému hlasování. Pro úspěšné hlasování o nedůvěře vládě je nutné, aby nadpoloviční většina všech poslanců (absolutní většina) vyslovila svůj souhlas. V případě úspěšného hlasování je vláda nucena podat demisi.\n\nV českém prostředí byla vyvinuta snaha o vyslovení nedůvěry v každém volebním období po roce 2000, nicméně úspěšná byla pouze jedenkrát, a to v roce 2009.\n\nKvůli nepsané ústavě a politickému systému založenému na zvykovém právu je obtížné přesně stanovit podmínky pro vyslovení nedůvěry vládě. Členové opozice v dolní komoře parlamentu “vyslovují nedůvěru” různými vládními kroky, ale k samotnému aktu vyslovení dochází i jinými prostředky než prostým hlasováním většiny přítomných o nedůvěře. Může se jednat například o neschopnost prosadit zákon o státním rozpočtu nebo o zásadní zákony, jejichž schválení vláda, v případě zvolení, slibovala v předvolební kampani. Pokud k vyslovení nedůvěry skutečně dojde, dolní komora parlamentu- sněmovna (House of Commons) je rozpuštěna a vypisují se nové volby. Naposledy se tak stalo v roce 1979, kdy byla labouristické vládě Jamese Callaghana vyslovena nedůvěra o jediný hlas, 310 proti a 311 pro. Následně se postu ministerského předsedy ujala Margaret Thatcherová z konzervativní strany.\n\nFrancouzské národní shromáždění může hlasovat o vyjádření nedůvěry vládě za předpokladu, že jej podpoří minimálně jedna desetina všech poslanců. Pokud se tak stane a návrh dostatečnou podporu skutečně získá, je povinností vyplývající z ústavy počkat 48 hodin před samotným hlasováním o vyslovení nedůvěry. K vyslovení dojde při kladném vyjádření absolutní většiny všech poslanců. Pokud je vládě nakonec vyslovena nedůvěra, premiér podává demisi za sebe i za vládu prezidentovi republiky. Posledním vyslovením nedůvěry byl v roce 1962 postižen Georges Pompidou. Za normálních okolností by vláda podala demisi prezidentovi, zde ovšem De Gaulle místo toho rozpustil Národní shromáždění, dle článku 12 ústavy a nechal Pompidoua jakožto předsedu vlády.\n\nK tomu, aby byla vláda důvěryhodnou, potřebuje, na rozdíl od výše popsaných států, souhlas obou komor parlamentu. V případě nedůvěry je ale potřeba pouze názor dolní komory. Pro vznesení hlasování o nedůvěře vlády je potřeba alespoň jedna desetina ze všech 630 poslanců. Při podpoře návrhu je podle ústavy nutno počkat 3 dny před samotným hlasováním o nedůvěře. K vyslovení nedůvěry stačí prostá většina, tedy pouze většina všech přítomných poslanců[M5] . Nejnovější případ vyslovení nedůvěry byl v roce 2008, kdy tehdejší premiér Romano Prodi ztratil důvěru senátu.\n\n"}
{"id": "1173899", "url": "https://cs.wikipedia.org/wiki?curid=1173899", "title": "Česká házenkářská reprezentace mužů", "text": "Česká házenkářská reprezentace mužů\n\nČeská házenkářská reprezentace mužů reprezentuje Česko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173902", "url": "https://cs.wikipedia.org/wiki?curid=1173902", "title": "František Čapka (historik)", "text": "František Čapka (historik)\n\nFrantišek Čapka (* 26. května 1942, Nížkovice) je český historik a vysokoškolský pedagog, který se specializuje na problematiku moderních českých a československých dějin 19. a 20. století, historii jižní Moravy, dějin odborů a také dějin spolků. Dále se ve své práci zaměřuje na některé problémy didaktiku dějepisu (psaní učebnic, orální historie), historii česko-německých vztahů, osídlování pohraničí a historii cukrovarnického průmyslu. V současnosti působí na katedře historie Pedagogické fakulty Masarykovy univerzity v Brně.\n\nV letech 1955–1959 studoval na jedenáctileté střední škole ve Slavkově u Brna, pak pokračoval v letech 1959–1964 na katedře historie a bohemistiky Filozofické fakulty Masarykovy univerzity v Brně. Od roku 1965 do roku 1975 pracoval jako středoškolský učitel. V roce 1978 na Filozofické fakultě Masarykovy univerzity získal doktorát a roku 1985 se zde habilitoval. Od roku 1975 do roku 1985 působil jako asistent na Pedagogické fakultě Masarykovy univerzity, v práci zde pokračoval i po získání docentury. Od roku 1984 do roku 1990 zde pracoval jako vedoucí katedry. V letech 1982–1989 byl členem rady \"Sborníku mikulovských sympozií\", od roku 1984 do roku 1993 působil ve funkci výkonného redaktora \"Sborníku prací Pedagogické fakulty, řady společenských věd\". V letech 1982–1990 byl členem vědecké rady Pedagogické fakulty. Pracoval také jako člen redakční rady Czech-Polish Historical and Pedagogical Journal.\n\n\n\n\n"}
{"id": "1173903", "url": "https://cs.wikipedia.org/wiki?curid=1173903", "title": "Irenej (patriarcha)", "text": "Irenej (patriarcha)\n\nVladyka Irenej (též \"Irinej\", \"Irinej Nišský\", ( Иринеј, občanským jménem \"Miroslav Gavrilović\" (* 28. srpna 1930 Vidov u Čačaku) je patriarcha srbské pravoslavné církve, od roku 2010 metropolita bělehradský a karlovický, arcibiskup pećský patriarcha Srbské pravoslavné církve.\n\nIrenej navštěvovla nejprve gymnázium v Čačaku a poté nastoupil studium na teologické škole v Prizrenu. Následně studoval na teologické fakultě v Bělehradě. Po své vojenské službě v Titově armádě byl roku 1959 patriarchou Germanem postřižen na mnicha a přijal jméno Irinej. V letech 1959 až 1968 vyučoval jako profesor na teologické škole v Prizrenu. Po svých studiích v Aténách se stal řídícím řádové školy v ostrožském klášteře, a v letech 1971 až 1974 byl opět činný jako profesor v Prizrenu. Roku 1974 byl zvolen biskupem moravickým a vikářem patriarchy Germana, roku 1975 biskupem nišským. V Niši pak strávil dalších 35 let.\n\n22. ledna 2010 byl Irinej jako následník Pavla zvolen novým patriarchou srbské pravoslavné církve resp. vylosován v formou „apoštolské volby“: Nejprve se jedná tajně, dokud se duchovní hodnostáři neshodnou na třech kandidátech. Poté vybraný mnich zamíchá uzavřené obálky se jmény biskupů a vylosuje patriarchu. K tomu je symbolicky přizván Duch svatý, který je tak spoluzodovědný za vobu nového patriarchy. Tento volební systém byl zaveden mj. proto, aby byla zachována církevní autonomie a omezen vliv světské moci při volbách patriarchů.\n\nIntronizace se konala 23. ledna 2010 v bělehradské katedrále sv. Sávy.\n\n"}
{"id": "1173907", "url": "https://cs.wikipedia.org/wiki?curid=1173907", "title": "Allison Tolman", "text": "Allison Tolman\n\nAllison Cara Tolman (* 18. listopadu 1981 Houston) je americká televizní a filmová herečka. Za roli Molly Solverson v seriálu \"Fargo\" získala nominace na cenu Emmy nebo Zlatý glóbus.\n\nVystudovala herectví na Baylor University. Poté se stěhovala do Dallasu, kde spolupracoval s \"Second Thought Theatr\". Později se přestěhovala do Chicaga a pracovala s různými skupinami herců. V televizi debutovala v roce 2006 v jedné z epizod \"Útěk z vězení\". První důležitou roli získala v roce 2014, kdy ztvárnila jednu z hlavních postav v televizním seriálu \"Fargo,\" a to policistku Molly Solverson. Získala mj. Cenu televizní kritiky za nejlepší herečku ve vedlejší roli ve filmu či minisérii.\n\n"}
{"id": "1173912", "url": "https://cs.wikipedia.org/wiki?curid=1173912", "title": "Marta Davouze", "text": "Marta Davouze\n\nMarta Davouze, dříve Marta Železná (12. května 1945 Praha – 4. července 2018 Manoir De Langourian, Bretaň, Francie) byla česká nakladatelka, publicistka a spisovatelka.\n\nVystudovala Filozofickou fakultu UK, působila jako knihovnice a nakladatelská redaktorka. Byla dlouholetou ředitelkou Centra Franze Kafky, které vydalo úplné Spisy Karla Poláčka a Dílo Franze Kafky. Je považována za inspirátorku Ceny Franze Kafky a pražského pomníku Franze Kafky od Jaroslava Róny.\n\nDlouhá léta byla manželkou Vladimíra Železného, se kterým měla dva syny, Davida a Jakuba. Jejím druhým manželem byl Francouz Joël Davouze.\n\n\n \n"}
{"id": "1173913", "url": "https://cs.wikipedia.org/wiki?curid=1173913", "title": "Zvonovec trojhrotý", "text": "Zvonovec trojhrotý\n\nZvonovec trojhrotý (\"Procnias tricarunculatus\") je pták z čeledi kotingovitých, obývající tropické deštné lesy Střední Ameriky.\n\nDorůstá délky 25—30 cm, váží okolo 200 gramů. Vyznačuje se výrazným pohlavním dimorfismem. Samec je robustnější, tělo má zbarveno kaštanově hnědě, hlavu a krk bíle, zobák má černý. Od kořene zobáku mu visí tři šedočerné tenké a dlouhé kožní laloky, které daly tomuto druhu jméno. Tato nápadná ozdoba slouží při námluvách, kdy se z původních pěti centimetrů prodlouží až na dvojnásobek. Samice má peří olivově zbarvené s nažloutlými proužky na hrudi a břichu.\n\nZvonovec je tažný pták, který od března do září hnízdí v horských oblastech střední Kostariky v nadmořské výšce přesahující 800 m a po vyvedení mláďat migruje do přímořských nížin. Živí se ovocem, převážně planým druhem avokáda, jehož pecky roznáší po krajině a umožňuje tak šíření stromů. Je výrazně teritoriálním druhem, k zastrašení protivníků používá pronikavé, kovově znějící volání, které je i v hustém porostu slyšet na kilometr daleko. Rodové jméno zvonovců je odvozeno od podobnosti jejich hlasu se zvukem zvonů. Bylo pozorováno, že křik zvonovců se liší nejen podle oblasti, ale jedinec ho může změnit i během svého života. Vzhledem k rozsáhlému kácení pralesů v oblasti výskytu byl zvonovec trojhrotý zařazen mezi zranitelné druhy. Je velmi plachý, proto se o jeho chování v přírodě ví jen málo.\n\n\n"}
{"id": "1173915", "url": "https://cs.wikipedia.org/wiki?curid=1173915", "title": "Finská válka", "text": "Finská válka\n\nFinská válka byl konflikt mezi Švédským královstvím a Ruskou říší, který trval od února 1808 do září 1809. V důsledku války bylo z východní třetiny Švédska založeno autonomní Finské velkoknížectví v rámci Ruské říše. Dalším pozoruhodným důsledkem byly to, že švédský parlament přijal novou ústavu a rod Bernadotte se v roce 1818 dostal na švédský královský trůn.\n"}
{"id": "1173923", "url": "https://cs.wikipedia.org/wiki?curid=1173923", "title": "Šomoška", "text": "Šomoška\n\nŠomoška může být:\n\n"}
{"id": "1173933", "url": "https://cs.wikipedia.org/wiki?curid=1173933", "title": "FIP (rozcestník)", "text": "FIP (rozcestník)\n\nFIP může znamenat:\n\n"}
{"id": "1173935", "url": "https://cs.wikipedia.org/wiki?curid=1173935", "title": "Oktanol", "text": "Oktanol\n\nOktanol je alkanol s osmi atomy uhlíku v molekule. Nejjednodušším izomerem je oktan-1-ol, který má nerozvětvený uhlíkový řetězec a hydroxylovou skupinu připojenou na okrajovém uhlíku. Dalšími významnými izomery jsou oktan-2-ol a ethylhexanol.\n\nCelkem existuje 89 izomerů oktanolu.\n"}
{"id": "1173943", "url": "https://cs.wikipedia.org/wiki?curid=1173943", "title": "Římskokatolická farnost Katovice", "text": "Římskokatolická farnost Katovice\n\nŘímskokatolická farnost Katovice je územním společenstvím římských katolíků v rámci strakonického vikariátu Českobudějovické diecéze.\n\nK roku 1370 je v Katovicích připomínána plebánie. Původně raně gotický farní kostel byl upraven v baroku a v roce 1847 dále upraven novorománsky. V letech 1936–1942 zde byl farářem Josef Jílek, účastník protinacistického odboje (popraven v dubnu r. 1945 v Berlíně).\n\nFarnost má sídelního duchovního správce, který je zároveň administrátorem ex currendo ve farnostech Kraselov, Střelské Hoštice a Volenice a vypomáhá ve farnostech strakonické kollatury.\n\n"}
{"id": "1173945", "url": "https://cs.wikipedia.org/wiki?curid=1173945", "title": "255 (číslo)", "text": "255 (číslo)\n\nDvě stě padesát pět je přirozené číslo, které následuje po čísle dvě stě padesát čtyři a předchází číslu dvě stě padesát šest. Římskými číslicemi se zapisuje CCLV.\n\n\n\n\n\nSilnice II/255 je česká silnice II. třídy vedoucí na trase Postoloprty – Nemilkov – I/27\n\n\n"}
{"id": "1173948", "url": "https://cs.wikipedia.org/wiki?curid=1173948", "title": "Latákijská ofenzíva (2015–současnost)", "text": "Latákijská ofenzíva (2015–současnost)\n\nLatákijská ofenzíva je série vojenských operací zahájených v listopadu 2015 Syrskou arabskou armádou a jejími spojenci proti rebelům v severozápadním syrském guvernorátu Latákia. Tyto operace trvají dodnes.\n\n13. listopad: SAA spouští rozsáhlou pozemní ofenzívu v severní části guvernorátu Latákia. O dva dny později získává tři kopce (včetně Tal Al-Yakdash). Pokračuje v postupu u města Ghamam a získává vesnice Dayr Hanna, al-Dughmishlyia a Beit ‘Ayyash.\n\n18–23. listopad: Vládní vojska získávají 10 vrcholů a tři vesnice. Přebírá plnou kontrolu nad horami Al-Zahi.\n\n24. listopad: Povstalci znovu obsazují hory Al- Zahi a kopec Tal al-Etyra. Vládní vojska mezitím získávají vrcholek Jabal Sheikh Mohammad.\n\n25. listopad: SAA opět vytlačuje rebely z hor Al-Zahi (včetně stejnojmenné vesnice). Dále postupuje u vesnice Ateera.\n\n25. listopad: Turecký stíhač F-16 sestřeluje poblíž syrsko-turecké hranice ruský bombardér Su-24. Pilot i navigátor se dokázali katapultovat. Pilot byl však ve vzduchu zastřelen turkmenskými vzbouřenci. Letoun se zříti u vesnice Baiyr Bucak. Při následné záchranné operaci byl zabit i pilot záchranné helikoptéry. Navigátor byl zachráněn.\n\n27. listopad: Na Al-Káidu napojená Turkestánská islámská strana bojuje se syrskou armádou a Hizballáhem u vesnice Jabal Nuba. Ruské letectvo bombarduje Jabal al-Akrad. Zabito 15 Turkmenů (podle turkmenských zpráv až 30). Vládní vojska získávají 2 vrcholky a zabezpečují okolí hory Jabal Al-Nuba.\n\n1. prosinec: Vládní vojska získávají 3 (Arafat, Raweesat Sheikhou a Katf Al-Salat) vesnice a hory Jabal Al-Kashkar.\n\n3–15. prosinec: SAA získává více než 20 vesnic. Povstalci znovu dobývají několik stanovišť u hory Jabal al-Nawabah. Dva povstalečtí velitelé zabiti ruským bombardováním na severu guvernorátu.\n\n16. prosinec: Syrská armáda obsazuje hory Al-Nuba na severu guvernorátu a dva vrcholy na hranici s guvernorátem Idlib.\n\n17–20. prosinec: Syrská armáda čistí hranice s Tureckem (10 vesnic a stanovišť získáno). Povstalci získávají zpět hory Al-Sayed a část hory Al-Nuba.\n\n23–24. prosinec: SAA s ruskou podporou obnovuje kontrolu nad Al-Sayed a část hory Al-Nuba.\n\n25–10. leden: Vládní vojska získávají kontrolu nad více než 25 stanovišti (kopce, hory, vesnice). Z nich se povstalcům podařily získat zpět jen dvě.\n\n12. leden: Ráno syrská armáda přebírá plnou kontrolu nad vesnicí Tartiyah, nacházející se východně od povstalecké bašty Salma. K večeru je dobyta i Salma nejdůležitější město povstaců v horách Al-Akrad.\n\n13. leden: Vládní vojska expandují u města Salma a získávají přilehlé vesnice Mrouniyah a Marj Khawkha.\n\n15. leden: Obrana povstalců se rozpadá a SAA získává dalších 6 vesnic.\n\n16. leden: SAA dobývá 3 kopce kolem vesnice al-Saraf a dalších 6 vesnic.\n\n17. leden: Syrská armáda získává kontrolu nad šesti vesnicemi a dvěma vyvýšeninami v okolí města Rabía.\n\n18–19. leden: Povstalci provádějí protiútok a získávají 4 vesnice a kopec.\n\n20. leden: Vládní vojska pokračují dobytím dalších dvou vesnic, i přes předchozí protiútok je obrana povstalců slabá. Vládní vojska kontrolují většinu důležitých výškových bodů.\n\n21–24. leden: Zahájena další velká ofenzíva SAA. 24. ledna syrská armáda asi 20 vesnic v okolí města Rabía. Rabía samotná je dobyta ještě toho dne.\n\nCelkově od 12. do 25. ledna podniklo syrské a ruské letectvo více než 522 leteckých útoků. Pozemní jednotky vládních vojsk použily více než 3000 raket a střel, což vedlo k získání jejich kontroly nad 36 vesnicemi a městy (z nichž nejdůležitější jsou Salma a Rabía). Boje si vyžádaly životy 72 vojáků a 124 zahraničních ozbrojenců (hlavně z fronty an-Nusrá).\n\n27–31. leden: Vládní vojska získávají 7 vesnic, kopec Ruweisat Al-Nimr a horu Jabal Al-Mulqa.\n\n1. únor: Rebelové přebírají opět kontrolu nad vesnicí Kelez (též Nawarah; u hranic s Tureckem) a okolními kopci po tom, co se SAA z oblasti stahuje. Z jihu však vládní vojska pokračují v postupu k vesnici Kinsibba.\n\n3. únor: Jeden z ruských poradců vyučující vojáky SAA v používání \"nových zbraní\" je zabit povstaleckou střelou. Tři další ruští instruktoři zraněni.\n\n6–7. únor: Vládní vojska získávají vesnici Aliyah (Krouja) a přilehlý kopec.\n\n8. únor: SAA se přibližuje k vesnici Kinsibba a získává 4 vesnice (2 z nich v blízkosti vesnice Kinsibba).\n\n9. únor: Saudský velitel fronty an-Nusrá Abdel-Aziz Al-Dibaykhi (známý také jako Abu Hamza) je zabit Republikánskou gardou (103. brigáda). Šestnáct bojovníků fronty an-Nusrá zabito ruskými vzdušnými údery.\n\n14–15. únor: Armáda získává 3 vesnice (Ara, Brouma a Mezzin) a následujícího dne, při postupu k důležité vesnici Kinsibba dalších 7 sídel.\n\n16. únor: Po tom, co SAA obnovuje kontrolu nad dalšími dvěma vesnicemi, připravuje se na závěrečný útok na vesnici Kinsibba. Většina povstaleckých jednotek se soustřeďuje právě u této vesnice. Armáda toho využívá a získává horu Tal Ghazaleh u tureckých hranic.\n\n17. únor: Zahájen útok na vesnici Kinsibba. Vládní vojska rychle získávají kontrolu nad třemi přilehlými vesnicemi na západě s tím, že nechávají jednu únikovou cestu pro povstalce.\n\n18. únor: Kinsibba je zcela zabezpečena vládními vojáky. Následný postup armády je zaměřen na vesnici Kabani (jednu z nejvýše položených vesnic v horách Jabal al-Akrad) odkud povstalci stále mohou ostřelovat vesnice jako Qardaha.\n\n20–23. únor: Armáda pokračuje v postupu směrem na sever. Získává osm vesnic a kopec severně od Kinsibby.\n\n24–26. únor: SSA pomalu vytlačují povstalce z Latákie. 26. února dobývají vládní vojska město Ayn Al-Bayda – první sídlo na hranicích mezi guvernorátem Idlib a Latákia.\n\n2. březen: Vládní vojska zaútočila na vesnici Kabaní a přilehlou vyvýšeninu. \n"}
{"id": "1173949", "url": "https://cs.wikipedia.org/wiki?curid=1173949", "title": "257 (číslo)", "text": "257 (číslo)\n\nDvě stě padesát sedm je přirozené číslo, které následuje po čísle dvě stě padesát šest a předchází číslu dvě stě padesát osm. Římskými číslicemi se zapisuje CCLVII.\n\n\n\nSilnice II/257 je česká silnice II. třídy vedoucí na trase I/28 – I/15 – Bílina\n\n\n"}
{"id": "1173950", "url": "https://cs.wikipedia.org/wiki?curid=1173950", "title": "Lékárník a kadeřník", "text": "Lékárník a kadeřník\n\nLékárník a kadeřník (též \"Lékárník a holič\", ve francouzském originále ) je opereta (\"opérette-bouffe\") o jednom dějství francouzského skladatele Jacquese Offenbacha na libreto Élie Frébaulta z roku 1861. Její premiéra se konala 17. října 1861 v divadle Théâtre des Bouffes-Parisiens.\n\nTato opereta vznikla v podstatě z nedorozumění. Na text Élie Frébaulta (1827–1911) napsal operetu pro Offenbachovo divadlo Bouffes-Parisiens jiný skladatel, patrně Laurent de Rillé (1824–1915), ale vedení divadla partituru nějakým způsobem ztratilo. Jak se vyrovnalo se skladatelem, není známo, ale Frébault se na základě smlouvy domáhal uvedení svého díla a Offenbachovi nezbylo, než aby novou hudbu napsal sám.\n\nSituační komiku, na níž je zápletka postavena, doplňovala charakterizace komických mužských postav – směšně tyranského otce a dvou nápadníků jeho dcery, ostýchavého a nespolečenského lékárníka jako předurčeného ženicha Plumoiseaua a dámského kadeřníka, zcela nehrdinského milovníka s hrdinským jménem Chilpéric. Toto salonní, holubičí povolání již měl pro větší kontrast milovník v lidožroutské operetě \"Večerní vítr aneb Strašlivá hostina\" z roku 1857; zde je navíc děj umístěn do doby rokoka a hrdina je odborníkem na nejvyumělkovanější dobové účesy.\n\nPřestože Offenbach psal hudbu k \"Lékárníkovi a kadeřníkovi\" ve spěchu a se zdráháním, vznikla „pikantní a duchaplná“ partitura (J.-C. Yon). Jde vlastně o pastiš hudebního stylu 18. století, kritici nazývali toto dílo „operetou časů minulých“ („opérette du temps jadis“) a revue \"La France musicale\" tvrdila, že kdo by poslouchal předehru bez toho, aby znal autora, by ji připsal některému Haydnovu žáku. Tato zmínka o „Haydnovu žáku“ potvrzuje i dojem, který si učinil kritik vídeňské premiéry, když napsal, že „[p]odle povahy této Offenbachovy hudební parodie bychom hádali daleko spíše na období 1780 až 1790 než na skladatelem uváděný rok 1750,“ a nacházel v hudbě ozvuk pomozartovské generace – Jírovce, Dittersdorfa, Zumsteega, – nebo Monsignyho, Philidora, či Bertona. Rokokové prostředí, kdy v lásce i hudbě vládl ornament, později Offenbach podobnými prostředky vykreslil ve druhém aktu svých \"Pastýřů\" (1865).\n\nPrvotní inscenaci \"Lékárníka a kadeřníka\", premiérované 17. října 1861, nebyl zamýšlen dlouhý běh, vyplňovala čas do přípravy nové verze mnohem ambicióznějšího \"Mostu vzdechů\", která měla premiéru 2. listopadu. Ale její neúspěch znamenal brzký návrat tohoto dílka na jeviště Bouffes-Parisiens, kde se pak hrála průběžně po celá 60. léta 19. století. Další inscenaci Offenbach připravil v roce 1873, když převzal řízení divadla Théâtre de la Gaîté a současně fakticky i dramaturgii divadla Théâtre de la Renaissance. Od začátku sezóny 1873/74 zde nová nastudování \"Lékárníka a kadeřníka\" a \"Pan Karfiol si dovoluje pozvat…\" sdílela jeviště s pařížskými premiérami \"Dovolenky po večerce\" a \"Panenského jablíčka\".\n\nVe Vídni uvedlo \"Lékárníka a kadeřníka\" poprvé divadlo Carltheater pod názvem „“ 6. března 1862. Opereta se obecenstvu líbila, avšak celkově nedosáhla vysokého počtu repríz ani se nerozšířila do jiných zemí monarchie. \"Die Presse\" ji posuzovala příznivě: „Mnohé je v této Offenbachově operetě komponováno s jemností a náladovostí, tu a tam nikoli bez parodického ducha.“ Zato \"Fremden-Blatt\" se spokojil s konstatováním, že „v hudebním ohledu je bezvýznamná“. Na přelomu června a července 1862 mohli Vídeňané ve třech představeních konfrontovat tuto inscenaci s originálním pojetím při hostování souboru Bouffes-Parisiens.\n\nPo Vídni následovaly další inscenace v německých městech, především v Berlíně. Tamější představení \"Lékárníka a kadeřníka\" v Krollově opeře navštívil koncem ledna 1863, kdy v tomto městě pobýval i Offenbach, také slavný skladatel Giacomo Meyerbeer a následně Offenbacha osobně představil pruské královně Augustě. Roku 1863 byl \"Lékárník a kadeřník\" poprvé hrán také v Lublani.\n\nOd doby Offenbachova života je \"Lékárník a kadeřník\" hrán velmi málo. Novou kritickou edici představil vydavatel Offenbachova díla Jean-Christophe Keck poprvé 1. a 2. 6. 2007 koncertně na Festivalu Jacquese Offenbacha v Bad Ems. Za Keckova řízení uvedla tuto operetu roku 2015 i La Péniche Opéra (se sídlem ve Vitry-sur-Seine). Roku 2020 ji společnost pod Keckovým hrála ve foyer Théâtre de l'Odéon v Marseille.\n\n(Skromný pařížský salon v bytě měšťan Boudineta) Boudinet si zakládá na své výstřednosti, která dnes dosahuje vrcholu. Usmyslil si totiž, že provdá svou dceru Sempronii za syna svého starého přítele, lékárníka Plumoiseaua z La Palisse. Tohoto syna nikdy neviděl ani on, ani Sempronia, ale už obstaral ohlášky a ještě dnes se půjde k notáři uzavřít sňatek. Dopis od starého Plumoiseaua varoval, že mladý Plumoiseau je mládenec velmi schopný ve svém povolání, které zdědil po otci, ale jinak trochu nesmělý. Boudinet ho právě netrpělivě očekává – stejně jako kadeřníka, který má doupravit nevěstu k obřadu. Sempronia se sice svatbě do poslední chvíle bránila, ale Boudinet na manželství z lásky nevěří, sám nikdy nemiloval a stejně žil spokojeně (romance \"Je n'ai jamais connu l'amour\").\nPřichází mladý nakadeřený muž; jmenuje se Chilpéric a Boudinet ho považuje za ženicha. Nutí ho do konverzace a žene ke stolu, aby se po dlouhé cestě najedl. Mladíkovy rozpaky si vykládá jako ohlášený ostych a Chilpéric zase brzy přijde na to, že prchlivému Boudinetovi není radno odporovat, a usedá ke stolu a hoduje. Je to však ve skutečnosti kadeřník, ba přes své mládí hrdý mistr svého řemesla. Přišel nevěstě vytvořit nejmodernější účes, ale zmocňuje se jej melancholie. Stále totiž musí myslit na jistou dívku, kterou před půl rokem potkal ve svém rodném Carpentrasu (romance \"Un ange, une femme inconnue\").\n\nV tu chvíli vchází Sempronia, aby pozdravila svého nastávajícího. Poznává v mladíkovi muže, do kterého se zamilovala při pobytu u tety v Carpentrasu, a protože i Chilpéric se v ní setkává s dívkou, o níž právě snil, jsou oba nenadálým shledáním nadšeni a ihned si vyznávají lásku (duet \"Est-ce un erreur de mon œil en délire?\"). Než stačí Chilpéric Sempronii vysvětlit, že není její ženich, vstoupí skutečný Plumoiseau. Sempronia se na něj oboří, neboť jej považuje za opozdivšího se kadeřníka, a žene ho do práce. Hladový Plumoiseau by raději něco pojedl, ale Sempronia i vrátivší se Boudinet umlčí jeho námitky a rázně jej donutí, aby se chopil hřebene. Plumoiseau je zcela zmatený a zejména chování tchána jej značně irituje, ale pro krásu nevěsty se tomuto vrtochu podřizuje (kvartet \"Si ce n'était cette superbe femme\").\n\nV salonu mezitím probíhá slovní potyčka mezi Chilpéricem, který se netrpělivě snaží odejít učesat nevěstu, a Boudinetem, který jej zadržuje, dokud nebude nevěsta učesána (duet \"Il est vif comme la poudre!... De mes mains frôler sa figure!\"). Jejich spor přeruší rozčilená Sempronia, která si stěžuje, že její kadeřník vůbec neví, co si počít s hřebenem. Chilpéric se hned nabízí, že dílo provede sám, a překvapení Boudinet i Sempronia nabídku vděčně přijímají. Boudinet se snaží Plumoiseaua vyhodit a jen s obtížemi se nešťastný mladík dostane ke slovu, aby objasnil svou pravou totožnost. I tak však otec mladíkovi nevěří a považuje ho za podvodníka. To tvrdí Boudinet i vracejícímu se páru, Chilpéricovi a nakadeřené Sempronii. Dívka konečně vysvětlí otci celou situaci: Chilpéric není její předurčený ženich, zato však je mužem, kterého miluje (kuplet \"Une fille ingénue\").\n\nBoudinet není zásadně proti jejich lásce, ale dal slovo Plumoiseauovi a ohlášky znějí na jméno Plumoiseau. Ukáže se však, že i Chilpéric je příjmením Plumoiseau, ba dokonce je bratrancem Théobula Plumoiseaua, původního nápadníka. Ten je setkáním potěšen a vzdává se nároků na Sempronii. Všichni čtyři se v dobré náladě vydávají na pořádný oběd v nějaké restauraci – a po cestě se staví u notáře na oddavky. Snad bude manželství šťastné a novomanželé si hned tak nevjedou do vlasů (finále \"Vous allez entrer en ménage\").\n\n\nDvě flétny (2. též pikola), hoboj, dva klarinety, fagot; dva lesní rohy, dvě trubky, pozoun; bicí souprava; smyčcové nástroje (housle, violy, violoncella, kontrabasy).\n"}
{"id": "1173951", "url": "https://cs.wikipedia.org/wiki?curid=1173951", "title": "Římskokatolická farnost Kraselov", "text": "Římskokatolická farnost Kraselov\n\nŘímskokatolická farnost Kraselov je územním společenstvím římských katolíků v rámci strakonického vikariátu Českobudějovické diecéze.\n\nPlebánie v Kraselově vznikla ve 14. století.\n\nFarnost Kraselov je spravována ex currendo z Katovic.\n\n"}
{"id": "1173953", "url": "https://cs.wikipedia.org/wiki?curid=1173953", "title": "258 (číslo)", "text": "258 (číslo)\n\nDvě stě padesát osm je přirozené číslo, které následuje po čísle dvě stě padesát sedm a předchází číslu dvě stě padesát devět. Římskými číslicemi se zapisuje CCLVIII.\n\n\n\nSilnice II/258 je česká silnice II. třídy vedoucí na trase Duchcov – Hostomice – Kostomlaty pod Milešovkou – Rtyně nad Bílinou – Řehlovice – Trmice\n\n\n"}
{"id": "1173956", "url": "https://cs.wikipedia.org/wiki?curid=1173956", "title": "Bronisław Osuchowski", "text": "Bronisław Osuchowski\n\nBronisław Osuchowski (22. února 1851 Jasień u Liska – 8. května 1929 Lvov) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec polského Sejmu.\n\nStudoval na Lvovské univerzitě. Patřil mu statek ve Vyšnivčyku. Od roku 1884 byl členem haličského úvěrového spolku a hospodářské společnosti ve Lvově. Od roku 1884 do roku 1912 byl členem okresní rady v Turce, přičemž v letech 1890–1904 zde zastával post okresního maršálka. Od roku 1895 do roku 1901 zasedal coby poslanec Haličského zemského sněmu. Na sněmu se zaměřoval na otázky rozvoje železniční sítě.\n\nV době svého působení v parlamentu se uvádí jako statkář v obci Vyšnivčyk (Wiśniowczyk) u města Pidhajci.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 54.\n\nUvádí se jako polský konzervativec. Po volbách roku 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n\nZemřel po těžké chorobě roku 1929. Byl pohřben na Lyčakovském hřbitově.\n"}
{"id": "1173959", "url": "https://cs.wikipedia.org/wiki?curid=1173959", "title": "Římskokatolická farnost Střelské Hoštice", "text": "Římskokatolická farnost Střelské Hoštice\n\nŘímskokatolická farnost Střelské Hoštice je územním společenstvím římských katolíků v rámci strakonického vikariátu Českobudějovické diecéze.\n\nRoku 1384 se připomíná střelskohoštická plebánie. Ta později zanikla a její území se stalo součástí katovické farnosti. Roku 1786 byla zřízena lokálie, která byla v roce 1882 povýšena na samostatnou farnost. V roce 1819 byl postaven nový farní kostel.\n\nFarnost Střelské Hoštice je spravována ex currendo z Katovic.\n\n"}
{"id": "1173963", "url": "https://cs.wikipedia.org/wiki?curid=1173963", "title": "Edmund Rauch", "text": "Edmund Rauch\n\nEdmund Rauch (29. srpna 1863 Jarosław – 16. července 1923 Stanislavov) byl rakouský podnikatel a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nPocházel z židovské rodiny. Patřil mezi stoupence asimilačního proudu, který prosazoval národní a kulturní polonizaci židů. Vystudoval vyšší reálnou školu v Jarosławi a absolvoval obchodní školu. Bydlel v Stanislavově, kde vlastnil obchodní firmu Edmund Rauch & Henryk Rauch. Později byl majitelem výčepní licence, parního mlýna a byl podílníkem ve firmě Ozjasz Blumenfeld & Co. Od roku 1888 byl asesorem obchodního soudu v Stanislavově. V roce 1902 se stal členem obchodní a živnostenské komory ve Lvově. Angažoval se i politicky. Zasedal v okresní radě v Stanislavově. Roku 1904 získal titul císařského rady.\n\nV době svého působení v parlamentu se uvádí jako továrník v Stanislavově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 14.\n\nUvádí se jako polský demokrat (Polskie Stronnictwo Demokratyczne). Po volbách roku 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej. Neúspěšně kandidoval do Sejmu ve volbách v roce 1922 a to za formaci Unia Narodowo-Państwowa.\n"}
{"id": "1173964", "url": "https://cs.wikipedia.org/wiki?curid=1173964", "title": "Rauch", "text": "Rauch\n\nPříjmení Rauch nosí tyto osobnosti:\n"}
{"id": "1173966", "url": "https://cs.wikipedia.org/wiki?curid=1173966", "title": "Římskokatolická farnost Volenice", "text": "Římskokatolická farnost Volenice\n\nŘímskokatolická farnost Volenice je územním společenstvím římských katolíků v rámci strakonického vikariátu Českobudějovické diecéze.\n\nV roce 1394 je ve Volenicích připomínána plebánie. Původní farní kostel byl románský a jsou z něj zachovány fragmenty zdiva. Upravován byl renesančně a v roce 1909 byl upraven podle projektu Kamila Hilberta. V roce 1918 byla místní farnost povýšena na děkanství.\n\nFarnost Volenice je administrována ex currendo z Katovic.\n\n"}
{"id": "1173969", "url": "https://cs.wikipedia.org/wiki?curid=1173969", "title": "Reforma Rady bezpečnosti OSN", "text": "Reforma Rady bezpečnosti OSN\n\nReforma Rady bezpečnosti OSN zahrnuje pět klíčových oblastí: kategorizace členství, otázka práva veta pěti stálých členů, místní reprezentace, velikost a systém fungování rozšířené Rady, vztahy mezi RB a OSN. Členské státy, místní skupiny a různá zájmová sdružení členských států zaujaly odlišné pozice a návrhy jak Radu bezpečnosti reformovat.\n\nJakákoliv reforma Rady bezpečnosti bude vyžadovat souhlas nejméně dvou třetin členských zemí a dále souhlas všech pěti stálých členů, kteří disponují právem veta.\n\nRada bezpečnosti (dále jen RB) je jeden ze šesti hlavních orgánů Organizace spojených národů (dále jen OSN), jehož hlavním úkolem je zachovávat mír a bezpečnost mezi jednotlivými členskými zeměmi.\n\nStálí členové RB mají právo veta. Právě právo veta je důvodem, proč mnoho zemí usiluje o reformu RB. Při projednávání vážných globálních problémů brání právo veta výraznějším rezolucím, RB je tak v podstatě úřadem, který problémy vůbec neřeší. Rozhodnutí RB OSN jsou v souladu s Chartou Spojených národů. O reformě tohoto orgánu se diskutovalo v posledních dvaceti pěti letech.\n\nProblémem RB je, že odráží svět tak, jak vypadal bezprostředně po druhé světové válce a složení stálých členů se po roce 1945 nezměnilo. Takový pohled je již ale značně neaktuální a neodráží současnou geopolitickou situaci. Svět se ale ve 20. a 21. století prudce proměnil, objevily se nové hrozby pro státní bezpečnost, jakou je například terorismus, a došlo ke globalizaci jak na ekonomickém, tak na kulturním a politickém poli, na což RB neuměla patřičně zareagovat a ani dnes se jí tak nedaří skutečně účinně udržovat hlavní premisu mezinárodního míru a bezpečnosti.\n\nSpolečnost národů (dále SN) vznikla po první světové válce jako organizace, která měla zajistit světový mít a bezpečnost. Tato organizace byla předchůdcem Organizace spojených národů (dále OSN). Pojem “spojené národy” použil poprvé americký prezident Franklin D. Roosevelt v Deklaraci spojených národů z 1. 1. 1942, kdy se reprezentanti 26 národů upsali ke společnému boji proti mocnostem Osy. SN neřešila globální problémy efektivně, proto po druhé světové válce vzniká OSN a její orgán RB, který měl řešit bezpečnostní a globální problémy.\n\nNeschopnost SN řešit mezinárodní problémy, které vyústily ve druhou světovou válku, vedla k založení OSN. Roku 1945 se sešlo 50 reprezentantů států k podpisu Charty spojených národů na konferenci v San Francisku. Charta OSN byla tedy podepsána 26. června 1945 padesáti reprezentanty států, které se tak stali členy Společnosti národů.\n\nSpolu se vznikem OSN vzniká i její orgán RB. Ten je ukotven v Chartě OSN z roku 1945. Zakládajícími členy se stala Francie, Velká Británie, Sovětský svaz, Spojené státy americké a Čína. Tyto státy se zároveň staly pěti stálými členy Rady bezpečnosti.\n\nSložení Rady bezpečnosti se skládalo z těchto pěti stálých členů, dále pak ze šesti členů nestálých. Šest nestálých členů bylo voleno každoročně Valným shromážděním na dobu jednoho roku. Při volbě nestálých členů je přihlíženo ke geografické stránce. Nestálí členové se volí podle regionálního klíče. Toto regionální rozdělení, které je ukotveno v Chartě OSN, je upraveno podle rezoluce Valného shromáždění. Regionálními skupinami jsou: Afrika, Asijsko-pacifická oblast, Latinská Amerika a Karibik, Západní Evropa a ostatní a Východní Evropa.\n\nAčkoliv se mezinárodní situace od konce druhé světové války, kdy byla Rada bezpečnosti OSN založena, drasticky změnila (objevily se nové globální hrozby, svět se postupně globalizoval, vznikly nové státy atd.), samotná Rada bezpečnosti prodělala za tuto dobu velmi málo změn. Vítězné mocnosti druhé světové války si v roce 1945 na míru sobě ušily Chartu Spojených národů, která jasně určila stálé členy RB OSN, kterých se týká i důležité právo veta. Jakákoliv reforma RB OSN by vyžadovala změnu Charty Spojených národů, Podle 108 článku Charty Spojených národů by změna vypadala takto:\n\n„\"Změny ke stávájícímu znění Charty Spojených národů mohou vstoupit v platnost tehdy, když dvě třetiny členů Valného shromáždění změny schválí a když je dvě třetiny členských států OSN ratifikují v souladu se svou ústavou. Změny musí být schváleny všemi stálými členy Rady bezpečnosti OSN.\"“S rostoucí členskou základnou OSN zároveň rostlo i sebevědomí mezi novými členy. Staré pořádky a struktury byly opakovaně stavěny před nové výzvy, to mj. souviselo s procesem dekolonizace. Rozdíl mezi počtem členů RB OSN a celkovým počtem členů OSN začal být velice zřejmý a díky rostoucímu napětí nakonec došlo k zatím jediné reformě RB OSN a to v roce 1965 (rovné zastoupení rozvojových zemí v RB a v Hospodářské a sociální radě, rozšíření zástupců dekolonizovaných zemí z 11 na 15).\n\nRoku 1992 byl generálním tajemníkem OSN zvolen Butrus Butrus-Ghálí a znovu byla vyzdvihována nutnost reformy. Svůj mandát zahájil prvním summitem RB OSN a vydáním \"Agendy pro mír\". Butrus-Ghálího cílem bylo zmodernizovat RB OSN tak, aby odpovídala změnám proběhlým od poslední reformy.\n\nNěmecko a Japonsko se do roku 1992 stali největšími sponzory OSN a začali se dožadovat stálého členství. Také Brazílie, jako pátá největší země světa, a Indie, jako druhá nejlidnatější země světa, se chtěli stát stálými členy. Tyto čtyři země spolu vstoupily do spolku, známého jako G4.\n\nDo opozice vůči G4 se postavily země jako Pakistán, Mexiko a Egypt, které se sdružily do útvaru známého pod pojmem \"Kávový klub\" (Uniting for Consensus).\n\nZároveň se Africká skupina (státy afrického kontinentu, které jsou členy OSN) začala dožadovat dvou stálých členských míst v RB OSN s odkazem na nespravedlnosti, které na ní byly v průběhu dějin vykonávány a kvůli tomu, že hodně otázek, které RB OSN řeší, se týkají právě afrického kontinentu. Tato dvě “africká” členská křesla by byla volena uvnitř Africké skupiny.\n\nStávající členové RB OSN, každý držící své právo veta, se k výše uvedeným námitkám stavěli velmi neochotně. USA podpořily trvalé členství Japonska a Indie a několik dalších členství nestálých. Spojené království a Francie společně podpořili trvalé členství států G4 – trvalé členství Německa, Brazílie, Indie, Japonska, stejně jako přítomnost Africké skupiny v RB OSN. Čína svým hlasem podpořila rozvojové země – hlavně Indii. Indii podpořilo také Rusko.\n\nRada bezpečnosti OSN je orgánem zodpovědným k zachování mezinárodního míru a bezpečnosti. Jménem členských států je oprávněna k přijímání rozhodnutí a řešení sporů. Postupem doby je četnost mezistátních konfliktů menší a RB OSN se spíše věnuje problémům souvisejících s existencí teroristických nebo separatistických skupin (tj. nevládní aktéři). RB OSN je v případě ohrožení míru oprávněna uvalovat ekonomické nebo diplomatické sankce. RB pak dále doporučuje kandidáta na pozici generálního tajemníka nebo svolává konferenci o změnách Charty OSN.\n\nStálých členů má RB OSN pět. Jsou jimi Spojené státy americké, Spojené království, Čína, Rusko a Francie. Na všechny se vztahuje užití práva veta (právo veta se nevztahuje na tzv. procesní otázky). Toto má své opodstatnění v rozložení světových sil po druhé světové válce, kdy těchto pět států světu dominovalo. Aktuální rozložení světových sil nalezneme v tabulce níže. \n\nPrávo veta uplatňují nejvíce USA a Rusko. Francie, Spojené království a Čína své zájmy prosazují formou tzv. kapesního veta. Kapesní veto spočívá v tom, že státy, které s návrhem nesouhlasí, svůj postoj pouze naznačí a ostatní členové pak sporný návrh buď úplně stáhnou, nebo přepracují.\n\nRadu bezpečnosti OSN tvoří kromě stálých členů ještě deset nestálých členů, které volí Valné shromáždění podle regionálního klíče. V následující tabulce je procentuálně uveden poměr členů z jednotlivých regionů v RB OSN. Vzhledem k značné rozdílnosti mezi zastoupením jednotlivými regiony je pochopitelné, že návrhy na reformu RB OSN směřují hlavně ke změnám stálých či nestálých členů.\n\nProbíhající Studená válka i proces dekolonizace se odrazil v činnosti Rady bezpečnosti. Mezi lety 1945 – 1963 se počet členů zvýšil z 51 na 114. Dekolonizované země bojovaly za větší uznání v RB, jako např. rozšíření počtu jejich zástupců.\n\nVýsledkem hlasování v roce 1963 byla rezoluce, která se týkala rovného zastoupení v RB a v Hospodářské a sociální radě. Změny se týkaly počtu členů, které se z 11 zástupců rozšířily na 15. Přijetí této rezoluce bylo považováno za velký úspěch rozvojových zemí. Takto ratifikovaná charta vstoupila v platnost 31. srpna 1965.  \n\nBěhem Studené války se rozvojové země v čele s Indií snažily prosadit další body reformy RB, a ačkoli se v roce 1979 podařilo prosadit tento bod na jednání Valného shromáždění, k reálné diskusi nikdy do konce studené války už nedošlo.\n\nKofi Anaan byl generálním tajemníkem OSN zvolen v roce 1997. Od té doby se začal zasazovat o reformu RB. Ve svých návrzích prosazoval modernizaci OSN jako např. – odstranění nadměrné byrokratizace nebo zohlednění všech členských států OSN v RB. Roku 1997 napsal dopis Řídící a organizační opatření, hned ten samý rok následovala zpráva Obnova OSN: Program reformy a roku 2002 pokračoval s reformními návrhy ve zprávě Posílení OSN: Agenda pro další změnu (úspěšnost prosazovaných návrhů v tabulce viz níže). Anaan zprávu In Larger Freedom, ve které navrhl dvě možné reformy RB. Podle něj je rozšíření členství RB OSN klíčovým prvkem reformy. Jeho požadavky bylo navýšení počtu RB na 24 členů. Dalším návrhem bylo zrušení regionálních skupin - nestálí členové se dříve volili podle regionálních skupin, tedy ne podle kontinentů, ale podle jejich regionální polohy (např. Východní Evropa, Asijsko-pacifická oblast) a jejich nahrazení skupinami určenými geograficky (dle kontinentu).\n\nVznikly dva plány, které se lišily v počtu navýšení členů. Plán A navrhuje rozšíření počtu stálých členů o dalších 6, celkově by tak stálých členů bylo 11. Stálí členové by zároveň přišli o právo veta. Plán A dále uvažuje i o rozšíření řad nestálých členů RB. Místo stávajících 10 nestálých členů tento návrh uvažuje o 3 dalších členech na dobu dvou let. \n\nModel B nerozšiřuje stávající členské řady, ale navrhuje zcela nový druh členství: 8 nových zástupců volených na 4 roky. V případě jejich osvědčení by se hlasovalo o prodloužení jejich členství. Tento plán zároveň zvyšuje počet nestálých členů RB OSN na 11 místo stávajících 10.\n\nSkupina Group of Four (dále G4) usiluje o získání stálého členství v RB OSN. Skupina usiluje zároveň o zajištění dvou stálých křesel pro zástupce afrických zemí. Počet stálých členů by se podle tohoto návrhu rozšířil o dalších 6 členů, z čehož 4 členové by byli právě zástupci G4.\n\nJiž v současnosti přispívají země G4 do rozpočtu OSN více peněz, než ostatní členské státy. Státy G4 byly rovněž v minulosti často voleny do RB jako nestálí členové. Brazílie a Japonsko strávily v minulosti již 20 let jako nestálí členové RB. To poukazuje na to, že se angažují v záležitostech RB. Nestálými členy RB byla několikrát zvolena Indie (14 let) a  Německo (12 let). Proti návrhu reformy skupiny G4 se ostře vyhrazuje skupina Uniting for Consensus. Jednotliví uchazeči o stálé místo v RB mají své regionální protivníky (např. proti snaze Japonska o stálé členství se postavila Čína). Japonsko naopak podporuje Velká Británie. Další uchazeč o stálé členství, Brazílie, nenachází podporu u svých latinskoamerických sousedů.\n\nDalší skupinou, která má zájem o reformu RB je sdružení Uniting for Consensus (dále UfC). Do této skupiny patří Itálie, Pákistán, Španělsko, Argentina, Kanada a Mexiko. UfC se shoduje se skupinou G4 v tom, že by se členská základna měla rozšířit na 25 zástupců, avšak pouze počet nestálých členů. TRACHSLER ve svém článku poukazuje na to, že země jako Itálie, Pákistán a Argentina se snaží zabránit tomu, aby skupina G4 získala stále členství v RB. \n\nUfC navrhuje, aby stálí členové RB zůstali ve stávajícím složení, tedy Čína, Francie, Spojené království Velké Británie a Severního Irska, Rusko a Spojené státy americké. Odpůrcem návrhu reformy UfC jsou státy skupiny G4. Velkou roli zde hraje regionální konkurence. \n\nAfrická unie (dále jen AU) má v současnosti 53 členů. Od reformy RB OSN si AU slibuje lepší postavení afrických států v RB. Návrh reformy podle AU obsahuje změnu počtu členů – celkový počet zástupců by byl 26, z toho 6 členů stálých. Na rozdíl od návrhu reformy skupiny G4 by však 6 stálých členů stále disponovalo právem veta. AU dále navrhuje dva stálé a dva nestálé členy RB pro africký kontinent. Země jako Egypt, Nigérie a Jihoafrická republika mají největší potenciál stát se stálými členy RB.\n\nReformní kroky RB OSN můžeme rozdělit do dvou větví podle opatření vyžadující změnu Charty OSN.  \n\nTato opatření jsou přímo zakotvena v Chartě OSN a uskutečnění těchto návrhů reforem by vyžadovalo změnu Charty. Články 108 a 109 popisují změnu Charty OSN. První způsob je možný tak, že ⅔ Valného shromáždění OSN schválí přijetí změny. Aby byl však návrh ratifikovaný a vstoupil tak v platnost, musí ho schválit ⅔ členů OSN a všichni stálí členové RB.  \n\nDruhý způsob je podobný. ⅔ členů Valného shromáždění a 9 jakýchkoli členů RB může svolat konferenci. Pokud ⅔ účastníků konference schválí změny Charty OSN, je návrh změny předložen k ratifikaci. Návrh může být ratifikován opět při souhlasu ⅔ členů OSN včetně stálých členů RB.  \n\nJe to například:  \n\nTyto opatření nevyžadují změny Charty OSN, jsou spíše procesního charakteru. Dokumentem, který upravuje procesní charakter RB, je jednací řád. Ten prošel již svou sedmou revizí. Jednací řád upravuje např. jednací jazyky nebo způsob svolávání RB.  \n\nO reformě Rady bezpečnosti OSN se diskutuje již více než pětadvacet let. Veškeré snahy o reformu byly zatím dementovány právem veta stálých členů RB OSN. Od devadesátých let nedošlo k žádnému výraznějšímu posunu ani změnám ohledně přijetí reforem. Vzhledem k pomalému průběhu lze předpokládat, že se v bližší době žádných změn nedočkáme. Každá z reformních skupin usiluje o rozšíření počtu stálých členů pro její členské státy. RB OSN může provádět změny týkající se pouze procesních záležitostí. Je tedy na členských státech RB, zdali schválí navrhované reformy. To ale není příliš reálné, jelikož každá země si v RB hájí své vlastní zájmy a nechce přijít o sféru vlivu.  \n"}
{"id": "1173974", "url": "https://cs.wikipedia.org/wiki?curid=1173974", "title": "Henryk Reizes", "text": "Henryk Reizes\n\nHenryk Reizes (1878 Lvov – 8. listopadu 1931 Vídeň) byl rakouský politik židovské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nPocházel z židovské rodiny. Vystudoval gymnázium ve Lvově. Před první světovou válkou vydával ve Lvově list \"Przegląd Poniedziałkowy\". Byl městským radním ve Lvově. V době svého působení v parlamentu se uvádí jako redaktor ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 33. Po volbách roku 1911 byl na Říšské radě nezařazeným poslancem. V roce 1918 založil spolu s poslancem Ernestem Breiterem Radikálně demokratickou stranu východní Haliče.\n\nZa první světové války v roce 1914 organizoval pomoc pro židovské běžence v Haliči, kteří prchali před ruskou invazí. Když v roce 1915 rakousko-uherská armáda opětovně dobyla Lvova, zaslal otevřený dopis ruskému ministru zahraničních věcí Sergeji Dmitrijeviči Sazonovi, ve kterém kritizoval protižidovské činy ruské armády.\n\nVeřejně a politicky činným zůstal i v meziválečném období. Od roku 1919 do roku 1927 byl poslancem polského Sejmu (do roku 1922 ústavodárný Sejm). Roku 1919 byl do Sejmu vybrán coby bývalý poslanec Říšské rady. Mandát ale fakticky nevykonával. V řádných volbách roku 1922 kandidoval za formaci Komitet Zjednoczonych Stronnictw Narodowo-Żydowskich. Byl pak členem židovského klubu na Sejmu. Náležel mezi stoupence národní židovské orientace (tedy Židů coby samostatného národa), ale nepatřil mezi sionisty.\n\nZ politiky se stáhl kvůli onemocnění srdce a přesídlil do Vídně. Zemřel v listopadu 1931 v sanatoriu ve Vídni na srdeční chorobu.\n"}
{"id": "1173976", "url": "https://cs.wikipedia.org/wiki?curid=1173976", "title": "Škola Malého stromu", "text": "Škola Malého stromu\n\nŠkola Malého stromu je román amerického spisovatele Asa Earl Cartera, vydaného pod pseudonymem Forrest Carter. Poprvé ji v roce 1976 vydalo nakladatelství \"Delacorte Press\". Vypráví příběh malého chlapce, míšence, který ve věku 5 let ztratil oba rodiče a je vychováván v indiánském způsobu života.\n\nPřes protesty příbuzných se chlapce ujmou jeho dědeček s babičkou, kteří žijí v horách na dávném území indiánského kmene Čerokí. Babička je čistokrevná indiánka z kmene Čerokí, dědeček je napůl indián a napůl běloch, jeho předkové přišli do Ameriky ze Skotska. Babička s dědečkem odvedou chlapce do svého srubu vysoko v horách, kde žijí a živí se lovem a pěstováním plodin, zejména kukuřice. Chlapec dostává indiánské jméno Malý strom a dědeček s babičkou ho učí, jak má po vzoru Indiánů žít v souladu s přírodou, žít a nechat žít, brát jen to, co potřebuji, nic víc. Učí ho myslet jako Indiána, nikoli jako bílého muže. Malý strom pomáhá dědečkovi v jeho řemesle – pálení whisky, kterou pak ilegálně dodává do obchodu dole v osadě. Dědeček toto umění převzal od svých skotských předků. Malý strom prožije v čistém prostředí několik krásných let, naučí se mnoho z indiánské moudrosti a chce jako dědeček a babička žít v horách jako Čerokí. Šťastné období končí příchodem úředníků, kteří mají za úkol nezletilého chlapce umístit do sirotčince, protože podle platných zákonů nemůže chlapce vychovávat negramotný horal a stará indiánka. Přes babiččinu a dědečkovu snahu je Malý strom umístěn do sirotčince, provozovaného církví. Zde je Malý strom vystaven krutému zacházení ze strany církevních představitelů. Protože jeho otec a matka neuzavřeli sňatek podle amerických zákonů, ale byli spojeni obřadem Čerokíů, je nazýván bastardem, který nemůže být spasen. Malý strom je smutný, pomocí řeči stromů, větru a vzkazů, posílaných za soumraku přes Psí hvězdu, jsou babička, dědeček a jejich přítel, starý osamělý Čerokí Vrbovej John zpraveni o jeho smutku. Vrbovej John se vydá na dalekou cestu do sirotčince, kde němou, ale důraznou výhrůžkou tak dlouho znepokojuje ředitele, až je Malý strom propuštěn a může se vrátit zpět do hor. Babička a dědeček jsou již staří, po jejich smrti však Malý strom ví, že jeho škola je tou nejlepší a že již nikdy nebude opuštěný, protože ho babička a dědeček naučili rozumět přírodě a horám.\n"}
{"id": "1173978", "url": "https://cs.wikipedia.org/wiki?curid=1173978", "title": "Římskokatolická farnost Předslavice", "text": "Římskokatolická farnost Předslavice\n\nŘímskokatolická farnost Předslavice je územním společenstvím římských katolíků v rámci strakonického vikariátu českobudějovické diecéze.\n\nRoku 1359 se v Předslavicích připomíná plebánie. Ta později zanikla a v letech 1665–1770 byly Předslavice přifařeny k Vlachovu Březí. Roku 1770 byla obnovena samostatná farnost.\n\nFarnost Předslavice je spravována ex currendo z farnosti Prachatice v sousedním prachatickém vikariátu.\n\n"}
{"id": "1173979", "url": "https://cs.wikipedia.org/wiki?curid=1173979", "title": "Wake-on-ring", "text": "Wake-on-ring\n\nWake-on-Ring (WOR, někdy též Wake-on-Modem, WOM) je v informatice specifikace, která umožňuje počítačům a jiným zařízením „se vzbudit“ z režimu spánku nebo hibernace a začít vykonávat svou činnost.\n\nZákladním předpokladem je, že je počítači zaslán signál přes telefonní linku (tj. vyzvánění) prostřednictvím modemu, který způsobí zapnutí počítače a zahájení provozu. Běžně byl používán u archivních databází a BBS.\n\nFaxy fungují na velice podobném systému, ve kterém jsou většinou nečinné, dokud nepřijde signál, který je podnítí k provozu.\n\nTento styl dálkového ovládání byl převážně nahrazen Wake on LAN, které je novější, ale funguje v podstatě stejným způsobem.\n\n\n"}
{"id": "1173981", "url": "https://cs.wikipedia.org/wiki?curid=1173981", "title": "Józef Rusin", "text": "Józef Rusin\n\nJózef Rusin (7. února 1860 Bieńkówka – 1927) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako zemědělec v obci Bieńkówka u Myślenic. Patřil do Polské lidové strany. Po jejím rozkolu přešel do Polské lidové strany „Piast”. Od roku 1912 do roku 1914 byl členem okresní rady v Myślenicích.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 38.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n"}
{"id": "1173983", "url": "https://cs.wikipedia.org/wiki?curid=1173983", "title": "Ad Abi Karam", "text": "Ad Abi Karam\n\nMons. Ad Abi Karam (28. března 1937, Kornet Chehwan) je libanonský maronitský katolický kněz a emeritní biskup eparchie Svatého Marona v Sydney.\n\nNarodil se 28. března 1937 v Kornet Chehwan.\n\nNa kněze byl vysvěcen 25. března 1962.\n\nDne 26. října 2001 jej papež Jan Pavel II. jmenoval eparchiálním biskupem Svatého Marona v Sydney. Biskupské svěcení přijal 12. ledna 2002 z rukou kardinála Nasrallaha Butruse Sfeira a spolusvětiteli byli biskup Roland Aboujaoudé a biskup Samir Mazloum.\n\nDne 17. dubna 2013 přijal papež František jeho rezignaci z důvodu dosažení kanonického věku 75 let.\n\n"}
{"id": "1173985", "url": "https://cs.wikipedia.org/wiki?curid=1173985", "title": "Youssef Aboul-Kheir", "text": "Youssef Aboul-Kheir\n\nMons. Youssef Aboul-Kheir (* 23. září 1943, Qum-Gharib) je egyptský koptský katolický kněz a biskup eparchie Suhag.\n\nNarodil se 23. září 1943 v Qum-Gharib.\n\nNa kněze byl vysvěcen 17. září 1972.\n\nDne 5. srpna 2003 jej Synod Koptské katolické církve zvolil biskupem eparchie Suhag. Dne 9. srpna 2003 jej papež Jan Pavel II. v této funkci uznal.\n\nBiskupské svěcení přijal 13. listopadu 2003 z rukou kardinála Stéphanose II. Ghattase a spolusvětiteli byli biskup Morkos Hakim, biskup Antonios Naguib, biskup Youhanna Golta, biskup Andraos Salama, biskup Kyrillos Kamal William Samaan, biskup Youhannes Ezzat Zakaria Badir, biskup Makarios Tewfik, biskup Ibrahim Isaac Sidrak a biskup Antonios Aziz Mina.\n\n"}
{"id": "1173986", "url": "https://cs.wikipedia.org/wiki?curid=1173986", "title": "Hipolit Śliwiński", "text": "Hipolit Śliwiński\n\nHipolit Śliwiński (8. srpna 1866 Horodok – 11. června 1932 Lvov) byl rakouský stavitel a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nV době svého působení v parlamentu se uvádí jako architekt a stavební mistr ve Lvově. Předsedal vydavatelství listu \"Nowy Wiek\" ve Lvově. Byl členem střeleckého sdružení.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 01.\n\nUvádí se jako polský demokrat (Polskie Stronnictwo Demokratyczne). Později patřil mezi jednoho ze zakladatelů Polské pokrokově-demokratické strany ve Lvově. Po volbách roku 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1927 byl poslancem polského Sejmu (do roku 1922 ústavodárného Sejmu). Na Sejmu reprezentoval klub Polské lidové strany levice. Později měl blízko k formaci Związek Chłopski.\n"}
{"id": "1173987", "url": "https://cs.wikipedia.org/wiki?curid=1173987", "title": "Římskokatolická farnost Bělčice", "text": "Římskokatolická farnost Bělčice\n\nŘímskokatolická farnost Bělčice je územním společenstvím římských katolíků v rámci strakonického vikariátu Českobudějovické diecéze.\n\nPlebánie v Bělčicích je prvně písemně doložena k roku 1357. Původní kostelík ze 13. století byl rozšířen v 16. století a po rozšíření znovu vysvěcen 1. září 1515.\n\nBělčická farnost je spravována ex currendo z Březnice v píseckém vikariátu.\n\n"}
{"id": "1173990", "url": "https://cs.wikipedia.org/wiki?curid=1173990", "title": "Evropská integrace bez iluzí", "text": "Evropská integrace bez iluzí\n\nEvropská integrace bez iluzí je kniha Václava Klause, která vyšla roku 2011 a shrnuje názory bývalého českého prezidenta na sjednocování Evropy. Kniha je doprovázena kreslenými vtipy výtvarníka Jiřího Slívy.\n\nAutor stručně popisuje dějiny evropské integrace s podrobnějším důrazem na poválečné dějiny, především pak historii Evropské unie od Maastrichtské smlouvy po Řeckou krizi.\nKriticky hodnotí ekonomický přínos integrované Evropy a předkladá alternativu v existenci samostatných států spojených dobrovolnou mezivládní spoluprací. Shrnuje vztah jednotlivých subjektů české politické scény k evropské integraci a obhajobě národních zájmů, popisuje vlastní podíl na politice České republiky k Evropské unii, například okolnosti prezidentova podpisu Lisabonské smlouvy. \n\nV roce 2011 získala kniha cenu \"Český Bestseller - 2011 - Eseje, úvahy, fejetony\" udělovanou na základě celkových prodejů v internetovém obchodě a síti knihkupectví KNIHCENTRUM.cz.\n\nMichal Kašpárek z magazínu \"Finmag\" oceňuje dílčí pravdivá tvrzení autora, převažuje však kritické hodnocení. Vytýká Václavu Klausovi neprůhlednost ideových východisek, argumentační „fauly“, používání slovní vaty či neschopnost vysvětlit rozpor mezi svými postoji a činy. Kašpárek například postrádá hlubší vysvětlení opakovaného tvrzení, že zárukou svobod jednotlivce a demokratické společnosti je právě národní stát, i když Klaus podle něj správně tvrdí, že „národní nerovná se etnicky čistý“. Z etického hlediska polemizuje s Klausovou obhajobou podpisu Lisabonské smlouvy.\n\n"}
{"id": "1173994", "url": "https://cs.wikipedia.org/wiki?curid=1173994", "title": "Olchon", "text": "Olchon\n\nOlchon (rusky \"Ольхон\", burjatsky \"Ойхон арал\") je největší ostrov jezera Bajkal. Jeho délka činí 73,5 km, šíře až 15 km, rozloha 730 km, žije zde 1668 obyvatel (2014). Od pevniny jej oddělují průlivy Malé moře a Brána Olchonu. Na východ od ostrova se nachází nejhlubší místo Bajkalu (1642 m). Název Olchon je poruštěná varianta burjatského slova \"ojchon\", které znamená \"lesík\" nebo \"málo lesnatý\", neboť lesy zabírají jen o málo více než třetinu plochy ostrova.\nPříroda Olchonu je velmi různorodá. Vyprahlá step se tu setkává s hustými lesy, kde rostou i velmi vzácné dřeviny (např. některé druhy již téměř vymizelých cedrů), naleznete tu strmé mramorové skály, porostlé hustými červenými lišejníky, stejně jako bažiny zarostlé množstvím vodních rostlin. Turisté s oblibou vyhledávají velké zálivy, které se v létě dobře prohřívají a nabízejí tak překvapivě příjemné místo ke koupání v jinak ledovém jezeře. V této souvislosti jsou oblíbené zejména četné písčité pláže obklopené stinnými modřínovými háji.\n\nOblast Bajkalu se vyznačuje vysokým počtem slunných dnů - na ostrově Olchon bývá zataženo průměrně pouze 48 dní v roce. Množství srážek nepřevyšuje v průměru 140 mm za rok, což je třikrát méně než v nejsušší oblasti ČR. Obyvatelé ostrova tak musejí své zahrady uměle zavlažovat. Další zvláštností Olchonu je téměř všudypřítomná půdní eroze. Časté větry velmi rychle přemisťují písek a humus, což znemožňuje rozsáhlejší zemědělskou činnost a mohou tak vznikat i zcela pustá místa. Místy je možno pozorovat posuny písků. Například u vesnice Chužir je vidět, jak písky obsazují kdysi lesnatá místa.\n\nVodní masa Bajkalu ovlivňuje zdejší klima. Zima je zde oproti vnitrozemí mírnější a léto chladnější. Nástup jara na Bajkale je o 10-15 dní zpožděný oproti přilehlým oblastem a stejně tak podzim bývá delší.\n\nNa ostrově je celkem 9 osad, jejichž správním centrem je vesnice Chužir. Většina z nich se nachází v západní, stepní části ostrova. V roce 2014 zde trvale žilo 1668 lidí, z toho 1350 v Chužiru. Žijí zde jak Burjati, tak Rusové.\nVesnice Chužir je prakticky jediným větším sídlem na ostrově a také centrem místního turismu. Funguje zde infocentrum, oblastní muzeum, trh, několik kaváren, obchody s potravinami i suvenýry a internetová kavárna. Je možné si zde pronajmout turistické vybavení, jízdní kola, čtyřkolky či jezdecké koně. Nachází se zde řada hotelů a turistických ubytoven, nocleh lze bez problémů nalézt také u místních, obyčejně v nějaké jednoduché přístavbě. Nalézá se zde také jediná čerpací stanice na ostrově.\n\nDříve zde fungoval největší závod na zpracování ryb na Bajkale, který byl také příčinou založení samotné vesnice, je však již uzavřen. Obyvatelé Chužiru tak žijí téměř výhradně z turismu. Ten se zde začal po pádu SSSR rychle rozvíjet a vesnice tak za posledních 20 let značně expandovala.\n\nSkála Šamanka (dříve nazývaná \"Kamenný chrám\") je místní šamanistickou svatyní, jedno z nejznámějších a nejčastěji zobrazovaných míst Bajkalu.\n\nMys Burchan, na kterém skála stojí, není posvátným místem pouze pro vyznavače šamanismu. U tohoto přírodního chrámu lze potkat modlící se křesťany, meditující buddhisty či jogíny. Toto místo je však neobyčejně magické a zvláštní i pro ateistického Středoevropana.\n\nŠamanka je tvořena mramorem a dolomitickým vápencem, můžete zahlédnout i záblesky grafitu. Její povrch je pokryt výraznými lišejníky převážně červené barvy. Skála má dva vrcholy, ten blíže ke břehu je vysoký 30 m, vzdálenější vrchol potom 42 m. Na západní straně skály vystupuje na povrch hnědá přírodní kresba geologického původu, která připomíná draka.\n\nVe skále se nachází v části blíže ke břehu též křivolaká průchozí jeskyně, vzniklá zvětráváním a erozí vápencových částí. Jeskyně je dlouhá asi 12 m, široká od 3 do 4,5 m, vysoká od 1 do 6,5 m. Jeden vchod do jeskyně se nachází na severovýchodě, druhý na západě. Prostor jeskyně se prudce svažuje směrem od západu na východ. Je zde několik slepých chodeb a jeden komín. Přibližně uprostřed jeskyně se nachází kamenný stůl a dřevěná přepážka, sloužící k vykonávání rituálů. Vstup do jeskyně je nejsnadnější ze západní strany, kde je před vchodem malá plošina.\n\nCelý poloostrov Burchan je obehnán kůly zamezujícími vjezd automobilům, které zde způsobovaly výraznou půdní erozi. Následky vjezdu automobilů jsou dodnes silně patrné - v blízkosti skály se nachází několik vymletých příkopů. Vstup na samotnou Šamanku je přísně zakázán. Jedná se totiž o posvátné místo, podle vyznavačů šamanismu zde sídlí duchové, které lidé nesmí rušit. V dávných dobách dokonce obyvatelé ostrova ovazovali v blízkosti skály kopyta svých koní, aby klapání kopyt nerušilo duchy. Vstup na skálu nelze doporučit ani z bezpečnostních důvodů - již zde došlo k úmrtí v důsledku pádu ze skály.\n\nOblastní muzeum se nachází ve vesnici Chužir, v budově bývalé školy na ulici Pervomajskaja. Jsou zde vystaveny různé předměty, vypovídající o životě a kultuře ostrovanů od prvních neolitických sídlišť až po současnost. Je zde možné vidět kamenné hroty šípů, náprsníky mongolských vojáků, dokumenty o rituálním kremaci zemřelých Burjatů, o životě v gulagu zřízeném na Olchonu v 30. letech, floře i fauně ostrova.\n\nŠkola je pojmenována po Nikolaji Michajloviči Revjakinovi, výrazném pedagogovi a školním inspektorovi olchonského okresu. Revjakin se po návratu z 2. světové války přestěhoval na Olchon působil až do svého penzionování jako ředitel chužirské sedmiletky, přičemž zde založil a vybudoval oblastní muzeum.\n\nNa břehu tzv. Malého moře v jižní části Olchonu se dochovaly pozůstatky hradby, která oddělovla mys Chorgoj (Хоргой) od zbytku ostrova. Hradbu vytvořili Kurykanové a je jednou z nejlépe dochovaných historických staveb na ostrově. Jedná se o tzv. suchou zeď, kameny jsou tedy prostě navršeny na sobě. Nachází se zde též prohlubně, které pravděpodobně sloužily k provádění rituálních obětí.\nPesčanoje je název místa, které se nachází asi 20 km severně od Chužiru na břehu zálivu Njurgaská ryba. Místo je zajímavé svými písečnými dunami, zabírajícími plochu asi 3 km, na kterých rostou vzácné endemické rostliny, které se nevyskytují nikde jinde na světě - např. kozinec olchonský (\"Astragalus olchonensis\"), trvalka z čeledi bobovitých.\n\nV roce 1913 vzniknul projekt výstavby tábora nucených prací právě na tomto místě, ale kvůli vypuknutí 1. světové války a pozdějších revolučních událostech zůstaly tehdejší plány pouze na papíře.\n\nAž v polovině 30. let zde byl vybudován gulag, který fungoval do poloviny let 50. Zařízení to bylo nevelké, odsouzenci žili pouze ve čtyřech barácích. Jejich úkolem zde bylo lovit a zpracovávat ryby, přičemž byli nuceni brodit se ledovými vodami Bajkalu. Tábor nebyl zvlášť přísně střežen, neboť v létě nebylo z ostrova možno uprchnout, v zimě neměl vězeň bez patřičného vybavení šanci přežít v ledových sibiřských pustinách. Na místě jsou dodnes patrné pozůstatky baráků, dřevěných cest a mola.\n\nV Pesčaném a v jeho blízkosti žili též lidé deportovaní v období stalinismu z Litvy, západní Ukrajiny, Běloruska, Polska atp., dohromady 27 národností. Přeživší se mohli navrátit domů až po amestii r. 1956.\n\nObyvatelé ostrova zde vztyčili 16. dubna 2012 na památku těchto smutných událostí dřevěný kříž. Ten je omotaný zbytky ostnatého drátu, které byly v Pesčanoje nalezeny. Na kříži je umístěn nápis: \"\"Toto místo bylo svědkem utrpení obětí represí poloviny 20. století\".\"\n\nV létě je ostrov navštěvován množstvím turistů z Ruska i ze zahraničí. Turisté jsou ubytováni nejčastěji v Chužiru, není však problém rozbít si bezplatně stan na břehu nějaké malebné zátoky. Pro pohyb po většině ostrova je však oficiálně potřeba povolení od místních ochranářů (jedná se o národní park), které lze pořídit za drobný poplatek v Chužiru na adrese Bajkalskaja 50. Na ostrově se prakticky nevyskytují nebezpečná zvířata a na rozdíl od zbytku Bajkalu zde není problém s klíšťaty.\n\nDopravu na ostrov zabezpečuje bezplatný přívoz z osady Sachjurta. V letním období vyplouvají dvě lodě naproti sobě přibližně každou hodinu až do soumraku. V hlavní sezóně jsou zde běžně i několikahodinové fronty na přívoz (hromadná doprava má však vždy přednost), kterých obratně využívají místní prodejci suvenýrů. V zimním období není přívoz potřeba, neboť se jezdí po ledu.\n\nV období zamrzání či rozmrzání jezera dopravu zajišťuje pouze vznášedlo.\n\nBěhem hlavní sezóny turisté hojně využívají maršrutky vypravované z Irkutska, zastavují zde též lodě plující na trasách Irkutsk - Severobajkalsk a Irkutsk - Usť-Barguzin.\n\nV burjatské mytologii je Olchon považovaný za sídlo děsivých duchů Bajkalu. Podle pověstí se sem spustil z nebe duch Chan-Choto Babaj, kterého poslali na zemi vyšší bohové. Chan-Choto Babaj je pánem Olchonu a sídlí ve skále Šamance (Burjati se proto bojí chodit přímo ke skále). V podobě bělohlavého orla skalního žije na Olchonu též jeho syn Chan-Chubuu Nojon, který jako první obdržel od Tengri šamanskou moc.\n\nOstrov Olchon je považován za centrum severního šamanismu a dodnes u mysu Burchan, nad břehem jezera hned u vesnice Chužir, vlají na stromech barevné pentle: to je tzv. obo, tedy místo uctívání duchů. Podle dávných pověstí žil v jeskyni skály Šamanky vládce celého Olchonu - Ežin neboli Burchan. Dnes se pentle vážou i na 13 sloupů vztyčených na přístupové cestě k Šamance. Tyto sloupy jsou zajímavým příkladem prolínání buddhismu s šamanismem, neboť zde provádějí obřady příslušníci obou náboženství.\n\nDalším posvátným obřadním místem Burjatů je nejvyšší hora ostrova Ižmej (1274 m n. m.). Někde na jejím úpatí je prý k řetězu přikován nesmrtelný medvěd.\n\nJedním z největších ekologických problémů ostrova Olchon jsou odpadky. Donedávna je místní po starém obyčeji odhazovali za vesnici do lesa, což však začal být v době plastových obalů problém. Naštěstí jsou již po celém ostrově zřízeny odpadové kontejnery a divoké skládky byly zlikvidovány. Toto řešení však stále ještě není zcela ideální, neboť nenechavé krávy přebírající odpadky v kombinaci se silným větrem způsobují roznášení odpadků do všech stran. Stále také na ostrově narazíte na pohozené odpadky, jejichž zdrojem jsou především neukáznění turisté, pravděpodobně ale i někteří místí. Na ostrově proto stále probíhá kampaň proti odhazování odpadků do přírody a v létě zde můžete narazit na dobrovolníky z Irkutsku, kteří ostrov čistí.\n\n"}
{"id": "1173998", "url": "https://cs.wikipedia.org/wiki?curid=1173998", "title": "Kostní věk", "text": "Kostní věk\n\nKostní věk je jeden z několika parametrů (dále např. mentální věk, kalendářní věk, aj.) využívaných při posuzování věku dítěte. Tento parametr je určen stupněm osifikace kostí jedince, která začíná již prenatálně, ale především se jedná o postnatální procesy. Posouzení kostní zralosti postkraniálního skeletu/kostní věk - je považováno za nejpřesnější metodu pro určení biologického věku dítěte. Existují velké rozdíly mezi lokalitami i mezi postupem osifikace u jednotlivých generací, proto se při posuzování věku využívá pouze údajů z posledních deseti let, získaných u evropské a severoamerické populace. Pohlavní dimorfismus činí přibližně dva roky – dívky jsou skeletálně zralejší.\n\nBěhem prenatálního vývoje dochází k primární osifikaci, přitom vznikají v diafýzách dlouhých kostí osifikační centra (jádra). Primární centra rostou longitudinálně a současně s jejich růstem vzniká dalšími procesy dřeňová dutina kosti a dále také plášťová a spongiozní část kosti. Výsledkem primární osifikace je fibrilární, vláknitá kost, která ještě není definitivní. Během dalšího vývoje plodu vznikají sekundární osifikační centra v epifýzách dlouhých kostí, která rostou radiálně. Výsledkem sekundární osifikace je lamelární kost, která je již definitivní tvarem i strukturou. Všechna centra osifikace procházejí určitým počtem morfologických stadií, jejichž určení je základem pro stanovení kostního věku. Nejlépe k tomuto účelu slouží rentgenový snímek ruky, kde je na malé ploše soustředěno velké množství osifikačních jader a také je snadno dostupná k vyšetření .\n\nPro určení kostního věku jsou v současnosti nejvyužívanější metody TW2, TW3 a GP. První metoda TW2 byla vytvořena Brity Tannerem a Whitehousem a je založena na hodnocení tvaru, velikosti a prostorových vztahů kostí ruky. Posuzuje se distální epifýza kosti vřetenní (radia) a loketní (ulny), dále první, třetí a pátý metakarp, falangy prvního, třetího a pátého prstu, sedm karpálních kůstek a dále se hodnotí osifikace skeletu ruky jako celku. Každá z kostí dostane podle stupně zralosti písmeno B až I (písmeno A patří dosud nezaloženým kostem) a pro bližší specifikaci je každý stupeň zralosti definován ještě slovy, náčrtem a dvěma rentgenovými snímky příslušné kosti. Dále je každému stadiu přidělena číselná hodnota – skóre. Součet jednotlivých hodnot dává dohromady SMS (skeletal maturity score), které může dosahovat hodnoty 0-1000. Dosahuje-li skóre hodnoty 1000 znamená to plnou kostní zralost, tj. ukončený růst skeletu.\n\nTW3 je metoda, která postupně nahrazuje TW2. TW3 vychází z TW2, princip skorování a postupu kost po kosti je tentýž. Mezinárodní tým pod vedením prof. Tannera inovoval ale způsob hodnocení kostního věku . Protože dnes je biologické zralosti dosahováno dříve, bylo třeba recentních dat – Tannerův tým tedy pozměnil interpretaci kostního věkupodle nového souboru z roku 2001, pocházející z belgické, španělské a americké populace(Am. evropského původu). Rozdíl mezi hodnocením podle TW2 a TW3 pro děti od 9 let činí 1 rok, u dětí pod 9 let jsou výsledky stejné.\nPoslední z nejhojněji využívaných metod hodnocení kostního věku je Greulich-Pyle, založena na porovnávání rentgenogramů s fotografickými standardy GP atlasu. Fotografie jsou doprovázené textem a porovnávají se odděleně chlapci (29 předloh) a dívky (31 předloh). Pracuje se s rentgenovým snímkem celého skeletu ruky najednou, nikoliv jednotlivě. GP metoda je rychlejší a méně pracná, ale také výrazně méně přesná, jak ukázal i článek The Reliability of the Greulich and Pyle Atlas When Applied to a Modern Scottish Population z roku 2013, kde vědci testovali GP metodu na souboru 406 jedinců skotské populace a ukázalo se, že při odhadu věku podle G-P metody došlo u chlapců do věku 13 let k podhodnocení věku a naopak u mužů starších 17 let k nadhodnocení. Je to tedy metoda stále použitelná i na moderní populaci, ale je vhodné počítat s odchylkou.\n\nZnalost kostního, resp. biologického věku je důležitá z mnoha důvodů: pediatři dokáží z této znalosti posoudit správný vývoj dítěte, popř. odhalit onemocnění, vývojové vady nebo nedostatečnou péči, související s opožděnou osifikací (- primární či hypofyzární trpaslictví, příp. eunuchoidismus, , podvyživené děti, celiakie, těžký rachitis, adrenokortikotropní hyperfunkce – Cuschingův syndrom, homocystinurie, fenylketonurie, mukopolysacharidozy, metafysární dysplazie, spondylometafysární dysplazie, , chronická ledvinná nedostatečnost, vrozené srdeční vady, mukoviscidóza, dětí trpící nočním pomočováním) nebo naopak se zrychlenou osifikací (- , hypergonadismus (pubertas praecox), juvenilní revmatoidní artritis, nádory epifýzy, nadledvin, hypofýzy, , hypertyreóza, exogenní obezita, kongenitální lues, progerie, konstituční (cerebrální) gigantismus – m. Sotos, - s kožní pigmentací a předčasnou pubertou – McCuneho-Albrightův-Sterbergův syndrom). Z hlediska sportovního lékařství je kostní věk vodítko pro určení vhodného zatížení v tréninku, předpovězení období nejlepších výkonů jedince, dobu a stupeň rozvoje fyzických schopností apod. Při studiu kosterních pozůstatků, ať už z hlediska vědy nebo kriminalistiky za účelem identifikace jedince, je kostní věk jediným možným ukazatelem věku zemřelého.\n\n1. Dylevský, I. 2007. Obecná kineziologie. 1. Vyd. Praha: Grada. ISBN 978-80-247-1649-7\n\n2. Greulich, W. W. a Pyle, S. I. 1959. Radiographic atlas of skeletal development of the hand and wrist. 2. Vyd. Stanford California: Stanford University Press.\n\n3. Hackman L, Black S. 2013. The Reliability of the Greulich and Pyle Atlas When Applied to a Modern Scottish Population. Journal of Forensic Sciences 58(1): 114-119\n\n4. Krásničanová, H. Kostní věk. Kompendium pediatrické auxologie [online]. 2005 [cit. 2015-12-20]. Dostupné z: http://www.ojrech.cz/lesny/kompendium/bone_age.htm\n\n5. Krásničanová, H. a Kuchyňková, I. 2002. Nová metoda hodnocení kostního věku TW3 a první výsledky jejího využití u nás. Československá pediatrie 57(2): 62-66.\n\n6. Masaříková, H. Hodnocení kostního věku. Přednáška k předmětu Dětská radiologie. Brno: LF MU [online]. 2016 [cit. 2016-01-10]. Dostupné z: http://telemedicina.med.muni.cz/pdm/detska-radiologie/res/f/hodnoceni-kostniho-veku.pdf\n\n7. Novotný, J. Biologický věk. Kapitoly sportovní medicíny [online]. 2003 [cit. 2015-12-05]. Dostupné z: https://is.muni.cz/do/fsps/e-learning/kapitolysportmed/pages/19-5-antropologie.html\n\n8. Tanner, J. M. a kol. 1983. Assessment of skeletal maturity and prediction of adult height (TW2), London: Academic Press\n"}
{"id": "1174000", "url": "https://cs.wikipedia.org/wiki?curid=1174000", "title": "Alfred Keller (architekt)", "text": "Alfred Keller (architekt)\n\nAlfred Keller (17. června 1875 Štýrský Hradec – 8. března 1945 Kremže) byl rakouský architekt, malíř a grafik.\n\nAlfred Keller studoval v letech 1893–1898 technickou a zemědělskou kreslířskou školu ve Štýrském Hradci. Pak pracoval ve Štýrském Hradci, ve Vídní a od roku 1908, kdy byl převelen na ministerstvo veřejných prací, začal pracovat jako samostatný architekt. Od roku 1904 byl členem uměleckého spolku Hagen, kde v letech 1912–1917 byl jeho prezidentem. V roce 1897 podnikl cestu do Indie a v letech 1913–1915 pobýval v USA. V letech 1921 a 1925 pobýval ve Španělsku (Barceloně), v období 1920 až 1925 procestoval celou Evropu. Architekt Walter Brossmann (1882–1948) jej vyzval k spolupráci v jeho architektonickém ateliéru a od roku 1926 do 1932 byli Keller a Brossmann rovnocennými partnery. V roce 1922 se stal vrchním stavebním radou ve Vídni. 1930 se stal řádným profesorem na vídeňské technice, v letech 1935–1936 byl děkanem fakulty architektury. V letech 1918–1920 byl viceprezidentem Ústředního spolku rakouských architektů. Alfred Keller byl mezinárodně vysoce uznávaný a vážený muž. V roce 1928 získal zlatou medaili za zásluhy v Rakouské republice, v roce 1929 Gran Premio a Medalla de Oro v Barceloně, stejně jako 1930 kříž španělského řádu za zásluhy komtur od španělského krále. Zemřel ve věku 70 let a je pohřben na hřbitově v Kremži.\n\nVyprojektoval na 150 staveb jako je Palais des Circulo Ecuestre v Barceloně, sanatoria, lázeňské domy, hotely, penziony, úřední budovy, vily, školy atd. V Rychvaldě postavil dělnickou kolonii a úřednické domy pro Rakouskou alpinskou montánní společnost, pro důl Václav v Orlové-Porubě. Zúčastnil se architektonických soutěží jako na příklad: na obchodní a živnostenskou komoru, umělecký dům nebo úpravu Univerzitního náměstí ve Štýrském Hradci, na přestavbu Kostelního náměstí ve Villachu, oborový dům Urania ve Vídni-Mariahilf nebo na vídeňské kliniky. Nejvýznamnější realizacím patří Obchodní akademie ve Vídni. Počáteční práce byly ovlivněny secesí a školou Otto Wágnera, následující směřovaly k historizujícímu Heimatstilu a nové věcnosti.\n\n"}
{"id": "1174001", "url": "https://cs.wikipedia.org/wiki?curid=1174001", "title": "Loretánská kaple v Uherském Hradišti", "text": "Loretánská kaple v Uherském Hradišti\n\nLoretánská kaple v Uherském Hradišti byla kaple, která stála při kostele svatého Jiří, který se nacházel uprostřed Masarykova náměstí, na bývalém Svatojiřském ostrově.\n\nLoretánská kaple (\"Santa Casa\") byla postavena roku 1749. Založena byla děkanem z farního kostela svatého Jiří P.Františekem Schupplerem. Kaple byla přistavěna kolmo ke stěně kostela a zakryta samostatnou valbovou střechou. Stěny kaple byly členěny svazkovými pilastry, které vybíhaly z postamentů zdobených slepou pravoúhlou výplní. Nad jednotlivými korintskými hlavicemi bylo přerušované trojdílné kladí. Roku 1778 byla oltářní stěna kaple přenesena do boční kaple svaté Viktory při bývalém jezuitském kostele svatého Františka. Roku 1785 byla Santa Casa spolu s kostelem zbořena.\n\nGotický kostel svatého Jiří, připomínaný již roku 1257, byl trojlodní stavbou s nižšími bočními loděmi a s polygonálním závěrem presbytáře. Nacházely se v něm náhrobky významných osob z Uherského Hradiště. Stál úhlopříčně uprostřed hlavního náměstí (Masarykovo nám.). Je doložen na několika pohledech na město ze 17. a 18. století. Roku 1681 vyhořel, po obnově roku 1740 byl vysvěcen olomouckým biskupem Jakubem z Liechtensteinu. Jako farní sloužil do roku 1778, kdy farnost převzal bývalý jezuitský chrám svatého Františka Xaverského. Roku 1785 byl pro svůj špatný stav zbořen, zdivo kostela bylo použito k vydláždění ulic ve městě.\n\n\n\n"}
{"id": "1174003", "url": "https://cs.wikipedia.org/wiki?curid=1174003", "title": "Penzion Dagmar", "text": "Penzion Dagmar\n\nPenzion Dagmar v Jáchymově dnes tvoří dvě budovy propojené sluneční terasou. Původně byla ale Vila Dagmar samostatným objektem postaveným v letech 1913–1914 jáchymovským architektem a stavitelem Franzem Rehnem pro Chaima Faklera – hoteliéra z Karlových Varů. Po vzniku samostatného Československa byla Vila Dagmar prvním lázeňským domem v českých rukách.\n\nPenzion Dagmar dnes disponuje 29 pokoji a 54 lůžky. Léčebné procedury jsou poskytovány v Lázeňském centru Agricola nebo v komplexu Curie. Objekt není určen pouze pro klientelu lázní, ale ubytování nabízí i turistům.\n\n"}
{"id": "1174005", "url": "https://cs.wikipedia.org/wiki?curid=1174005", "title": "Unity (rozcestník)", "text": "Unity (rozcestník)\n\nSlovo Unity má více významů:\n\n\n"}
{"id": "1174007", "url": "https://cs.wikipedia.org/wiki?curid=1174007", "title": "Církevní muzeum Polná", "text": "Církevní muzeum Polná\n\nCírkevní muzeum Polná (jinak též Církevní muzeum v Polné či Informační centrum chrámu Nanebevzetí Panny Marie v Polné) je muzeum v Polné. Je umístěno v půdních prostorách a na ochozech kostela Nanebevzetí Panny Marie v Polné na Husově náměstí. Otevřeno bylo při příležitosti oslav 770. výročí založení města Polná 25. srpna 2012.\n\nExpozice muzea se nachází v celkem pěti sálech, na kůru a ve věži. V pěti sálech je uvedena historie kostela v Polné, na kůru jsou vystaveny Sieberovy varhany z roku 1708, na věži je připravena expozice bytu zvoníka, expozice o polenských zvonejch a renesanční cimbál. V sálech jsou vystaveny cínové rakve a náhrobky, liturgické nádoby, barokní kulisy k hrám a hudební nástroje. Vystavena jsou i církevní roucha, mešní roucha či liturgické náčiní. Expozice byly otevřeny v srpnu 2012 pražským arcibiskupem Dominikem Dukou a biskupem Janem Vokálem. Muzeum není městského typu, týká se převážně církevních událostí a věcí.\n\n"}
{"id": "1174008", "url": "https://cs.wikipedia.org/wiki?curid=1174008", "title": "TOS-1", "text": "TOS-1\n\nTOS-1 () je sovětský 30-hlavňový (původní systém, Ob.634 nebo TOS-1M) nebo 24-hlavňový (Ob.634B nebo TOS-1A) raketomet a termobarická zbraň ráže 220 mm na podvozku tanku T-72.\n\nTOS-1 byl navržen k likvidaci nepřátelského personálu v opevněních i otevřené krajině nebo lehce obrněných vozidlech. Prvních bojových testů se dočkal v letech 1988–1989 v pandžšírském údolí během války v Afghánistánu. Věřejnosti byl TOS-1 poprvé představen roku 1999 v Omsku.\n\nV září roku 2015 ohlásila oraganizace OBSE přítomnost systému TOS-1 v řádach rebelů na východní Ukrajině.\n\nV říjnu roku 2015 byl systém TOS-1 použit syrskou armádou proti povstalcům ve městě Hamá.\n"}
{"id": "1174009", "url": "https://cs.wikipedia.org/wiki?curid=1174009", "title": "Synagoga v Řezně", "text": "Synagoga v Řezně\n\nStředověká synagoga v Řezně (německy \"Regensburg\") byla obdélníková synagogální stavba románského slohu v jihobavorském městě Řezno, která existovala prokazatelně již od 11. století. Nacházela se při dnešním jihozápadním okraji náměstí Neupfarrplatz. V roce 2005 vytvořil její památník ve formě plastického půdorysu z bílého mramoru izraelský umělec Dani Karavan.\n"}
{"id": "1174012", "url": "https://cs.wikipedia.org/wiki?curid=1174012", "title": "1000 de La Gauchetière", "text": "1000 de La Gauchetière\n\n1000 de La Gauchetière je mrakodrap v kanadském Montréalu. S výškou 205 m je nejvyšší budovou města. Budova má 51 pater. V atriu budovy se nachází kluziště.\n\nBudova byla navržena architekty z Lemay & Associates a Dimakopoulos & Associates a postavena společností Pomerleau Inc., která je největší stavební společností v Kanadě. Dokončena byla v roce 1992, čili ve stejnou dobu jako nedaleký mrakodrap 1250 René-Lévesque. Je příkladem postmoderní architektury, což dokazuje charakteristická trojúhelníková měděná střecha a čtyři rotundovité rohy základny sloužící jako vchody. Ty byly inspirovány katedrálou Cathédrale Marie-Reine-du-Monde, která se nachází naproti této budově. Jsou rovněž pokračováním trendu, který začal mrakodrap KPMG Tower nacházející se v bezprostřední vzdálenosti katedrály Cathédrale Christ Church de Montréal.\n\nCelková výška budovy je 205 metrů. Nejvyšší v Montrealu je pouze v případě, pokud je výška budovy počítána jako výška střechy nad úrovní ulice; nedaleká 1250 René-Lévesque má spolu s anténou 226,5 metru a Tour CIBC 225 m. Při pohledu na horizont města se 1000 de La Gauchetière zdá být nižší, protože byla postavena v nižší nadmořské výšce než jiné mrakodrapy. Budova má betonové jádro. Slouží v ní 22 výtahů.\n\nJedním ze vzorů pro návrh 1000 de La Gauchetière byl mrakodrap Chase Tower v texaském Dallasu od architektonické společnosti Skidmore, Owings and Merrill. Kromě kanceláří se v budově nachází i kluziště, hlavní Montrealský autobusový terminál Downtown Terminus a vstupy do metra, montrealské hlavní nádraží, železniční stanice Lucien-L'Allier a stanice metra Bonaventure.\n"}
{"id": "1174014", "url": "https://cs.wikipedia.org/wiki?curid=1174014", "title": "Stanisław Śmiłowski", "text": "Stanisław Śmiłowski\n\nStanisław Śmiłowski (1858–???) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako majitel nemovitostí ve městě Limanowa. Byl rolníkem. Zasedal v okresní radě. Patřil do Polské lidové strany a v letech 1911–1913 byl členem jejího předsednictva. Po rozkolu přešel roku 1915 do Polské lidové strany „Piast” a zasedal i v jejím předsednictvu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 39.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n"}
{"id": "1174015", "url": "https://cs.wikipedia.org/wiki?curid=1174015", "title": "Červený Hrádek (Sedlčany)", "text": "Červený Hrádek (Sedlčany)\n\nČervený Hrádek je čtvrť města Sedlčany asi dva kilometry východně od centra. V minulosti byl samostatnou obcí. Nejvýznamnější památkou v obci je zámek Červený Hrádek, který je od roku 1965 chráněn jako kulturní památka.\n\nPrvní zmínka o vsi a tvrzi Hrádek pochází z roku 1285. Původně poplužní dvůr založený ve stejné době jako tvrz se časem rozrostl v osadu zvanou Podhradec, jejíž název byl po roce 1788 změněn na Červený Hrádek. V roce 1400 ves držel Heřman z Říčan a z Hrádku a jeho potomci, v roce 1508 pak Bohuslav Břekovec z Ostromeče. Po druhé světové válce byla obec připojena k sousedním Sedlčanům.\n\nZa druhé světové války se část vsi severně od železniční trati Olbramovice – Sedlčany stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat. \n\nČlenové rodu Mladotů ze Solopisk byli majiteli zámku až do roku 1948, kdy jej stát vyvlastnil. Prostory poté využívalo muzeum a archiv. Po roce 1989 byl Mladotům v restituci vrácen zpět, jeho majitelem se stal Jan Mladota ze Solopisk.\n\nZámek a jeho park posloužily jako jedna z lokalit při natáčení české komedie Trhák (rež. Zdeněk Podskalský, 1980).\n\n\n"}
{"id": "1174016", "url": "https://cs.wikipedia.org/wiki?curid=1174016", "title": "Osturňa", "text": "Osturňa\n\nOsturňa je obec na severu Slovenska v okrese Kežmarok v Prešovském kraji. Leží v Zamagurském regionu.\n\nObec se nachází v severozápadní části pohoří Spišská Magura v nadmořské výšce od 600 do 900  m n. m. Zabírá úzkou dolinu, táhnoucí se východo-západním směrem, ohrazenou hradbou středně vysokých hor. V jižní části katastru dosahuje hřeben Magury kolem 1200 m n. m. Severní ohraničení katastru obce tvoří státní hranice s Polskou republikou.\n\nKatastr obce Osturňa patří do ochranného pásma Pieninského národního parku. V katastru obce leží dvě z jeho přírodních rezervací (Veľké jazero a Malé jazero) a jediná přírodní památka (Osturnianske jazero).\n\nStředem obce protéká Osturňanský potok, který na svém toku přibírá několik přítoků (nejvýznamnějšími jsou potoky Podlapšianka a Krulovský potok ústící do Osturňanského potoka na území obce).\n\nSamotná Osturňa patří k „nejdelším“ slovenskými obcím, neboť zastavěná část se vine v délce přes devět kilometrů.\n\nOsturňa byla založena podle pramenných materiálů v roce 1593 z iniciativy Juraje Horvátha, majitele nedeckého panství a dalších majetků. Vznikla lazovou kolonizací valašským obyvatelstvem, jejichž listiny z roku 1562 a 1567 nazývají \"Rutheni\"-Rusíni. Tím se osada stala nejzápadnější s rusínským osídlením. Údaje z Podkarpatské Rusi uvádějí, že první rusínští kolonisté přišli do Osturně z Lemkovštiny již v roce 1313.\n\nTato kolonizace souvisí s novým způsobem rozdělení pozemků (zárubků - lazu), kterých bylo tolik, kolik měla osada na začátku osadníků. Půda byla rozdělena na stejné díly, přičemž jeden měl rozlohu kolem 35 hektarů. Nacházely se rovnoběžně od jedné hranice katastru ke druhé. Každý osadník si mohl postavit dům pouze na svém pozemku. To byl začátek zdejšího řetězového osidlování. Při dědění se původní pozemky dělily znovu pouze podélně.\n\nSoukromě hospodařící rolníci nebyli po druhé světové válce během socialistického období kolektivizováni, což přispělo k zachování tradičního obhospodařování krajiny a místnímu krajinnému rázu. Zvláštností obce Osturňa jsou tak zachovaná typická terasovitá políčka.\n\nV důsledku přetrvávající migrace obyvatelstva za prací mimo Osturňu, a to ať už před nebo po druhé světové válce, došlo zde k úpadku zemědělské výroby. V omezeném rozsahu se zachovalo tradiční hospodaření na půdě, kterým se v současné době zabývá převážně starší generace soukromě hospodařících rolníků. Ti ji využívají pro vlastní spotřebu a potřebu hospodářských zvířat.\n\nOsturňa byla nejlidnatější obcí Zamaguří. Měla délku téměř osm kilometrů a charakteristická byla svou řetězovou formou zástavby s atriovými hospodářskými usedlostmi. Převážná část zástavby je od roku 1979 prohlášena za památkovou rezervaci lidové architektury.\n\nVětšina obyvatelstva (84,42 % v roce 2001) se hlásí k řeckokatolické církvi.\n\nOsturňa je jednou ze slovenských obcí, jejichž život probíhá v původní vesnické zástavbě. Řadí se tak mezi tak zvané živé skanzeny. Nejcharakterističtějším rysem obce je původní zástavba jednotlivých, od sebe nepravidelně vzdálených usedlostí a hospodářských dvorů. Budovy vyznačující se jednoduchostí architektonických forem lemují po obou stranách hlavní silnici procházející obcí.\n\nVzhled typické horalské usedlosti odpovídá charakteru prostředí, ve kterém se nachází. Základním stavebním materiálem je dřevo, ze kterého je postavena celá stavba, jakož i krov a sedlová střecha pokrytá šindelem. V přední části usedlosti stojí obytný dům, v zadní pak stodola, chlév a jiné hospodářské objekty. Ohraničení objektu směrem do ulice je často řešeno velkým zastřešeným vjezdem pokrytým šindelem. Domy jsou obvykle orientovány delší stranou rovnoběžnou s osou cesty.\n\nOsturňanský dům se sedlovou šindelovou střechou je srubové konstrukce. Bývá posazený na kamenné podezdívce, která vyrovnává terénní nerovnosti. Vstup do domu je obvykle řešen přes síň, odkud se vchází přímo do pokoje. Typickým znakem exteriéru domu jsou výrazné okenice a spárování natřené kontrastní barvou k základní barvě trámů (používala se převážně modrá barva), jakož i barevné a ornamentální zdobení řezaných části trámů.\n\nZ několika původních horalských usedlostí bylo 157 zapsaných do seznamu památkově chráněných objektů a celá obec byla v roce 1979 prohlášena za památkovou rezervaci lidové architektury.\n\nObyvatelé se věnují převážně zemědělství, zejména chovu ovcí.\n\nKromě staveb lidové architektury, významnou pamětihodností je řeckokatolický pozdně barokní Chrám svatého Michala Archanděla z roku 1796, nacházející se téměř uprostřed obce. Jednolodní stavba s půlkruhovým presbytářem a představěnou hranolovitou věží zakončenou cibulovitou bání ve svém půdorysu a proporcích připomíná dispozice východoslovenských dřevěných cerkví. V první polovině 19. století prošel kostel úpravami. Část interiérového vybavení pochází z původní stavby. Areál chrámu se starým hřbitovem ohraničuje nízká kamenná zeď.\n\nDalšími historickými památkami jsou dřevěná kaple svatého Kříže z roku 1898 při hlavní obecní silnici a v katastru obce stojící zděná kaple Zesnutí přesvaté Bohorodičky.\n\n"}
{"id": "1174020", "url": "https://cs.wikipedia.org/wiki?curid=1174020", "title": "Stanisław Starowieyski", "text": "Stanisław Starowieyski\n\nStanisław Starowieyski (25. prosince 1866 Bratkówka – 9. dubna 1926 Krakov) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec polského Sejmu.\n\nOd roku 1907 do roku 1914 zasedal coby poslanec Haličského zemského sněmu. V době svého působení v parlamentu se uvádí jako rytíř a statkář v obci Bratkówka u města Krosno. Patřil mezi hlavní postavy politického katolicismu v Haliči. Byl redaktorem listu \"Ruch Katolicki\" ve Lvově a prefektem mariánské kongregace v Krakově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 51.\n\nUvádí se jako polský konzervativec. Po volbách roku 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n\nZemřel v dubnu 1926. Jeho synem byl blahoslavený Stanisław Kostka Starowieyski (1895–1941).\n"}
{"id": "1174022", "url": "https://cs.wikipedia.org/wiki?curid=1174022", "title": "Ignacy Steinhaus", "text": "Ignacy Steinhaus\n\nIgnacy Steinhaus (15. ledna 1860 Jasło – 17. března 1928 Krakov) byl rakouský právník a politik polské národnosti z Haliče, na počátku 20. století poslanec Říšské rady, v meziválečném období poslanec polského Sejmu.\n\nPocházel z židovské rodiny. Patřil mezi stoupence asimilačního proudu, který prosazoval národní a kulturní polonizaci židů. Studoval na Jagellonské univerzitě a Vídeňské univerzitě. Univerzitní studia prodělal v letech 1879–1883. Od roku 1892 do roku 1925 byl činný coby advokát. Od roku 1900 byl zároveň statkářem a od roku 1918 podnikatelem. V době svého působení v parlamentu se uvádí jako advokát v Jasłu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 30. V parlamentu patřil mezi největší právní odborníky.\n\nZhruba od roku 1909 byl členem formace Stronnictwo Prawicy Narodowej. V roce 1917 se uvádí jako polský konzervativec. Po volbách roku 1911 byl na Říšské radě členem poslaneckého Polského klubu.\n\nPo vypuknutí první světové války se stal členem polské nejvyšší rady. Veřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n\nZemřel v březnu 1928. Jeho syn Władysław Steinhaus bojoval za války v polských legiích. Byl těžce raněn v bitvě a svým zraněním podlehl. Posmrtně získal vyznamenání Virtuti Militari.\n"}
{"id": "1174025", "url": "https://cs.wikipedia.org/wiki?curid=1174025", "title": "St. Petersburg Ladies Trophy 2016", "text": "St. Petersburg Ladies Trophy 2016\n\nSt. Petersburg Ladies Trophy 2016 byl tenisový turnaj ženského profesionálního okruhu WTA Tour, hraný v aréně Sibur na dvorcích s tvrdým povrchem Rebound Ace. Konal se mezi 8. až 14. únorem 2016 v ruském Petrohradu jako sedmý ročník turnaje.\n\nRozpočet činil 753 000 dolarů. V rámci WTA Tour se řadil do kategorie WTA Premier Tournaments, do níž byla událost v roce 2016 přesunuta z nižšího okruhu ITF. Nejvýše nasazenou hráčkou ve dvouhře se stala světová jedenáctka a švýcarská teenagerka Belinda Bencicová. Jako poslední přímá účastnice do dvouhry nastoupila 87. ruská hráčka žebříčku Jevgenija Rodinová. Singlovou soutěž vyhrála Italka Roberta Vinciová. Vítězem čtyřhry se stal nejlepší světový švýcarsko-indický pár Martina Hingisová a Sania Mirzaová, který triumfoval na devátém turnaji v řadě, což představovalo 40zápasovou neporazitelnost.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily jako tzv. šťastné poražené:\n\n\nNásledující pár obdržel divokou kartu do hlavní soutěže:\n\n\n"}
{"id": "1174028", "url": "https://cs.wikipedia.org/wiki?curid=1174028", "title": "Vičuga", "text": "Vičuga\n\nVičuga () je město v Ivanovské oblasti v Ruské federaci. Při sčítání lidu v roce 2010 měla 37 583 obyvatel.\n\nVičuga leží v povodí Volhy ve vzdálenosti přibližně 75 kilometrů na severozápad od Ivanova, správního střediska celé oblasti.\n\nPřes Vičugu vede železniční trať z Ivanova do Kiněšmy, která byla zprovozněna v roce 1871, a silnice z Kovrova přes Šuju rovněž do Kiněšmy.\n\nPrvní zmínka je z roku 1504 v dokumentu moskevského knížete Ivana III.\n\nMěstem je od roku 1925.\n\n"}
{"id": "1174029", "url": "https://cs.wikipedia.org/wiki?curid=1174029", "title": "Trubčevsk", "text": "Trubčevsk\n\nTrubčevsk () je město v Brjanské oblasti v Ruské federaci. Při sčítání lidu v roce 2010 mělo zhruba patnáct tisíc obyvatel.\n\nLeží na pravém břehu Desny (levého přítoku Dněpru) naproti ústí řeky Něrussy. Od Brjansku, správního střediska celé oblasti, je vzdálena 100 kilometrů jižně.\n\nZa druhé světové války byl Trubčevsk obsazen 9. října 1941 německou armádou a 18. září 1943 ho dobyly zpět jednotky Brjanského frontu Rudé armády.\n"}
{"id": "1174036", "url": "https://cs.wikipedia.org/wiki?curid=1174036", "title": "Taiwan Open 2016", "text": "Taiwan Open 2016\n\nTaiwan Open 2016 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem DecoTurf v Tenisovém centru Jang-ming. Probíhal mezi 8. až 14. únorem 2016 v tchajwanském Kao-siungu jako první ročník události. V kalendáři okruhu nahradil třetí nejdéle hranou událost dané kategorie PTT Thailand Open v Pattayi.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvanáctá tenistka světa Venus Williamsová ze Spojených států, která splnila roli fasvoritky a turnaj vyhrála. Jako poslední přímá účastnice do dvouhry nastoupila 168. lucemburská hráčka žebříčku Mandy Minellaová. Deblovou soutěž ovládl tchyjwanský pár Čan Chao-čching a Čan Jung-žan.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily do hlavní soutěže jako tzv. šťatné poražené:\n\n\nNásledující páry získaly do soutěže divokou kartu:\n\n\n"}
{"id": "1174037", "url": "https://cs.wikipedia.org/wiki?curid=1174037", "title": "Bach an der Donau", "text": "Bach an der Donau\n\nBach an der Donau je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 1 786 obyvatel.\n\nSousední obce jsou: Barbing, Donaustauf a Wiesent.\n\n"}
{"id": "1174039", "url": "https://cs.wikipedia.org/wiki?curid=1174039", "title": "Zdravko Kovačević", "text": "Zdravko Kovačević\n\nZdravko Kovačević (srbsky: Здравко Ковачевић; * 6. srpna 1984 Janošik) je srbský fotbalový obránce či záložník, naposled působící v arménském týmu FC Ararat Jerevan.\n\nOdchovanec Crvene Zvezdy Bělehrad přišel do Zbrojovky Brno v roce 2010 z třetiligového srbského Hajduku Bělehrad. V den svých 26. narozenin debutoval v nejvyšší soutěži ČR v domácím utkání proti Slavii Praha (prohra 2:3), odehrál posledních 17 minut, když vystřídal Andreje Hodka. Nedlouho poté se však zranil, klub se jeho služeb vzdal a Kovačević se vrátil do Hajduku Bělehrad.\n\nDalší prvoligový start si připsal 9. listopadu 2013 v srbské nejvyšší soutěži v dresu OFK Bělehrad, odehrál poslední minutu domácího utkání proti FK Jagodina (výhra 3:2).\n\nNa podzim 2014 nastoupil k 9 utkáním nejvyšší arménské soutěže v dresu FC Ararat Jerevan.\n\nV sezonách 2007/08 a 2008/09 nastupoval za Hajduk Bělehrad ve 2. nejvyšší srbské soutěži (43 starty / 2 branky), v téže soutěži si připsal i tři starty v dresu Radnički Nova Pazova na jaře 2013.\n\n"}
{"id": "1174040", "url": "https://cs.wikipedia.org/wiki?curid=1174040", "title": "Diazin", "text": "Diazin\n\nDiazin je společné označení pro tři izomery organické sloučeniny, jejíž sumární vzorec je CHN.\n\n"}
{"id": "1174041", "url": "https://cs.wikipedia.org/wiki?curid=1174041", "title": "Tetrazin", "text": "Tetrazin\n\nTetrazin je společné označení pro tři izomery organické sloučeniny, jejíž sumární vzorec je CHN.\n\n"}
{"id": "1174043", "url": "https://cs.wikipedia.org/wiki?curid=1174043", "title": "Taiwan Open 2016 – ženská dvouhra", "text": "Taiwan Open 2016 – ženská dvouhra\n\nDo soutěže ženské dvouhry na tenisovém turnaji Taiwan Open 2016 nastoupilo třicet dva hráček. Jednalo se o premiérový ročník kaosiungského turnaje hraného v Tenisovém centru Jang-ming.\n\nRoli favoritek splnily dvě nejvýše nasazené hráčky Venus Williamsová a Misaki Doiová, které postoupily do finále. Williamsová soupeřku zdolala po dvousetovém průběhu 6–4 a 6–2. V probíhající sezóně si připsala premiérové turnajové vítězství, které představovalo čtyřicátý devátý singlový titul na okruhu WTA Tour, první od listopadové výhry na WTA Elite Trophy 2015.\n"}
{"id": "1174044", "url": "https://cs.wikipedia.org/wiki?curid=1174044", "title": "Třída Point", "text": "Třída Point\n\nTřída Point je třída kutrů Pobřežní stráže Spojených států amerických o délce trupu 82 stop. Celkem bylo postaveno 79 jednotek této třídy. Až do ledna 1964 kutry nenesly žádná jména. Po jejich vyřazení kutry získala řada zahraničních uživatelů – Antigua a Barbuda (1 ks), Argentina (2 ks), Ázerbájdžán (1 ks), Dominikánská republika (3 ks), Ekvádor (1 ks), Filipíny (2 ks), Gruzie (2 ks), Jamajka (2 ks), Jižní Vietnam (26 ks), Kolumbie (4 ks), Kostarika (4 ks), Mexiko (2 ks), Panama (5 ks), Salvador (1 ks), Svatá Lucie (1 ks), Trinidad a Tobago (4 ks), Turkmenistán (1 ks) a Venezuela (4 ks). Několik plavidel získali rovněž civilní uživatelé, například Národní úřad pro oceán a atmosféru (3 ks).\n\nCelkem bylo v letech 1960–1970 do služby přijato 79 kutrů této třídy. Plavidla postavily loděnice United States Coast Guard Yard v Curtis Bay na okraji města Baltimore ve státě Maryland (60 ks) a J. Martinac SB ve městě Tacoma ve státě Washington (19 ks).\n\nPlavidla mají ocelový trup a hliníkové nástavby. Po dokončení byla vyzbrojena pěti 12,7mm kulomety, výzbroj však byla různě modifikována. Např. kutr \"Point Arden\" měl během nasazení ve Vietnamu výzbroj zesílenu na jeden 20mm kanón, pět 12,7mm kulometů a jeden 81mm minomet. Pohonný systém tvoří dva diesely Cummins o výkonu 800 hp (část plavidel přitom původně nesla slabší diesely Cummins o výkonu 600 hp), pohánějící dva lodní šrouby. Nejvyšší rychlost je 17 uzlů a dosah 1800 námořních mil při rychlosti 8 uzlů.\n\nPo roce 1990 byla zbylá plavidla provozovaná americkou pobřežní stráží vybavena motory Caterpillar.\n\n\n"}
{"id": "1174052", "url": "https://cs.wikipedia.org/wiki?curid=1174052", "title": "Chance", "text": "Chance\n\nChance () je sázková kancelář. Byla založena v květnu 1991 ve Frýdku-Místku, první pobočka byla otevřena v Ostravě 25. května 1991. Od roku 2013 je společnost součástí holdingu Tipsport.\n\nChance provozuje především sázkovou kancelář se sázkami na sportovní události, zejména nejpopulárnější sporty jako fotbal, hokej nebo tenis, z méně tradičních například kriket, plochou dráhu, šipky či bandy. V rámci společenských sázek vypisuje Chance kurzy například na výsledky voleb, vítěze hudebních či talentových soutěží nebo na různé kulturní události. Sázející mohou na pobočkách Chance vsadit také číselnou loterii Korunka. Od roku 2018 provozuje Chance také online casino s názvem Chance Vegas. To má identickou nabídku a podobný design, jako online casino Tipsport Vegas, protože spadají pod jeden holding.\n\nChance provozuje v České republice více než 200 kamenných pobočkách. S nástupem online sázení v lednu 2009 se kurzové sázky z větší části přesunuly na internetové stránky kanceláře, později i do mobilní aplikace. Na stránkách je možné sledovat živě streamovaná utkání NHL, NBL, nejvyšší českou fotbalovou či hokejovou soutěž, tenisové turnaje, futsal, badminton, házenou, volejbal, snooker či stolní tenis a mnoho dalších.\n\nChance je členem Asociace provozovatelů kursového sázení.\n\nOd sezóny 2018/2019 se nazývá druhá nejvyšší hokejová soutěž v Česku podle svého titulárního partnera „Chance liga“.\n\n\n"}
{"id": "1174054", "url": "https://cs.wikipedia.org/wiki?curid=1174054", "title": "Michel Abrass", "text": "Michel Abrass\n\nMichel Abrass (* 14. prosince 1948, Aleppo) je syrský melkitsko-řeckokatolický kněz a arcibiskup archieparchie Týr.\n\nNarodil se 14. prosince 1948 v Aleppu. Po střední škole vstoupil do Řádu aleppských baziliánů melkitů. Roku 1973 získal na Univerzitě Ducha Svatého v Kasliku bakalářský titul z filosofie. Poté odešel do Říma kde sti dodalal svá studia filosofie, teologie a liturgie.\n\nNa kněze byl vysvěcen 11. dubna 1980. Stal se rekorem menšího semináře Baziliánů a později většího.\n\nDne 13. října 2006 byl Synodem biskupů Melkitské řeckokatolické církve zvolen kuriálním biskupem patriarchátu Antiochie. Dne 17. října 2006 jej papež Benedikt XVI. uznal ve funkci a přidělil mu titul titulárního biskupa z Abydusu. Biskupské svěcení přijal 10. prosince 2006 z rukou patriarchy Řehoře III. Lahama a spolusvětiteli byli arcibiskup Isidore Battikha a arcibiskup Joseph Kallas.\n\nDne 11. listopadu 2006 mu papež Benedikt XVI. udělil titul titulárního arcibiskupa z Myry.\n\nDne 21. června 2014 byl synodem zvolen arcibiskupem archieparchie Týr.\n\n"}
{"id": "1174055", "url": "https://cs.wikipedia.org/wiki?curid=1174055", "title": "Karel Němeček", "text": "Karel Němeček\n\nKarel Němeček (22. dubna 1933 - 1993) byl český fotbalista, útočník.\n\nV československé lize hrál za Baník Kladno. Nastoupil v 61 ligových utkáních a dal 15 gólů. V nižší soutěži hrál také za Baník Švermov.\n\n\n"}
{"id": "1174056", "url": "https://cs.wikipedia.org/wiki?curid=1174056", "title": "Bernard Stern", "text": "Bernard Stern\n\nBernard Stern (26. ledna 1848 Bučač – 6. února 1920 Varšava) byl rakouský podnikatel a politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nPocházel z židovské rodiny. Patřil mezi stoupence asimilačního proudu, který prosazoval národní a kulturní polonizaci židů. Vystudoval gymnázium. Od roku 1876 byl starostou rodného Bučače. Vlastnil pivovar. V době svého působení v parlamentu se uvádí jako majitel pivovaru v Bučači. Byl místopředsedou školní rady v Bučači.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 32. V roce 1917 se uvádí jako polský konzervativec. Po volbách roku 1911 byl na Říšské radě členem poslaneckého Polského klubu.\n\nV létě roku 1915 tisk uveřejnil zprávu o tom, že poslanec Stern zemřel. On sám to ale v září 1915 dementoval a uvedl, že se vrátil do Bučače, který byl zpětně dobyt rakousko-uherskými vojsky. Veřejně a politicky činným zůstal i v meziválečném období. Od roku 1919 až do své smrti 1920 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n"}
{"id": "1174057", "url": "https://cs.wikipedia.org/wiki?curid=1174057", "title": "Elfstedentocht", "text": "Elfstedentocht\n\nElfstedentocht (\"Závod jedenácti měst\") je dálkový závod v rychlobruslení, pořádaný v nizozemské provincii Frísko. Trasa vede po zamrzlých plavebních kanálech, měří mezi 189 a 199 kilometry a prochází jedenácti historickými frískými městy, jejichž sdružení \"Koninklijke Vereniging De Friesche Elf Steden\" je pořadatelem závodu: Leeuwarden, Sneek, IJlst, Sloten, Stavoren, Hindeloopen, Workum, Bolsward, Harlingen, Franeker a Dokkum, start i cíl je v Leeuwardenu. Traťový rekord vytvořil roku 1985 Evert van Benthem a činí 6 hodin a 47 minut. Závod je pro Nizozemce prvořadou společenskou událostí, trať bývá lemována davy diváků.\n\nZávod se koná od roku 1909 pouze ve velmi tuhých zimách, podmínkou k jeho uspořádání je síla ledu dosahující minimálně 15 cm (na místech, která traťoví komisaři označí kvůli tenkému ledu jako nebezpečná a kterým se frísky říká \"klúnje\", musejí závodníci zout brusle a přejít po souši). Proběhlo patnáct ročníků, ve 21. století se Elfstedentocht ještě nekonal: závod naplánovaný na 12. února 2012 byl kvůli oblevě na poslední chvíli zrušen.\n\nElfstedentochtu se účastní pouze obyvatelé jedenácti fríských měst, jsou mezi nimi profesionálové i rekreační bruslaři. Rekord padl v roce 1986, kdy stálo na startu 16 999 lidí. Mezi nimi byl pod falešným jménem \"W. A. van Buren\" pozdější král Vilém Alexandr Nizozemský.\n\nV letech 1933 a 1940 se závodníci na vedoucích místech dohodli, že nebudou bojovat o celkové prvenství a do cíle přijeli ruku v roce. Poté byla tato praxe zakázána a když v roce 1956 přeťalo cílovou čáru pět rychlobruslařů současně, skončil závod oficiálně bez vítěze.\n\nMimořádně drsné podmínky nastaly v roce 1963, kdy v době konání akce Nizozemsko zasáhly extrémní mrazy a vichřice. Z 9682 účastníků dorazilo do cíle pouze šedesát devět, mnozí utrpěli vážné omrzliny. Tento ročník vešel do dějin jako \"Peklo roku 1963\" a byl o něm natočen film \"Mrazivý závod\" (2009, režie Steven de Jong).\n\nPřed kulturním domem v Leeuwardenu stojí od roku 1966 bronzová socha účastníka Elfstedentochtu, jejímž autorem je Auke Hettema.\n\n\n"}
{"id": "1174060", "url": "https://cs.wikipedia.org/wiki?curid=1174060", "title": "Grasbrunn", "text": "Grasbrunn\n\nGrasbrunn je obec v německé spolkové zemi Bavorsko, v zemském okrese Mnichov ve vládním obvodu Horní Bavorsko.\n\nV roce 2014 zde žilo 6 659 obyvatel.\n\nObec leží 15 km jihovýchodně od centra Mnichova. Sousední obce jsou: Haar, Hohenbrunn, Höhenkirchen-Siegertsbrunn, Oberpframmern, Putzbrunn, Vaterstetten a Zorneding.\n\n"}
{"id": "1174064", "url": "https://cs.wikipedia.org/wiki?curid=1174064", "title": "Joseph Absi", "text": "Joseph Absi\n\nJoseph Absi (* 20. června 1946, Damašek) je melchitský řeckokatolický patriarcha Antiochie a celého Východu, Alexandrie a Jeruzaléma.\n\nJeho celý titul zní: \"Jeho Blaženost, Joseph Absi, patriarcha Antiochie, Alexandrie a Jeruzaléma, Cilicie, Sýrie, Iberie, Arábie, Mezopotámie, Pentapolis, Etiopie, celého Egypta a celého Orientu, Otec otců, Pastýř pastýřů, Biskup Biskupů, 182. přímý nástupce sv. Petra na stolci v Antiochii\"..\n\nNarodil se 20. června 1946 v Damašku. Vstoupil do Společnosti misionářů svatého Pavla. Na kněze byl vysvěcen 6. května 1973. Po vysvěcení se stal kaplanem společnosti.\n\nRoku 1999 byl zvolen generálním představeným společnosti.\n\nDne 22. června 2001 jej Synod biskupů Melkitské řeckokatolické církve zvolil kuriálním biskupem Antiochie. Dne 14. července 2001 jej papež Jan Pavel II. v této funkci uznal a přidělil mu titul titulárního arcibiskupa z Tarsu. Biskupské svěcení přijal 2. září 2001 z rukou patriarchy Řehoře III. Lahama a spolusvětiteli byli arcibiskup Jean Mansour a arcibiskup Joseph Kallas.\n\nRoku 2007 rezignoval na funkci kuriálního biskupa. Roku 2014 byl jmenován pomocným biskupem Damašku. Poté, co patriarcha Řehoř III. Laham rezignoval v únoru 2017 na svou funkci a co jeho demise byla papežem v květnu téhož roku přijata, Svatý synod, který se sešel v Bejrútu, jej 21. června 2017 zvolil melchitským patriarchou Antiochie a veškerého Východu, Alexandrie a Jeruzaléma a následujícího dne získal od papeže Františka církevní společenství. Z titulu své funkce je velmistrem Patriarchálního řádu svatého Kříže Jeruzalémského.\n\nJoseph Absi se s přijetím patriarchálního stolce v souladu s tradicí stal duchovním protektorem sjednoceného Vojenského a špitálního řádu svatého Lazara Jeruzalémského, jehož protektory jsou melchitští patriarchové od 19. století.\n\n"}
{"id": "1174066", "url": "https://cs.wikipedia.org/wiki?curid=1174066", "title": "Ahasver (film)", "text": "Ahasver (film)\n\nAhasver je němý film Jaroslava Kvapila z roku 1915. Pojednává o malířce (Růžena Nasková), která hledá prototyp Žida pro předlohu ke svému zamýšlenému obrazu. Díky svému manželovi (Karel Hašler) jej najde v jednom zarostlém tulákovi. Předtím, než si domluví, že namaluje jeho portrét, mu dá pár peněz, čímž se její plány na obraz zhatí, neboť tulák za dané peníze navštíví holiče.\n"}
{"id": "1174069", "url": "https://cs.wikipedia.org/wiki?curid=1174069", "title": "Dům U Závorů", "text": "Dům U Závorů\n\nDům U Závorů je dům čp. 1114/II v Praze na Novém Městě v Truhlářské ulici č. 10. Jedná se o klasicistní třípatrovou novostavbu z let 1847–1848 podle projektu Johanna Ripoty. Na jeho místě stál do poloviny 19. století jednopatrový dům a ač se zvažovala nástavba, nakonec bylo rozhodnuto postavit dům nový. V letech 1925–1927 byl dům rekonstruován podle projektu Karla Berana, později, v roce 1935, vznikla nová fasáda opět podle Karla Berana. V letech 1994–1995 byl dům ve dvorních křídlech zvýšen o čtvrté patro a v podkroví hlavní budovy vznikla vestavba.\n\n"}
{"id": "1174070", "url": "https://cs.wikipedia.org/wiki?curid=1174070", "title": "Vladica Brdarovski", "text": "Vladica Brdarovski\n\nVladica Brdarovski (makedonskou i srbskou cyrilicí Владица Брдаровски; * 7. února 1990 Bitola) je severomakedonský fotbalový obránce a bývalý makedonský reprezentant (2012–2015). Od roku 2015 je hráčem Vardaru Skopje. Mimo Makedonii/Severní Makedonii působil na klubové úrovni v České republice a Maďarsku.\n\nOdchovanec Pelisteru Bitola, v jehož dresu začal nastupovat i v nejvyšší severomakedonské soutěži. Byl zvolen nejlepším mladým hráčem severomakedonské ligy za podzim 2010.\n\nNa jaře 2011 hostoval ve Zbrojovce Brno, v nejvyšší soutěži ČR debutoval 6. března 2011 na hřišti Mladé Boleslavi (prohra 0:5). Celkem nastoupil ve třech utkáních, odehrál 79 minut.\n\nV únoru 2013 byl na zkoušce v ruském klubu FK Amkar Perm. Poté, co se v srpnu 2013 vrátil do mateřského klubu, patřil v sezoně 2013/14 k nejlepším hráčům v makedonské lize.\n\nV lednu 2014 byl na zkoušce v rumunském klubu CS Pandurii Târgu Jiu. V červnu 2015 přestoupil do Vardaru Skopje.\n\nV letech 2010–2012 nastupoval v severomakedonské reprezentaci do 21 let.\n\nV A-mužstvu severomakedonské reprezentace debutoval 14. prosince 2012 v utkání proti Polsku (hráno v čínském městě Aksu, Severní Makedonie prohrála 1:4).\n\n"}
{"id": "1174071", "url": "https://cs.wikipedia.org/wiki?curid=1174071", "title": "Gennaro Acampa", "text": "Gennaro Acampa\n\nMons. Gennaro Acampa (27. května 1945, Neapol) je italský římskokatolický kněz a pomocný biskup Neapole.\n\nNarodil se 27. května 1945 v Neapoli. Po střední škole vstoupil do arcibiskupského semináře v Neapoli. Roku 1968 získal na Pontificia Facoltà Teologica dell’Italia Meridionale licenciát teologie. Na kněze byl vysvěcen 29. června 1968 kardinálem Corradem Ursim.\n\nPo svěcení působil jako sborový asistent katedrály v Neapoli, pomocný vikář farnosti S. Maria Ognibene ai Sette Dolori, farář Sacro Cuore di Gesù in S. Maria Ognibene, spirituál menšího semináře \"Paolo VI\" a spirituál pro kandidáty trvalé jáhny.\n\nDne 28. června 2014 jej papež František jmenoval pomocným biskupem Neapole a titulárním biskupem z Tortiboli. Biskupské svěcení přijal 6. září 2014 z rukou kardinála Crescenzia Sepe a spolusvětiteli byli biskup Antonio Di Donna a biskup Lucio Lemmo.\n\n"}
{"id": "1174074", "url": "https://cs.wikipedia.org/wiki?curid=1174074", "title": "Pohřebiště neapolsko-sicilských panovníků", "text": "Pohřebiště neapolsko-sicilských panovníků\n\nToto je seznam pohřebišť panovníků neapolsko-sicilského královstí. Ve středověku rozdělené království, poté dlouhou dobu pod cizí nadvládou. V letech 1735 až 1860 království pod žezlem Bourbonů. Většina králů spočívá v rodinné hrobce kostela Santa Chiara v Neapoli.\n\n"}
{"id": "1174077", "url": "https://cs.wikipedia.org/wiki?curid=1174077", "title": "Władysław Stesłowicz", "text": "Władysław Stesłowicz\n\nWładysław Stesłowicz (9. června 1867 Sydoriv, dnes Husjatynský rajón – 1940 Sovětský svaz) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec polského Sejmu a ministr polských vlád.\n\nOd roku 1885 studoval na právnické fakultě Lvovské univerzity, kde roku 1889 získal titul doktora práv. Studoval národohospodářství, právo a statistiku na Vídeňské univerzitě a Berlínské univerzitě. Jeden rok sloužil v armádě u 11. dělostřeleckého regimentu. Od roku 1882 do roku 1897 byl úředníkem na místodržitelství ve Lvově. Od roku 1897 až do roku 1918 pak zastával post tajemníka obchodní komory ve Lvově. Od roku 1906 byl náměstkem starosty města Lvov. V městské radě patřil do Demokratického klubu.\n\nV době svého působení v parlamentu se uvádí jako tajemník obchodní komory ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 26. V roce 1917 se uvádí jako polský demokrat (Polskie Stronnictwo Demokratyczne). Po volbách roku 1911 byl na Říšské radě členem poslaneckého Polského klubu.\n\nZa první světové války se stal členem východohaličské sekce polské Nejvyšší národní rady. Od března 1918 do února 1919 byl vládním komisařem ve Lvově. Na konci války se podílel na polských snahách o převzetí moci ve Lvově, proti nimž se ovšem postavily analogické snahy místních Ukrajinců.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n\nOd 24. července 1920 do 6. června 1922 zastával funkci ministra pošt a telegrafů Polska v první vládě Wincentyho Witose, první vládě Antoniho Ponikowského a druhé vládě Antoniho Ponikowského. Jako ministr zastupoval formaci Stronnictwo Prawicy Narodowej.\n\nByl mu udělen Řád Františka Josefa (v roce 1906), Zlatý záslužný kříž (roku 1937) a Řád Polonia Restituta.\n"}
{"id": "1174078", "url": "https://cs.wikipedia.org/wiki?curid=1174078", "title": "Kanton Belleville-sur-Meuse", "text": "Kanton Belleville-sur-Meuse\n\nBelleville-sur-Meuse (fr. \"Canton de Belleville-sur-Meuse\") je francouzský kanton v departementu Meuse v regionu Grand Est. Tvoří ho 28 obcí. Zřízen byl v roce 2015.\n\n\n"}
{"id": "1174082", "url": "https://cs.wikipedia.org/wiki?curid=1174082", "title": "Johanna Schopenhauerová", "text": "Johanna Schopenhauerová\n\nJohanna Schopenhauerová (rodným jménem \"Johanna Henriette Trosiener\"; 9. července 1766 Gdaňsk – 17. dubna 1838 Jena) byla německá spisovatelka, vůdkyně salónů a také matka německého filozofa Arthura Schopenhauera.\n\nVe 18–19 letech, tj. roku 1785, se vdala za o 20 let staršího gdaňského obchodníka, Heinricha Florise Schopenhauera (1747–1805), se kterým měla dvě děti, Arthura a Adelu. Po smrti svého manžela se vydala tehdy 41letá vdova se dvěma dětmi do Výmaru.\n\nVe Výmaru udržovala např. přátelství s Johannem Wolfgangem von Goethem a jeho manželkou Christianou Vulpius.\n\n\n\n"}
{"id": "1174085", "url": "https://cs.wikipedia.org/wiki?curid=1174085", "title": "Brian Gleeson", "text": "Brian Gleeson\n\nBrian Gleeson (* 14. listopadu 1987 Dublin, Irsko) je irský herec. Zahrál si především ve filmu Sněhurka a lovec.\n\nBrian se narodil v hlavním městě Irska, Dublinu. Jeho rodiči jsou Mary a Brendan Gleesonovi. Má 3 bratry. Nejstarší Domhnall je také herec.\n"}
{"id": "1174090", "url": "https://cs.wikipedia.org/wiki?curid=1174090", "title": "Jim Gilmore", "text": "Jim Gilmore\n\nJim Gilmore, celým jménem James Stuart Gilmore III., (* 6. října 1949, Richmond, Virginie) je americký politik.\n\nJim Gilmore oznámil kandidaturu na prezidenta koncem července 2015, a to jako v pořadí sedmnáctý republikán.\nNěkdejší 68. guvernér státu Virginia v letech 1998 – 2002. V roce 2001 působil jako předseda Republikánského národního výboru. O stranickou nominaci velmi krátce usiloval už pro volby v roce 2008. Kampaň ukončil už však v létě 2007. Získal totiž republikánskou nominaci na senátora za Virginii, na kterou se plně soustředil. Souboj o senátorské křeslo ovšem prohrál s oponentem z Demokatické strany.\n\nNa přelomu tisíciletí vedl kongresovou komisi, pojmenovanou jeho jménem, která radila prezidentům Billu Clintonovi a Georgi W. Bushovi v otázkách boje proti terorismu, který by byl schopen používat zbraně hromadného ničení.\n\nV 70. letech prošel armádou a pak působil jak agent u kontrarozvědky v Západním Německu. Díky intenzivnímu kurzu mluví plynně německy.\nJe ženatý s Roxane Gatling Gilmore, se kterou má dva dospělé syny.\n"}
{"id": "1174091", "url": "https://cs.wikipedia.org/wiki?curid=1174091", "title": "Tadeusz Tertil", "text": "Tadeusz Tertil\n\nTadeusz Tertil (7. září 1864 Sanok – 31. března 1925 Tarnów) byl rakouský právník a politik polské národnosti z Haliče, na počátku 20. století poslanec Říšské rady a dlouholetý starosta Tarnówa.\n\nStudoval na gymnáziu, pak půl roku studoval v kněžském semináři v Přemyšli. Následně nastoupil na právnickou fakultu Lvovské univerzity. Získal titul doktora práv. Oženil se a přestěhoval do Tarnówa, kde si otevřel advokátní kancelář. Podílel se na veřejných aktivitách, pracoval v právní kanceláři pro chudé, kterou založil Józef Pisz. Od roku 1893 zasedal ve vedení místní organizace Sokola, později byl jejím předsedou. Od roku 1906 byl členem městské rady v Tarnówě a roku 1907 se stal starostou. Ve funkci setrval šestnáct let. Od roku 1908 byl i poslancem Haličského zemského sněmu, kde reprezentoval Demokratický klub. Poslancem zemského sněmu byl do roku 1914.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 16.\n\nPatřil mezi polské demokraty (Polskie Stronnictwo Demokratyczne). Po volbách roku 1911 byl na Říšské radě členem poslaneckého Polského klubu.\n\nPo válce byl členem Polské likvidační komise, která přebírala moc po bývalém Rakousku-Uhersku.\n"}
{"id": "1174092", "url": "https://cs.wikipedia.org/wiki?curid=1174092", "title": "St. Petersburg Ladies Trophy 2016 – ženská dvouhra", "text": "St. Petersburg Ladies Trophy 2016 – ženská dvouhra\n\nDo soutěže ženské dvouhry na tenisovém turnaji St. Petersburg Ladies Trophy 2016 nastoupilo dvacet osm hráček. Obhájkyní titulu byla lotyšská tenistka Jeļena Ostapenková, která v úvodním kole podlehla Belgičance Yanině Wickmayerové. Předchozí ročník vyhrála v rámci nižšího okruhu ITF.\n\nRoli favoritek splnily dvě nejvýše nasazené hráčky Belinda Bencicová a Roberta Vinciová, které postoupily do finále. Vinciová v něm soupeřku zdolala po dvousetovém průběhu 6–4 a 6–3. V probíhající sezóně si připsala premiérové turnajové vítězství, které po sérii čtyř finálových proher představovalo jubilejní desátý singlový titul na okruhu WTA Tour. Bencicová se díky bodovému zisku v následném vydání žeříčku WTA z 15. února 2016 poprvé v kariéře posunula do elitní světové desítky, když jí patřilo 9. místo.\n\nČtyři nejvýše nasazené hráčky měly volný los do druhého kola.\n"}
{"id": "1174093", "url": "https://cs.wikipedia.org/wiki?curid=1174093", "title": "NGC 4449", "text": "NGC 4449\n\nNGC 4449 (také známá jako Caldwell 21) je nepravidelná galaxie v souhvězdí Honicích psů vzdálená přibližně 12 milionů světelných let. Objevil ji William Herschel 27. dubna 1788. Na obloze se nachází v západní části souhvězdí, 3° severozápadně od hvězdy Asterion (β CVn) s magnitudou 4,3.\n\nTato dobře prostudovaná galaxie má podobný rozměr a jas jako Velký Magellanův oblak (satelitní galaxie Mléčné dráhy), ke kterému bývá často přirovnávána,\nale nachází se v mnohem větší vzdálenosti. \nNGC 4449 má obecný příčkový tvar, což je typické i pro Velký Magellanův oblak, a jsou v ní rozptýlené mladé hvězdokupy s modrými hvězdami. \n\nNa rozdíl od Velkého Magellanova oblaku je NGC 4449 díky prudkému zrodu hvězd (dvojnásobný proti Velkému Magellanově oblaku)\npovažována za hvězdotvornou galaxii (anglicky Starburst galaxy) a obsahuje několik hmotných mladých hvězdokup,\nz nichž se jedna nachází ve středu galaxie.\n\nVe spodní části fotografie z Hubbleova vesmírného dalekohledu (vpravo nahoře na této stránce) je vidět růžová záře atomů plynného vodíku, který prozrazuje oblasti prudké tvorby hvězd.\n\nNGC 4449 je obklopena velkou obálkou neutrálního vodíku, která se rozprostírá na ploše 75 obloukových minut (14-násobek optického průměru galaxie). Obálka vykazuje narušení a nepravidelnosti způsobené pravděpodobně působením blízkých galaxií.\n\nOvlivnění blízkými galaxiemi je považováno za činitele tvorby hvězd v NGC 4449 a v roce 2012 byly dokonce objeveny dvě malé galaxie, které na sebe s NGC 4449 vzájemně působí: narušená trpasličí sférická galaxie s velmi nízkou plošnou jasností, která má stejnou hmotnost jako galaktické halo NGC 4449, ale s poměrem temné hmoty k viditelné hmotě 5x až 10x větším než NGC 4449,\na velmi zploštělá kulová hvězdokupa se dvěma slapovými ohony mladých hvězd, která může být jádrem galaxie bohaté na plyny.\nObě satelitní galaxie byly zjevně galaxií NGC 4449 narušeny a ta je nyní pohlcuje. \n\nNGC 4449 je součástí skupiny galaxií s názvem Skupina Honicích psů I (Skupina galaxií M94), která leží ve vzdálenosti 13 milionů světelných let a nachází se tedy poměrně blízko k Místní skupině galaxií, ve které leží i Galaxie Mléčná dráha. Největšími členy Skupiny Honicích psů I jsou galaxie NGC 4244 a NGC 4395, nejjasnější galaxií je ovšem Messier 94.\n\n"}
{"id": "1174095", "url": "https://cs.wikipedia.org/wiki?curid=1174095", "title": "Mezinárodní konference katolických skautů", "text": "Mezinárodní konference katolických skautů\n\nMezinárodní konference katolických skautů (ICCS) je autonomní, mezinárodní orgán odhodlaný prosazovat a podporovat katolické skautské organizace a tvořit spojení mezi skautským hnutím a katolickou církví. Její sídlo se nachází v Římě.\n\nICCS má poradní status World Scout Committee a je členem World Scout Inter-religious Forum (WSIF) společně s Council of Protestants in Guiding and Scouting, International Link of Orthodox Christian Scouts, International Union of Muslim Scouts, International Forum of Jewish Scouts, Won-Buddhism Scout a World Buddhist Scout Brotherhood.\n\nÚzce spolupracuje s Mezinárodní konferencí katolických skautek (ICCG).\n\nReprezentuje asi 8 milionů skautů.\n\nNa první světovém Jamboree v Londýně se kněz Jacques Sevin, francouzsky Jezuita, Jean Corbisier z Belgie a Hrabě Mario di Carpegna z Itálie rozhodly vytvořit mezinárodní zastřešující organizaci pro katolické skauty. Papež Benedikt XV. podpořil tuto myšlenku a v roce 1922 katoličtí skauti z Argentiny, Rakouska, Belgie, Chile, Ekvádoru, Francie, Itálie, Lucemburska, Polska, Španělska a Maďarska zformovaly tuto zastřešující organizaci. Její pravidla byla schválena papežem ve stejném roce. Druhá světová válka zapříčinila konec této organizace. V letech 1946 a 1947 se kontakty mezi asociacemi katolických skautů obnovily a od roku 1948 se konference koná každoročně. tj. v roce 1958 ve Vídni.\n\nV červnu 1962 Svatý stolec schválil stanovy a Listinu katolických skautů a zastřešující organizace přijala jméno Mezinárodní konference katolických skautů. V roce 1977 byla Svatým stolcem schválena nová charta.\n\nNa World Council 2011 byla upravena struktura ICCS, místo každoročního konání bylo rozhodnut pořádat konferenci jednou za 3 roky. Místo generálního tajemníka byli zvoleni předseda a president (se stejnými pravomocemi).\n\n\"Řádní členové\"\n\n\"Pozorovatelé:\"\n\n\"Řádní členové\"\n\n\"Pozorovatelé:\"\n\n\"Uchazeči:\"\n\n\"Řádní členové\"\n\n\"Pozorovatelé:\"\n\n\"Řádní členové\"\n\n\"Pozorovatelé:\"\n\n\"Uchazeči:\"\n\nICCS byla zastoupena na 38. Světové skautské konferenci v Jižní Koreji. ICCS byl rovněž zastoupen na 14. Africkéy skautské konferenci v Akkře v listopadu 2009.\n\nICCS je aktivní na Světových skautskych Jamboree. Na 20. Světovém skautském Jamboree ICCS vydalo zvláštní ocenění a byl vydán zpěvník.\nICCS bylo také zapojeno do 21. World Scout Jamboree s vlastním kontingentem \"\"Hyland Abbey\".ICCS se účastnilo také Světového Jamboree v roce 2011 ve Švédsku. ICCS bylo aktivním účastníkem World Scout Moot konaném v roce 2000 v Mexiku.\n\nICCS bylo aktivním účastníkemcelosvětového skautského mezináboženského sympozia:\n\nMezi 16. - 23. srpna 2009 se konal první Mezinárodní skautský týden v Taizé. 56 skautů a skautský vůdců z Egypta, Německa, Itálie, Litvy, Portugalska, Španělska, České republiky a Maďarska se zúčastnili tohoto mezinárodního týden. Tato akce je naplánována na každé léto. V roce 2010 se konalo od 22. srpna do 29.\n\nICCS se účastní nejen činnosti světové skautingu, ale také podporuje činnost katolické církve. Takže se ICCS účastnilo Světových dnů mládeže. ICCS a AGESCI organizovalo vigilie , ICCS a AGESCI s tisíci skautů z celého světa na Světový den mládeže v Římě ICCS bylo přítomen na 15. Světovem dni mládeže v srpnu 2010 v Madridu.\n\nICCS pravidelně pořádat kurzy a tábory pro skauty, skautské vůdce a kaplany na regionální i světové úrovni, například v prosinci 2009 a lednu 2010 Living Stones Camp, ICCS World Seminar 2008 v Jižní Koreji, Pastoral Seminar pro střední evropu, ICCS skautské Jamboreev Thajsku.\n\n"}
{"id": "1174096", "url": "https://cs.wikipedia.org/wiki?curid=1174096", "title": "Mezinárodní skialpinistická federace", "text": "Mezinárodní skialpinistická federace\n\nMezinárodní skialpinistická federace (ISMF, : \"International Ski Mountaineering Federation\") sdružuje národní skialpinistické svazy, vznikla v roce 2008 z \"Council for Ski Mountaineering Competition\" po osamostatnění od UIAA. Od roku 2010 je členem asociace SportAccord, je členem ARISF. Prezident federace má kancelář v Itálii, hlavní sídlo je ve švýcarském Lausssane. V srpnu 2016 se na zasedání MOV na LOH v Riu stala ISMF jeho členem a závodní skialpinismus se dostal mezi olympijské sporty.\n\n\n\"dle ročníku narození\"\n\n\n\n"}
{"id": "1174100", "url": "https://cs.wikipedia.org/wiki?curid=1174100", "title": "Referendum v Severním Irsku (1998)", "text": "Referendum v Severním Irsku (1998)\n\nDne 22. května 1998 proběhlo v Severním Irsku referendum, které mělo významným dílem přispět k mírovému procesu v Irsku. Byla to významná politická událost a první výrazný posun v jednání mezi politickou reprezentací všech stran (Severní Irsko, Spojené království Velké Británie a Republiky Irsko). Občané v referendu rozhodovali, zda souhlasí s Velkopáteční dohodou (taktéž Belfastská dohoda) dohodnutou napříč politickými stranami. Výsledek referenda byl 71,1 % pro  a 29,8 % proti. Volba ANO znamenala příjmutí dohody a NE její odmítnutí.\n\nDíky dlouhému předcházejícímu jednání o Velkopáteční dohodě, byla většina politických subjektů pro přijetí dohody. Pro přijetí dohody byla naprostá většina hlavních britských politických stran (Labour Party, Conservative Party, and Liberal Democrat Party), s výjimkou části konzervativců v Severním Irsku.\n\nPolitická uskupení v Severním Irsku byla povětšinou pro přijetí dohody v referendu. Pro přijetí byly: Northern Ireland Peace forum, Ulster Unionist Party, Social Democratic and Labour Party, Sinn Féin, Alliance, Progressive Unionist Party, Ulster Democratic Party, Northern Ireland Women's Coalition. Proti dohodě vystupovali pouze Demokratická unionistická strana (Democratic Unionist Party), vedená Ianem Paisley, a Unionistická strana Spojeného království (United Kingdom Unionist Party) v čele s Bobem McCartney. Tyto dvě strany odmítaly dohodu z důvodu účasti Sinn Féin, která byla považována za politickou odnož IRA, při vyjednávání dohody.\n\nPolitické strany zastoupené v Oireachtas (irském parlamentu) byly jednohlasně pro přijetí dohody. Proto v souběžném referendu o přijetí Velkopáteční dohody v Irské republice hlasovalo pro přijetí dohody 94,4% voličů.\n\nReferendum bylo stanoveno na 22. květen 1998. Otázka, na kterou měli voliči v referendu odpovědět, zněla v originále: “\"Do you support the Agreement reached at the multi-party talks on Northern Ireland and set out in Command Paper 3883 ?\"“ neboli „\"Podporujete Dohodu vzniklou během mezi-stranických debat v Severním Irsku a vydanou jako Command Paper 3883?\"“  O referendum byl veliký zájem, nejvyšší od roku 1921, účast dosáhla 81,1 % právoplatných voličů. Z nichž   71,1 % (676 966 hlasů) bylo pro ANO a 28,9 % pro NE. Vzhledem k tomu že referendum současně probíhalo i Irské republice, kde byl výsledek 94,39 % pro ANO, bylo referendum dostatečným důkazem, že Severní Irsko přistupuje na Velkopáteční dohodu a v návaznosti na referendum se konaly volby do Stormontu. (Severoirský parlament)\n\nZdroj: http://www.ark.ac.uk/elections/xls/ref.rar\n\nReferendum mělo výrazně větší podporu od katolíků (96 % pro ano) než od protestantů (57 % pro ano), lidé bez vyznání zhruba kopírovali výsledek referenda (79 % pro ano). Důvodem je že, souhlas s referendem znamenal větší samostatnost Severního Irska na Velké Británii, ve které je většinové náboženství protestantské, kdežto v severním Irsku je náboženské složení  53 % protestanté a 44 % populace se hlásí ke katolíkům.\n\n\n\nReferendum sice přispělo k mírovému procesu v Severním Irsku, ale naplnění Velkopáteční dohody probíhalo velmi pomalu a s obtížemi. Dne 25. června 1998 se konaly volby do severoirského parlamentu, ve kterých zvítězily  unionistické strany, ale čtvrtou nejsilnější stranou, s rozdílem pouze 4,33 % od vítězné strany, se stála Sinn Féin a nastal problém, jelikož v dohodě byla podmínka odzbrojení polovojenských složek. IRA ale měla vliv na Sinn Féin a proto bylo odzbrojení stále odsouváno a kvůli tomu byl i zpomalen proces předávání pravomocí z britského parlamentu na severoirský parlament. Tento konflikt dospěl až do stavu, kdy v roce 2000 musela být činnost severoirského parlamentu dočasně pozastavena, aby se strany dohodly na řešení situace.\n\n"}
{"id": "1174103", "url": "https://cs.wikipedia.org/wiki?curid=1174103", "title": "Poslušně hlásím", "text": "Poslušně hlásím\n\nPoslušně hlásím je československá filmová komedie z roku 1958 v režii Karla Steklého. Jde o pokračování filmu \"Dobrý voják Švejk\" z roku 1956, oba díly byly natočeny na základě románu \"Osudy dobrého vojáka Švejka\" spisovatele Jaroslava Haška.\n"}
{"id": "1174107", "url": "https://cs.wikipedia.org/wiki?curid=1174107", "title": "Chris Christie", "text": "Chris Christie\n\nChris Christie (* 6. září 1962 Newark, New Jersey) je americký politik, člen republikánské strany.\n\nPřesným jménem Christopher James Christie patřil svého času k nejvýraznějším republikánským politikům. Je synem Sondry a Wilbura Christie, má sestru Dawn a bratra Todda. Od roku 1986 ženatý s Mary Pat, kterou potkal na University of Delaware. Mají spolu čtyři děti: Andrew, Sarah, Patrick a Bridget. Ve volbách na podzim v roce 2009 byl zvolen a s účinností od roku 2010 je guvernérem státu New Jersey a post obhájil i v dalších volbách v roce 2013 – opět s účinností od následujícího roku 2014.\n\nVelkou popularitu si získal během hurikánu Sandy v roce 2012, notnou část stoupenců ovšem ztratil o rok později kvůli skandálu s mostem George Washingtona. Jeho spolupracovnice totiž záměrně vyvolala několikahodinovou dopravní zácpu, aby dostala do potíží demokratického konkurenta.\n\nO jeho možné kandidatuře se spekulovalo už před prezidentskými volbami 2012. Zatímco v létě roku 2011 byly jeho šance považovány za poměrně slušné, současná realita (2015/2016) byla jiná, a to navzdory předpokladům analytiků, že bude černým koněm primárek. Republikány ale svojí přímočarostí a mottem: \"Nazývat věci pravým jménem\" v originále: \"Telling it like it is\" neoslovil. V debatě před primárkami v New Hampshire se ostře opíral do Marca Rubia a dle komentátorů z něho udělal doslova \"malého kluka\", což zřejmě způsobilo Rubiův propad z nečekaně úspěšného třetího místa v Iowě s 23,1 % až na páté v New Hampshire s 10,6 %. Christiemu ovšem ani toto nepomohlo a se ziskem 7,5 % skončil šestý právě za Rubiem. Kandidatury se i pro to po poradě s největšími sponzory vzdal 10. února 2016.\n"}
{"id": "1174120", "url": "https://cs.wikipedia.org/wiki?curid=1174120", "title": "Štola Anna (Povrly-Roztoky)", "text": "Štola Anna (Povrly-Roztoky)\n\nŠtola Anna (od 19. stol. též nazývaná česky \"Boží požehnání\") je jednou z historických hornických štol, jimiž je protkán kopec Vysoká hora (\"Hohen Berg\", 235 m n. m.) na levém břehu Labe v Roztokách, místní části obce Povrly v okrese Ústí nad Labem (Ústecký kraj).\n\nZ geomorfologického hlediska se lokalita nachází na území okrsku Ústecké středohoří podcelku Verneřické středohoří, které představuje typické území neovulkanického georeliéfu s lávovými příkrovy a magmatickými suky. Geomorfologický podcelek Verneřické středohoří přináleží do celku České středohoří v rámci Krušnohorské soustavy.\n\nLožisko v oblasti tzv. roztockého vulkanického centra, které bylo hlavním těžištěm vulkanických aktivit v Českém středohoří, reprezentuje jediné polymetalické zrudnění prokazatelně terciérního původu na území Českého masivu. Geologické pochody, které vytvořily na oherském riftu silně diferenciovaný vulkanický komplex, zde probíhaly v době před 42–10 milióny let. Roztocká subvulkanická struktura se specifickým výskytem horninových typů představuje jeden z nejdůležitějších tektonovulkanických uzlů mladého vývoje Českého masivu. Byla studována a popsána již v 19. století (např. [[[[Josef Emanuel Hibsch|J. E. Hibsch]] 1899).\n\nMasív Vysoké hory při jižním okraji roztockého vulkanického centra tvoří [[monzodiorit]]ový [[Skalní suk|peň]], jehož stáří bylo stanoveno na 29,5 miliónů let. Centrální [[diatréma]] roztockého vulkanického centra je vyplněna zejména [[Brekcie|brekcií]] [[trachyt]]u s [[Karbonáty|karbonátovým]] tmelem. Tato brekcie je proniknuta mladšími trachyty a fonolity. V okolí brekcie se nacházejí tělesa [[Olivín|olivinického]] [[nefelinit]]u, [[bazanit]]u a [[Znělec|fonolitu]]. Hlavní ložisko představují nejméně tři prakticky rovnoběžné rudní žíly, z nichž dvě procházejí tělesem monzodioritu, třetí, nejzápadnější, pak tělesem [[Znělec|fonolitu]]. Minerální výplň je tvořena převážně karbonáty [[rodochrozit]]em, [[dolomit]]em a [[kalcit]]em, z rudních minerálů je zastoupen především [[sfalerit]], dále [[galenit]], [[tetraedrit]] a [[hessit]] se stopami [[Stříbro|stříbra]], v menším množství pak [[pyrit]] a [[chalkopyrit]]. Ve zvětralých partiích žíly blíže k povrchu byl kromě [[limonit]]u zjištěn [[cerusit]], [[smithsonit]], [[sádrovec]], [[malachit]] a [[azurit]]; starší autoři uvádějí ještě [[chryzokol]], [[chalkozín]] a [[argentit]]. Ojediněle byl zaznamenán i výskyt [[chalcedon]]u a [[achát]]u.\n\nV pracích některých autorů (Leonhard 1808, Hibsch 1927) se objevily spekulace, že roztocké rudní žíly byly těženy již ve 12. století, pro toto tvrzení však neexistují žádné relevantní důkazy. Písemné záznamy, dokumentující těžbu [[Stříbro|stříbra]] v Roztokách, jsou doloženy až z první poloviny 16. století. Jsou uváděny například štoly Barbora, Josef, Sv. Kryštof a další. V poslední dekádě 18. století byla vysoko v horní části strmého údolí (též zvaného ) na výchozu rudní žíly zaražena štola Anna. Uvádí se, že v roce 1793 byla tato štola dlouhá 124 [[Látro|láter]] (235 metrů), avšak již v roce 1797 byly roztocké doly opuštěny jako málo výnosné.\n\nV roce 1853 se místní společenství těžařů, které vzniklo z popudu roztockého faráře Karla Wettengela, pokusilo obnovit těžbu ve štole Anna, která byla v tomto roce poprvé nově uváděna pod jménem . Tyto pokusy o dolování však byly ukončeny již v roce 1856. Další pokusy o těžbu byly zahájeny až po půl století, v roce 1907, kdy se pustil do kutání ve starých štolách teplický podnikatel Josef Schmidt-Penitschka, jehož těžařské aktivity jsou z této doby známy i z oblasti [[Jiřetín pod Jedlovou|Jiřetína pod Jedlovou]]. Vyzmáhány byly štoly (štola Anna) a (Kostelní štola). Podle zkoušky z roku 1907 údajně obsahovala ve štole jedna tuna rudy 278 g stříbra, podle další zkoušky z následujícího roku obsahovala tuna rudy 440 g stříbra.\n\nV roce 1929 byla štola Anna zpřístupněna pro turisty. Návštěvníci se mohli za malý poplatek projít podzemím, kde byly vystaveny kusy rud a staré hornické nářadí. Provozovatelkou této turistické atrakce byla roztocká občanka Elfrieda Hruschková, která pravděpodobně bydlela v domku (tzv. ) před ústím štoly. Nášvtěvy turistů skončily v roce 1935, kdy bylo ústí štoly zavaleno. Na počátku 21. století byly na místě někdejšího domku patrné pouze jeho základy.\n\nV letech 1953 až 1956 bylo ložisko v Roztokách předmětem zájmu pracovníků teplického národního podniku Severočeský rudný průzkum. V roce 1953 byly vyzmáhány štoly Anna, Kostelní a Bezejmenná, přičemž štola Anna byla vyčištěna v délce 200 metrů. Pracovníci Severočeského rudného průzkumu v letech 1955 až 1956 pokračovali v ražbě štoly Anna podél hlavní rudné žíly o dalších 100 metrů, přičemž byly raženy i různě dlouhé překopy. Celková délka štoly po tomto průzkumu činila (bez překopů) 350 metrů. Těžba zde poté již nikdy nebyla obnovena, štola byla na počátku 21. století částečně zavalena a nepřístupná.\n\n\n[[Kategorie:České středohoří]]\n[[Kategorie:Povrly]]\n[[Kategorie:Těžba stříbra v Ústeckém kraji]]\n[[Kategorie:Těžba v okrese Ústí nad Labem]]\n[[Kategorie:Stavby v okrese Ústí nad Labem]]\n[[Kategorie:Štoly v Česku|Anna]]\n[[Kategorie:Zaniklé doly v Ústeckém kraji|Anna]]"}
{"id": "1174128", "url": "https://cs.wikipedia.org/wiki?curid=1174128", "title": "Putzbrunn", "text": "Putzbrunn\n\nPutzbrunn je obec v německé spolkové zemi Bavorsko, v zemském okrese Mnichov ve vládním obvodu Horní Bavorsko.\n\nV roce 2014 zde žilo 6 506 obyvatel.\n\nObec leží 13 km jihovýchodně od centra Mnichova. Sousední obce jsou: Grasbrunn, Haar, Hohenbrunn, Mnichov, Neubiberg a Ottobrunn\n\n"}
{"id": "1174158", "url": "https://cs.wikipedia.org/wiki?curid=1174158", "title": "Objev na Střapaté hůrce", "text": "Objev na Střapaté hůrce\n\nObjev na Střapaté hůrce je československé filmové drama z roku 1962 v režii Karla Steklého.\n\n"}
{"id": "1174164", "url": "https://cs.wikipedia.org/wiki?curid=1174164", "title": "Alfa Monocerotis", "text": "Alfa Monocerotis\n\nAlfa Monocerotis (α Mon) je druhá nejjasnější hvězda v souhvězdí Jednorožce. Je to oranžový obr vzdálený od Země asi 144 světelných let.\n"}
{"id": "1174174", "url": "https://cs.wikipedia.org/wiki?curid=1174174", "title": "Noli", "text": "Noli\n\nNoli je italská obec v provincii Savona ležící na pobřeží Ligurského moře 50 km jihozápadně od Janova. Sousedními obcemi jsou Finale Ligure, Spotorno a Vezzi Portio. Noli má 2797 obyvatel.\n\nMěsto založili Byzantinci a dali mu název \"Neapolis\" (Nové město), což se později zkrátilo na \"Naboli\" a nakonec \"Noli\". Od 11. století ho ovládali Carrettové, za účast v první křížové výpravě získalo četná privilegia a od roku 1192 bylo jakožto Nolinská republika nezávislé. Bylo jednou z námořních republik, významnou zejména ve 13. století. V roce 1797 je Napoleon Bonaparte připojil k Ligurské republice. Poté Noli patřilo Sardinskému království a od roku 1861 je součástí sjednocené Itálie. Od roku 1239 tvořilo Noli samostatnou diecézi, která byla roku 1820 spojena do Diecéze Savona-Noli.\n\nNoli je přirozený přístav a leží na pobřežní silnici \"Strada statale 1 Via Aurelia\" a v blízkosti \"Autostrada dei fiori\" (A 10 / E 80), z vnitrozemí je však přístupné jen jednou úzkou strží. Hlavními zdroji obživy obyvatel jsou rybolov, pěstování oliv a vinné révy a v moderní době turistika. Noli patří k Italské riviéře, písečné pláže oceněné modrou vlajkou a chráněná poloha v zálivu lákají ke koupání.\n\nMěsto rovněž nabízí spojení klidného venkovského života s množstvím zachovaných architektonických památek.\n\nPartnerským městem je Langenargen v Německu. Místní rodák Antonio da Noli byl v 15. století mořeplavcem a guvernérem Kapverd. Patronem obce je svatý Eugenio di Cartagine.\n\n"}
{"id": "1174202", "url": "https://cs.wikipedia.org/wiki?curid=1174202", "title": "Islámský zlatý věk", "text": "Islámský zlatý věk\n\nTermín islámský zlatý věk se vztahuje na historické období islámu, které se datovalo od 8. století po 13. století, kdy byla velká část islámského světa ovládána různými chalífáty a zažívala vědecký, ekonomický a kulturní rozkvět. Toto období je tradičně chápáno tak, že začalo během panování abbásovského chalífy Hárúna ar-Rašída (786-809) spolu s otevřením Domu moudrosti v Bagdádu, kde sídlili učenci z různých částí světa, kteří měli různé kulturní zázemí a mandát shromážďovat a překládat veškeré světové klasické poznatky do arabštiny. Obecně toto období skončilo kolapsem abbásovského chalífátu společně s mongolskou invazí a obležením Bagdádu roku 1258, třebaže několik současných učenců má za konec islámského zlatého věku dobu okolo 15. až 16. století.\n\n"}
{"id": "1174204", "url": "https://cs.wikipedia.org/wiki?curid=1174204", "title": "ČZ 175/501 Čezeta", "text": "ČZ 175/501 Čezeta\n\nČZ 175/501 Čezeta je dvoumístný motocykl kategorie skútr, vyvinutý Českou zbrojovkou Strakonice, vyráběný od roku 1957 do roku 1960. V roce 1960 byl nahrazen modernizovaným typem ČZ 175/502 Čezeta. Vývoj byl zahájen v roce 1950 v českobudějovické České zbrojovce. Prototyp spatřil světlo světa v roce 1956 a v roce 1957 vznikla první třísetkusová série. Hned v prvním roce výroby zaujal zákazníky ve dvaceti zemích světa.\n\n\n\n"}
{"id": "1174214", "url": "https://cs.wikipedia.org/wiki?curid=1174214", "title": "Champlin (Ardennes)", "text": "Champlin (Ardennes)\n\nChamplin je francouzská obec v departementu Ardensko v regionu Grand Est. V roce 2013 zde žilo 77 obyvatel. Obec se nachází nedaleko hranic s Belgií v regionálním přírodním parku Ardeny.\n\nPamětihodností obce je neorománský kostel Notre Dame de la Nativité. Ten byl postaven v letech 1866 až 1870 na místě původního kostela, který vyhořel. V březnu 1866 byl přijat plán na výstavbu nového kostela ve tvaru kříže, stavební práce začaly v květnu 1869 a kostel byl dokončen v listopadu 1870.\n\nSousední obce jsou Auvillers-les-Forges na severu a severovýchodě, Girondelle na severovýchodě a východě, Estrebay na východě a jihovýchodě, Aouste na jihu, Rumigny na jihozápadě a Antheny na západě a severozápadě.\n\n\"Počet obyvatel\" \n\n"}
{"id": "1174215", "url": "https://cs.wikipedia.org/wiki?curid=1174215", "title": "Champlin", "text": "Champlin\n\nChamplin může být:\n\n"}
{"id": "1174217", "url": "https://cs.wikipedia.org/wiki?curid=1174217", "title": "Pohřebiště norských panovníků", "text": "Pohřebiště norských panovníků\n\nToto je seznam pohřebišť norských panovníků. Norsko bylo nezávislé království již ve středověku, poté v letech 1380 až 1905 v personální unii Dánskem resp. Švédskem (Kalmarská unie). Moderní norští králové jsou pohřbíváni v pevnosti Akershus v Oslo.\n\n"}
{"id": "1174219", "url": "https://cs.wikipedia.org/wiki?curid=1174219", "title": "Letiště Teherán-Mehrabád", "text": "Letiště Teherán-Mehrabád\n\nLetiště Teherán-Mehrabád ( , IATA: THR, ICAO: OIII) je letiště, které obsluhuje město Teherán v Íránu. Bývalo hlavním letištěm pro Teherán jak pro domácí, tak i mezinárodní lety, ale později bylo ve většině mezinárodních letů vystřídáno novým letištěm Imáma Chomejního. Nicméně je Mehrabád stále nejvytíženějším letištěm v Íránu pokud jde o počet cestujících nebo pohyby letadel. Např. roku 2014 tudy prošlo 13 617 094 cestujících.\n\nLetiště je schopné pojmout velkokapacitní letouny jako Boeing 747 a Airbus A340-600. Vedle toho letiště slouží pro lety hlavy státu nebo členů vlády.\n\n"}
{"id": "1174226", "url": "https://cs.wikipedia.org/wiki?curid=1174226", "title": "259 (číslo)", "text": "259 (číslo)\n\nDvě stě padesát devět je přirozené číslo, které následuje po čísle dvě stě padesát osm a předchází číslu dvě stě šedesát. Římskými číslicemi se zapisuje CCLIX.\n\n\n\nSilnice II/259 je česká silnice II. třídy vedoucí na trase Katusice – Mšeno – Dubá\n\n\n"}
{"id": "1174227", "url": "https://cs.wikipedia.org/wiki?curid=1174227", "title": "Adam Dolník", "text": "Adam Dolník\n\nAdam Dolník (* 1978) je český bezpečnostní expert zabývající se terorismem a metodikou vyjednávání s únosci. Jeho služeb využívá i americký Federální úřad pro vyšetřování (FBI).\n\nJe spoluautorem knihy \"Negotiating Hostage Crises with the New Terrorists\", kde mimo jiné analyzuje útok v moskevském divadle Na Dubrovce nebo útok na školu v Beslanu. Je profesorem na University of Wollongong v Austrálii.\n\n"}
{"id": "1174228", "url": "https://cs.wikipedia.org/wiki?curid=1174228", "title": "Mezinárodní letiště Imáma Chomejního", "text": "Mezinárodní letiště Imáma Chomejního\n\nMezinárodní letiště Imáma Chomejního ( , IATA: IKA, ICAO: OIIE), také známé jako Tehran-IKIA nebo IKIA, je hlavní mezinárodní letiště pro Teherán.\n\nLetiště leží 30 km jihozápadně od íránského hlavního města Teherán poblíž měst Hasanabad (9 km), Robat Karim (10 km) a Eslamshahr. Rozkládá se na ploše 135 km². Bylo postaveno jako náhrada za letiště Teherán-Mehrabád, které se nachází na západním okraji Teheránu. Letiště Mehrabád v současnosti stále funguje, přijímá však výhradně vnitrostátní lety, zatímco letiště Imáma Chomejního slouží pouze pro lety mezinárodní.\n\nLetiště je schopné obsluhovat velkokapacitní letouny jako Boeing 747 a Airbus A380.\n\nNa IKA sídlí aerolinky Iran Air, Mahan Air, Iran Aseman Airlines, Qeshm Air, Caspain Airlines, Taban Airlines a Zagros Airlines. Na začátku roku 2020 zde operovalo 36 leteckých společností.\n\n"}
{"id": "1174229", "url": "https://cs.wikipedia.org/wiki?curid=1174229", "title": "Spolčení", "text": "Spolčení\n\nSlovo spolčení má více významů:\n"}
{"id": "1174230", "url": "https://cs.wikipedia.org/wiki?curid=1174230", "title": "Islandská házenkářská reprezentace mužů", "text": "Islandská házenkářská reprezentace mužů\n\nIslandská házenkářská reprezentace mužů reprezentuje Island na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174231", "url": "https://cs.wikipedia.org/wiki?curid=1174231", "title": "Petr Tiso", "text": "Petr Tiso\n\nPetr Tiso (* 14. července 1967) je český politik a lékař-porodník, od roku 2010 zastupitel města Jesenice, od roku 2016 zastupitel Středočeského kraje, člen TOP 09.\n\nVystudoval 1. lékařskou fakultu Univerzity Karlovy v Praze (získal titul MUDr.). Pracuje jako lékař-porodník, zastává pozici obchodního náměstka ředitele Ústavu pro péči o matku a dítě v pražské části Podolí.\n\nPetr Tiso žije ve městě Jesenice v okrese Praha-západ, konkrétně v části Zdiměřice.\n\nDo komunální politiky vstoupil, když byl jako nezávislý zvolen na kandidátce subjektu \"\"Rozumný rozvoj\"\" v komunálních volbách v roce 2010 zastupitelem města Jesenice. Funkci městského zastupitele obhájil ve volbách v roce 2014 už jako člen TOP 09 na kandidátce subjektu \"\"Koalice pro rozumný rozvoj Jesenice\"\" (tj. STAN a TOP 09).\n\nV krajských volbách v roce 2016 byl lídrem kandidátky TOP 09 ve Středočeském kraji a byl zvolen zastupitelem.\n"}
{"id": "1174238", "url": "https://cs.wikipedia.org/wiki?curid=1174238", "title": "Pohřebiště francouzských panovníků", "text": "Pohřebiště francouzských panovníků\n\nToto je seznam pohřebišť panovníků Francouzského království, které existovalo od roku 814. Úlohu rodinné hrobky francouzské královské rodiny plní bazilika Saint-Denis, kde byla pochována většina panovníků. Ta však byla v době francouzské revoluce vypleněna a ostatky těl byly buď rozkradeny, nebo částečně pohřbeny mimo kostel. \n\nS restaurací dynastie Bourbonů byla pohřebiště obnovena. Ostatky panovníků a jejich rodinných příslušníků, které se podařilo nalézt, byly uloženy ve společném osariu, neboť je nebylo možné identifikovat jednotlivě. Větší část pohřebiště v St-Denis je proto prázdná. Toliko hroby Ludvíka VII., Luisy Lotrinské, Ludvíka XVI., Marie Antoinetty a Ludvíka XVIII. obsahují skutečné ostatky. \n\nDynastie Bonaparte má svou hrobku v Chapelle Impériale v Ajacciu, avšak oba císaři z tohoto rodu byli pochováni jinde.\n\n"}
{"id": "1174244", "url": "https://cs.wikipedia.org/wiki?curid=1174244", "title": "Monster truck", "text": "Monster truck\n\nMonster truck [monstrtrak] je vozidlo s velkými koly a odpružením. Většinou jsou to upravené automobily (často karoserie typu pick-up), příležitostně i nově postavené. Jsou využívány k automobilovým závodům a show populárním zejména v zámoří. Monster trucky závodí v arénách na tratích s různými překážkami a skoky, přejíždí či přeskakují přes vyřazené osobní automobily, apod.\n"}
{"id": "1174251", "url": "https://cs.wikipedia.org/wiki?curid=1174251", "title": "Buddy Bolden", "text": "Buddy Bolden\n\nCharles Joseph Bolden, známý jako Buddy Bolden nebo King Bolden (6. září 1877 New Orleans − 4. listopadu 1931 Jackson (Louisiana)) byl americký kornetista, skladatel a kapelník, označovaný za zakladatele jazzu.\n\nPocházel ze středostavovské černošské rodiny. Vyučil se holičem a začal hrát v neworleanském dechovém orchestru, který vedl Papa Jack Laine. Později založil vlastní skupinu, s níž vystupoval v nočních lokálech a nevěstincích černošské čtvrti Storyville. Nezřízený život, který vedl, v něm probudil sklony k alkoholismu. S diagnózou dementia praecox byl roku 1907 umístěn v psychiatrické léčebně, kde strávil zbytek života. Jeho přínos k hudební historii ocenil až Donald Marquis v životopisné knize \"In Search Of Buddy Bolden: First Man Of Jazz\".\n\nJeho styl hry byl velmi energický a hlasitý, založený na volných improvizacích, obohatil ragtime o prvky blues a gospelu. Této hudbě se začalo říkat „jass“ podle jasmínové voňavky užívané prostitutkami, z toho se později vyvinul výraz jazz. Jeho nejúspěšnější skladbu „Funky Butt“ převzal do svého repertoáru Jelly Roll Morton pod názvem „Buddy Bolden's Blues“. Byly pořízeny fonografické nahrávky Boldenovy kapely, ale žádná se nezachovala. Na Boldenův styl hry na dechové nástroje navázali Sidney Bechet, Joe King Oliver, Kid Ory a Louis Armstrong.\n\n"}
{"id": "1174256", "url": "https://cs.wikipedia.org/wiki?curid=1174256", "title": "Zurab Ciskaridze", "text": "Zurab Ciskaridze\n\nZurab Ciskaridze (Zurab Tsiskaridze, gruzínsky ზურაბ ცისკარიძე; * 8. září 1986, Tbilisi, Gruzínská SSR, SSSR) je americko-gruzínský fotbalový záložník a reprezentant Gruzie, od roku 2017 hráč klubu AFC Eskilstuna. Hraje na postu defenzivního středopolaře.\n\nNarodil se v gruzínském Tbilisi na území tehdejšího SSSR. Ve svých 4 letech se dostal s rodinou do Polska, kde začal s fotbalem. Ve 13 letech odcestoval s otcem do USA, kde získal občanství.\n\n\nV A-mužstvu Gruzie debutoval 3. 6. 2016 v přátelském zápase v Bukurešti proti reprezentaci Rumunska (porážka 1:5). Ke druhému zápasu v dresu gruzínské reprezentace nastoupil 7. června 2016 v přípravném utkání proti Španělsku, úřadujícímu mistru Evropy, v němž pomohl svým výkonem k překvapivé výhře 1:0 nad favorizovaným soupeřem.\n\n\n"}
{"id": "1174264", "url": "https://cs.wikipedia.org/wiki?curid=1174264", "title": "Ilko-Sascha Kowalczuk", "text": "Ilko-Sascha Kowalczuk\n\nIlko-Sascha Kowalczuk (* 1967, Východní Berlín, NDR) je německý historik a spisovatel, specializující se na dějiny Německé demokrátické republiky.\n\nVyučil se zedníkem a živil se také jako vrátný. Od roku 1990 studoval historii na Humboldtově univerzitě, jejiž studium ukončil v roce 2002 doktorátem na univerzitě v Postupimi. Mezi léty 1995-1995 byl odborným členem pracovní skupiny Bundestagu ke zkoumání komunistické diktatury v Německé demokratické republice. Od roku 2001 pracuje jako vědecký pracovník na oddělení vzdělávání a výzkumu na Gauckově úřadu.\n\nJe manželem německé anglistky a afrikanistky Susan Arndt. Spolu mají čtyři děti.\n\n"}
{"id": "1174267", "url": "https://cs.wikipedia.org/wiki?curid=1174267", "title": "Anna Auředníčková", "text": "Anna Auředníčková\n\nAnna Auředníčková, rozená Schicková, též Schiková (22. ledna 1873, Praha, Rakousko-Uhersko – 19. července 1957, Praha, Československo) byla česká překladatelka, prozaička, propagátorka české kultury v zahraničí (zejména v Rakousku a Německu) a kulturní pracovnice mezi vídeňskými Čechy. Roku 1928 byla vyznamenána Československým řádem Bílého lva. Až do roku 1989 přitom byla jedinou Češkou vyznamenanou tímto řádem, přičemž do roku 2016 řád získaly už jen Zdena Salivarová-Škvorecká a Madeleine Albrightová.\n\nAnna Schicková se narodila 22. ledna 1873 v Praze. Byla dcerou žurnalisty, politika a šéfredaktora staročeských stranických (německy psaných) novin \"Politik\" Ignáta (Hynka) Schicka. Díky svému rodinnému zázemí se pohybovala ve vlasteneckém českém prostředí a dostalo se jí kvalitního obecného i jazykového vzdělání. Dne 22. září 1891 se v Praze provdala za advokáta JUDr. Zdenka Auředníčka , se kterým měla syna Zdenka (*1892) a dceru Annu (*1902). Kvůli onemocnění manželova otce, Antona Auředníčka, se rodina v roce 1894 přestěhovala do Kutné Hory, kde Z. Auředníček převzal otcovu právnickou kancelář. Osudy rodiny velmi poznamenala obhajoba Leopolda Hilsnera, kterého Z. Auředníček obhajoval jako advokát ex offo v obou procesech v letech 1899–1900. Kvůli rozšířenému antisemitismu Zdenko Auředníček ztratil své klienty a jeho rodina byla šikanována. Na radu T. G. Masaryka se proto celá rodina roku 1902 odstěhovala do Vídně.\n\nAnna Auředníčková ve Vídni začala překládat z francouzštiny a angličtiny do němčiny, aby tak pomohla svému manželovi, jehož začátky byly velmi obtížné. Později navíc prosadila německé překlady českých autorů. V průběhu let tak přeložila desítky knih a stovky povídek a kratších textů. Anna Auředníčková se účastnila krajanského spolkového života, zapojila do mezinárodního ženského hnutí a do činnosti Kulturbundu. V roce 1932 sestavila antologii české literatury \"Dreissig tschechische Erzähler\". Věnovala se také dobročinné práci a zprostředkovávala zahraniční koncerty, výstavy a přednášky českých umělců. Dům rodiny Auředníčkových pravidelně hostil české umělce a politiky. Anna Auředníčková díky této své činnosti ve Vídni získala přezdívku „český konzul“. Za její zásluhy o propagaci české literatury a umění v Rakousku a podporu poskytovanou českým umělcům jí byl 12. prosince 1928 propůjčen československý Řád Bílého lva 5. třídy.\n\nDo Československa se Anna Auředníčková vrátila až roku 1938. Za druhé světové války byla tři roky vězněna v koncentračním táboře Terezín, kam byla roku 1941 jako osmašedesátiletá odtransportována z rasových důvodů (její otec i ona sama jako dítě byli pokřtění Židé). V Terezíně za války pracovala jako ošetřovatelka starých a nemocných lidí. Po válce se vrátila do Prahy a svou vězeňskou zkušenost zachytila v knize \"Tři léta v Terezíně\", vydané roku 1945. V dalších letech se věnovala překladům a drobné publicistice pro krajany v zahraničí, postupně však upadla v zapomenutí a žila v hmotné bídě. Anna Auředníčková zemřela dne 19. července 1957 v Praze. Pochována byla vedle svého manžela a syna na pražských Olšanských hřbitovech.\n\n\nAnna Auředníčková překládala do němčiny především díla Karla Čapka. \n\nMezi další překládané autory patřili ze starších Ignát Herrmann, Svatopluk Čech, Alois Jirásek, bratři Mrštíkové, Jan Neruda, Karel Matěj Čapek-Chod, Gabriela Preisová, Růžena Svobodová a další. Z novějších – tehdejších současných autorů to byli zejména Viktor Dyk, Benjamin Klička, Josef Kopta, Jiří Wolker, Jaromír John, Eduard Bass a další. Jen v roce 1932 přeložila 5 románů a 205 povídek.\n\nDatabáze Národní knihovny ČR uvádí tyto její překlady do němčiny:\n\n\n"}
{"id": "1174269", "url": "https://cs.wikipedia.org/wiki?curid=1174269", "title": "Wilhelm Zlamal", "text": "Wilhelm Zlamal\n\nWilhelm Zlamal (10. října 1915 Šternberk – 22. prosince 1995 Šternberk) byl český malíř německé národnosti.\n\nPo studiích na měšťance vystudoval dvouletý malířský kurz v Berlíně. Mezi léty 1934–1938 studoval na Akademii výtvarných umění v Praze u Maxe Švabinského. Poté studoval ještě na Akademii výtvarných umění v Mnichově u Hermanna Kaspera. V roce 1940 získal jubilejní stipendium mnichovské nadace Dr. Mondschea. Studium bylo úspěšné, o čemž svědčí mnohá ocenění a výstavy v Mnichově, Drážďanech a Vídni.\n\nV roce 1946 byla odsunuta jeho matka se sourozenci do bavorského Weissenhornu. Roku 1956 mu ministerstvo zahraničí zamítlo první žádost o vystěhování do NSR. Počátkem šedesátých let mu byla umožněna cesta do NSR, kde navštívil hrob matky a své odsunuté sourozence. Poznání současné německé výtvarné kultury mu přineslo nové podněty, které se pak projevily v silné expresivitě jeho obrazů.\n\nWilhelm Zlamal se specializoval na krajinářství a portréty. Ve své tvorbě byl silně inspirován německým malířstvím.\n\nV druhé polovině padesátých let vyhrál anonymní soutěž na výzdobu vstupní haly nádraží ve městě Olomouc, jež je dílem architekta Šlapety. Jeho největší sgrafito, o ploše 310 m, zobrazuje dvacet sedm třímetrových tančících figur. Přípravné a studijní práce trvaly dva roky.\n\n\n"}
{"id": "1174270", "url": "https://cs.wikipedia.org/wiki?curid=1174270", "title": "Löschnerovo náměstí", "text": "Löschnerovo náměstí\n\nLöschnerovo náměstí (v minulosti označováno jako Masarykovo náměstí nebo Gymnaziální náměstí) je jedno z aktuálně tří náměstí nacházejících se v Kadani. Nachází se nedaleko historického jádra města na spojnici ulic Kpt. Jaroše, Boženy Němcové a Na Příkopě a nedaleko Chrámu svaté Anny. Náměstí má přibližně obdélníkový tvar.\n\nDnešní Löschnerovo náměstí se začalo formovat již v raném středověku. Osídlení je zde archeologicky doloženo ještě před založením královského města. Ve 13. století byl v jihovýchodním cípu budoucího náměstí založen minoritský klášter sv. Michaela a celý dnešní prostor předělovala věžová gotická brána zvaná Prunéřovská. Celý úsek byl opevněn jednou vnější zdí vedoucí od bašty později nazvané Židovský templ až k vnějšímu vstupu do barbakánu.\n\nTento prostor tvořil dřívější kadaňské předměstí a od 16. století byl označován jako „čtvrť u Prunéřovské brány“. Z archeologického výzkumu je patrné, že se před Prunéřovskou bránou ona Prunéřovská ulice výrazně rozšiřovala, čímž zde vytvořila trojúhelníkovité náměstí. V této lokalitě je písemnými prameny dokázána i existence kovárny fungující až do 17. století. Jedinou sakrální budovou na náměstí je Chrám svaté Anny.\n\nNa přelomu 15. a 16. století zažívá náměstí velký architektonický rozvoj, o čemž svědčí i nálezy žebrových kleneb ze zdejších domů. Hlavní dominantou tohoto náměstí byla Prunéřovská brána, která ale byla v rámci městské asanace roku 1834 zbořena, čímž došlo ke spojení s náměstím a byl zde vytvořen park.\n\nMinoritský klášter postupem času ztratil svou funkci a tak bylo rozhodnuto o využití kláštera roku 1788 jako sídla krajského úřadu Žateckého kraje. Mezi lety 1803 a 1823 zde sídlilo piaristické gymnázium a od roku 1850 tu byly dočasně umístěny kanceláře okresního hejtmanství a okresního soudu, který zde sídlil až do roku 1960, kdy sem byl přestěhován státní okresní archiv. Po dalších demolicích bylo náměstí upraveno a v roce 1863 jako soukromá parcela koupeno Josefem Wilhelmem Löschnerem, který zde měl svou soukromou zahradu. Nový vlastník nechal za své prostředky opravit i tehdy chátrající Chrám svaté Anny. V roce 1869 Josef Wilhelm Löschner daroval celé prostranství zpět městu, které ho 8. května 1878 slavnostně po něm pojmenovalo.\n\nTehdejšímu náměstí vévodil velký obelisk s plaketou věnovanou Josefu Wilhelmu Löschnerovi. Jedním z dalších pomníků náležel také Theodoru Körnerovi, německému romantickému básníkovi.\n\nV roce 1883 vznikl za Chrámem svaté Anny, na místě zrušeného hřbitova vedle kostela, tzv. Školní park, které bylo roku 1984 následně přejmenovány na Schmeykalovy sady. O čtyři roky později, v roce 1887, vznikla nedaleko Löschnerova náměstí židovská synagoga, která byla 9. listopadu 1938, během Křišťálové noci, vypálena fanatickým davem místních národních socialistů.\n\nV době, kdy byl celý region ovládán nacistickým Německem, neslo náměstí jméno po Adolfu Hitlerovi.\n\nPo roce 1945 prošlo náměstí velkými změnami, byly strženy všechny pomníky, které se na něm nacházely a náměstí bylo přejmenováno podle prvního prezidenta Československé republiky T. G. Masaryka a všechny parky v okolí kostela byly přejmenovány podle F. D. Roosevelta, které stejně byly nakonec po únorovém převratu přejmenovány na Sady pionýrů. V roce 1952 bylo nařízením městské rady celé náměstí zrušeno a v 50. letech došlo k velkému urbanistickému zásahu postavením nových bloků činžovních domů.\n\nJiž 1. října 2009 byl slavnostně odhalen pomník Josefa Wilhelma Löschnera a celému prostranství bylo vráceno staronové jméno Löschnerovo náměstí.\n\nV letech 2014 a 2015 proběhla generální rekonstrukce celého náměstí podle projektu pražského ateliéru \"Uhlík architekti\" vedeného Petrem Uhlíkem. Realizace nové stavby obdržela v soutěži Stavba roku 2015 prestižní Cenu Ministerstva pro místní rozvoj a Asociace pro urbanismus a územní plánování za veřejný prostor.\n"}
{"id": "1174273", "url": "https://cs.wikipedia.org/wiki?curid=1174273", "title": "Angelo Acerbi", "text": "Angelo Acerbi\n\nAngelo Acerbi (* 23. září 1925, Sesta Godano) je italský římskokatolický kněz, arcibiskup a apoštolský nuncius.\n\nNarodil se 23. září 1925 v Sesta Godano. Po získání titulu z kanonického práva získal licenciát teologie. Vstoupil na Papežskou církevní akademii a byl přijat do diplomatických služeb Svatého stolce. Na kněze byl vysvěcen 27. března 1948.\n\nPůsobil v nunciaturách v Kolumbii, Brazílii, Japonsku a ve Francii. Dále působil v sekci Státního sekretariátu pro vztahy se státy.\n\nDne 22. června 1974 jej papež Pavel VI. jmenoval apoštolským pro-nunciem na Novém Zélandu, apoštolským delegátem v Tichém oceánu a titulárním arcibiskupem ze Zelly. Biskupské svěcení přijal 30. června 1974 z rukou papeže Pavla VI. a spolusvětiteli byli arcibiskup Giovanni Benelli a arcibiskup Duraisamy Simon Lourdusamy.\n\nDne 14. srpna 1979 byl ustanoven nunciem v Kolumbii.\n\nDne 28. března 1990 se stal nunciem v Maďarsku.\n\nDne 13. ledna 1994 byl jmenován nunciem v Moldavsku a 8. února 1997 v Nizozemsku.\n\nDne 27. února 2001 přijal papež Jan Pavel II. jeho rezignaci z důvodu dosažení kanonického věku 75 let.\n\n"}
{"id": "1174274", "url": "https://cs.wikipedia.org/wiki?curid=1174274", "title": "Josefová", "text": "Josefová\n\nJosefová (německy \"Neu-Josefsthal\") je zaniklá osada ležící v obci Jindřichov. Byla opuštěna v 50. letech 20. století, protože se ji po odsunu německého obyvatelstva nepodařilo osídlit.\n\nOsada byla založena v roce 1734 k zajišťování provozu sklárny. Původně zde žily čtyři sklářské rodiny. Po zrušení sklárny v roce 1790 přišli do vsi další osadníci. Velký úbytek obyvatel nastal již za druhé světové války, kdy byli dospělí muži odvedeni do armády. Po válce došlo k odsunu velké části obyvatelstva. Během 50. let osada zanikla. Do současné doby se z osady dochoval pouze jeden objekt - hájenka.\n\n"}
{"id": "1174279", "url": "https://cs.wikipedia.org/wiki?curid=1174279", "title": "Herderův institut", "text": "Herderův institut\n\nHerderův institut (německy: \"Herder-Institut für historische Ostmitteleuropaforschung – Institut der Leibniz-Gemeinschaft\") je mezinárodní mimouniverzitní pracoviště pro výzkum dějin střední a východní Evropy, nesoucí jméno po Johannu Gottfriedu Herderovi. Sídlí v Marburgu v Hessensku. Je členem Leibniz-Gemeinschaft.\n\nHerderův institut se zabývá výzkumem historie a kultury Polska, Česka, Slovenska, Estonska, Lotyšska, Litvy a Kaliningradské oblasti od středověku do současnosti, především s důrazem na německé osídlení. Kromě výzkumu institut spravuje rozsáhlé sbírky a knihovnu, která se vztahuje k dějinám střední a východní Evropy.\n\nHerderův institut vydává recenzovaný časopis Zeitschrift für Ostmitteleuropa-Forschung.\n\nKnihovna (obsahuje asi 350 tisíc svazků, 1300 periodik) se zaměřuje na dějiny, kulturu a vlastivědu zemí střední a východní Evropy. Velký důraz je sbírání šedé literatury a samizdatu.\n<br>Vědecké sbírky se zaměřují na dokumentaci kultury zemí střední a východní Evropy. Obsahují obrazový archiv (550 tisíc dokumentů), sbírku map (33 tisíc) a archiv (600 bm).\n<br>Vědecké fórum. Herderův institut se snaží být mezinárodním vědeckým fórem pro výzkum střední a východní Evropu, pořádá mezinárodní workshopy, uděluje stipendia pro badatele a věnuje se i popularizaci svého výzkumu.\n\nHerderův institut byl založen 29. dubna 1950. U jeho zrodu stáli humanitní a sociální vědci, kteří dříve působili v oblastech německého osídlení střední a východní Evropy. Jejich záměrem bylo vytvořit výzkumné pracoviště zemí a národů střední a východní Evropy. První generace vědců byla silně spojena s tradicemi německého \"Ostforschung\". Výzkum byl silně zaměřen na historii německého osídlení. Věnoval se dokumentování kultury a politiky Němců, přičemž v této době se věřilo, že vysídlení Němci se do těchto oblastí v budoucnu vrátí. Koncem 60. let došlo ke generační výměně, která byla spojena i změnou přístupu k bádání. Vědci z Herderova institutu začali navazovat kontakty s vědci z jiných zemí střední a východní Evropy. Začal být kladen důraz na to, aby bylo na dějiny střední a východní Evropy pohlíženo i z perspektiv jiných národů. Tato nová orientace se ještě více projevila po pádu komunistických režimů v zemích bývalého sovětského bloku. Od 90. let začala intenzivnější spolupráce se zahraničními historiky a začal být kladen důraz na internacionalizaci výzkumu.\n\n"}
{"id": "1174280", "url": "https://cs.wikipedia.org/wiki?curid=1174280", "title": "Stephan Ackermann", "text": "Stephan Ackermann\n\nMons. Stephan Ackermann (20. března 1963, Mayen) je německý římskokatolický kněz a biskup trevírský.\n\nNarodil se 20. března 1963 v Mayenu. Po studiu na Kurfürst-Salentin-Gymnasium. Po nějaké době vstoupil do kněžského semináře. Od roku 1981 začal studoval teologii a filosofii v Trevíru a roku 1983 odešel do Říma kde pokračoval ve studiích na Papežské univerzitě Gregoriana. Na kněze byl vysvěcen 10. října 1987 biskupem Georgem Moserem. Roku 1989 získal licenciát teologie. Po svěcení se stal kaplanem v Bad Breisig.\n\nDále působil v kněžském semináři a jako vikář v trevírské katedrále. Stal se docentem teologie.\n\nV listopadu 2005 mu papež Benedikt XVI. udělil titul Kaplan Jeho Svatosti.\n\nDne 14. března 2006 jej papež Benedikt XVI. jmenoval pomocným biskupem Trevíru a titulárním biskupem ze Sozopolisu v Hæmimonto. Biskupské svěcení přijal 14. května 2006 z rukou biskupa Reinharda Marxe a spolusvětiteli byli biskup Felix Genn a biskup Leo Schwarz.\n\nDne 8. dubna 2009 byl jmenován diecézním biskupem Trevíru. Uveden do úřadu byl 24. května 2009.\n\n"}
{"id": "1174284", "url": "https://cs.wikipedia.org/wiki?curid=1174284", "title": "Joan Jaramillo", "text": "Joan Jaramillo\n\nJoan Sebastián Jaramillo Herrera (* 14. dubna 1994, Cali, Kolumbie) je kolumbijský fotbalový obránce, který od léta 2016 působí ve slovenském klubu MŠK Žilina, kam přišel z druholigového mužstva TJ Iskra Borčice. Nastupuje na pravém kraji obrany.\n\n\n"}
{"id": "1174285", "url": "https://cs.wikipedia.org/wiki?curid=1174285", "title": "Třída Combattante FS56", "text": "Třída Combattante FS56\n\nTřída Combattante FS56 je nejnovější třída raketových a hlídkových člunů rodiny \"La Combattante\" francouzské loděnice Constructions Mécaniques de Normandie (CMN). Původně byla tři plavidla roku 2016 objednána pro libanonské námořnictvo, po zrušení kontraktu mají být postavena pro Saúdské královské námořnictvo.\n\nPlavidla navrhla francouzská loděnice Constructions Mécaniques de Normandie (CMN) na základě raketových člunů typu \"Combattante III\". Projekt této třídy byl poprvé představen na veletrhu EURONAVAL 2014, kde byly zároveň objednány tři hlídkové čluny pro libanonské námořnictvo. Stavbu plavidel, která měla být do služby přijata v letech 2017–2018, měla financovat Saúdská Arábie v rámci rozsáhlého zbrojního kontraktu na posílení libanonských ozbrojených sil v hodnotě 3 miliardy dolarů. Ještě v roce 2016 ale Saúdská Arábie svou podporu Libanonu zrušila a dlouho se nevědělo, jestli budou plavidla postavena. Na počátku roku 2018 loděnice CMN získala kontrakt v hodnotě 250 milionů Euro na tři plavidla pro Saúdské královské námořnictvo.\n\nPlavidla typu FS56 mají modulární konstrukci, ve které byly aplikovány technologie stealth. Jejich trup je ocelový a nástavy jsou z hliníku. Plavidla mohou být vybavena bojovými řídícím systémem TACTICOS, nebo systémem LYNCEA, který vyninula loděnice CMN. Výrobce plavidel nabízí různé konfigurace jejich výzbroje. Na přídi může být například 76mm kanón Oto Melara, 57mm kanón Bofors, nebo dvojité odpalovací zařízení Simbad RC pro protiletadlové řízené střely Mistral (lze umístit i na záď). Sekundární výzbroj představují dvě 20mm či 30mm kanónové zbraňové stanice Nexter Narwhal po stranách nástavby, které mohou doplnit 40mm kanóny Bofors Mk 4. Údernou výzbrojí plavidel může být čtyř až osm protilodních střel MM.40 Exocet. Pohonný systém tvoří tři diesely, pohánějící tři lodní šrouby. Plánovaná rychlost je 38 uzlů. Plánovaný dosah je 2000 námořních mil při 15 uzlech.\n\nLibanonské čluny měly nést 76mm kanón, 20mm kanónové stanice Narwhal a vypouštěcí zařízení Simbad RC pro střely Mistral.\n\n"}
{"id": "1174289", "url": "https://cs.wikipedia.org/wiki?curid=1174289", "title": "Římskokatolická farnost Pěkná", "text": "Římskokatolická farnost Pěkná\n\nŘímskokatolická farnost Pěkná je zaniklé územní společenství římských katolíků v rámci prachatického vikariátu Českobudějovické diecéze.\n\nRoku 1785 byla v Pěkné zřízena lokálie, povýšená v roce 1857 na samostatnou farnost. Ta byla v letech 1940–1945 nuceně spravována z Pasovské diecéze. Po druhé světové válce byla navrácena Českobudějovické diecézi.\n\nDuchovní správa farnosti je vykonávána z Volar.\n\n"}
{"id": "1174291", "url": "https://cs.wikipedia.org/wiki?curid=1174291", "title": "Hoja mnohokvětá", "text": "Hoja mnohokvětá\n\nHoja mnohokvětá (\"Hoya multiflora\") je keřovitá, stálezelená rostlina pocházející z Malajsie a Filipín, která byla rozšířena ve velké části jihovýchodní Asie (Indonésie, Myanmar, Laos, Thajsko, Vietnam, jihovýchod Číny). Pěstuje se pro četné nádherné květy zdobící rostlinu po dobu nejméně třech měsíců.\nJe to rostlina rostoucí v půdě nebo v kamenité suti či skaní štěrbině v nadmořské výšce od 500 do 1200 m. Nejčastější si volí místech s mírným stínem, bývá součásti světlých lesů a řídkých křovin.\n\nHoja mnohokvětá roste obvykle jako kompaktní, hustě větvený, někdy převislý keř vysoký do 1 m, ojediněle jako liána do výšky nejvíce 2,5 m. Větve keře jsou přímé nebo vystoupavé, mají hladkou kůru našedlé barvy a vespod patrné jizvy po opadaných listech. Tmavě zelené, kožovité listy s 1,5 cm řapíky vyrůstají vstřícně a jejich široce kopinaté čepele jsou dlouhé 10 až 20 cm a široké 2 až 6 cm, na bázi jsou klínovité a vrcholu tupě špičaté. Listy jsou lysé, mají zřetelnou nervaturu a bývají světle skvrnité či bez skvrn.\n\nMnohokvětá, polokulovitá okoličnatá květenství vyrůstají na koncích větví nebo z úžlabí listů na stopkách. Převislá květenství jsou tvořena dvaceti až čtyřiceti pětičetnými květy, velkými až 2 cm, které mají stopky dlouhé okolo 5 cm. Kališní lístky s mnoha podélními žlázkami jsou vejčité a 2,5 × 2 mm velké. Korunní lístky jsou podlouhle trojúhelníkovité (šípovité), 1,5 až 2 cm dlouhé, od báze silně nazpět ohnuté a jsou zbarveny bílé až slámově žlutě s oranžovými konci. Lístky bílé pakorunky směřující dopředu jsou úzce kopinaté a pokryté vzpřímenými, jakoby voskovitými šupinkami. Květy jsou variabilní a mohou se částečně lišit barevným odstínem i tvarem.\n\nKvěty mají vágní vůni (někomu připomíná citrón) a obsahuji hodně nektaru tvořícího se hlavně v podvečer nebo brzy ráno. Opylovány jsou hlavně nočními motýly a netopýry, květ je otevřen asi 12 dnů. Plodem je 1 až 2 cm dlouhý měchýřek dozrávající na podzim, který obsahuje vejčitá semena velká 4 × 2 mm; rostlina však vytváří měchýřky se semeny jen ojediněle.\n\nRostliny se sice mohou rozmnožovat semeny, trvá to však poměrně dlouho a mnohdy je výsledek nevalný. Spolehlivě se množí kmenovými řízky zasazenými v mokrém písku, půdě nebo přímo ve vodě.\n\nV tropických a subtropických krajích se vysazuje v parcích a zahradách jako okrasný keř. Ve středoevropských podmínkách lze hoju mnohokvětou celkem bez problémů pěstovat jako pokojovou rostlinu v rašelinovém substrátu na mírně přistíněném místě.\n\n \n"}
{"id": "1174295", "url": "https://cs.wikipedia.org/wiki?curid=1174295", "title": "Římskokatolická farnost Husinec", "text": "Římskokatolická farnost Husinec\n\nŘímskokatolická farnost Husinec je územním společenstvím římských katolíků v rámci prachatického vikariátu Českobudějovické diecéze.\n\nHusinec byl původně součástí farnosti Lažiště. Kostel je prvně připomínán v roce 1359. Až v roce 1745 byla zřízena samostatná farnost.\nFarnost Husinec je administrována ex currendo z Prachatic.\n\n"}
{"id": "1174299", "url": "https://cs.wikipedia.org/wiki?curid=1174299", "title": "Úřad apoštolské charity", "text": "Úřad apoštolské charity\n\nÚřad apoštolské charity (Elemosineria Apostolica) je institucí Svatého stolce, která není součástí Římské kurie (patří mezi Instituce spojené se Svatým Stolcem). Jeho úkolem je pomáhat chudým jménem papeže, jak to definuje papežská konstituce Pastor Bonus: \"\"Úřad apoštolské charity pomáhá jménem Nejvyššího pontifika potřebným a je mu přímo podřízen.\"\"\n\nJiž od prvních staletí církve pověřoval římský biskup jáhny své diecéze, aby se starali o chudé. O papežském almužníkovi mluví již papež Inocenc III., úřad oficiálně zřídil Řehoř X.. Papež Lev XIII. delegoval na almužníka fakulty pro udílené papežského požehnání ve formě pergamenové listiny, kterou – za podmínky příspěvku na papežovu dobročinnost – tento úředník udílí dodnes. Almužník Jeho Svatosti má hodnost arcibiskupa a je součástí tzv. papežské rodiny, proto se může účastnit bohoslužeb a oficiálních audiencí papeže.\n\n"}
{"id": "1174300", "url": "https://cs.wikipedia.org/wiki?curid=1174300", "title": "Cédric Soares", "text": "Cédric Soares\n\nCédric Ricardo Alves Soares (* 31. srpna 1991, Singen, Německo) je portugalský fotbalový obránce a reprezentant, v současnosti hráč anglického klubu Southampton FC (k červnu 2016). Mistr Evropy z roku 2016.\n\n\nCédric Soares reprezentoval Portugalsko v mládežnických kategoriích včetně U21.\n\nV A-mužstvu Portugalska debutoval 11. 10. 2014 v přátelském zápase v Paříži proti reprezentaci Francie (prohra 1:2).\n\nTrenér portugalského národního týmu Fernando Santos jej zařadil do závěrečné 23členné nominace na EURO 2016 ve Francii.\n\n"}
{"id": "1174301", "url": "https://cs.wikipedia.org/wiki?curid=1174301", "title": "Błękitny Wieżowiec", "text": "Błękitny Wieżowiec\n\nBłękitny Wieżowiec (dříve také Złocisty Wieżowiec, Złoty Wieżowiec) je výšková budova na adrese Plac Bankowy 2 ve Varšavském městském obvodu Warszawa-Śródmieście. Nachází se severně od centra města.\n\nMá 28 pater, výšku po střechu 100 m a po vrchol 120 m. Výstavba budovy byla zahájena na konci 80. let a dokončena byla v roce 1991. Mrakodrap stojí na místě novoklasicistní Velké synagogy (1875-1877, architekt Leander Marconi), kterou nacisté vyhodili do povětří 16. května 1943, což nám připomíná pamětní deska Městského informačního systému (MSI) na zdi této budovy v ulici Tłomacka.\n"}
{"id": "1174302", "url": "https://cs.wikipedia.org/wiki?curid=1174302", "title": "Mistrovství světa v rychlobruslení na jednotlivých tratích 2016", "text": "Mistrovství světa v rychlobruslení na jednotlivých tratích 2016\n\nMistrovství světa v rychlobruslení na jednotlivých tratích 2016 se konalo ve dnech 11.–14. února 2016 v rychlobruslařské hale Konkobežnyj centr Kolomna v ruské Kolomně. Jednalo se o 17. mistrovství světa v rychlobruslení na jednotlivých tratích.\n\nČeskou výpravu tvořily Eliška Dřímalová (náhradnice pro stíhací závod družstev), Karolína Erbanová (500 m, 1000 m), Natálie Kerschbaummayr (stíhací závod družstev), Martina Sáblíková (1500 m, 3000 m, 5000 m; stíhací závod družstev; kvalifikovala se i do závodu na 1000 m a do závodu s hromadným startem, ale odhlásila se z nich) a Nikola Zdráhalová (1000 m, závod s hromadným startem, stíhací závod družstev; závod na 1000 m absolvovala díky odhlášení Martiny Sáblíkové). Český tým byl prvním náhradníkem do stíhacího závodu družstev, startovat mohl díky neúčasti jihokorejského týmu.\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 20 závodníků.\nZávodu se zúčastnilo 12 závodníků.\nZávodu se zúčastnilo 24 závodníků.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 24 závodnic.\n\nZávodu se zúčastnilo 24 závodnic.\nZávodu se zúčastnilo 20 závodnic.\nZávodu se zúčastnilo 12 závodnic.\nZávodu se zúčastnilo 22 závodnic.\nZávodu se zúčastnilo osm týmů.\n"}
{"id": "1174303", "url": "https://cs.wikipedia.org/wiki?curid=1174303", "title": "Instituce spojené se Svatým Stolcem", "text": "Instituce spojené se Svatým Stolcem\n\nInstituce spojené se Svatým Stolcem byly v minulosti anebo nově zřízeny Svatým Stolcem jako instituce, které nejsou součástí Římské kurie, ale jsou považovány za důležité pro Svatý stolec nebo Kurii. Papežská konstituce Pastor Bonus o tom říká: \"\"Jsou určité instituce, částečně historického původu, částečně nově založené, které sice ve vlastním smyslu nepatří k Římské kurii, avšak poskytují stejně tak nezbytné nebo užitečné služby samotnému Nejvyššímu pontifikovi, Kurii nebo celé církvi, a jsou nějakým způsobem spojeny s Apoštolským stolcem.\"\"\n\nVýčet institucí spojených se Svatým stolcem podle Pastor Bonus.\n\n\nPodle vatikánských webových stránek k těmto institucím dále patří papežské baziliky, i když Pastor Bonus v čl. 192 mluví pouze o Stavební huti baziliky sv. Petra:\n"}
{"id": "1174306", "url": "https://cs.wikipedia.org/wiki?curid=1174306", "title": "Włodzimierz Tetmajer", "text": "Włodzimierz Tetmajer\n\nWłodzimierz Tetmajer, též Włodzimierz Tetmajer-Przerwa (31. prosince 1861 nebo 1. ledna 1862 Bronowice nebo Harklowa nebo Ludźmierz – 25. prosince 1923 Krakov), byl rakouský malíř a politik polské národnosti z Haliče, na počátku 20. století poslanec Říšské rady, člen hnutí \"Mladé Polsko\".\n\nV době svého působení v parlamentu se uvádí jako rytíř a malíř v Krakově-Bronowicích. \"Národní listy\" v nekrologu přirovnávaly jeho umění k Uprkovým obrazům.\n\nStudoval na filozofické fakultě Jagellonské univerzity. Také studoval v letech 1875–1886 na krakovské akademii krásných umění, krátce i ve Vídni a v letech 1886–1889 v Mnichově a na pařížské Colarossiho akademii. V roce 1890 se oženil a usadil v Bronowicích u Krakova. Od roku 1897 byl členem umělecké společnosti. Podílel se na založení polské společnosti užitých umění. Inspirovalo ho lidové umění. Ztvárňoval selské výjevy a též sakrální obrazy.\n\nByl poslancem Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 40.\n\nUvádí se jako člen Polské lidové strany.\nPo rozkolu v Polské lidové straně přešel do Polské lidové strany „Piast”. Po volbách roku 1911 byl na Říšské radě členem poslaneckého Polského klubu.\n\nZa první světové války pobýval v Praze i zde vystavoval své obrazy. Zemřel v prosinci 1923.\n\nJeho bratrem byl básník Kazimierz Przerwa-Tetmajer, který rovněž tvořil inspirován lidovým stylem.\n"}
{"id": "1174309", "url": "https://cs.wikipedia.org/wiki?curid=1174309", "title": "Stagefright", "text": "Stagefright\n\nStagefright je v informatice souhrnný název pro skupinu softwarových chyb, které mají vliv na bezpečnost OS Android. Potenciální útočník může získat kontrolu nad zařízením (mobilním telefonem, tabletem) pomocí speciálně upraveného MP4 videa, případně MP3 nahrávky. Chyba se vyskytla v knihovně \"libutils\" a \"libstagefright\", podle které také získala název.\n\nZranitelnost v knihovnách objevil bezpečnostní výzkumník Joshua J. Drake ze společnosti Zimperium, zabývající se mobilní bezpečností. Poprvé byla Googlu ohlášena chyba v dubnu 2015, další se pak objevovali v průběhu roku.\n\nInfiltraci způsobuje přehrání upraveného multimediálního obsahu. Tak se může stát například zasláním MMS, přehráním videa v prohlížeči, nebo v jakémkoli jiném programu pracujícím s multimédii. Částečnou ochranou může být zakázat aplikacím automatické stahování příloh a předběžné zpracovávání obsahu. Zatím není znám případ zneužití těchto chyb.\nProblém poukázal na nedostatečnou distribuci záplat od Googlu směrem ke koncovému uživateli.\n\nÚtočník může na zařízení spustit kód, kterým získá nejvyšší oprávnění, tedy i kontrolu nad mikrofonem, fotoaparátem, ale také dalšími funkcemi systému, jako je přístup k souborům, elektronické poště či osobním údajům.\n\n\n"}
{"id": "1174312", "url": "https://cs.wikipedia.org/wiki?curid=1174312", "title": "Mihailo Jovanović", "text": "Mihailo Jovanović\n\nMihailo Jovanović (srbsky: Михаило Јовановић; * 15. února 1989, Titovo Užice) je srbský fotbalový obránce, od roku 2016 hráč klubu FC Zbrojovka Brno.\n\nJe odchovancem užického Jedinstva, kde začínal mj. Nemanja Vidić. V Srbsku hrál i za FK Mladost Lučani a FK Sloga Požega, nejvýše ve druhé lize.\n\nNa jaře 2013 se stal hráčem 1. HFK Olomouc, kde nastupoval ve druhé nejvyšší soutěži po boku Michala Kováře. Po sezoně se olomoucký klub, ač se jako nováček umístil na 4. místě, přihlásil o soutěž níže do Moravskoslezské fotbalové ligy. Jovanović využil nabídky druholigové Karviné, kde hrál pod vedením trenéra Josefa Mazury opět ve druhé nejvyšší soutěži ČR.\n\nV sobotu 20. září 2014 utrpěl při předzápasovém tréninku zranění v obličeji, na druholigové trávníky se vrátil až 11. dubna 2015 v Karviné proti Vlašimi. Jakmile v březnu 2015 odložil obličejový kryt, začal dohánět herní praxi v třetiligové Orlové.\n\nV Karviné hrál druhou ligu až do podzimu 2015, během nějž nechyběl na hřišti ani jednu minutu.\n\nV lednu 2016 přestoupil do prvoligové Zbrojovky Brno, podepsal dvouapůlletou smlouvu. V sobotu 13. února 2016 debutoval v nejvyšší soutěži ČR na hřišti pražské Slavie (prohra 0:2). V 73. minutě tohoto utkání dosáhl podle všeho regulérní branky, která však nebyla rozhodčím Tomášem Kocourkem uznána kvůli údajnému faulu. Ze záznamu není nedovolený zákrok patrný, naopak jde vidět, že míč se za Železníkova přispění odrazil do sítě od Jovanovićovy hlavy. V lednu 2017 odešel ze Zbrojovky na hostování s opcí na přestup do MFK Karviná, kde již v minulosti působil (ve druhé lize). V létě 2017 se vrátil do Zbrojovky.\n\n"}
{"id": "1174318", "url": "https://cs.wikipedia.org/wiki?curid=1174318", "title": "Efekt nadměrné sebedůvěry", "text": "Efekt nadměrné sebedůvěry\n\nEfekt nadměrné sebedůvěry (angl. overconfidence effect, overconfidence bias) je jeden z typů kognitivního zkreslení, který vede k tomu, že lidé mají tendenci nadhodnocovat své schopnosti, vyhlídky a šance na úspěch. Literatura definuje tento pojem jako systematickou chybu v úsudku, která se projevuje, když lidé hodnotí správnost svých odpovědí na otázky týkající se intelektuálních nebo perceptuálních problémů. Efekt se nejvíce projevuje na testovacích otázkách, které jsou hodnocené jako těžké. Naopak u otázek, které jsou hodnocené jako jednoduché, se u lidí projevuje tendence si důvěřovat méně, než by napovídal jejich reálný výsledek.\n\nPřestože akademici dlouhou dobu považovali efekt nadměrné sebedůvěry za dále nedělitelný koncept, v roce 2008 bylo zjištěno, že tento koncept je možné rozdělit na tři vzájemně odlišné typy. Toto rozdělení upřesnilo stávající metody zkoumání a vysvětlilo mnohé nesrovnalosti ve výzkumu. Nadměrná sebedůvěra se tak nyní v literatuře běžně dělí na tři podkategorie:\n\nSystematické nadhodnocování schopností nacházíme u lidí napříč různými obory a činnostmi. Kromě testů zaměřených na znalosti lidé pravidelně nadhodnocují svou schopnost porozumět textu, předpovídat výsledky sportovních utkání nebo schopnost předpovědět své chování a výsledky životních událostí. V neposlední řadě se efekt nadměrné sebedůvěry projevuje v oblasti ekonomických předpovědí a investičních záměrů, což jsou obory, kterým literatura věnuje zvláštní pozornost.\n\nEfekt nadměrné sebedůvěry byl pozorován v různých zemích a týká se jak mladistvých, tak dospělých osob.\n\nEfekt se běžně zkoumá tak, že respondent kromě odpovědi na otázku, případně vykonání nějaké činnosti, je také dotázán, aby odhadl pravděpodobnost, že úkol vykonal správně. Data ukazují, že tato důvěra ve vlastní schopnosti systematicky převyšuje skutečný výsledek. Jestliže by lidská důvěra ve vlastní schopnosti byla perfektně kalibrována (bez biasu), 100% důvěra by byla správně ve 100 % případu, 90% důvěra v 90 % případů apod.\n\nJako příklad nadhodnocování se hojně cituje výzkum, ve kterém z vybraného vzorku 93 % amerických řidičů a 69 % řidičů ze Švédska odpovědělo, že se cítí kompetentnějšími řidiči než průměrný řidič dané země. Výsledek výzkumu by ze statistického pohledu nedával smysl, jelikož přesně 50 % řidičů může tvrdit, že jsou zdatnější za volantem než průměrný řidič. Zmíněná čísla jsou tak důkazem pro chybné uvažování způsobené efektem nadměrné sebedůvěry.\n\nV tomto případě je efekt navíc doplněn dodatečným zkreslením, jelikož lidé jsou obecně velmi nespolehliví, pokud se mají srovnávat s druhými na základě limitovaných informací. To zapřičiňuje, že lidé s nejhoršími výsledky se často přeceňují, kdežto lidé s výbornými výsledky mají tendenci podceňovat svůj výkon a znalosti. Toto zkreslení je jinak známo jako Dunningův-Krugerův efekt.\n\nEfekt nadměrné sebedůvěry patří vůbec k nejrozšířenějším kognitivním zkreslením, které proniká do mnoha částí našich životů. Proto má jeho studium a metody pro jeho zmírnění významný praktický dopad.\n\nMoore a Healy si v roce 2008 povšimli, že akademici běžně chápou různé kategorie nadměrné sebedůvěry jako totožné. Prokázalo se, že je nutné tyto kategorie odlišovat, což může přispět k řešení dlouhodobých sporů a nekonzistentních výsledků v literatuře zabývající se kognitivními zkresleními a především efektem nadměrné sebedůvěry. Moore a Healy rozeznávají tři odlišné kategorie nadměrné sebedůvěry – Přeceňování se (angl. overestimation), Nadhodnocování (angl. overplacement), Nadměrná přesnost úsudku (angl. overprecision).\n\nTato podkategorie efektu nadměrné sebedůvěry se běžně projevuje u těžších úkolů a otázek (kde se dá očekávat špatný výsledek) nebo pokud dotyčná osoba není v řešení daných úkolů příliš zdatná. V takovém případě osoba často přeceňuje své schopnosti, výkon, úroveň kontroly a šance na úspěch. Podkategorie přeceňování se neobjevuje pouze v souvislosti s hodnocením vlastního výkonu. V takovém případě hovoříme spíše o iluzi kontroly nebo klamu plánování. Příklady přeceňování se jsou:\n\n\nNadhodnocování je další podkategorie, kdy lidé věří, že jsou v nějaké činnosti lepší než ostatní. Typickým příkladem je již zmíněný výzkum s řidiči v USA a ve Švédsku. Dále literatura zmiňuje studii, kde 37 % inženýrů jedné firmy se považovalo za 5 % nejlepších inženýrů ve firmě.\n\nPrávě podkategorie nadhodnocování a přeceňování se jsou často v literatuře zaměňovány.\n\nNadměrnou přesností úsudku je myšlena příliš velká důvěra v to, že člověk zná pravdu.\nPříkladem nadměrné přesnosti úsudku je výzkum, kde jsou lidé dotazováni, aby s přesností 90 % odhadli odpovědi týkající se zvolených numerických údajů (např. Jak dlouhá je řeka Nil?), jejich zvolené odpovědi byly správné pouze v 50 % a méně.\n\nVzhledem k tomu, že efekt nadměrné sebedůvěry je všudypřítomným kognitivním zkreslením, které prostupuje mnoho částí lidského života, existuje mnoho výzkumů studující tento efekt i mimo obor psychologie. Zároveň efekt má zásadní dopad na lidské myšlení, především chyby v rozhodování:\n\n\nNěmečtí vědci dále zkoumali, zda kognitivní zkreslení nemohly hrát roli na začátku globální finanční krize z roku 2007. Zjistili, že expertíza analytiků, včetně konfirmačního zkreslení, status quo zkreslení a nadměrné sebedůvěry jim znemožnily reagovat na signály naznačující finanční kolaps, dokonce i tehdy, když i neodborníci věděli, že finanční kolaps je nevyhnutelný.\n\nO nadměrné sebedůvěře se psalo jako o příčině nukleární katastrofy v Černobylu a výbuchu vesmírného raketoplánu Challenger. Sociální psycholog Scott Plous ve své popularizační knize píše, že žádný jiný problém v úsudku a rozhodování se nevyskytuje tak často a nemá potenciálně katastrofičtější následky než právě nadměrná sebedůvěra.\n\nPokud jde o správné rozhodování, existují mezi lidmi rozdíly. Lidé, kteří se ve svém rozhodovacím procesu dokáží vyhnout kognitivním zkreslením, mají větší pravděpodobnost, že se dokáží rozhodnout správně. Jednou z otázek, kterým se literatura věnuje, je vztah mezi osobnostními charakteristikami jedinců a jejich schopnosti se vypořádat, nebo podlehnout kognitivním zkreslením.\n\nNarcisismus je ve své patologické formě jednou z osobnostních poruch. Výzkum se ale zabývá i nepatologickým narcisismem (občas označovaným jako „normální narcisismus“), který se vyskytuje ve společnosti mnohem častěji.\n\nLidé trpící narcisismem o sobě věří, že:\n\n\nTyto vlastnosti předpovídají, že je u narcisismu možné předpokládat zvýšenou náchylnost k nadměrné sebedůvěře, a tudíž se jedná o osobnostní charakteristiku, na kterou je vhodné se zaměřit při testování efektu nadměrné sebedůvěry.\n\nVýzkum skutečně ukazuje, že existuje pozitivní korelace mezi narcismem a nadměrnou sebedůvěrou. Narcisté více riskují a vyhledávají vzrušení. Jejich pocit nadřazenosti a snaha být lepší než ostatní vede ke zhoršené schopnosti se správně rozhodovat.\n\n\n"}
{"id": "1174323", "url": "https://cs.wikipedia.org/wiki?curid=1174323", "title": "ABN AMRO World Tennis Tournament 2016", "text": "ABN AMRO World Tennis Tournament 2016\n\nABN AMRO World Tennis Tournament 2016 byl tenisový turnaj pořádaný jako součást mužského okruhu ATP World Tour, který se hrál v aréně Ahoy Rotterdam na krytých dvorcích s tvrdým povrchem Pro Flex. Konal se mezi 8. až 14. únorem 2016 v nizozemském Rotterdamu jako 44. ročník turnaje.\n\nTurnaj s rozpočtem 1 722 820 eur, a prize money hráčům 1 597 155 eur, patřil do kategorie ATP World Tour 500. Nejvýše nasazeným hráčem ve dvouhře se měl stát francouzský desátý hráč světa Richard Gasquet, jenž se však odhlásil pro chřipku. Jeho roli tak zaujala světová třináctka Marin Čilić z Chorvatska. Jako poslední přímý účastník hlavní singlové soutěže nastoupil 61. uzbecký hráč\nžebříčku Denis Istomin. Premiérový singlový titul v této kategorii získal Slovák Martin Kližan. Deblovou soutěž opanovala francouzsko-kanadská dvojice Nicolas Mahut a Vasek Pospisil. Vozíčkářskou část ve dvouhře vyhrál Brit Gordon Reid a ve čtyřhře triumfoval francouzský pár Stéphane Houdet a Nicolas Peifer.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako tzv. šťastný poražený\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1174325", "url": "https://cs.wikipedia.org/wiki?curid=1174325", "title": "Memphis Open 2016", "text": "Memphis Open 2016\n\nMemphis Open 2016 byl tenisový turnaj mužů na profesionálním okruhu ATP World Tour, hraný v oddílu Racquet Club of Memphis na krytých dvorcích s tvrdým povrchem. Konal se mezi 8. až 14. únorem 2016 v americkém Memphisu jako čtyřicátý první ročník turnaje.\n\nDo roku 2014 nesla událost pojmenování U.S. National Indoor Tennis Championships.\n\nTurnaj se řadí do kategorie ATP World Tour 250 a dotace činila 693 425 amerických dolarů. Nejvýše nasazeným hráčem ve dvouhře se stal sedmý tenista světa a trojnásobný obhájce titulu Kei Nišikori z Japonska. Jako poslední přímý účastník hlavní singlové soutěži nastoupil 112. americký hráč žebříčku Ryan Harrison.\n\nV obou soutěžích byly tituly obhájeny. Singlovou část vyhrál Kei Nišikori a čtvrtým titulem vyrovnal memphiský rekord Jimmyho Connorse. Čtyřhru opanoval polsko-mexický pár Mariusz Fyrstenberg a Santiago González.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1174326", "url": "https://cs.wikipedia.org/wiki?curid=1174326", "title": "Argentina Open 2016", "text": "Argentina Open 2016\n\nArgentina Open 2016 byl tenisový turnaj pořádaný jako součást mužského okruhu ATP World Tour, který se hrál v areálu Buenos Aires Lawn Tennis Clubu na otevřených antukových dvorcích. Konal se mezi 8. až 14. února 2016 v argentinském hlavním městě Buenos Aires jako devatenáctý ročník turnaje.\n\nTurnaj s rozpočtem 598 865 dolarů patřil do kategorie ATP World Tour 250. Nejvýše nasazeným hráčem ve dvouhře a obhájcem titulu se stal pátý hráč světa Rafael Nadal ze Španělska. Jako poslední přímý účastník nastoupil do hlavní singlové soutěži 76. srbský hráč žebříčku Dušan Lajović.\n\nSinglový titul získal Rakušan Dominic Thiem a deblovou soutěž vyhrála kolumbijská dvojice Juan Sebastián Cabal a Robert Farah, pro něž to byla pátá společná trofej na okruhu ATP Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil do hlavní soutěže jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1174329", "url": "https://cs.wikipedia.org/wiki?curid=1174329", "title": "Koroča (město)", "text": "Koroča (město)\n\nKoroča () je město v Bělgorodské oblasti v Ruské federaci. Při sčítání lidu v roce 2010 měla 5877 obyvatel.\n\nKoroča leží na stejnojmenné řece, přítoku Něžegolu v povodí Severního Doňce. Od Bělgorodu, správního střediska celé oblasti, je vzdálena zhruba šedesát kilometrů na severovýchod.\n\nZa druhé světové války byla Koroča 1. července 1942 obsazena německou armádou a 7. února 1943 dobyta zpět jednotkami Voroněžského frontu Rudé armády v rámci Třetí bitvy o Charkov.\n\n"}
{"id": "1174330", "url": "https://cs.wikipedia.org/wiki?curid=1174330", "title": "Koroča", "text": "Koroča\n\nKoroča může být:\n"}
{"id": "1174331", "url": "https://cs.wikipedia.org/wiki?curid=1174331", "title": "Gadžijevo", "text": "Gadžijevo\n\nGadžijevo () je město v Murmanské oblasti v Ruské federaci. Při sčítání lidu v roce 2010 mělo zhruba jedenáct tisíc obyvatel.\n\nJe zde jedna ze základen Severního loďstva a jedná se o uzavřené město, spolu s městy Poljarnyj a Sněžnogorsk tvoří uzavřenou správní oblast Alexandrovsk.\n\nNámořní základna se nalézá na jižním břehu Sajdského zálivu, vedlejšího zálivu Kolského zálivu Barentsova moře. Město samo leží v sousedství základny dále od břehu.\n\nOd Murmansku, správního střediska oblasti, je Gadžijevo vzdáleno 32 kilometrů na sever. Blíže leží Sněžnogorsk nalézající se šest kilometrů na jihozápad od Gadžijeva.\n\nSídlo zde vzniklo v roce 1956 se založením námořní základny. Do 16. října 1967 se ovšem jmenovalo \"Jagelnaja Guba\" (), pak bylo přejmenováno k poctě Magometa Gadžijeva, ponorkového velitele zahynulého v druhé světové válce. V roce 1981 bylo 14. září přejmenováno na \"Skalistyj\" ().\n\nV roce 1999 bylo přejmenováno zpět na Gadžijevo.\n"}
{"id": "1174332", "url": "https://cs.wikipedia.org/wiki?curid=1174332", "title": "Michal Varga", "text": "Michal Varga\n\nMichal Varga (* 1956) je bývalý slovenský fotbalista, útočník a obránce. Jeho starší bratr Štefan Varga byl také prvoligovým fotbalistou.\nV československé lize hrál za VSS Košice. Dal 1 ligový gól. Ve druhé nejvyšší soutěži hrál za Zemplín Vihorlat Michalovce, je rekordmanem v počtu odehraných mistrovským zápasů za A-mužstvo (283 starty ve 12 sezonách).\n\n\n"}
{"id": "1174333", "url": "https://cs.wikipedia.org/wiki?curid=1174333", "title": "MZ RT 125", "text": "MZ RT 125\n\nMZ RT 125 je motocykl firmy MZ kategorie nakedbike, třídy do 125 cm³, vyráběný v letech 1999-2005.\n\nJe vybaven čtyřdobým vodou chlazeným jednoválcem s rozvodem DOHC o objemu 124 cm³. Jedna z nejvýkonnějších čtyřdobých stopětadvacítek.\n\n\n"}
{"id": "1174339", "url": "https://cs.wikipedia.org/wiki?curid=1174339", "title": "Aouste", "text": "Aouste\n\nAouste je francouzská obec v departementu Ardensko v regionu Grand Est. Žije zde obyvatel.\n\nObec leží na severozápadě departementu Ardensko. \n\n"}
{"id": "1174340", "url": "https://cs.wikipedia.org/wiki?curid=1174340", "title": "Riek Machar", "text": "Riek Machar\n\nRiek Machar Teny Dhurgon (* 1953) je jihosúdánský, nuerský () politik, který sloužil jako první viceprezident Jižního Súdánu od vyhlášení nezávislosti v roce 2011 až do svého odvolání v roce 2013. Během občanské války v letech 2013 až 2016 byl velitelem povstalecké skupiny Opoziční frakce Súdánské lidově osvobozenecké armády bojující proti vládě prezidenta Salva Kiira.\n\nMachar získal akademický titul Ph.D v oboru strojírenství a během Druhé súdánské občanské války (1983–2005) se připojil k Súdánské lidově osvobozenecké armádě. V roce 2000 se Riek rozešel s vůdcem SLOA Johnem Garangem a vytvořil odštěpeneckou skupinu SPLA-Nasir. V roce 1997 uzavřel Riek Machar dohodu se súdánskou vládou a stal se velitelem vládou podporovaných Jihosúdánských sebeobraných sil. V roce 2000 je opustil a založil novou milici nazvanou Súdánské jednotky lidové obrany/Demokratickou frontu v roce 2002 se opětovně připojil k SLOA. Po smrti Johna Garanga v roce 2005 se Machar stal viceprezidentem autonomního Jižní Súdánu a zůstal jím i po vyhlášení nezávislosti země 9. července 2011. 23. července 2013 byl prezidentem Salva Kiirem odvolán z funkce, kvůli údajné přípravě puče. Machar uprchl z hlavního města Džuba a na severu země pod svým vedením zformoval opoziční povstaleckou skupinu, což vedlo k vypuknutí občanské války. 11. února 2016 byl v rámci mírové dohody prezidentem Salva Kiirem opětovně jmenován viceprezidentem.\n"}
{"id": "1174342", "url": "https://cs.wikipedia.org/wiki?curid=1174342", "title": "Liart", "text": "Liart\n\nLiart je francouzská obec v departementu Ardensko v regionu Grand Est. V roce 2013 zde žilo 556 obyvatel.\n\nSousední obce jsou: Aouste, La Férée, Logny-Bogny, Maranwez, Marlemont a Prez.\n\n\"Počet obyvatel\"\n\n"}
{"id": "1174345", "url": "https://cs.wikipedia.org/wiki?curid=1174345", "title": "Běloruská házenkářská reprezentace žen", "text": "Běloruská házenkářská reprezentace žen\n\nBěloruská házenkářská reprezentace žen reprezentuje Bělorusko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174349", "url": "https://cs.wikipedia.org/wiki?curid=1174349", "title": "Kanton Bouligny", "text": "Kanton Bouligny\n\nKanton Bouligny (fr. \"Canton de Bouligny\") je francouzský kanton v departementu Meuse v regionu Grand Est. Tvoří ho 26 obcí. Zřízen byl v roce 2015.\n\n\n"}
{"id": "1174351", "url": "https://cs.wikipedia.org/wiki?curid=1174351", "title": "Anthony Ademu Adaji", "text": "Anthony Ademu Adaji\n\nMons. Anthony Ademu Adaji (13. října 1964, Ukpaba) je nigerijský římskokatolický kněz a biskup Idahu.\n\nNarodil se 13. října 1964 v Ukpabě. Vstoupil do kongregace Misionářské společnosti svatého Pavla v Nigérii. Dne 3. prosince 1994 složil své věčné sliby v konregaci. Na kněze byl vysvěcen 1. července 1995.\n\nDne 28. června 2007 jej papež Benedikt XVI. jmenoval pomocným biskupem Idahu a titulárním biskupem z Turudy. Biskupské svěcení přijal 22. září 2007 z rukou arcibiskupa Renza Fratiniho a spolusvětiteli byli arcibiskup Ignatius Ayau Kaigama a arcibiskup Felix Alaba Adeosin Job.\n\nDne 1. června 2009 ho papež Benedikt XVI. jmenoval diecézním biskupem Idahu.\n\n"}
{"id": "1174355", "url": "https://cs.wikipedia.org/wiki?curid=1174355", "title": "Islandská házenkářská reprezentace žen", "text": "Islandská házenkářská reprezentace žen\n\nIslandská házenkářská reprezentace žen reprezentuje Island na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174357", "url": "https://cs.wikipedia.org/wiki?curid=1174357", "title": "Severomakedonská házenkářská reprezentace žen", "text": "Severomakedonská házenkářská reprezentace žen\n\nSeveromakedonská házenkářská reprezentace žen reprezentuje Severní Makedonii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174359", "url": "https://cs.wikipedia.org/wiki?curid=1174359", "title": "Portugalská házenkářská reprezentace žen", "text": "Portugalská házenkářská reprezentace žen\n\nPortugalská házenkářská reprezentace žen reprezentuje Portugalsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174360", "url": "https://cs.wikipedia.org/wiki?curid=1174360", "title": "Mirosław Adamczyk", "text": "Mirosław Adamczyk\n\nMons. Mirosław Adamczyk (16. července 1962, Gdaňsk) je polský římskokatolický kněz, arcibiskup a apoštolský nuncius.\n\nPo skončení na Liceum Morskie w Gdyni vstoupil roku 1981 do kněžského semináře v Gdaňsku. Na kněze byl vysvěcen 16. května 1987 biskupem Tadeuszem Gocłowskim. Poté ukončil studia kanonického práva.\n\nPo svěcení působil jako farní vikář farnosti svatého Ignáce w Gdańsku. Dne 1. července 1993 vstoupil do diplomatických služeb Svatého stolce. Působil na nunciaturách na Madagaskaru, v Indii, Maďarsku, Belgii, Jihoafrické republice a ve Venezuele. Plynně hovoří italsky, anglicky, francouzsky a španělsky. Dále působil v Státním sekretariátu v Sekci pro vztahy se státy.\n\nRoku 1995 mu papež Jan Pavel II. udělil titul Kaplana Jeho Svatosti a roku 2005 mu papež Benedikt XVI. udělil titul Preláta Jeho Svatosti.\n\nDne 22. února 2013 jej papež Benedikt XVI. jmenoval apoštolským nunciem v Libérii a titulárním arcibiskupem z Otricoli. Biskupské svěcení přijal 27. dubna 2013 z rukou kardinála Kazimierze Nycze a spolusvětiteli byli arcibiskup Sławoj Leszek Głódź a arcibiskup Savio Hon Tai-Fai.\n\nDne 8. června 2013 jej papež František jmenoval apoštolským nunciem v Gambii a 21. září 2013 v Sierra Leone.\n\nDne 12. srpna 2017 jej papež František jmenoval apoštolským nunciem v Panamě.\n\n"}
{"id": "1174361", "url": "https://cs.wikipedia.org/wiki?curid=1174361", "title": "Ledový příkrov", "text": "Ledový příkrov\n\nLedový příkrov je ledová masa, která pokrývá terén a je větší než 50 000 km². Alternativní český název je ledový štít (lze se setkat i s  názvem „kontinentální ledovec“). Jediné současné ledové příkrovy se nachází v Antarktidě a Grónsku. V poslední době ledové, při posledním glaciálním maximu pokryl ledový příkrov Laurentide velkou část Severní Ameriky, Weichselian severní Evropu a Patagonský ledový příkrov jih Jižní Ameriky.\n\nLedové příkrovy jsou řádově větší než ledové šelfy nebo ledovce. Masy ledu pokrývající méně než 50 000 km² se nazývají ledové čepice. Ledové příkrovy i ledové čepice jsou obvykle zdrojem pro řadu ledovců (horninou ohraničených proudů ledu) po celém svém obvodu.\n\nI když je povrch ledového příkrovu studený, jeho základ je zpravidla teplejší vlivem geotermálního tepla. V místech, kde dochází k tání, rozpuštěná voda promazává ledový příkrov a dochází k jeho rychlejšímu toku. Tento proces vyvolává rychle tekoucí kanály v ledovém příkrovu, které se nazývají ledové proudy (obdoba ledovce, ale ohraničená na bocích ledem místo pevnou horninou). \n\nSoučasné ledové příkrovy jsou z geologického hlediska relativně mladé. Antarktický ledový příkrov byl na počátku oligocénu tvořen malou ledovou čepicí (možná několika). Mnohokrát ustupoval a mnohokrát postupoval, až do pliocénu, kdy zabral téměř celou Antarktidu. Grónský ledový příkrov se až do pozdního pliocénu nevyvíjel vůbec, ale s prvním kontinentálním zaledněním se zřejmě vytvořil velmi rychle. To mělo na rozdíl od pomalu se tvořícího antarktického ledového příkrovu za následek neobvyklý efekt, který umožnil velmi dobře zachovat fosílie rostlin, které kdysi v Grónsku rostly. \n\nAntarktický ledový příkrov je největší samostatná masa ledu na Zemi. Pokrývá plochu o velikosti téměř 14 milionů km² a obsahuje 30 milionů km³ ledu. V ledových příkrovech je zadržováno kolo 90 % sladké vody z celého zemského povrchu. Pokud by roztály, mořská hladina by stoupla o 58 metrů. Trend celokontinentální průměrné teploty povrchu Antarktidy je pozitivní a výrazný s hodnotou > 0,05 °C/desetiletí od roku 1957.\n\nTransantarktické pohoří rozděluje Antarktický ledový příkrov na dvě nerovnoměrné části. Menší Západoantarktický ledový příkrov a Východoantarktický ledový příkrov. Východní antarktický příkrov zaujímá hlavní část pevniny, ale dno Západního ledového příkrovu je více než 2 500 metrů pod hladinou moře. Bylo by mořským dnem v případě, že by tam nebyl ledový příkrov. Západní ledový příkrov je klasifikován jako příkrov na mořské bázi, což znamená, že jeho dno leží pod hladinou moře a jeho okraje vtékají do plovoucích ledových šelfů. Západní ledový příkrov je ohraničen Rossovým ledovým šelfem, šelfem Ronne a ledovcovými splazy, odkud odtéká voda do Amundsenova moře.\n\nGrónský ledový příkrov zabírá okolo 82 % povrchu Grónska a pokud by roztál, hladina moře se zvedne o 7,2 metrů. Odhadované změny v množství Grónského ledového příkrovu naznačují, že taje rychlostí asi 239 krychlových kilometrů ročně. Tato měření pochází ze satelitu NASA s označením Gravity Recovery and Climate Experiment (GRACE), který byl spuštěn v roce 2002, jak uvedla stanice BBC v srpnu 2006.\n\nPohyb ledu závisí hlavně na toku ledovců směrem k moři, jejichž aktivita je určována celou řadou procesů. Jejich pohyby jsou výsledkem cyklických zrychlení proložených delšími obdobími neaktivity, jak v hodinovém, tak ve stoletém měřítku.\n\nLedové příkrovy Grónska a pravděpodobně i Antarktidy v poslední době ztrácí na objemu, protože ztráty způsobené táním a zrychlením toku ledovců a ledových proudů jsou vyšší než kumulace sněhu. Podle Mezivládního panelu pro změny klimatu (Intergovernmental Panel on Climate Change – IPCC) úbytek hmotnosti ledových příkrovů na Antarktidě a v Grónsku se mezi lety 1993 a 2003 podílel na vzestupu hladiny moře o 0,21 ± 0,35 a 0,21 ± 0,07 mm/rok.\n\nIPCC odhaduje, že ztráta objemu ledu kvůli zmenšování Grónského ledového příkrovu bude i nadále rychlejší než přibývání sněhu. Budoucí přírůstek sněhu na Antarktickém ledovém příkrovu byl v jeho zprávě Fyzikální základy z r. 2013 odhadován jako rychlejší než ztráty způsobené táním. Nicméně, slovy IPCC: \"„Dynamické procesy související s tokem ledu nejsou v současných modelech zahrnuty, ale nedávná pozorování naznačují, že tyto procesy by mohly zvýšit zranitelnost ledových příkrovů vůči oteplování, což by mělo za následek vzestup hladiny moře. Porozumění těmto procesům je omezené a o jejich významnosti nepanuje žádná shoda.“\" Proto je zapotřebí více výzkumů, které by zlepšily spolehlivost předpovědí reagování ledových příkrovů na globální oteplování.\n\nÚčinky na ledové útvary zvyšující se teplota urychlí. Když se led rozpouští, méně slunečního světla se odrazí zpět do vesmíru a více ho absorbuje oceánská voda, což způsobí další zvyšování teploty. Tento systém pozitivní zpětné vazby založený na albedu se v určitém bodě v budoucnu může stát nezávislý na klimatických změnách, což způsobí obrovské ztráty ledu v ledovcích.\n\n\n"}
{"id": "1174364", "url": "https://cs.wikipedia.org/wiki?curid=1174364", "title": "Joseph Victor Adamec", "text": "Joseph Victor Adamec\n\nJoseph Victor Adamec (13. srpna 1935, Bannister – 20. března 2019) byl americký římskokatolický kněz slovenského původu a emeritní biskup Altoona–Johnstown. V roce 2016 vyšlo najevo, že spolu s dalším biskupem Jamesem Hoganem po 40 let kryli zneužívání stovek dětí.\n\nNarodil se 13. srpna 1935 v Bannisteru (Michigan) a pokřtěn byl 1. září 1935 v místním kostele svatého Cyrila. Jeho rodiče byli imigranti ze Slovenska. Navštěvoval veřejné školy kam patřila i Ashley High School. Během dvou let na Michigan State University studoval žurnalistiku a cizí jazyky a působil jako spolueditor kolejních novin.\n\nPoté se rozhodl stát knězem a odešel studovat do Říma kde šest let strávil na Papežské koleji Nepomucenum. Studoval šest let a na Papežské lateránské univerzitě získal licenciát teologie. Na kněze byl vysvěcen 3. července 1960 kardinálem Luigim Tragliou a inkardinován byl do diecéze Nitra odkud pocházeli jeho rodiče.\n\nPo dokončení studií se vrátil do Michiganu kde sloužil ve své rodné diecézi Saginaw. Po službě farního vikáře ve třech různých farnostech se roku 1965 stal notářem diecéze Saginaw a plnil funkci asistenta kancléře, sekretáře biskupa a ceremoniáře. Roku 1977 se stal farářem Saint Hyacinth Church in Bay City. Dále působil jako kněz All Saints Catholic Central High School, farář SS. Peter and Paul Parish in Saginaw. Roku 1971 byl zvolen předsedou Slovenské katolické federace v USA a Kanadě.\n\nRoku 1980 získal vyznamenání Pro Ecclesia et Pontifice. Toto vyznamenání se uděluje za službu církvi a papeži. Roku 1985 mu papež Jan Pavel II. udělil titul Preláta Jeho Svatosti. Dne 12. března 1987 jej papež Jan Pavel II. ustanovil diecézním biskupem Altoona–Johnstown. Biskupské svěcení přijal 20. května 1987 z rukou kardinála Jozefa Tomka a spolusvětiteli byli biskup James John Hogan a biskup Francis Frederick Reh.\n\nDne 14. ledna 2011 přijal papež Benedikt XVI. jeho rezignaci z důvodu dosažení kanonického věku 75 let. Plynně ovládal angličtinu, slovenštinu a italštinu.\n\nV roce 2016 konstatovala zpráva velké poroty, že Joseph Adamec a další katolický biskup James John Hogan po 40 let kryli zneužívání stovek dětí více než 50 kněžími. Adamec odmítl před porotou vypovídat, její zpráva se zčásti opírá o tajný archív objevený při domovní prohlídce.\n\nAdamec mj. vyhrožoval obětem exkomunikací nebo se s nimi snažil mimosoudně vyrovnat, aniž by postihl provinilé kněze. Sepsal i sazebník pro vyplácení obětí, přičemž za osahávání přes oděv vyplácel 10 až 25 tisíc dolarů (až 622 tis. korun), za vynucený pohlavní styk 50 až 175 tisíc dolarů (až 4,4 milionu korun).<ref name=\"Novinky3/16\"></ref>\n\nPorota zatím nikoho neobžalovala, protože část viníků již zemřela, část případů je promlčená a některé z obětí zneužívání jsou příliš traumatizovány na to, aby v případu svědčily.\n\n"}
{"id": "1174366", "url": "https://cs.wikipedia.org/wiki?curid=1174366", "title": "Něčajev", "text": "Něčajev\n\nRuské příjmení Něčajev () má více nositelů:\n\n"}
{"id": "1174367", "url": "https://cs.wikipedia.org/wiki?curid=1174367", "title": "Cambridge Business School", "text": "Cambridge Business School\n\nCambridge Business School s.r.o. je vzdělávací instituce, která poskytuje profesní manažerské vzdělávání v programech MBA, BBA a LLM. Byla založena v roce 2010 a sídlí na Praze 1.\n\nStudium profesních programů probíhá v českém jazyce a má délku jednoho roku, který je rozdělen do dvou semestrů. Studium probíhá kombinovanou formou. Samostudium prostřednictvím e-learningu je doplněno víkendovými semináři.\n\nMaster of Business Administration (MBA)\n\nMBA program obsahuje 10 modulů (předmětů), které jsou rozděleny do dvou semestrů po 5 modulech. V obou semestrech probíhají dva výukové semináře. Studium je ukončeno vypracováním závěrečné práce a její následnou obhajobou před komisí. Instituce nabízí deset specializací, například se zaměřením na management a leadership, management ve zdravotnictví, management ve veřejné správě nebo marketing a public relations. Finance a účetnictví, management obchodu a sales management pak doplňuje právně zaměřený program Private Law. Studenti si mohou zvolit i online program Executive management.\n\nBachelor of Business Administration (BBA)\n\nBBA program obsahuje 7 modulů (předmětů), které jsou rozděleny do dvou semestrů po čtyřech a třech modulech. Na konci studia pak student vypracovává závěrečnou práci. Program se zaměřuje na teoretické znalosti základních oblastí managementu a lze ho také považovat za přípravnou fázi pro absolvování MBA.\n\nExecutive Master of Laws (LLM)\n\nLLM program obsahuje 10 modulů (předmětů), které jsou rozděleny do dvou semestrů po 5 modulech. V obou semestrech probíhají dva výukové semináře. Na konci studia pak student vypracuje závěrečnou práci, která se obhajuje před komisí. Program je zaměřen na prohloubení znalostí z oblasti soukromého práva se specializací na právo obchodní.\n\n"}
{"id": "1174368", "url": "https://cs.wikipedia.org/wiki?curid=1174368", "title": "Slovinská házenkářská reprezentace žen", "text": "Slovinská házenkářská reprezentace žen\n\nSlovinská házenkářská reprezentace žen reprezentuje Slovinsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174369", "url": "https://cs.wikipedia.org/wiki?curid=1174369", "title": "Schönborn", "text": "Schönborn\n\nSchönborn může být:\n\n\n\n"}
{"id": "1174370", "url": "https://cs.wikipedia.org/wiki?curid=1174370", "title": "Lucemburské hrabství", "text": "Lucemburské hrabství\n\nLucemburské hrabství (lucembursky \"Grofschaft Lëtzebuerg\", německy \"Grafschaft Luxemburg\", francouzsky \"Comté de Luxembourg\") byl státní útvar existující v letech 1059–1353. Od počátku své existence byl součástí Svaté říše římské. V roce 1354 bylo císařem Karlem IV. povýšeno na vévodství.\n\nSíla země v následujících stoletích po vzniku lucemburského hradu stoupala. Zlatou dobou středověké historie Lucemburska bylo panování dynastie obecně známé jako Lucemburkové. Podle spisu Jana z Arrasu odvozovali Lucemburkové svůj původ od bájné víly Meluzíny. Skutečnou zakladatelkou rodu však byla hraběnka Ermesinda (asi 1186–1247), jediný potomek hraběte Jindřicha IV. Slepého.\n\nRoku 1308 se rodu lucemburských hrabat dostalo velké cti: Jindřich VII. Lucemburský byl po smrti Albrechta Habsburského zvolen králem v římskoněmecké říši. Poté, co jeviště dějin tak dramaticky roku 1306 opustili Přemyslovci, byl Jindřichovi roku 1310 nabídnut český trůn pro jeho jediného syna Jana. V Janovi Lucemburském se protnuly hned tři nástupnické principy: otec mu udělil Čechy v léno, oženil se s Eliškou Přemyslovnou a šlechta ho uznala za krále. Lucemburské hrabství se v roce 1354 přičiněním Karla IV. stalo vévodstvím.\n\n"}
{"id": "1174371", "url": "https://cs.wikipedia.org/wiki?curid=1174371", "title": "Italská házenkářská reprezentace žen", "text": "Italská házenkářská reprezentace žen\n\nItalská házenkářská reprezentace žen reprezentuje Itálii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174372", "url": "https://cs.wikipedia.org/wiki?curid=1174372", "title": "Bočník", "text": "Bočník\n\nBočník je nízkoohmový rezistor připojený sériově s zátěží (spotřebičem). Slouží k měření nebo detekci proudu procházejícího zátěží. Prochází-li zátěží (a tedy i bočníkem) proud, vzniká na bočníku úbytek napětí, který je úměrný procházejícímu proudu dle Ohmova zákona, tento úbytek lze měřit voltmetrem.\nBočníky jsou využívány pro zvýšení základního měřicího rozsahu ampérmetru, v multimetrech pro měření proudu, neboť jejich elektronika je v schopna měřit jen napětí, a také pro detekci procházejícího proudu, např. v automobilech, kde je řídicí jednotka schopna rozeznat poruchu žárovky ve světlometu nebo přetížení nějakého okruhu.\n"}
{"id": "1174373", "url": "https://cs.wikipedia.org/wiki?curid=1174373", "title": "Oreidis Despaigne", "text": "Oreidis Despaigne\n\nOreidis (Oreydi) Despaigne Terry, (* 20. září 1981 v Cienfuegosu, Kuba) je bývalý kubánský zápasník – judista.\n\nJudu se věnoval po vzoru svého otce a staršího bratra Yosvaniho. Připravoval se pod vedením Justa Nody. Patřil k předním polotěžkým vahám a celkem třikrát startoval na letních olympijských hrách. V roce 2004 na olympijských hrách v Athénách se pouze zúčastnil. O čtyři roky odjížděl na olympijské hry v Pekingu jako kandidát na jednu z medailí, ale nevyladil optimálně formu a vypadl ve druhém kole. V roce 2012 se kvalifikoval na olympijské hry v Londýně a opět neuspěl, navíc po kontroverzním průběhu zápasu. V prvním kole se utkal s Uzbekem Ramziddinem Sajidovem a ještě v poslední minutě držel náskok na wazari po technice ura-nage. Zbývalo 35s do konce, když se jeho soupeř chytil za palec a vehementně argumentoval, že byl pokousán. Po krátké poradě se rozhodčí dohodli mu udělit hansoku-make (diskvalifikaci). Později v médiích přiznal, že soupeře skutečně kousl. Jako obhajobu svého činu uvedl, že mu soupeř při kumikatě během zápasu strkal prsty do pusy a dokonce mu roztrhl ret. Sportovní kariéru ukončil záhy po olympijských hrách v Londýně.\n\n"}
{"id": "1174374", "url": "https://cs.wikipedia.org/wiki?curid=1174374", "title": "FK Neratovice-Byškovice", "text": "FK Neratovice-Byškovice\n\nFK Neratovice-Byškovice je český fotbalový klub z Neratovic, účastník Divize B. Klub byl založen v roce 2006 sloučením neratovické mládeže s klubem TJ Byškovice.\n\nSvé domácí zápasy odehrává na stadionu Neratovice s kapacitou 6 291 diváků.\n\n\"Aktuální k datu: 20. března 2016\"\n\nZdroj: \n\n"}
{"id": "1174375", "url": "https://cs.wikipedia.org/wiki?curid=1174375", "title": "Schönborn (okres Rhein-Lahn)", "text": "Schönborn (okres Rhein-Lahn)\n\nSchönborn je obec v německé spolkové zemi Porýní-Falc, v okrese Rhein-Lahn. V 2014 zde žilo 726 obyvatel. \n\nSousední obce jsou: Balduinstein, Biebrich, Diez, Ebertshausen, Flacht, Hahnstätten, Holzheim, Katzenelnbogen, Klingelbach, Lohrheim, Niederneisen, Oberneisen a Wasenbach.\n\n"}
{"id": "1174376", "url": "https://cs.wikipedia.org/wiki?curid=1174376", "title": "FK Letohrad", "text": "FK Letohrad\n\nFK Letohrad je fotbalový klub z Letohradu, hrající divizi C. Klub byl založen roku 1919.\n\n"}
{"id": "1174378", "url": "https://cs.wikipedia.org/wiki?curid=1174378", "title": "Dušan Tadić", "text": "Dušan Tadić\n\nDušan Tadić (srbskou cyrilicí Душан Тадић, * 20. listopadu 1988, Bačka Topola, SFR Jugoslávie) je srbský fotbalový záložník a reprezentant, v současnosti hráč nizozemského klubu AFC Ajax. \n\nV A-mužstvu Srbska debutoval 14. 12. 2008 v přátelském zápase v Aksu proti reprezentaci Polska (porážka 0:1).\n\n"}
{"id": "1174382", "url": "https://cs.wikipedia.org/wiki?curid=1174382", "title": "Klimatický systém", "text": "Klimatický systém\n\nKlimatický systém je vysoce složitý systém sestávající z pěti hlavních složek: atmosféry, hydrosféry, kryosféry, povrchu země a biosféry, a vzájemných vztahů mezi nimi. Poslední čtyři podsystémy představují aktivní povrch. Sluneční energie, která se dostává do interakce mezi atmosférou a aktivním povrchem je hnacím motorem meteorologických a klimatických změn.\n\nExistence klimatického systému Země se může datovat od vzniku atmosféry, tedy zhruba na 4,5 miliardu let. Následně vznikaly další složky systému, které spolu výrazně interagují a vzájemně se ovlivňují. Každá z těchto složek představuje složitý termodynamický systém, ve kterém probíhá velké množství fyzikálních a chemických procesů. Mezi jednotlivými složkami klimatického systému probíhá neustále výměna hmoty i energie. Klimatický systém je tedy velmi složitý nelineární systém.\n\nTypickou vlastností klimatického systému tedy je, že se neustále proměňuje a vyvíjí a je zároveň natolik složitý že současná věda nemůže zcela přesně popisovat a předpovídat jeho další vývoj.\n\nPočasí je definováno jako okamžitý stav atmosféry nad daným místem. Mění se z hodiny na hodinu, ze dne na den, sezónu od sezóny, rok od roku. Z pohledu několika desítek let však vytváří režim, který je pro dané území charakteristický.\n\nKlima, neboli podnebí, je v užším smyslu obvykle definováno jako průměrné počasí nebo přesněji jako statistický po­pis v pojmech střední hodnoty a proměnlivosti relevant­ních veličin přes časové období v rozmezí od měsíců po tisíce nebo milióny let. Klasické období pro průměrování těchto veličin je 30 let podle defi­nice Světové meteorologické organizace (WMO). Re­levantní veličiny jsou nejčastěji povrchové proměnné jako teplota, srážky nebo vítr.\n\nKlima v širším smyslu je stav klimatického systému v rozlohách od několika metrů až po celou Zemi, braný v daném okamžiku nebo jako statistika za období až desítek let či staletí. Cílem studia klimatu je také porozumět změnám v biosféře, hydrosféře a kryosféře a na povrchu pevnin, jež spolu s ovzduším tvoří klimatický systém. Proto patří do klimatických veličin také takové věci, jako je tempo nebo úhrn výparu z určitého území, které spolu s úhrnem srážek a úhrnem odtoku mění poměry v krajině.\n\nProcesy v systému jsou vzájemně propojeny složitými vazbami. \nPříkladem provázanosti jednotlivých složek jsou globální cykly. Jde např. o hydrologický či uhlíkový cyklus. Příkladem interakcí mezi složkou atmosféry a oceánem, je jev El Niño.\n\nV rámci vývoje systému existuje velké množství cyklů, tedy pravidelného střídání. Délky cyklů jsou velmi rozmanité. Složením cyklů do sebe však získáme nepřehledný vývoj, který je vytvořen tolika pravidelnými cykly různé délky, až je ve výsledku nepravidelný.\n\nDůležitou roli v proměnných procesech hrají zpětné vazby.  Znamená to, že změna v jedné části klimatického systému, způsobená určitým impulzem, vyvolá změnu v jiné části systému, a ta zpětně působí na tu první část. V případě, že je reakce zesílena, mluvíme o pozitivní zpětné vazbě. V opačném případě, kdy je reakce na daný impulz zpětnou vazbou zeslabena, jedná se o negativní zpětnou vazbu.\nSystém je protkán nepopsatelným množstvím, jak negativních, tak pozitivních zpětných vazeb. Pozitivní vazby se podílejí na proměnách klimatu, negativní ho stabilizují.\n\nHlavním faktorem, který určuje klima na Zemi je radiační a bilanční energie. Změny jednotlivých energetických toků jsou impulsem, který může způsobit změnu klimatu. Tyto impulsy mohou být způsobeny přirozenými nebo antropogenními faktory.\n\nV časových měřítkách tisíců až milionů let byly změny klimatu působeny hlavně geografickými a astronomickými vlivy, jejichž působení bylo umocněno nebo zeslabeno prostřednictvím zpětných vazeb. Mezi tyto vnější vlivy řadíme změny parametrů zemské orbity, změny rozložení kontinentů na Zemi a změny sluneční činnosti. Dalším přirozeným faktorem, ovlivňujícím podnebí v kratším časovém měřítku, je vulkanická činnost. \n\nAntropogenními faktory rozumíme vliv lidské činnosti na různé části klimatického systému. Jedná se o emise skleníkových plynů, aerosolů a dalších znečišťujících příměsí do atmosféry (ať už z průmyslové výroby, těžby surovin nebo zemědělství), změny vlastností povrchu (odlesňování, výstavba apod.), zásahy do hydrologického režimu (stavba přehrad, změny vodních toků, zavlažovací systémy) apod.\n\nNásledující klimatvorné faktory nejsou však co do síly vlivu a aktuálnosti působení na změnu, na stejné úrovni. Některé jsou zároveň i samy o sobě důsledkem jiných probíhajících změn. U některých existuje obousměrná interakce, kdy faktor sice ovlivňuje klima, ale sám je také klimatem ovlivňován. V takto složitém systému máme značný problém kvantifikovat podíl jednotlivých faktorů na klimatických změnách jak v minulosti, tak i současnosti. Současné vědecké poznatky se nám pokouší dát aspoň základní představu o jejich významnosti.\n\nOvšem i za předpokladu, že všechny faktory určující klima budou konstantní, tak se klima může měnit. Mluvíme o kolísání (variabilitě) podnebí. Nejedná se o jeho změnu, ale o kolísání kolem určité průměrné hodnoty s různě velkou amplitudou i periodou, a s různě velkým prostorovým rozsahem. Tato proměnlivost je důsledkem výše zmíněné nelineární povahy klimatického systému.\n\nNásledující výčet faktorů je detekován jako ten, který působí na klimatický systém a ovlivňuje ho, spolu se současným vědeckým odhadem jeho míry vlivu na současnou klimatickou změnu: \n\nTento faktor působí ve velmi dlouhodobém horizontu - stovek milionů let a na současnou klimatickou změnu nemá pravděpodobně žádný vliv.\n\nPřestože se výstřednost dráhy Země kolem Slunce, změna sklonu zemské osy a její stáčení proměňují pomalu (změny v řádů desetitisíců let), díky nastartování zpětných vazeb dokáží změnit klima na Zemi velice skokově. Tento faktor ale nemá pravděpodobně žádný vliv na současnou změnu klimatu. Soudí se ale o nich, že právě ony vyvolávaly doby ledové v posledních 2 milionech let.\n\nSlunce, coby hvězda během času mění svou velikost i teplotu. Jedná se o změny v horizontu stovek milionů let. I zde není pravděpodobně žádný vliv na současnou změnu klimatu.\nPovrch Slunce vykazuje cyklickou aktivitu, která se viditelně projevuje výskytem takzvaných slunečních skvrn. V době, kdy je na slunečním povrchu více skvrn, má Slunce vyšší energetický výkon a také zesiluje sluneční vítr (proud částic směřujících od Slunce). Množství skvrn se cyklicky mění a tato změna zřejmě působí na pozemské klima už v řádu desítek let. Vliv na současnou klimatickou změnu je tak zřejmě významný, i když nikoliv klíčový. \n\nPoloha kontinentů na planetě ovlivňuje globální proudění mořské vody a vzduchu. Pokud rozložení kontinentů umožňuje proudění vody ve vyšších zeměpisných šířkách a navíc se na pólech nachází kontinent, nahrává to chladnějšímu klimatu. Pokud poloha kontinentů umožňuje proudění kolem rovníku a kolem pólů není pevnina, vede to k teplejšímu klimatu. Vliv na současnou klimatickou změnu je zcela jistě žádný, neboť časový horizont takovýchto změn je příliš velký. \n\nVulkanismus má na klima vliv sekundárním působením, konkrétně přes složení atmosféry, na které působí. Sopečný materiál obsahuje jak pevné částice (aerosoly), které klima ochlazují (ale jen v řádu měsíců až několika málo let), tak skleníkové plyny, které klima oteplují v řádu desítek let. Nejnovější poznatky ukazují, že vulkanismus je také ovlivňován změnami klimatu – je vyšší při teplejším klimatu, neboť to urychluje erozi a způsobuje nadlehčování zemské kůry, což vede k intenzivnějšímu vulkanismu. To pak zpětně může vyvolat další oteplení, jedná se o příklad pozitivní zpětné vazby. \n\nVliv na současnou klimatickou změnu je pravděpodobně nevýznamný. Aktivita sopek nebyla v posledních desítkách let zvýšená, takže by neměla žádné oteplení vyvolat.\n\nPohyby vody v oceánech ovlivňují regionální klima (např. známý Golfský proud), ale zároveň jsou důsledkem jiného klimatického působení. Nepředpokládá se však, že by samy mořské proudy byly příčinou globálních změn klimatu, ale změny v proudění mohou představovat významnou zpětnou vazbu. Určitou výjimku představuje cyklická anomálie v mořském proudění zvaná El Niño, která má (cyklicky) výrazný vliv na globální klima a jejíž příčina dosud není dostatečně dobře vysvětlena. Navíc pohyb proudů je ovlivněn i rotací Země kolem své osy. Předpokládá se spíše nevýznamný vliv na současnou klimatickou změnu. \n\nPodle jednoduchého fyzikálního zákona platí, že čím tmavší těleso, tím více pohlcuje záření Slunce a tím více se zahřívá. Projevuje se to zejména díky změně rozložení ledu a sněhu na Zemi. Ledovce coby bílé plochy odrážejí světlo, tmavší oceány a zemský povrch ho pohlcují. Tento faktor je opět spíše důsledkem, než příčinou změn a je jednou ze zpětných vazeb. Na albedu se projevuje i změna v krajinném pokryvu, což ovlivňuje i člověk přeměnou krajiny. Nezdá se však, že by přímá lidská činnost měnila albedo zásadně. \n\nVliv na současnou klimatickou změnu: přeměna krajiny vlivem člověka velmi nepatrně zvýšila albedo Země, což zřejmě nahrává mírnému snižování teploty. Tento aspekt je však přehlušen jinými a důležitějšími faktory. Do budoucna by mohl akcelerovat klimatickou změnu v důsledku tání ledovců a mořského ledu. \n\nSoudobé poznatky označují právě tento faktor za nejdůležitější při změnách v současném klimatu. Jde o to, že některé látky nacházející se v atmosféře vykazují schopnost pohlcovat dlouhovlnné záření Země a tím se oteplovat. Takovým sloučeninám říkáme skleníkové plyny. Jiné látky, aerosoly, zase přispívají k tvorbě oblačnosti, která sluneční svit odráží a tím planetu ochlazuje. Jejich množství v atmosféře pak ovlivňuje globální teplotu. Vliv na současnou klimatickou změnu je tedy pravděpodobně klíčový.\n\nTímto se rozumí činnost lidí, která uvolňuje do atmosféry teplo, např. vytápění budov. Jedná se zejména o městské tepelné ostrovy, které oteplují lokální klima a mohou v celkovém součtu ovlivnit i klima globální. Vliv na současnou klimatickou změnu: zatím spíše minimální, městské tepelné ostrovy nemají globální dopady. \n\nZároveň však jiné lidské působení může mít značný vliv na jiné faktory - viz antropogenní faktory a jejich vliv na složení atmosféry Země.\n\nZákladní rysy chování pozemského klimatického systému lze popsat pomocí fyzikálně-chemických modelů řešených metodami numerické matematiky. V dnešní době nejrozšířenější typ klimatických modelů jsou tzv. globální klimatické modely (GCM), tedy modely všeobecné cirkulace atmosféry spojené s modelem oceánu, kryosféry, popř. i modelem biosféry či chemickým modelem. Báze modelu je tvořena dynamickým jádrem, reprezentujícím základní fyzikální popis dynamiky a termodynamiky atmosféry. Řada dalších dějů, které nelze v daném rozlišení explicitně popsat, je zachycena pomocí fyzikálních parametrizací. \n\nKlimatický model musí zohlednit i další složky klimatického systému a vazby mezi nimi. Zejména se jedná o tepelnou výměnu, přenos hybnosti a vlhkosti mezi atmosférou, oceánem a kryosférou. Tak se původně modely všeobecné cirkulace atmosféry stávají modely systému Země (Earth System Models), jak se jim dnes začíná rovněž říkat, a představují základní nástroj současné klimatologie.\n\nPřestože změny v klimatickém systému naší planety probíhaly od té doby, co planeta vznikla, vědecké poznatky posledních desetiletí ukazují, že v současné době velmi pravděpodobně tyto změny probíhají rychleji, než tomu bylo v minulosti. Nejpravděpodobnější vysvětlení současné klimatické změny na Zemi tedy vychází ze změny v koncentracích skleníkových plynů v atmosféře – konkrétně v jejím nárůstu\".\"\n\nHlavní příčinou těchto změn, a zejména jejich důsledků, je činnost člověka. Nejde však pouze o činnosti spojené s nárůstem emisí skleníkových plynů, ale i o aktivity člověka, které činí klimatický systém více zranitelný, než tomu bylo v minulosti.\n\nAntropogenní globální oteplování přivedlo klimatický systém do stavu, kdy pozorujeme spouštění kladných zpětných vazeb (tání arktického ledu, permafrostu a hydrátů metanu). Tyto zpětné vazby by mohly být i silnější, než byl prvotní antropogenní impuls. Klimatický systém se po překročení kritické meze začíná posouvat z teplého do horkého stavu. Onou kritickou mezí může být koncentrace CO vyšší než 350 ppm, jež byla překročena před dvěma desetiletími. Aktuálně je koncentrace CO již 390 ppm.\n\nVyza­řování Země do vesmíru je tak v současnosti o půl až jeden a půl wattu na metr čtve­reční menší než pohl­cované sluneční teplo. Teplota oceánů, pevnin a v důsledku toho i ovzduší proto roste. S rostoucí teplotou ovzduší v něm i přibývá vodní páry, čímž se skleníkový jev dále zesiluje a zesilovat bude.\n\nKlíčovým faktorem při chápání změn klimatu a jejich možné regulaci, se tedy stává pochopení skleníkového efektu, neboli skleníkového jevu.\n\nSkleníkový jev vzniká tehdy, když je mezi dvěma tělesy různých teplot prostředí, které propouští záření teplejšího tělesa lépe než záření tělesa chladnějšího – které pohlcuje dlouhovlnné záření více než záření krátkovlnné. Takové prostředí je jak sklo, tak i zemská atmosféra.\n\nTento jev působící v globálních změnách klimatu, není nic nepřirozeného. Bez jeho existence by průměrná teplota na povrchu Země byla asi –18 °C místo současných +15 °C (tedy rozdíl 33 °C). Skleníkový jev je tedy pro současné podmínky a pro život na Zemi nezbytný.\nKlíčovou roli zde hrají tzv. skleníkové plyny, které vykazují schopnost vytvářet zmíněný skleníkový efekt. Skleníkové plyny jsou sloučeniny, které díky svým fyzikálním vlastnostem propouštějí krátkovlnné záření horkých těles a naopak pohlcují dlouhovlnné záření těles chladnějších (s vlnovou délkou přes 3 μm), čímž sebe a okolí zahřívají. V praxi tedy propouštějí záření Slunce směrem k Zemi, které tak dopadne až na zemský povrch. Zpětné záření chladnějšího povrchu Země již molekuly CO dokáží pohltit a zahřívají tak okolní vzduch.\n\nSkleníkové plyny seřazené podle účinnosti na skleníkový jev jsou: vodní pára, oxid uhličitý, methan, oxid dusný, freony a různé vzácné plyny.\n\nNejdůležitějším skleníkovým plynem je tedy vodní pára. Její množství je v atmosféře, resp. v planetárním systému Země, v podstatě neměnné. Nejdůležitější plyn z hlediska současného zesilování skleníkového efektu je ale oxid uhličitý (CO). Je tomu tak proto, že podíl jednotlivých plynů na zesilování skleníkového efektu nezávisí jen na jejich koncentraci v atmosféře, ale také na účinnosti pohlcování a vyzařování dlouhovlnného záření a době setrvání. Schopnost skleníkových plynů ovlivňovat klima závisí na příslušných radiačních vlastnostech, molekulové hmotnosti, obsahu a době působení daného plynu v atmosféře. Vyjadřuje se pomocí tzv. potenciálu globálního oteplování (PGO), který je definován jako radiační působení daného plynu za určité časové období (obvykle 100 let).\n\nOxid uhličitý se po dlouhá období akumuloval ve formě fosilních paliv. Jejich současné spalování a emise CO zpět do atmosféry má za následek zesílení skleníkového efektu, což vede ke zvýšení teploty povrchu. To má samozřejmě prostřednictvím řady zpětných vazeb důsledky pro celý klimatický systém Země.\n\n"}
{"id": "1174383", "url": "https://cs.wikipedia.org/wiki?curid=1174383", "title": "Dub v Jablonném", "text": "Dub v Jablonném\n\nPamátný dub v Jablonném nad Orlicí se nachází na rozhraní ulic Slezské a Pod Kopečkem za hotelem U Dubu. Jedná se o dub letní. Strom, jehož kmen je nápadný tím, že jeho nízký spodek se podobá obrovské trojnožce,stál původně na svahu. Při úpravě cesty byly obnaženy kořeny, které se časem pokryly kůrou, takže se podobají kmeni. V roce 1909 se místní okrašlovací spolek postaral o očištění kořenů a úpravu místa. Do dubu byla před konzervací vložena listina s tímto textem:\n\n"}
{"id": "1174384", "url": "https://cs.wikipedia.org/wiki?curid=1174384", "title": "Paulo Gazzaniga", "text": "Paulo Gazzaniga\n\nPaulo Dino Gazzaniga (* 2. ledna 1992, Murphy, Santa Fe, Argentina) je argentinský fotbalový brankář, v současnosti hráč anglického klubu Tottenham Hotspur FC (). \n\n\n"}
{"id": "1174387", "url": "https://cs.wikipedia.org/wiki?curid=1174387", "title": "Yosvani Despaigne", "text": "Yosvani Despaigne\n\nYosvani (Yosvany, Yosvane) Despaigne Terry, (* 13. dubna 1976 v Cienfuegosu, Kuba) je bývalý kubánský zápasník – judista. V roce 2007 obdržel italské občanství.\n\nJudu se věnoval po vzoru svého otce Julia. Společně se svým mladším bratrem Oreidisem se připravoval v tréninkové skupině Justa Nody. Patřil k širší světové špičce. Známým se stal díky své rivalitě proti fenomenálnímu Nizozemci Marku Huzingovi, se kterým měl vyrovnanou zápasovou bilanci. Na letních olympijských hrách startoval třikrát. Na olympijských hrách v Atlantě a na olympijských hrách v Sydney neuspěl, když mu porážky z mistrovství světa vrátil Nizozemec Huizinga. V roce 2004 na olympijských hrách v Athénách vypadl v prvním kole. Tehdy však měl myšlenky na emigraci a následně se rozhodl v Evropě usadit. Azyl mu poskytla Itálie, kde v roce 2007 obdržel státní občanství. Pokoušel se prosadit v italské reprezentaci, ale bez lepšího výsledku. V Cameranu se věnuje trenérské práci a Itálii reprezentuje na veteránských mistrovstvích.\n\n"}
{"id": "1174390", "url": "https://cs.wikipedia.org/wiki?curid=1174390", "title": "Elegua", "text": "Elegua\n\nElegua je oriša, jeden z božstev Jorubského náboženství. Je synkretizován s archandělem sv. Michaelem, Antonínem z Padovy, Martinem de Porres nebo s Jezulátkem z Atochy.\n\nJe prvním orišou kterého stvořil Olodumare. Elegua je vlastníkem všech cest, silnic, křižovatek a dveří. Má různé aspekty či \"cesty\" tvz. \"eshu\" např.:\n\nObětuje se mu vše mimo holuba.\n\n"}
{"id": "1174391", "url": "https://cs.wikipedia.org/wiki?curid=1174391", "title": "Balduinstein", "text": "Balduinstein\n\nBalduinstein je obec v německé spolkové zemi Porýní-Falc, v okrese Rhein-Lahn. V 2014 zde žilo 573 obyvatel.\n\nSousední obce jsou: Altendiez, Birlenbach, Cramberg, Diez, Langenscheid, Schönborn a Wasenbach.\n\n"}
{"id": "1174395", "url": "https://cs.wikipedia.org/wiki?curid=1174395", "title": "Sjednocení Rumunska a Moldavska", "text": "Sjednocení Rumunska a Moldavska\n\nHnutí za sjednocení Rumunska a Moldavska se formovalo od konce 80. let minulého století. Výrazným podílem přispěla k rozvoji hnutí za sjednocení těchto dvou rumunsky mluvících zemí rumunská revoluce z roku 1989 a rozpad SSSR a následný vznik nezávislého Moldavska v roce 1991. V roce 2015 se Moldavsku uskutečnilo několik demonstrací pro i proti sjednocení. Od počátku 90. let se jedná stále o velmi diskutované téma, zejména ve veřejné sféře, která je rozdělena do dvou táborů. Zastánci mírového sjednocení se nazývají „unionisté”, zatímco jejich odpůrci „moldavisté” jsou pro zachování současného statutu.\n\nÚzemí Moldavska bylo do roku 1812 pod správou Osmanské říše, avšak po porážce osmanských Turků carskou armádou, Rusové anektovali Besarábii, neboli oblast, která odpovídá velké části dnešního území Moldavské republiky. Identitu obyvatel Besarábie se však nepodařilo potlačit a po téměř sto letech ruské správy vyhlašuje 15. prosince 1917 parlament besarabských Rumunů Moldavskou demokratickou republiku jako autonomní součást ruského impéria. Po necelém půl roce 9. dubna 1918 se Moldavská demokratická republika oficiálně sjednotila s Rumunskem, což vydrželo až do druhé světové války, kdy se Moldavská republika stala jednou z 15 svazových republik SSSR a Rumunsko satelitním státem Sovětského svazu. V roce 1989 propukla v Rumunsku revoluce, byl svržen diktátor Ceaușescu a země se vymanila ze sovětského vlivu. Po rozpadu SSSR v 1991 Moldavská republika vyhlašuje nezávislost a mění se oficiálně na republiku.\n\nSpolečná historie a vzájemná blízkost se projevila ihned po vyhlášení samostatné Moldavské republiky v roce 1991, kdy byla rumunská vláda první, kdo oficiálně Moldavsko uznal a zároveň první, kdo s nově vzniklým státem navázal diplomatické vztahy. Avšak krátce po nezávislosti se vztah obou zemí začal zhoršovat, především díky jejich odlišným názorům týkající se základním sociálních a politických otázek. Mnoho Rumunů se domnívalo, že Moldavané potřebují pomoct překonat jejich kulturní postižení způsobené sovětským vlivem. V prvních letech 90. let mnoho moldavských intelektuálů volalo po sjednocení. Otázku připojení k Rumunsku vyřešilo referendum z roku 1994, kdy se 95 % obyvatel vyslovilo proti.\nVztahy mezi zeměmi se zintenzivňovaly zejména po roce 1998, kdy hlavními tématy vzájemné diskuze byla následující témata: vyjasnění společných hranic, spolupráce v oblasti terciárního sektoru, vzdělávání a vědy, integrace do evropských struktur, regionální spolupráce, tvorba společných ekonomických zón, investice rumunského kapitálu do Moldavska, spolupráce v zahraniční oblasti, zjednodušení pohybu osob a zboží na moldavsko-rumunské hranici, spolupráce v oblasti energetiky a revize vzájemných dluhů. Vzájemné porozumění však končí s obměnou vlád v zemích. V Moldavsku vítězí ve volbách v roce 2001 komunisté, kteří další spolupráci s Rumunskem odmítli. \n\nS rokem 2001 přichází další významná etapa vzájemných vztahů Rumunska a Moldavska. V obou státech se po volbách k moci dostala do této chvíle opoziční uskupení, která však měla v každém státě odlišný charakter.V Moldavsku se moci chopili komunisté a svého hlavního patrona hledají tradičně s historických důvodů v Moskvě, zatímco v Rumunsku se rozvíjí proevropský kurz zahraniční politiky.\n\n27. listopadu 2013 tehdejší rumunský prezident Traian Basescu v státní televizi TVR prohlásil, že po připojení Moldavska do EU a NATO je hlavní prioritou pro rumunsko-moldavské sjednocení „Jsem přesvědčený, že jakmile budou Moldavané pro sjednocení, Rumunsko odpoví bez váhání ano.” Tato slova přitom zazněla jen několik dnů před třetím summitem EU v rámci projektu Východního partnerství ve Vilniusu. Moldavsko spolu s Gruzií tam podepsaly 29. listopadu asociační dohodu s Evropskou unií. Na druhou stranu, ale tehdejší premiér Moldavska, Lurie Leanca, označil slova rumunského prezidenta za „vytváření zásadních rozporů” a dal jasně najevo, že prioritou jeho vlády je podporovat suverenitu Moldavska. Podobný názor měl i lídři tehdejší proevropské koalice, Vlad Filat a Marian Lupu. Stejný názor měl i lídr hlavní opoziční strany Vladimir Voronin.\n\nDlouhodobějšími hnutími za sjednocení jsou v Moldavsku Noii Golani (Noví Hooligans) a \"Besarabia - Pamant Romanesc\" (Besarábie - Rumunská zem), v Rumunsku je pak nejvýraznější skupina Desteptarea (Probu) \n\nRuská federace je zažitým a logickým partnerem pro levicově smýšlející členy vedení státu a velkou roli hraje i v ekonomické a mediální oblasti. Naopak značně roztříštěné spektrum pravicových stran a středových liberálů nestaví jako protiváhu proruské orientace upevňování vazeb s Rumunskem, ale orientuje se přímo na Evropskou unii. V tomto směru je zde jistá možnost shody s částí členů Komunistické strany Moldavska, kteří se také snaží o částečné rozvolnění vazeb s Ruskem. \n\nVýzkum taktéž ukazuje, že 33,6 % obyvatel má zájem i o rumunské občanství a 55,8 % by rumunské občanství nechalo. Hlavním důvodem proč by mnoho lidí rádo získalo rumunské občanství je ten, že se cítí být Rumuni (31,9 %), možnost cestovat do Rumunska (48,9 %) a zejména možnost cestovat a pracovat v zemích v rámci EU (17,2 %). Rumunská vláda aktivně různými programy podporuje žadatele o občanství a v současnosti je to více než 400 000 Moldavanů.\n\nPrůzkum z února 2014 ukazuje, že za úplné sjednocení s Rumunskem je 21 % obyvatel Moldavska, zatímco proti je 53 % obyvatel, 14 % Moldavanů ještě není rozhodnuto, 9 % lidí by se hlasování zdrželo a ještě méně 3 % odmítli na danou otázku odpovídat. \n\n86,5 % Rumunů souhlasí se sjednocením, avšak 12,7 % jsou proti, zbytek dotazovaných se nevyjádřil.\n\nNově vzniknutá hnutí \"Action 2012\" a \"Union Council\" iniciovali v roce 2012 sérii protestů. První vlna protestů proběhla na výročí sjednocení Besarábie s Rumunskem 25. března 2012 a účastnilo se jich 2 až 3 tisíce lidí. Tato vlna se táhne až do roku 2015 kdy se uskutečnily zatím největší protesty. Dne 16. května 2015 demonstrovalo za sjednocení obou zemí v ulicích Kišiněva přes 25 000 lidí. Největší protest od roku 1990 se odehrál 5. července 2015 v hlavním městě Moldavska a zúčastnilo se ho více než 30 000 lidi.\n\nKdyby se Moldavská republika vzdala svojí suverenity a spojila by se se západním sousedem, Rumunsko by získalo 3,5 milionů obyvatel. I když má Moldavsko výrazně nižší HDP na jednoho obyvatele, pro Rumunsko by případné sjednocení znamenalo nárůst celkového HDP.\n"}
{"id": "1174399", "url": "https://cs.wikipedia.org/wiki?curid=1174399", "title": "Římskokatolická farnost Chroboly", "text": "Římskokatolická farnost Chroboly\n\nŘímskokatolická farnost Chroboly je územním společenstvím římských katolíků v rámci prachatického vikariátu Českobudějovické diecéze.\n\nVes Chroboly od 14. století patřila cisterciákům z kláštera ve Zlaté Koruně a ti zde také založili plebánii a vykonávali duchovní správu. Farnost byla v letech 1940–1945 nuceně spravována z Pasovské diecéze. Po druhé světové válce byla navrácena Českobudějovické diecézi. Po polovině 20. století přestal být do Chrobol ustanovován sídelní duchovní správce. Do roku 2007 byla farnost spravována ex currendo ze Lhenic.\n\nFarnost Chroboly je administrována ex currendo z Prachatic.\n\n"}
{"id": "1174400", "url": "https://cs.wikipedia.org/wiki?curid=1174400", "title": "Občanská válka v Jižním Súdánu", "text": "Občanská válka v Jižním Súdánu\n\nObčanská válka v Jižním Súdánu je probíhající konflikt v Jižním Súdánu mezi vládními a opozičními silami.\n\nKonflikt propukl 15. prosince 2013 během setkání Národně osvobozenecké rady v Džubě, když se opoziční vůdci Riek Machar, Pagan Amum a Rebecca Nyandengová shodli na bojkotování společného zasedání. Prezident Salva Kiir Mayardit nařídil generálmajorovi Súdánské lidově osvobozenecké armády (SLOA) Marialovi Ciennoungovi, veliteli prezidentské gardy, opustit jednání a vrátit se do kasáren, aby odzbrojil vojáky. Poté co odzbrojil všechna etnika sloužící v gardě, Marial údajně nařídil, že Dinkové sloužící v gardě mají být znovu ozbrojeni. Jeho zástupce, pocházející z nuerského etnika začal zpochybnil jeho rozkazy a velení se rozpadlo. Nuerští vojáci se také znovu ozbrojili. Boje mezi dinkskými a nuerskými vojáky prezidentské gardy trvaly od nedělní noci do pondělního odpoledne. První civilní oběti byly zaznamenány poté co dinkští vojáci SLOA začali útočit na nuerské civilisty v Džubě.\n\nPrezident Salva Kiir označil události za pokus o státní převrat, který byl překonán následujícího dne. Boje propukly opět 16. prosince 2013 a rozšířily se z hlavního města Džuba do regionu Jonglei, který je náchylný k mezietnickému násilí. První odhady hovořily o 1000 mrtvých a kolem 800 zraněných v hlavním městě. Tyto odhady jsou ale považovány za nízké. Svědci uvedli, že dinkští vojáci SLOA prováděli razie v nuerských domech a zabíjeli civilisty. Podobné razie prováděné nuerskými ozbrojenci byly hlášeny také z Malakalu, hlavního města státu Horní Nil. Konečné počty civilních obětí ve vládou držených městech Džuba, Malakal a Bentiu nebyly dosud zveřejněny. Mezinárodní krizová skupina odhadovala počet obětí konfliktu v srpnu 2013 na nejméně 10 000 lidí.\n\nDne 11. února 2016 byl Riek Machar v rámci mírové dohody prezidentem Salva Kiirem opětovně jmenován viceprezidentem. Dne 26. dubna 2016 velitel povstalců Riek Machar dorazil do hlavního města Džuby, aby se ujal funkce premiéra a naplnil tak dohodu o ukončení občanské války.\n"}
{"id": "1174405", "url": "https://cs.wikipedia.org/wiki?curid=1174405", "title": "Ignacy Wróbel", "text": "Ignacy Wróbel\n\nIgnacy Wróbel (5. dubna 1862 Stara Wieś v okrese Rzeszów – 14. listopadu 1941 Krakov) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako náměstek ředitele státních drah v Czatkowicích. nebo vrchní inspektor státních drah ve Stanislavově. Pocházel z rolnické rodiny. V roce 1882 absolvoval gymnázium v Rzeszówě a v roce 188 právnickou fakultu Jagellonské univerzity. Roku 1894 získal titul doktora práv. Pracoval jako úředník u drah.\n\nOkolo roku 1907 se začal angažovat v Polské lidové straně a od roku 1910 byl členem jejího předsednictva. Po rozkolu v Polské lidové straně přešel do Polské lidové strany „Piast”, v níž roku 1914 působil jako člen předsednictva.\n\nV červenci 1914 ovšem přestoupil do konkurenční Polské lidové strany levice, respektive odešel z skupiny okolo Władysława Długosze k okruhu okolo Jana Stapińského. Byl v ní pak aktivní během první světové války a ještě v roce 1918. Po vzniku samostatného Polska se ale vrátil do Polské lidové strany „Piast”.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 35.\n\nPo volbách roku 1911 byl na Říšské radě členem poslaneckého Polského klubu. Uvádí se jako člen Polské lidové strany. V roce 1917 jako nestraník, ale člen Polského klubu.\n\nOd roku 1925 do roku 1927 byl členem předsednictva Polské lidové strany „Piast”, ale výrazněji politicky aktivním již nebyl.\n"}
{"id": "1174409", "url": "https://cs.wikipedia.org/wiki?curid=1174409", "title": "Koulové sporty", "text": "Koulové sporty\n\nKoulové sporty je souhrnný název pro sporty, které sdružuje Světová konfederace koulových sportů (CMSB) \"Confédération Mondiale des Sports de Boules\", která je členem ARISF, MOV a IWGA.\n\nPatří mezi sporty uznané Mezinárodním olympijským výborem. Na Světových hrách se objevují od roku 1985. Členství v mezinárodní zastřešující asociaci olympijských a neolympijských sportů SportAccord od roku 1967.\n\n\n\n\n\n"}
{"id": "1174411", "url": "https://cs.wikipedia.org/wiki?curid=1174411", "title": "FK Rapid Bratislava", "text": "FK Rapid Bratislava\n\nFutbalový klub Rapid Bratislava byl slovenský fotbalový klub, který sídlil v bratislavské městské části Ružinov.\n\nKlub byl založen v roce 1931. Největšího úspěchu se dočkal až v samostatné slovenské éře. V sezóně 2002/03 klub suverénně vyhrál svoji třetiligovou skupinu a postoupil poprvé v historii do druhé nejvyšší soutěže. Ve druhé nejvyšší soutěži odehrál klub dvě sezóny (2003/04 a 2004/05) s celkovým skórem – 60 zápasů, 19 výher, 15 remíz, 26 proher, 80 vstřelených branek, 85 obdržených branek, 72 bodů. Zanikl v roce 2005 po sloučení s bratislavskou Artmedií.\n\nSvé domácí zápasy odehrával na stadionu Rapidu v Ružinově s kapacitou 5 000 diváků.\n\nHráčsky zde působili mj. Karol Gašpar, Ján Fáber, Vladimír Weiss st., Peter Mráz ml. a Branislav Fodrek.\n\nZdroj: \n\n\nZdroj: \n\nTJ Rapid Bratislava „B“ byl rezervní tým bratislavského Rapidu. Největšího úspěchu dosáhl v sezóně 1972/73, kdy se v Krajském přeboru (tehdejší 5. nejvyšší soutěž) umístil na 4. místě.\n\nZdroj: \n\n"}
{"id": "1174414", "url": "https://cs.wikipedia.org/wiki?curid=1174414", "title": "Mezinárodní letiště Abú Zabí", "text": "Mezinárodní letiště Abú Zabí\n\nMezinárodní letiště Abú Zabí ( , IATA: AUH, ICAO: OMAA) je mezinárodní letiště v emirátu Abú Zabí ve Spojených arabských emirátech.\n\nLeží asi 30,6 km (19 mil) na východ od města Abú Zabí, je druhé největší ve Spojených arabských emirátech a v roce 2014 jím prošlo asi 20 miliónů cestujících. Má tři terminály pro cestující - Terminál 1 (rozdělený na Terminál 1A a 1B), Terminál 2 a Terminal 3. Mezinárodní letiště Abu Dhabi se dále rozprostírá na ploše 3 400 hektarů (8 500 akrů). Jeho prostorům v Terminálech dominují Etihad Airways, které jsou ve Spojených arabských emirátech druhým největším leteckým dopravcem po Emirates.\n\n"}
{"id": "1174415", "url": "https://cs.wikipedia.org/wiki?curid=1174415", "title": "Kazimierz Wysocki", "text": "Kazimierz Wysocki\n\nKazimierz Wysocki (7. prosince 1855 Nowosiółki na východní Haliči – 1935) byl rakouský politik polské národnosti z Haliče, na počátku 20. století poslanec Říšské rady a meziválečný poslanec Sejmu.\n\nVystudoval práva na Lvovské univerzitě. V době svého působení v parlamentu se uvádí jako rytíř a statkář v obci v Ostribok (Ostobuż). Působil jako konzervativní politik. Byl dlouholetým členem okresní rady a okresní školní rady ve městě Rava-Ruska. Byl členem haličského sdružení výrobců lihovin.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 62.\n\nPo volbách roku 1911 byl na Říšské radě členem poslaneckého Polského klubu. Uvádí se jako polský konzervativec.\n\nZa první světové války podporoval polské legie. Od prosince 1918 do června 1919 byl internován ukrajinskými úřady na východní Haliči. Pak byl osvobozen polskou armádou.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n"}
{"id": "1174416", "url": "https://cs.wikipedia.org/wiki?curid=1174416", "title": "Jaroslav Rouček (trumpetista)", "text": "Jaroslav Rouček (trumpetista)\n\nJaroslav Rouček (* 12. září 1970 Roudnice nad Labem) je český trumpetista a pedagog.\n\nHru na trubku studoval v letech 1985 – 1988 na teplické konzervatoři a 1988 – 1991 na pražské konzervatoři. V letech 1991 až 1996 pokračoval na HAMU v Praze ve třídě prof. Vladimíra Rejlka. V rámci studia na HAMU absolvoval stáž na utrechtské konzervatoři. Po absolutoriu hudební fakulty AMU studoval barokní trubku na Sweelinck Conservatoriu v Amsterdamu ve třídě prof. Friedemanna Immera.\n\nJe držitelem řady ocenění, např. 2. cena a titul laureáta v „2. Internationaler Altenburg-Wettbewerb für Barocktrompetensolisten“ v Bad Säckengenu (2001) nebo 2. cena a titul laureáta v „6. Internationaler Händel Wettbewerb Halle“ – obor barokní trubka (2002).\nNatočil řadu CD, zejména se soubory zabývající se historicky poučenou intepretací (např. Musica Florea).\nJako sólista na barokní trubku trvale spolupracuje s mnoha ansámbly, např. Freiburger Barockorchester, Akademie für Alte Musik Berlin, Cantus Köln, Anima Eterna, Concerto Köln, Collegium 1704.\n\nV letech 1994 – 2007 byl členem Pražské komorní filharmonie, od roku 2008 pedagogicky působí na HAMU v Praze.\n\n"}
{"id": "1174419", "url": "https://cs.wikipedia.org/wiki?curid=1174419", "title": "Organizovaná zločinecká skupina", "text": "Organizovaná zločinecká skupina\n\nOrganizovaná zločinecká skupina, dříve označovaná jako zločinné spolčení, je společenství více osob zaměřené na páchání soustavné úmyslné trestné činnosti – organizovaného zločinu. Je relativně stabilně organizována, uvnitř ní jsou přesně rozděleny jednotlivé funkce a vytvořena dělba činnosti, kterou se snaží navenek tajit. Typickými příklady takových skupin je např. italská Mafie a z ní odvozená americká Cosa nostra nebo japonská Jakuza.\n\nV českém právu je organizovaná zločinecká skupina definována v ustanovení § 129 trestního zákoníku a už jen účast v ní je zvláštním trestným činem (). To se odlišuje od přitěžující okolnosti členství v pouze organizované skupině, např. kapsářů, jejíž činnost je sice do jisté míry koordinovaná, ale nenaplňuje všechny zákonné znaky, aby šlo o skutečnou organizovanou zločineckou skupinu. Nestačí jen dělba konkrétních úkolů, musí to být trvalejší společenství více osob s vnitřní organizační strukturou, s jasným rozdělením funkcí ve vztazích nadřízenosti a podřízenosti a s dělbou činností, která je zaměřena na soustavné páchání úmyslné trestné činnosti. Zpravidla jde o obchod s drogami nebo kradenými automobily, organizování prostituce či hazardních her, vymáhání peněz od obchodníků za poskytování „ochrany“ (výpalné) apod. Důležitým se jeví také utajování a dodržovaní vnitřního kodexu organizace. Může přitom jít jak o neformalizované společenství, tak dokonce o nějaký druh právem upravené právnické osoby. Ačkoli cílem zločinného spolčení bývá především finanční zisk, není vyloučeno, aby byla založena i kvůli jiným účelům a trestnou činnost provozovala jen jako prostředek pro jejich dosažení (např. teroristé).\n\nUstanovení § 107 a 108 trestního zákoníku obsahují speciální ustanovení o pachatelích trestných činů spáchaných ve prospěch organizované zločinecké skupiny. Horní hranice trestní sazby odnětí svobody se u takových pachatelů zvyšuje o třetinu, avšak nesmí převyšovat 30 let, a trest musí být uložen v horní polovině takto stanovené sazby, pokud nejsou splněny podmínky pro mimořádné snížení trestu. Být spolupracujícím obviněným je pro spolupachatele takové skupiny naopak polehčující okolností. Podle § 361 je trestná účast na organizované zločinecké skupině, a to její založení, účast na její činnosti i její podpora. Beztrestný je přitom podle § 362 policejní agent, který se do skupiny infiltroval, pokud skupinu sám nezaložil nebo nezosnoval. \n"}
{"id": "1174448", "url": "https://cs.wikipedia.org/wiki?curid=1174448", "title": "Schmiechen", "text": "Schmiechen\n\nSchmiechen je obec v německé spolkové zemi Bavorsko, v zemském okrese Aichach-Friedberg ve vládním obvodu Švábsko.\n\nŽije zde obyvatel.\n\nSousední obce jsou: Egling an der Paar, Königsbrunn, Merching, Prittriching a Steindorf.\n\n"}
{"id": "1174449", "url": "https://cs.wikipedia.org/wiki?curid=1174449", "title": "OFK 1948 Veľký Lapáš", "text": "OFK 1948 Veľký Lapáš\n\nOFK 1948 Veľký Lapáš (celým názvem: Obecný futbalový klub 1948 Veľký Lapáš) je slovenský fotbalový klub, který sídlí v obci Veľký Lapáš. Založen byl v roce 1948. Od sezóny 2014/15 působí v páté lize Západoslovenského futbalového zväzu, sk. Střed.\n\nSvé domácí zápasy odehrává na stadionu OFK 1948 Veľký Lapáš.\n\nZdroj: \n\n\n\nZdroj: \n\n\n\nZdroj: \n\n"}
{"id": "1174450", "url": "https://cs.wikipedia.org/wiki?curid=1174450", "title": "Chráněná území v Albánii", "text": "Chráněná území v Albánii\n\nV Albánii se nachází 15 národních parků, 5 chráněných krajinných oblastí, 4 přírodní rezervace a další chráněné oblasti.\n\n\nChráněné krajinné oblasti:\n\nPřírodní rezervace:\n\n"}
{"id": "1174451", "url": "https://cs.wikipedia.org/wiki?curid=1174451", "title": "Elsa Asenijeff", "text": "Elsa Asenijeff\n\nElsa Maria von Packeny (pseudonym \"Elsa Asenijeff\", 3. ledna 1867, Vídeň – 5. dubna 1941, Bräunsdorf, Sasko) byla rakouská spisovatelka a přítelkyně německého malíře Maxe Klingera.\n\nV roce 1900 se Else a Maxovi narodila z jejich společného pobytu v Paříži dcera Desirée. Jejich vztah trval téměř 15 let, často byla jeho ztvárňovaným uměleckým objektem. Po rozpadu vztahu měla četné psychické problémy a byla hospitalizována na psychiatrii. \n\nZemřela roku 1941 v Oberschöna, části saského Bräunsdorfu. \n\nVe své literární činnosti se zabývala především psaním poesie, avšak psala i prózu:\n\n"}
{"id": "1174452", "url": "https://cs.wikipedia.org/wiki?curid=1174452", "title": "Konzervativní zkreslení", "text": "Konzervativní zkreslení\n\nKonzervativní zkreslení (ang. \"conservatism\", \"conservatism bias\") je v kognitivní psychologii a teorii rozhodování zkreslení (ang. \"bias\") v lidském zpracování informací. Toto zkreslení je sklon neefektivně revidovat přesvědčení, kdy jsme konfrontováni s novými informacemi. Člověk se přiklání k původnímu názoru a informaci, které se zdají být smysluplné, ale nově získaná informace poté, co má již člověk názor, je považována za ne tak důležitou. Např. lidé pomalu přijímali novou informaci, že je Země kulatá, protože žili v přesvědčení z dřívější zkušenosti; měli názor, že je Země plochá. Důsledkem pak je, že člověk nakládá se staršími informacemi a není ochoten nakládat s informacemi novějšími, jež jsou v rozporu s jeho starším názorem a informací. Např. lidé přeceňují pravděpodobnost vzácných příčin smrtí a podceňují ty časté. Jsme konzervativní při odhadu pravděpodobnosti, zda se jedná o muže či ženu v závislosti na výšce člověka.\n\nBarberis, Shleifer a Vishny navrhují model chování investora, který je motivován konzervativním a reprezentativním zkreslením. Přičemž je investor konzervativním zkreslením velmi pomalu veden aktualizovat/přehodnotit své přesvědčení v konfrontaci s novými informacemi. Oproti tomu ho reprezentativní zkreslení vede k tomu, aby dával větší váhu aktuálním trendům i přes nízkou pravděpodobnost výskytu trendu v populaci. Např. investoři se pak upínají na stanoviska analytiků akciového trhu a drží tak akcie, které navzdory optimistickým předpokladům analytiků klesají. Investor tak zbytečně drží akcie, které ztrácí hodnotu, a trvá mu déle, než dospěje k závěru, že takto držená akcie pro něj není výdělečná.\n\nHilbert rozlišuje mezi dvěma druhy vstupů:\nDále Hilbert říká, že konzervatismus funguje pro jakýkoli druh měřitelných hodnot.\n\nProblematiku konzervativního zkreslení jako první studoval Edwards v roce 1968. Testovaný subjekt konfrontoval s následujícím problémem:\"Mějme 2 nádoby; každá z nich obsahuje 10 míčků. Nádoba A obsahuje 7 červených a 3 modré míčky, zatímco nádoba B obsahuje 3 červené a 7 modrých míčků. Jedna nádoba je náhodně vybrána hozením mince. Z této nádoby je taženo 12 míčků s vracením. Výsledek je následující: bylo taženo 8 červených a 4 modré míčky. Jaká je pravděpodobnost, že mincí náhodně vybraná nádoba je nádoba A; s tímto výsledkem?\"Správná odpověď je 97 %, přičemž mnoho testovaných subjektů jako svou odpověď jednoduše vepsalo bazický index velikosti 50 %. Na základě výsledků Edwards konstatuje, že velká část testované skupiny je ovlivněna konzervativním zkreslením.\n\nVe studii z roku 1949 Kaufman, Lord, Reese a Volkmann přišli na to, že lidé tíhnou k přeceňování počtů bodů, které se náhodně objevovaly na obrazovce v menším počtu (5-10 bodů) a k podceňování počtů bodů objevovaných ve větším počtu (15-210 bodů). MacGregor, Lichtenstein a Slovic říkají, že zkreslení se týká odhadu absolutních hodnot na časové přímce. Jako příklad uvádějí: Lidé přeceňují počet lékařů v Lane Country (subjektivní odhad 456, reálná hodnota 350). A podceňují počet cigaret spotřebovaných v USA (subjektivní odhad 1,5 miliard, reálná hodnota 604 miliard). Hilbert doplňuje MacGregora, Lichtensteinovou a Slovice vylíčením problematiky nenormalizovaných hodnot, kdy je těžké říci, která hodnota, resp. číslo, je vyšší a která nižší na intervalové stupnici. Pokud bychom porovnali zmiňovanou spotřebu cigaret v USA s jinými státy, jak můžeme určit, zda je spotřeba v USA vyšší/nižší než např. v Indii nebo Monaku? Hilbert to tedy shrnuje tak, že bez normalizované stupnice je obtížné rozpoznat konzervativní zkreslení pro absolutní hodnoty.\n"}
{"id": "1174457", "url": "https://cs.wikipedia.org/wiki?curid=1174457", "title": "Oscar Braison", "text": "Oscar Braison\n\nOscar René Braison (Brayson) Vidal, (* 10. února 1985 v Camagüeyu, Kuba) je kubánský zápasník – judista, bronzový olympijský medailista z roku 2008.\n\nNarodil se do sportovní rodiny. Otec Oscar byl v osmdesátých letech členem širší kubánské judistické reprezentace. V mladí se věnoval několika sportům, hrál basketbal, zápasil. Ve 14 letech si zvolil judo. Známí mu neřeknou jinak než \"Chiquito (prcek)\". Poprvé na sebe výrazně upozornil v roce 2005 a formu si udržel až do olympijského roku 2008, kdy na olympijských hrách v Pekingu získal bronzovou olympijskou medaili. V dalších letech pokračoval v dobrých výsledcích a účast na olympijských hrách v Londýně si nenechal ujít. V pavouku však dostal nalosovaného Francouze Teddy Rinera, který ho ve čtvrtfinále vyřadil. V opravách neuspěl a obsadil 7. místo.\n\n"}
{"id": "1174459", "url": "https://cs.wikipedia.org/wiki?curid=1174459", "title": "Viktor Lávička", "text": "Viktor Lávička\n\nViktor Lávička (1931–1993) je bývalý československý fotbalista, útočník a záložník. Po skončení aktivní kariéry působil v Dynamu České Budějovice jako trenér.\n\nV československé lize hrál za Křídla vlasti Olomouc. Gól v lize nedal. Jedna z legend jihočeského fotbalu. Zkoušel se prosdidt i v Bohemians a Slavii. K postupu do první ligy pomohl Teplicím. V Dynamu České Budějovice hrál národní ligu do 40 let. Byl rozeným šéfem týmu se smyslem pro strategii a povětnými trestnými kopy.\n\nPůsobil také v Igle České Budějovice.\n\n"}
{"id": "1174463", "url": "https://cs.wikipedia.org/wiki?curid=1174463", "title": "Mayen", "text": "Mayen\n\nMayen je město v německé spolkové zemi Porýní-Falc, v zemském okrese Mayen-Koblenz. K městu patří i okolní obce Alzheim, Kürrenberg, Hausen-Betzing, Hausen a Nitztal. Ke 31. prosinci 2014 mělo město 18 626 obyvatel. Městem protéká říčka Nette, která se vlévá do Rýna. V Mayenu se zpracovává čedič, břidlice a vyrábí se zde lepenka.\n\nMayen byl již v časech Římanů významným ekonomickým centrem. Od konce 3. století až do středověku se zde obchodovalo především s keramikou, a to do celé střední Evropy. V prehistorických dobách se v okolí města těžila ložiska čediče. Samotné jméno \"Mayen\" pravděpodobně vzniklo z původního názvu \"Megina\". Toto jméno bylo pro město používáno již od roku 847 a pravděpodobně se jednalo o upravené keltské slovo \"Magos\", volně přeloženo jako \"pole\". V 8. století ve městě Mayen sídlil vévoda Siegfried Falcký. Mayen byl oficiálně uznán obcí v roce 1041, status města mu byl udělen až roku 1291 a to Rudolfem I. Habsburským. V tu dobu status města od Rudolfa získaly i obce Bernkastel, Welschbillig , Montabaur a Saarburg.\n\nBěhem druhé světové války, zejména během spojeneckých náletů 12. prosince 1944 a 2. ledna 1945, bylo zničeno téměř 90 % města. Po skončení války obyvatelé v referendu rozhodli, že za zbývající peníze město přestaví. Až do roku 1973 tvořil Mayen samostatný zemský okres (registrační značka MY), po tomto roce byla ale zemská správa přesunuta do blízkého města Koblenz a zemský okres byl přejmenován na Mayen-Koblenz a nová registrační značka byla MYK. Koblenz si ale držel a stále drží vlastní značku KO.\n\nPo komunálních reformách v roce 1970 byly čtyři vesnice z okolí Mayenu sloučeny s tímto městem. Oficiálně se tedy nacházejí v katastru města a většina polí a zemědělských ploch patří právě k těmto čtyřem obcím.\n\nMěsto má výhodou pozici mezi silnicemi A 61 (Kolín nad Rýnem → Ludwigshafen) a 48 (Trier → Koblenz). Možné je i vlakové spojení a z Andernachu, Neuwiedu a Koblenzu navíc jezdí každou hodinu do Mayenu autobusy.\n\nV Mayenu lze také najít obchodní centra, několik supermarketů a obchody se známými obchodními řetězci. Je zde kino, několik čerpacích stanic... Většina větších obchodů a nákupních center se nachází v nákupní zóně na okraji města směrem na Koblenz. Samotné centrum města je vzhledem atraktivní a vede zde kvalitní pěší zóna. Město má také vlastní nemocnici se záchranou službou.\n\n\nV Mayenu se nachází několik škol, mimo jiné odborná škola pro veřejnou správu, dvě gymnázia, přičemž jedno z nich je zaměřeno na ekonomii, reálka, odborná škola, základní školy a také školy se zaměřením na postižené děti. V místních kasárnách se nachází také škola \"Bundeswehru\", kde se vojáci připravují především na psychologické a teoretické záležitosti vojenství. V Německu se jedná o jedinečnou školu.\n\nMezi nejznámější osobnosti, které jsou, nebo byly, s Mayenem spojeny patří:\n\n\nMayen podepsal smlouvy o spolupráci s těmito městy:\n\n"}
{"id": "1174464", "url": "https://cs.wikipedia.org/wiki?curid=1174464", "title": "Masajuki Janai", "text": "Masajuki Janai\n\nMasajuki Janai (jap. 箭内 政之; \"Yanai Masayuki\"; * 1959) je japonský astronom.\n\nSpolu se svým kolegou Kazurō Watanabem objevil na observatoři v Kitami v letech 1987 až 1992 27 asteroidů.\n\nJeho jméno nese asteroid 4260 Yanai.\n\n"}
{"id": "1174465", "url": "https://cs.wikipedia.org/wiki?curid=1174465", "title": "Joseph Weber", "text": "Joseph Weber\n\nJoseph Weber (17. května 1919 Paterson, New Jersey – 30. září 2000 Pittsburgh, Pensylvánie) byl americký fyzik; první, který začal přednášet o principu laseru a maseru. Byl průkopníkem při hledání gravitačních vln a vyvinul k tomuto výzkumu jejich první detektor.\n\nWeberovi rodiče se ve skutečnosti jmenovali Gerberovi (a Joseph Weber byl původně Jonas), ale emigrovali pod falešným vízem se jménem Weber do USA. Jeho otec pocházel z Litvy, jeho matka z Lotyšska.\n\nWeber studoval na US Naval Academy v Annapolis. Po jeho účast v druhé světové válce, ve kterém Weber sloužil v námořnictvu sloužil, učil a vedl výzkum na University of Maryland v College Park. V roce 1948 se stal profesorem elektrotechniky, ale v roce 1951 začal studovat fyziku a v roce 1951 současně promoval prací o \"mikrovlnném inverzním spektru amoniaku\" na \"Catholic University of America Physik\". V roce 1961 se stal profesorem fyziky na University of Maryland. V roce 1989 se stal emeritním profesorem. \n\nWeber významně přispěl v oblasti laserové technologie; rozpoznal maserový princip před Gordonem, Zeigerem a Charlesem Townesem a uvedl jej v letech 1952 a 1953. Weber diskutoval o maseru, ale pouze jako o zesilovači a zároveň se jej nesnažil stavět. Kromě toho navrhl, jak dosáhnout zlepšení populační inverze. Po uznání tohoto úspěchu v roce 1958 na IRE (\"Institute of Radio Engineers\") a obdržel v roce 1958 cenu na Washingtonské akademii věd. V roce 1955 působil v ústavu pro pokročilá studia a zabýval se obecnou teorií relativity, o níž v Leidenu v roce 1956 naslouchal přednáškám Johna Archibalda Wheelera, kam přišel za/s/mezi Charlesem Misnerem a Wheelerem, aby diskutoval o gravitačních vlnách. V 60. letech 20. století pak vyvinul první detektor gravitačních vln.\n\nWeber byl přesvědčen o tom, že jeho detektory, které se skládaly z velkých hliníkových kovových válců se slepenými piezoelektrickými prvky a které postavil v roce 1960, umožní zachytit gravitační vlny. V roce 1960 tím vyvolal velký rozruch. V roce 1969 ohlásil detekci gravitačních vln z měření koincidenční detektorů v Marylandu a \"Argonne National Laboratory\" (1000 km vzdálenost). Nicméně, protože jeho měření nemohla být porovnána jinými výzkumníky, jeho experimentální výsledky zůstaly kontroverzními. Zejména Richard Garwin v 70. letech silně kritizoval Weberovy pokusy. Weber však pokračoval ve svých pokusech (domníval se například, že události gravitačních měření s měřeními neutrin ze supernovy 1987A a gama záblesků v 90. letech 20. století již nalezl), u svých kolegů však neprokázal, že by výsledky měření byly pomocí Weberovy metody dosažitelné.\n\nNicméně, Weberův výzkum zpopularizoval výzkum gravitačních vln.\n\nByl dvakrát ženatý. S první manželkou Anitou Strausovou (zemřela v roce 1971) měl čtyři syny. Podruhé byl ženatý s astronomkou Virginií Trimbleovou.\n\nV roce 1972 mu byla udělena Cena Borise Pregela (\"Boris Pregel Award\"), v roce 1970 Cena Sigma Xi (\"Sigma Xi Award\") a Babsonova cena (\"Babson Award der Gravity Research Foundation\"). V roce 1959 získal první cenu \"Gravity Research Foundation\". V letech 1955–1956 a v letech 1962–1963 získal Guggenheimovo stipendium, v roce 1960 stipendium od \"American Physical Society\"; a v roce 1963 získal stipendium od Fulbrightovy nadace. V roce 1988 byl na technických studiích v Marylandu (\"Maryland Engineering\") uveden do síně slávy.\n\n\n"}
{"id": "1174466", "url": "https://cs.wikipedia.org/wiki?curid=1174466", "title": "José Armenteros", "text": "José Armenteros\n\nJosé Alexis Armenteros Suárez, (* 13. prosince 1992 v Cienfuegosu, Kuba) je kubánský zápasník – judista.\n\nPřipravuje se v Havaně pod vedením Justa Nody. Po olympijských hrách v Londýně nahradil v reprezentaci Oreidise Despaignea. Jeho osobní technikou je seoi-nage a sode-curikomi-goši. V roce 2016 startoval na olympijských hrách v Riu. V úvodním kole vybodoval technikou joko-guruma obhájce stříbrné olympijské medailie Tüvšinbajara, ale ve druhém kole nenašel recept na judo Egypťana Ramadána Dervíše a skončil bez umístění.\n\n\n"}
{"id": "1174467", "url": "https://cs.wikipedia.org/wiki?curid=1174467", "title": "Život a cesta hrocha Obludvíka", "text": "Život a cesta hrocha Obludvíka\n\nŽivot a cesta hrocha Obludvíka je kniha, kterou napsal český hudebník a spisovatel Jiří Dědeček a ilustroval Petr Nikl. Kniha v České republice vyšla v roce 2013 v nakladatelství Limonádový Joe. Byla vytvořena i audioverze díla, kde kromě Jiřího Dědečka zpívá i Jan Burian.\n\n\nKniha vypráví příběh třikrát promoklého hrocha Obludvíka který se vydal na cestu. Cíl své cesty vidí v automyčce. Cestou potkává Prachuskřída, Vařihousku a Složsitrička, kteří se k k němu připojují. Na cestě potkávají například Slepičáka, Toaletního Tapíra a Jeho Králičenstvo a procházejí městy Železná Nuda, Hrochův Týnec, Tři Střevíce nad Spropitnou a dalšími. Každá kapitola končí (díky Obludvíkově touze se vykartáčovat v automyčce) písní \"Ach mamičko, ach má myčko\"...\nJiří Dědeček\n\n"}
{"id": "1174468", "url": "https://cs.wikipedia.org/wiki?curid=1174468", "title": "Epsilon Indi", "text": "Epsilon Indi\n\nEpsilon Indi (ε Ind) je hvězdný systém v souhvězdí Indiána skládající se z oranžového trpaslíka ε Ind A a dvou hnědých trpaslíků ε Ind Ba a ε Ind Bb.\n\nEpsilon Indi A je hvězda hlavní posloupnosti spektrální třídy K5, která má přibližně tři čtvrtiny hmotnosti Slunce, obsah železa ve fotosféře je o 13 % nižší než u Slunce.\n\nKoróna této hvězdy je podobá jako sluneční, s intenzitou rentgenového záření 2×10W a teplotou 2×10 K.\n\nHvězda má třetí největší vlastní pohyb z hvězd viditelných pouhým okem a celkově devátý největší,\na tak se kolem roku 2640 přesune do souhvězdí Tukana.\n\nSlunce pozorované od ε Indi by bylo vidět se zdánlivou hvězdnou velikostí 2,6 v souhvězdí Velké medvědice, nedaleko Velkého vozu.\n\nV lednu 2003 astronomové oznámili objev hnědého trpaslíka s hmotností 40-60 Jupiterů na oběžné dráze kolem ε Indi A ve vudálenosti nejméně 1 500 AU. V srpnu 2003 bylo zjištěno, že jde ve skutečnosti o dvojitého hnědého trpaslíka, jehož složky jsou vzdálené 2,1 AU, s oběžnou dobou kolem 15 let. Oba hnědí trpaslíci jsou spektrální třídy T, hmotnější z nich, ε Indi Ba, je třídy T1-T1,5 a méně hmotný ε Indi Bb třídy T6.\n\nKolem epsilon Indi A pravděpodobně obíhá planeta (plynný obr) o hmotnosti asi 0,97 Jupitera s oběžnou dobou delší než 30 let.\n\n"}
{"id": "1174469", "url": "https://cs.wikipedia.org/wiki?curid=1174469", "title": "Yasser Al-Qahtani", "text": "Yasser Al-Qahtani\n\nYasser Al-Qahtani (; narozen 10. října 1982) je saúdskoarabský fotbalista hrající na postu útočníka, který v současnosti hraje za saúdskoarabský klub Al Hilal FC.\n"}
{"id": "1174474", "url": "https://cs.wikipedia.org/wiki?curid=1174474", "title": "Broadwell", "text": "Broadwell\n\nBroadwell je kódové označení pro pátou generaci mikroprocesorů vyvíjených společností Intel. Broadwell je zmenšením architektury Haswell; využívá 14-nanometrovou výrobní technologii. Procesory Broadwell však plně nenahradily procesory Haswell, protože nenabízí žádné low-endové desktopové procesory. První desktopové procesory vyšly 2. června 2015. Jejich nástupcem se staly procesory architektury Skylake.\n\nOznačení pátá generace mají oficiálně pouze procesory Core i3, i5 a i7. Procesory Broadwell řady Celeron, Pentium a Xeon toto označení nenesou. Tato generace také zavedla označení Core M pro mobilní procesory.\n\nProcesory Broadwell byly oznámeny ke konci roku 2012. Původně se spekulovalo, že by tyto procesory měly využívat pouze patice typu BGA a prodávat se přivařené k základní desce, což by znemožnilo změnu komponentů a tedy vylepšování počítače. Začátkem roku 2013 Intel oznámil, že ve čtvrtém čtvrtletí roku 2013 začne sériovou výrobu čipů, které měly být zákazníkům dodávány už v následujícím roce. Nedlouho poté bylo oznámeno, že Intel zůstane u LGA patice a procesory se k deskám vařit nebudou. V červenci bylo oznámeno, že se Broadwell posouvá na druhé pololetí roku 2014. Nedlouho poté bylo oznámeno další zpoždění, kvůli defektům vyrobených procesorů a jiným technickým problémům.\n\n27. října 2014 bylo spuštěno několik mobilních procesorů řady Core M. Další procesory začaly vycházet v lednu 2015 a procesory pro stolní počítače řady Core i5 a i7 byly vydány 2. června 2015, jednalo se však pouze o dva modely, které byly navíc byly zastíněny vydáním procesorů Skylake o necelé tři měsíce později. Představitel Intelu Kirk Skaugen přiznal, že přeskočení desktopových procesorů u Broadwellu bylo špatné rozhodnutí.\n\nV květnu 2016 Intel oznámil chystané procesory pro nadšence Broadwell-E, které měly být pokračováním modelů Haswell-E s 14-nanometrovým výrobním procesem Broadwellu.\n\nMezi varianty pro mobilní zařízení s patící typu BGA patří Broadwell-Y, Broadwell-U, Broadwell-H. První dva jmenované se vyznačují nízkou spotřebou energie a jsou určené primárně pro tablety a ultrabooky. Varianta H byla navržena pro chipsety HM68, HM87, QM87. Vznikl pro ní také nový chipset HM97 pro \"all-in-one\" systémy a malé základní desky.\n\nProcesory pro stolní počítače označené jako Broadwell-DT jsou čtyřjádrové a přetaktovatelné. Mají integrovaný grafický čip Iris Pro 6200 a 128 MB L4 mezipaměti. V základní frekvenci mají tepelný výkon 65 W. Využívají patici LGA 1150 a jsou zpětně kompatibilní se základními deskami navrženými pro procesory Haswell.\n\nŘada pro počítačové nadšence Broadwell-E využívá stejnou patici jako Haswell-E, tedy LGA 2011-v3. Také chipset zůstává stejný (je však třeba aktualizace BIOSu), proto jsou základní desky pro Haswell-E použitelné i pro Broadwell-E. Tyto procesory také podporují novější typ paměti DDR4 na čtyřech kanálech.\n\n\n\n"}
{"id": "1174477", "url": "https://cs.wikipedia.org/wiki?curid=1174477", "title": "Psaní do Frankfurtu", "text": "Psaní do Frankfurtu\n\nPsaní do Frankfurtu je pojem, pod nímž vstoupil do dějin otevřený dopis Františka Palackého adresovaný přípravnému výboru frankfurtského sněmu a datovaný 11. dubnem 1848. Dopis nesl oficiální titul \"O poměru Čech a Rakouska k říši německé\" a \"Psaní do Frankfurtu\" byl podtitul. Palacký v něm odmítal pozvání stát se členem přípravného výboru velkoněmeckého parlamentu, ale byl spíše manifestem, v němž Palacký mluví za český politický národ. Palacký odmítá zapojení českého národa do ústavně přebudovaného a sjednoceného Německa. Místo toho dává přednost zapojení do ústavně přebudovaného a federalizovaného Rakouska, které má být hrází malých slovanských národů před rozpínavostí mocných sousedů na západě i na východě (Němců a Rusů). \"Psaní do Frankfurtu\" je základní programový dokument českého austroslavismu, na nějž navázal Palackého spis \"Idea státu rakouského\".\n\n\"Psaní do Frankfurtu\" bylo zveřejněno v Národních novinách (vydávaných od 5. dubna 1848 Karlem Havlíčkem Borovským), a to ve dvou dílech, 15. a 18. dubna 1848. následně vyvolalo velmi nepříznivou reakci českých Němců. Po celý duben a květen 1848 pak probíhal tzv. \"boj o Frankfurt\". Na 20. května 1848 byly po celých Čechách vypsány volby do frankfurtského parlamentu. Němci usilovně agitovali za účast na těchto volbách. Avšak podařilo se jim je uspořádat jen ve 20 volebních okrscích ze 68, tedy v těch převážně jazykově německých, Češi volby bojkotovali. To odhalilo, že se české země politicky a nacionálně štěpí po jazykové linii (což značilo mj. úspěch procesu národního obrození) a rozpoutalo česko-německý spor, který nevyhasl až do vysídlení Němců ve 20. století.\n\n"}
{"id": "1174478", "url": "https://cs.wikipedia.org/wiki?curid=1174478", "title": "260 (číslo)", "text": "260 (číslo)\n\nDvě stě šedesát je přirozené číslo, které následuje po čísle dvě stě padesát devět a předchází číslu dvě stě šedesát jedna. Římskými číslicemi se zapisuje CCLX.\n\n\n\n\nSilnice II/260 je česká silnice II. třídy vedoucí na trase Malé Březno – Zubrnice – Úštěk – Tuhaň – Dubá\n\n\n"}
{"id": "1174480", "url": "https://cs.wikipedia.org/wiki?curid=1174480", "title": "Mihai Pintilii", "text": "Mihai Pintilii\n\nMihai Doru Pintilii (̈* 9. listopadu 1984) je rumunský fotbalista a reprezentant hrající na postu defenzivního záložníka, od roku 2016 hráč klubu Steaua Bukurešť.\n\nV rumunském reprezentačním A-mužstvu debutoval 10. 8. 2011 pod trenérem Victorem Pițurcou v přátelském zápase v Serravalle proti domácímu týmu San Marina (výhra 1:0).\nTrenér rumunského národního týmu Anghel Iordănescu jej vzal na EURO 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n\n\n"}
{"id": "1174481", "url": "https://cs.wikipedia.org/wiki?curid=1174481", "title": "VTJ Sereď", "text": "VTJ Sereď\n\nVojenská telovýchovná jednota Sereď byl slovenský vojenský fotbalový klub, který sídlil ve městě Sereď v Trnavském kraji. Založen byl v roce 1983 převelením z VTJ Trenčín.\n\nNa největší úspěchy klub dosáhl ke konci 80. letech 20. století, kdy se stal stabilním účastníkem 2. slovenské národní fotbalové ligy (2. SNFL). V této soutěži klub také ukončil svoji činnost, když byl v roce 1989 armádou převelen zpátky do Trenčína.\n\nZdroj: \n\n\n"}
{"id": "1174483", "url": "https://cs.wikipedia.org/wiki?curid=1174483", "title": "261 (číslo)", "text": "261 (číslo)\n\nDvě stě šedesát jedna je přirozené číslo, které následuje po čísle dvě stě šedesát a předchází číslu dvě stě šedesát dva. Římskými číslicemi se zapisuje CCLXI.\n\n\n\n\nSilnice II/261 je česká silnice II. třídy vedoucí na trase Liběchov – Štětí – Polepy – Litoměřice – Libochovany – Střekov – Velké Březno – Děčín\n\n\n"}
{"id": "1174485", "url": "https://cs.wikipedia.org/wiki?curid=1174485", "title": "Hatice Sultan (dcera Ahmeda III.)", "text": "Hatice Sultan (dcera Ahmeda III.)\n\nHatice Sultan byla osmanská princezna, dcera sultána Ahmeda III. a manželka velkovezíra Nevşehirli Damat Ibrahim Paşa. Rozhodla se být politicky aktivní společně s otcem a byla symbolem tzv. tulipánové revoluce (1703–1730).\n\nProvdána byla ve velmi nízkém věku, tak jak to bylo u osmanských princezen zvykem. Se svým manželem nežila ještě spoustu let po uzavření sňatku. Za svou politickou aktivitu byla velmi kritizována svým otcem sultánem Ahmedem a svým manželem Ibrahimem. Údajně byla aktivní až v druhé polovině tulipánové revoluce.\n"}
{"id": "1174487", "url": "https://cs.wikipedia.org/wiki?curid=1174487", "title": "CS Pandurii Târgu Jiu", "text": "CS Pandurii Târgu Jiu\n\nClubul Sportiv Pandurii Lignitul Târgu Jiu je rumunský fotbalový klub z města Târgu Jiu, který byl založen roku 1963. Klub hraje nejvyšší rumunskou ligu. Domácím stadionem klubu je Municipal s kapacitou 20 054 míst. Klubové barvy jsou modrá a bílá.\n\n"}
{"id": "1174488", "url": "https://cs.wikipedia.org/wiki?curid=1174488", "title": "Skylake", "text": "Skylake\n\nSkylake je kódové označení pro šestou generaci mikroarchitektur vyvíjených společností Intel. Prodej procesorů této architektury byl zahájen v srpnu roku 2015. Procesory využívají 14nanometrový výrobní proces, stejně jako předcházející procesory architektury Broadwell. Podle Intelu tato architektura přináší lepší výkon procesoru a grafického jádra, zatímco spotřeba elektřiny se snižuje. Nástupcem architektury je Kaby Lake.\n\nSkylake je poslední platforma Intelu, kde Microsoft podporuje starší operační systémy než je Windows 10.\n\nVývoj Skylake byl zahájen ve výzkumném centru Intelu nacházejícím se ve městě Haifa v Izraeli. Tento vývoj trval přibližně 4 roky. Intel ho oznámil v září 2014 na setkání technologů Intel Developer Forum v San Franciscu. Uvolnění první várky procesorů Skylake, konkrétně modelů 6600K a 6700K, bylo oznámena 5. srpna 2015 na veletrhu Gamescom.\n\n30. května 2017 bylo oznámeno, že Intel chystá novou řadu high-endových procesorů s architekturou Skylake-X, které nesou označení Core i7 a Core i9, a dvou procesorů architektury Kaby Lake-X s označením i5 a i7. Společně s těmito procesory byl oznámen nový čipset X299 se socketem 2066 a nová platforma. Pravděpodobně se jednalo o reakci Intelu na chystané procesory AMD Ryzen 7 a Ryzen Threadripper.\n\nStejně jako Broadwell jsou procesory dostupné v pěti variantách: SKL-S, SKL-X, SKL-H, SKL-U a SKL-Y. Procesory s koncovkami S a X jsou přetaktovatelné díky odemknutému násobiči. Varianty SKL-S a SKL-X zahrnují vybrané procesory s odemknutým násobičem, což znamená, že je lze přetaktovat. Jedná se zpravidla o modely s K nebo X na konci jejich označení. Varianty SKL-S používají nové patice Socket 1151 a varianty SKL-X Socket 2066, oba typu LGA. Varianty H, U a Y byly navrženy především pro přenosná zařízení, jako jsou notebooky a používají patice typu BGA. Skylake využívá nové čipsety série 100, označované \"Sunrise Point\".\n\nVarianty U a Y podporují jeden DIMM slot, varianty H a S podporují dva DIMM sloty. Varianty X podporují čtyři DIMM sloty. Oficiálně podporuje tato architektura paměti DDR3 i DDR4.\n\nNěkteré varianty P mají snížený počet grafických jader (z 24 na 12), oproti jejich přímým protějškům bez P.\n\nSkylake přináší také změny do instrukční sady, konkrétně rozšíření Intel MPX a Intel SGX, oba pro ochranu paměti. Budoucí varianty Xeonu budou disponovat rozšířením Advanced Vector Extensions 3.2 (AVX-512F).\n\nNa rozdíl od Haswellu nemají procesory Skylake integrovanou kontrolu napětí.\n\n\n\n"}
{"id": "1174494", "url": "https://cs.wikipedia.org/wiki?curid=1174494", "title": "Emine Hatun", "text": "Emine Hatun\n\nEmine Hatun (1389 – 1449) byla třetí ženou osmanského sultána Mehmeda I. a matkou sultána Murada II. Mimo jiné je babičkou sultána Mehmeda II.\n\nByla provdána za Mehmeda I. v roce 1403. Byla dcerou Nasıreddin Mehmed Bey, pátého vůdce Dulkadirisu. Tento sňatek uzavřel mír mezi Osmany a tímto malým státem. Její hrobka je známá pod jménem Hatuniye Tomb v Muradiye v Burse.\n"}
{"id": "1174498", "url": "https://cs.wikipedia.org/wiki?curid=1174498", "title": "Iluze recence", "text": "Iluze recence\n\nIluze recence je nepodložený předpoklad (kognitivní zkreslení), že jev, kterého jsme si všimli teprve nedávno, existuje jen od nedávné doby.\n\nU kognitivních zkreslení narážíme na problém nepřesných, nebo zcela chybějících, překladů jednotlivých efektů do českého jazyka. Recency je zkreslení, které nemá v češtině žádné obdoby. Nejblíže by mu snad mohl být zkreslení Status quo, projevující se „preferencí pro aktuální stav věcí, přestože tento stav třeba někdy není výhodný,“ ale ani tato definice nevystihuje Recency v celé její úplnosti. Pro potřeby tohoto článku tedy používejme počeštěnou verzi, tedy „recence“.\n\nKognitivní zkreslení jsou neviditelní hybatelé myšlenkových procesů, na jejichž základě může člověk dojít k chybným úsudkům. Ve většině případů se jedná o podstatu předsudků a stereotypizujícího myšlení. Je důležité si uvědomit, že se o zkreslení jedná jen tehdy, je-li myšlení alterováno podvědomě. Vědomé zkreslení užitím augumentačních klamů je považováno za podvod. \n\nObecně jsou možné dva základní přístupy k termínu jako takovému. Jednak se jedná o termín z lingvistiky, který poprvé použil Arnold Zwicky, lingvista ze Stanfordovy univerzity. Iluze recence (Recency Illusion) je podle něj úzus, že některá slova nebo lingvistické prvky považujeme za nové, přesto že existují už dlouho. Zwickyho definice se ale dá vztáhnout i na oblast mimo lingvistiku. „Iluse recence je zkrátka předpoklad, že něco, čeho jsme si všimli teprve nedávno, se celkově vyskytuje jen recentně.“ Tato interpretace, vztahující se buďto na lingvistické prvky, nebo na interpretace obecností má ale zajímavý psychosociální přesah. Může totiž způsobit i podvědomou kognitivní deformaci, která zapříčiní, že je jedinec snáze ovlivněn tím, co se událo recentněji. To totiž může zapříčinit špatné rozhodování v oblasti finančnictví nebo plánování. Jestliže při rozhodování zapomene jedinec na minulost, současnost nás skoro jistě dovede k pomýleným závěrům.\n\nJako konkrétní ilustraci recence můžeme uvést Murdockův experiment z roku 1962, který pracoval se schopností jedinců vybavit si slova, která se museli naučit. Murdock experimentálně zjistil, že schopnost jednotlivce vybavit si slovo přímo závisí na jeho pořadí v seznamu slov k naučení. Slova, která se objevují na začátku seznamu, se ukládají do dlouhodobé paměti, slova na konci seznamu se ukládají do paměti krátkodobé. Slova uprostřed seznamu spadají do „asymptoty“, která je k opětovnému vybavení používána nejřídčeji. Další experiment provedli o 4 roku později pánové Glanzer a Cunitz. Jejich experiment představil dvě skupiny, které se měli za úkol naučit stejný seznam slov. Jedni si na něj měli rozvzpomenout okamžitě, druzí měli počkat 30 sekund. Ti, kteří čekali, si slova vybavovali bez ohledu na to, na jaké pozici se slova v seznamu nacházela. Druhá skupina podlehla efektu recence. \n\nV souvislosti s iluzí recence se často hovoří i o ilusi frekvence. Jedná se o další kognitivní zkreslení, které zapříčiňuje, že má jedinec utkvělou představu, že se něco, o čem se nedávno dozvěděl náhle, neustále objevuje. Pro toto zkreslení se vžilo označení fenomén Baader-Meinhof. Přestože s termínem iluze frekvence přišel opět Arnold Zwicky v roce 2006, výše zmíněné označení se objevilo už v roce 1994.\n"}
{"id": "1174499", "url": "https://cs.wikipedia.org/wiki?curid=1174499", "title": "Burajda", "text": "Burajda\n\nBurajda (arabsky بريدة) je saúdskoarabské město. Město má 614 093 obyvatel.\n\nV městě působí dva fotbalové kluby Al Raed FC a Al Taawoun FC.\n\n"}
{"id": "1174500", "url": "https://cs.wikipedia.org/wiki?curid=1174500", "title": "Volodymyr Bačynskyj", "text": "Volodymyr Bačynskyj\n\nVolodymyr Bačynskyj, cyrilicí Володимир Бачинський (30. ledna 1880 Sambir – 24. května 1927 Lvov), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil jako právník a politik. Patřil do Ukrajinské národně demokratické strany. Vyučoval na právnické fakultě Lvovské univerzity. V roce 1906 se přestěhoval do města Pidhajci, od roku 1907 bydlel ve Lvově. Působil ve vedení zemského úvěrového ústavu. Byl též novinářem. Byl redaktorem listů \"Dilo\", \"Svoboda\" a \"Žinoče dilo\". Po válce pak roku 1927 zakládal list \"Ukrajinskyj emigrant\".\n\nOd roku 1913 zasedal jako poslanec Haličského zemského sněmu. Na počátku první světové války odešel před ruskou invazí do Vídně, kde se stal členem Ukrajinské národní rady.\n\nPůsobil také coby poslanec Říšské rady (celostátního parlamentu Předlitavska), kam usedl v roce 1917. Byl zvolen za obvod Halič 64. Nastoupil 23. října 1917 místo Josypa Folyse. Po roce 1917 byl na Říšské radě členem poslaneckého klubu Ukrajinské parlamentní zastoupení.\n\nVe 20. letech se podílel na organizování ukrajinské emigrace. Zemřel v roce 1927. Spáchal sebevraždu.\n"}
{"id": "1174502", "url": "https://cs.wikipedia.org/wiki?curid=1174502", "title": "Handan Sultan", "text": "Handan Sultan\n\nHandan Sultan (1574 Řecko – 26. listopadu 1605 Istanbul, Osmanská říše) byla manželkou sultána Mehmeda III. a matkou osmanského sultána Ahmeda I. a také od 22. prosince 1603 do 26. listopadu 1605 jeho Valide sultan. \n\nJejí náboženské vyznání není známo. Buď patřila k některým z církví Řecké pravoslavné církve nebo byla Muslimského vyznání. Některé historické záznamy uvádějí, že byla konkubína z Řecka a jmenovala se Helena. Jiné zdroje však uvádějí, že byla Čerkeska a jmenovala se Caucasus. Byla provdána za sultána Mehmeda III. v roce 1589 díky Servazad Hatun, která byla neteří Mahidevran Sultan.\n\nNěkteré zdroje uvádějí, že to byla Safiye Sultan, která představila Handan svému synu Mehmedovi III., aby tak vytvořila konkurenci konkubíně Halime Sultan, jeho první manželkou a matkou sultána Mustafy I. Stejné zdroje také uvádí, že ve skutečnosti byla Handan matkou i Mustafy I., ale nikdy toto tvrzení nebylo potvrzeno. \n\nBěhem prvních dvou let vlády svého syna sultána Ahmeda, byla Valide sultan.\n\nZemřela v roce 1605, když jí bylo pouhých 30 let, nejspíš byla otrávena. Byl jí uspořádán obrovský pohřeb.\n\nV roce 2015 byla v seriálu \"\" ztvárněna herečkou Tülin Özen.\n"}
{"id": "1174505", "url": "https://cs.wikipedia.org/wiki?curid=1174505", "title": "Fahád Muválad", "text": "Fahád Muválad\n\nFahád Muválad (; * 14. září 1994) je saúdskoarabský fotbalista hrající na postu záložníka, který v současnosti hraje za saúdskoarabský klub Al Ittihad FC.\n"}
{"id": "1174507", "url": "https://cs.wikipedia.org/wiki?curid=1174507", "title": "Miroslav Durchánek", "text": "Miroslav Durchánek\n\nMgr. Miroslav Durchánek (11. prosince 1920 České Budějovice-Suché Vrbné – 2. ledna 1996 Klatovy) byl duchovním Církve československé husitské, který v letech 1982–1988 vykonával funkci pražského biskupa Církve československé husitské (CČSH).\n\nPo maturitě, kterou složil v roce 1939 na Českém státním reformním reálném gymnáziu v Českých Budějovicích nastoupil v září 1939 jako posluchač na Husovu československou evangelickou fakultu bohosloveckou v Praze, kde se v sekci Církve československé připravoval na kněžské povolání. Po uzavření českých vysokých škol pokračoval ve studiu v poloilegálních odborných kurzech na půdě Bohoslovecké koleje v Praze. V roce 1941 složil před zkušební komisí první odbornou bohovědnou zkoušku. Na kněze byl vysvěcen v pražském dejvickém Husově sboru 9. prosince 1942. Od 1. ledna 1943 do 31. prosince 1943 působil jako pomocný duchovní v Benešově, následně až do 31. srpna 1945 v Mnichovicích. V září 1945 byl ustanoven pomocným duchovním v Semilech, kde působil až do února 1947. Na následující dva měsíce byl přeložen do Zbraslavi nad Vltavou. V květnu 1947 nastoupil jako prvofarář v nově zřízené náboženské obci Řevnice u Prahy. Po osvobození dokončil bohoslovecká studia, která zakončil v roce 1949 závěrečnou státní zkouškou. Během studií se poznal se svou budoucí ženou Aurelií Procházkovou, dcerou zesnulého 2. patriarchy CČS(H) dr. G. A. Procházky. Sňatek uzavřeli 25. dubna 1943.\n\nV dubnu 1952 pracoval ve vedení oficiálního týdeníku CČS(H) Český zápas, pak jako sekretář Informační a tiskové rady CČS(H), a dále jako přednosta Tiskového a kulturního odboru. V roce 1953 jej diecézní rada jmenovala farářem náboženské obce CČS(H) v Praze-Nuslích. S touto náboženskou obcí spojil svůj život na dalších více jak 20 let. Vedle každodenní duchovenské služby zde významně rozvíjel práci s mládeží, pěstoval hudbu a zpěv, organizoval ekumenická setkání.\n\nNa jaře roku 1968 byl zvolen předsedou nově utvořeného okrsku Praha město – východ. V roce 1975 byl povolán do funkce vedoucího tajemníka pražské diecéze, v roce 1982 byl jako jediný kandidát diecézním shromážděním zvolen pražským biskupem. Jeho ordinace se konala 24. dubna 1982 v Husově sboru v Praze-Dejvicích, 25. dubna 1982 byl v pražském kostele sv. Mikuláše na Starém Městě slavnostně uveden do biskupského úřadu. Během výkonu své biskupské funkce byl vystaven tlaku státního dozoru i represivních složek státní moci, jímž čelil se střídavými úspěchy. Zhoršující se zdravotní stav jej k 30. červnu 1988 přiměl k odchodu z aktivní biskupské služby. Přesto až do roku 1992 vypomáhal jako duchovní při pražské diecézní radě a jako pomocný duchovní v náboženské obci Praha-Vršovice.\n\n\n"}
{"id": "1174509", "url": "https://cs.wikipedia.org/wiki?curid=1174509", "title": "Borovice jednolistá", "text": "Borovice jednolistá\n\nBorovice jednolistá (\"Pinus monophylla\") je malá severoamerická a pomalu rostoucí dlouhověká borovice, která jako jediná ze všech borovic na světě má pouze jednu jehlici ve svazečku.\n\n\nStálezelený, jehličnatý, pomalu rostoucí (přibližně, podle podmínek prostředí, 2 m za 60 let a 8,5 m za 150 let), větrosprašný a jednodomý strom, dožívající se věku 600–1000 let a dorůstající do výšky 5-14 m. Kmen je jednotlivý, občasně též násobný, značně se zužující a hodně zavětvený, dosahující průměru 0,5 m. Větve jsou rozložité a stoupající, vytrvávající směrem ke kmenové základně. Koruna je zaoblená či s plochým vrcholem a hustá. Borka je u mladých stromů hladká a tenká, 1-2 cm tlustá, u starších s hlubokými nepravidelnými prasklinami a hřebeny s tenkými šupinami a 2,5 cm tlustá a červenohnědá. Letorosty jsou silné, zprvu oranžověhnědé, později hnědé až šedé, někdy mírně chlupaté. Pupeny jsou elipsoidní, světle červenohnědé, 5-7 mm velké a pryskyřičnaté; okraje pupenových šupin jsou roztřepené.\n\nJehlice jsou stoupající, tuhé, zakřivené a válcovité. Vyskytují se ve svazečcích (\"Fasciculus\") po 1 (vzácně též po 2); jehlice jsou 2-6 cm dlouhé a 1,3-2,5 mm široké; jehlice jsou šedozelené; s řadami průduchů (\"Stomata\") na všech površích. Okraje jehlic jsou celistvé a špičky jehlic jsou šídlovité; svazečkové pochvy jsou 5-10 mm dlouhé, s brzy se zakřivujícími, růžice tvořícími a brzy opadávajícími šupinami. Jehlice zůstávají na stromě 4-10 let.\n\nSamčí (pylové) šištice (\"Microstrobilus\") jsou elipsoidní, žluté a 10 mm dlouhé. Samičí (semenné) šištice - šišky (\"Megastrobilus\") jsou 4-8 cm dlouhé, zprvu zelené, dozráváním bledě žlutohnědé, téměř beze stopky, dozrávají ve dvou letech, jsou rozšířené a souměrné, před rozevřením vejčité, po rozevření široce propadle vejčité až téměř kulovité. Výrůstky (\"Apophysis\") jsou zesílené a mírně vyvýšené. Přírůstek prvního roku (\"Umbo\") je blízko středu, vyvýšený nebo snížený, téměř zkrácený a s krátkým a ostrým hrotem. Semena jsou válcovitě elipsoidní, 15-20 mm dlouhá, šedohnědá až hnědá, bezkřídlá a jedlá. Strom obvykle začíná plodit šišky od 35. roku věku a kvalitní úroda semen začíná od 75-100 roku věku stromu; k nejvyšší úrodě dochází ve věku 160-200 let.\n\nBorovice jednolistá se podle některých botaniků vyskytuje pouze v jednom druhu bez jakýchkoliv poddruhů či variet, podle dalších botaniků se druh rozděluje do tří poddruhů a podle dalších botaniků se jedná o 3 variety:\n\nprůměr jehlic 1,3-1,6 mm, 12-40 řad průduchů, 2-9 pryskyřičných kanálků, 6-7 cm průměr otevřené šišky, délka semen 16-18 mm, tloušťka osemení 0,25-0,35 mm.\n\nprůměr jehlic 1,2-1,4 mm, 9-35 řad průduchů, 5-24 pryskyřičných kanálků, 4,5-6 cm průměr otevřené šišky, délka semen 13-16 mm, tloušťka osemení 0,3-0,4 mm.\n\n\nBorovice \"Pinus monophylla\" je blízce příbuzná s borovicí \"Pinus quadrifolia\" a obě tyto borovice se často spolu v přírodě kříží. Taktéž se borovice \"Pinus monophylla\" přirozeně kříží s borovicemi \"Pinus edulis\" a \"Pinus juarezensis\".\n\nDomovinou Borovice jednolisté je Mexiko (stát Baja California) a Spojené státy americké (státy Arizona, Kalifornie, Nevada a Utah).\n\n\n\nStrom, rostoucí v nadmořských výškách 950-3000 m, na suchých horských svazích Velké pánve, kde tvoří rozsáhlé jalovcovo-borovicové lesy, nejčastěji s jalovci \"Juniperus occidentalis\", \"Juniperus osteosperma\" a \"Juniperus californica\" a též s dubem \"Quercus turbinella\". Ve vyšších nadmořských výškách občas s borovicí těžkou \"Pinus ponderosa\"; v pohoří White Mountains roste borovice jednolistá v nadmořských výškách 3000 m také s borovicí dlohověkou (\"Pinus longaeva\"). Dále roste s pelyňky \"Artemisia arbuscula\", \"Artemisia tridentata\" poddruh \"vaseyana\", \"Artemisia tridentata\" poddruh \"wyomingensis\", s chvojníkem \"Ephedra fasciculata\", rostlinou z rodu \"Coleogyne\" \"Coleogyne ramosissima\", rostlinami z rodu \"Echinocereus\", lipnicí \"Poa secunda\", muchovníkem bledým\n\"Amelanchier pallida\", oháňkovníkem \"Cercocarpus ledifolius\", osinatcem Thurberovým\n\"Achnatherum thurberianum\", pámelníkem \"Symphoricarpos longiflorus\", puršovkou \"Purshia tridentata\", pýrovníkem \"Elymus elymoides\", sveřepem střešním \"Bromus tectorum\", svídou výběžkatou \"Cornus sericea\", topolem úzkolistým \"Populus angustifolia\", rostlinami z rodu zlatokeř \"Chrysothamnus\" a mnoha dalšími. Borovice \"Pinus monophylla\" roste též s dalšími druhy borovic, například s \"Pinus quadrifolia\" a borovicí Jeffreyovou \"Pinus jeffreyi\".\n\nBorovice jednolistá poskytuje úkryt, potravu a životní prostředí mnoha zvířatům, například křečku \"Peromyscus truei\", syslu zlatavému \"Spermophilus lateralis\", křečku huňatoocasému \"Neotoma cinerea\", jelenci ušatému \"Odocoileus hemionus\", jelenci běloocasému \"Odocoileus virginianus\", vidlorohu americkému \"Antilocapra americana\", ovci tlustorohé \"Ovis canadensis\" - poddruh ovce Nelsonova \"Ovis canadensis nelsoni\", jelenovi wapiti \"Cervus canadensis\", pumě americké \"Puma concolor\", divokému koni, medvědům, lišce šedé \"Urocyon cinereoargenteus\", rysu červenému \"Lynx rufus\", kojotu prérijnímu \"Canis latrans\", fretu kočičímu \"Bassariscus astutus\", mustelám, veverkám, jezevcům, skunkovitým \"Mephitidae\", ořešníku americkému \"Nucifraga columbiana\", sojce Stellerově \"Cyanocitta stelleri\" a mnohým dalším.\n\nPrůměrné roční srážkové úhrny jsou v této oblasti velmi proměnlivé a pohybují se v rozpětí 200-600 mm, v Kalifornii dochází ke srážkám především v zimě, v podobě sněhu. Ve Velké pánvi dochází k silným mrazům, borovice jednolistá je velmi přizpůsobivá k přírodním podmínkám, je mrazuvzdorná do –23 °C, značně odolná proti suchu, v suchých podmínkách nicméně vyroste do menších rozměrů; pro dobrý růst vyžaduje hodně slunce; roste v půdách mělkých, vodu dobře propouštějících a málo nebo také hodně úrodných; půdy jsou především žulového původu, ale také naplaveninového původu, pH půdy 6-8. Strom je pro svou tenkou borku a nedostatečnou schopnost zbavovat se odumřelých částí velmi zranitelný ohněm.\n\nHmyz \"Matsucoccus acalyptus\" občas vysává mízu z jehlic a tím strom oslabuje, čímž poté někdy snadněji podléhá smrtícím útokům lýkožrouta \"Ips confusus\". Na strom někdy též útočí lýkohub \"Dendroctonus ponderosae\", rez vejmutovková \"Cronartium occidentale\", houba \"Bifusella pini\" a houba ofiostoma \"Ophiostoma wageneri\" a další. Borovice jednolistá je, spolu s borovicí jedlou \"Pinus edulis\", hostitelem trpasličího jmelí \"Arceuthobium divaricatum\".\n\nNěkteré kmeny domorodých američanů (indiánů) pro zranitelnost borovice jednolisté ohněm pravidelně po dosažení dospělosti stromu odstraňují nahromaděné mrtvé dřevo a prořezávají nejnižší větve těchto stromů a odstraňují keře, které by mohly napomoci šíření ohně do korun stromů.\nVšechna zvířata zahrabávající semena stromu jsou pro strom důležitá, protože napomáhají jeho rozmnožování.\n\nV důsledku nepravidelného tvaru a pomalého růstu není strom využíván pro řezivo, místně je využíván jako palivové dříví. Jedlá semena obsahují přibližně 9,5 % bílkovin, 23 % tuků a 54 % sacharidů a také významné množství vitamínu A, niacinu, riboflavinu a thiaminu a po tisíciletí tvoří základ výživy pro domorodé Američany. Pro domorodé Američany má borovice jednolistá také duchovní, kulturní, estetický, ekonomický a lékařský význam.\nSemena borovice \"Pinus monophylla\" jsou z hlediska výživových hodnot srovnatelná se semeny ořechovce pekanového. Borovice jednolistá je státním stromem Nevady.\n\nBorovice jednolistá není považována organizací IUCN za ohroženou a stav její populace je stabilní. Strom byl v minulosti místně kácen pro zisk půdy pro pastevecké účely a také jako palivo do parních železničních lokomotiv a pro výrobu dřevěného uhlí pro pece na tavení stříbrné rudy. Pěstování stromu pro semena poskytuje přibližně stonásobně vyšší příjmy než jeho využití jako pastvy pro dobytek a obě tyto činnosti lze provozovat dohromady na témže pozemku, aniž by si navzájem vadily. Místně je též strom využíván jako vánoční stromek. Borovice jednolistá se nyní nachází v několika chráněných oblastech a je též pěstována v arboretech a ve větších parcích na východě USA a ve Velké Británii.\n\n"}
{"id": "1174510", "url": "https://cs.wikipedia.org/wiki?curid=1174510", "title": "Şevkefza Sultan", "text": "Şevkefza Sultan\n\nŞevkefza Sultan (12. prosince 1820 Poti, Ruské impérium – 17. září 1889 Istanbul, Osmanská říše) byla čtvrtou manželkou sultána Abdülmecida I. Pozici Valide Sultan zastávala v období od 30. května do 31. srpna roku 1876, kdy její syn Murad V. nastoupil na trůn. Byla Čerkeska.\n\nNarodila se 12. prosince 1820 v Poti v Ruském Impériu (dnešní Gruzii). Její otec byl Çerkes Mehmed Bey Zaurum a její matka byla Cemile Hanim. Měla sestru jménem Fatma Laleru Hanim. Její rodina emigrovala do oblasti Kavkazu. Zde potkala svého muže, kde byla zajata jako konkubína pro sultána Mahmuta II.\n\nNurtab Kadınefendi (žena sultána Mahmuta II.) si vzala Şevkefzu do své péče. Dala jí nové jméno, naučila ji mluvit turecky a umístila ji do harému. Když jí bylo 19 let, byla představena sultánovi Abdülmecidovi I. a později za něj byla provdána (1. srpna 1839), když mu bylo pouhých 16 let. Dne 21. září 1840 se jí narodil princ Murad, později znám jako sultán Murad V. Když Bezmiâlem Sultan, která zastávala pozici Valide Sultan v roce 1853 zemřela, Şevkefza nastoupila na její místo. Také se ujala dětí sultánovy první manželky Servetseza Kadınefendi a zbavila je možnosti nástupu na trůn, aby mohl nastoupit její syn. Později se také chtěla zbavit Pertevniyal Sultan a jejího syna Abdulazize.\n\nDne 30. května 1876 nastoupil její syn Murad na trůn a ona se mohla stát právoplatnou Valide Sultan.\n\nZemřela 17. září 1889 v paláci Çırağan v Istanbulu, pohřbena byla v mauzoleu žen z rodu sultánů.\n"}
{"id": "1174512", "url": "https://cs.wikipedia.org/wiki?curid=1174512", "title": "Římskokatolická farnost Vitějovice", "text": "Římskokatolická farnost Vitějovice\n\nŘímskokatolická farnost Vitějovice je územním společenstvím římských katolíků v rámci prachatického vikariátu Českobudějovické diecéze.\n\nVitějovice byly původně součástí farnosti Chelčice, až v roce 1747 byla zde zřízena samostatná farnost. Kostel byl zcela nově postaven v roce 1743 na místě původního kostela gotického.\nFarnost Vitěšovice je administrována ex currendo z Prachatic.\n\n"}
{"id": "1174516", "url": "https://cs.wikipedia.org/wiki?curid=1174516", "title": "Raketbal", "text": "Raketbal\n\nRaketbal ( \"Racquetball\") je neolympijský sport, uznaný Mezinárodním olympijským výborem, původem z USA. Patří mezi míčové sporty a hraje se v místnosti s raketou a míčkem obdobně jako squash.\n\nMezinárodní raketbalová federace (IRF, \"International Racquetball Federation\") je členem mezinárodních sportovních asociací SportAccord, MOV, ARISF a IWGA. Sídlí v Colorado Springs v USA, prezident je Osvaldo Maggi .\n\nEvropská raketbalová federace (ERF, \"European Racquetball Federation\") byla založena v roce 1985, sídlo má v Zoetermeeru , prezident je Mike Mesecke . Členskými zeměmi jsou Belgie, Francie, Irsko, Itálie, Katalánsko, Německo, Nizozemí, Polsko, Skotsko, Švédsko, Švýcarsko a Turecko.\n\n\n"}
{"id": "1174519", "url": "https://cs.wikipedia.org/wiki?curid=1174519", "title": "Marcin Flis", "text": "Marcin Flis\n\nMarcin Flis (* 10. února 1994, Bychawa) je polský fotbalový obránce či záložník, od února 2016 působící v klubu Piast Gliwice. Je bývalým mládežnickým reprezentantem Polska.\n\nSvoji fotbalovou kariéru začal v Stok Zakrzówek. V mládeži dále nastupoval za Sygnał Lublin a Ruch Chorzów. V lednu 2011 zamířil do klubu GKS Bełchatów. Za mužstvo hrál v Ekstraklase i I lize (druhá nejvyšší soutěž v Polsku).\n\nV zimním přestupovém období sezony 2015/16 přestoupil do Piastu Gliwice, kde podepsal kontrakt na dva a půl roku, ale obratem odešel na hostování do mužstva GKS Katowice. V květnu 2016 se vrátil do Piastu, když mu bylo předčasně ukončeno hostování.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 (v tomto utkání Marcin nenastoupil) a remízoval s ním 0:0.\n\nPo přestupu do Gliwic zamířil obratem na hostování do Katowic. V květnu 2016 se předčasně vrátil z hostování do svého mateřského klubu. Celkem za tým odehrál osm soutěžních střetnutí, ve kterých se gólově neprosadil.\n\nAktuální k 28. květnu 2016\n\nFlis je bývalým mládežnickým reprezentantem Polska. Nastupoval postupně za výběry do 17, 18, 19 a 20 let.\n\n"}
{"id": "1174533", "url": "https://cs.wikipedia.org/wiki?curid=1174533", "title": "Úmluva o zákazu biologických zbraní", "text": "Úmluva o zákazu biologických zbraní\n\nÚmluva o zákazu biologických zbraní (v celém znění \"Úmluva o zákazu vývoje, výroby a hromadění zásob bakteriologických (biologických) a toxinových zbraních a o jejich zničení\"), jejíž text je dlouhý pouhé čtyři strany, byla první dohodou celoplošně zakazující jedno zbraňové odvětví. Vstoupila v platnost za účelem zabránění šíření a používání těchto zbraní jako hrozby. Dohoda byla výsledkem dlouhého úsilí o doplnění Ženevského protokolu z roku 1925, kvůli nedokonalostem je ale měněna její interpretace.\n\nDokument byl ustanoven 10. dubna 1972 v Ženevě, z iniciativy Velké Británie, ale vešel v platnost až 26. března 1975. Když vešel v platnost, byl ratifikován 22 zeměmi. Dohoda zahrnuje všechny mikrobiologické, toxinové a biologické zbraně, ať je jejich vývoj a výroba jakákoliv. Jedná se o velmi složité systémy, které šíří choroboplodné zárodky za účelem poškození organismu nebo zabití, zároveň se ale jedná i o mechanismy, které jsou potřebné k převedení a použití těchto zbraní. Tyto zbraně se v širším smyslu dají použít nejen proti lidem, ale i přírodě a potažmo tak mohou způsobit ekologické či zemědělské škody.\n\nBěhem let se k dohodě přidalo mnohem více států, existuje pouze 14 států, které se k dohodě nepřidaly. Celá dohoda se týká zákazu vývoje, výroby, získání, převozu, uskladňování a použití biologických zbraní, při vstupu v platnost zahrnovala i jejich zničení. Od podepsání dohody, zvláště v letech posledních se zaměřením hlavně na dodržování úmluvy, se konaly hodnotící konference, mající za cíl posouzení plnění cílů této dohody, ke kterému se podepisující strany zavázaly, což je v důsledku pokroku a větších možností moderního poznání stále více obtížné. Celkově se konalo již sedm konferencí, poslední sedmá v roce 2011 v Ženevě.\n\nZa vůbec první zdokumentované využití biologických zbraní v historii se pokládá taktika využívaná Chetity v 14 století př. n. l., kdy válečníci záměrně infikovali chronickou bakteriální tularémií své berany, které poté vysílali do stád nepřátel, čímž je před bitvou oslabili. Mnoho dalších národů poté využívalo biologických zbraní jako součástí svých bojových taktik, jako kupříkladu Mongolové při obléhání Kaffy roku 1346, kdy válečníci pomocí katapultů stříleli těla obětí moru přes hradby ve snaze nakazit obránce města, či Rusové využívající podobnou taktiku při obléhání švédské armády v estonském Revalu (dnes Tallin) roku 1710. Problematika těchto útoků je, že není možné dokázat, zdali byly útoky efektivní, nebo se mor roznesl v daných oblastech přirozeně.\n\nModerní éra biologických zbraní, spolu s počátkem snah o případnou regulaci, začíná až se založením mikrobiologie, kdy vědci Louis Pasteur, Robert Koch a jejich následovníci poukázali na potenciálně efektivnější využití biologických zbraní. Tato nebezpečí brzy získala mezinárodního uvědomění, což vedlo ke snaze regulace skrze mezinárodní deklarace, konkrétně tedy Bruselskou deklaraci z roku 1874 a následně Haagské úmluvy z let 1899 a 1907. Problém těchto úmluv tkvěl právě v jejich deklaračním charakteru – jednalo se o soubor zákazů formulovaných v dobré víře neuvádějících jakoukoliv formu kontroly, nebo trestů v případě porušení smluv. To umožňovalo různým stranám předválečného světa bezproblémový vývoj biologických zbraní.\n\nPrvní, kdo využil zbraně hromadného ničení (jak biologické, tak chemické) byla německá armáda během první světové války. Oproti zbraním biologickým došlo k daleko více devastujícím výsledkům díky využití chemických zbraní, a proto došlo ve snahách o regulaci k určité fúzi. Ženevské protokoly proto „zakazují používat ve válce dusivé, jedovaté a jiné plyny a všechny podobné kapaliny, látky a přístroje, stejně jako bakteriologické potřeby“ (Protocol Geneva, 1925). Dokument 17. června 1925 podepsalo celkem 38 států a i když znamenal první větší krok k biologickému i chemickému odzbrojení, obsahuje hned několik slabin. Ženevské protokoly totiž pouze zakazují využití chemických a biologických prostředků ve válce, nikoliv však jejich výrobu, vývoj, skladování, předávání aj. Právě vzhledem k vágnosti tohoto textu došlo k řadě výhrad vůči protokolům. I přesto nedošlo v meziválečném období na půdě Společnosti národů k jakémukoliv pokusu o zdokonalení dokumentu.\n\nV meziválečném období různé země zkoumaly možnost využití biologických zbraní ve válce. Pravděpodobně nejvýznamnější byla japonská Jednotka 731 (oficiální název: Army Epidemic Prevention Research Laboratory) založená roku 1932. Japonští vědci vystavili vězně různým druhům experimentů od bakterií a virů po chemické plyny. Neléčené subjekty pak podrobili výzkumu a sledovali efekty aplikovaných látek. Výsledky výzkumu poté využili k vynálezům bomb k rozšiřování patogenů, infekcí apod. Počet obětí se uvádí v tisících, včetně několika japonských vojáků. Po druhé světové válce byla Spojenými státy americkými velitelům Japonské Jednotky 731 udělena imunita za poskytnutí znalostí, získaných výše pomocí výše zmíněných experimentů.\n\nPo druhé světové válce OSN vyzvalo členské státy k likvidaci veškerých zbraní hromadného ničení, tedy včetně zbraní biologických a chemických, jak v roce 1948 potvrdila Komise pro konvenční výzbroj. Výzva však nevyvolala jakoukoliv aktivitu členských států a o likvidaci chemických a biologických zbraní se stále jen jednalo v kontextu všech zbraní hromadného ničení bez učinění jakýchkoliv podstatných kroků.\n\nPrvní jednání vyčleňující chemické a biologické zbraně jako samostatný problém se konalo na zasedání Výboru osmnácti zemí o odzbrojení roku 1968, i přes evidentní zájem mocností však stále nedocházelo k formování konkrétní podoby zákazu daných zbraňových kategorií. Roku 1969 předložila Velká Británie spolu s několika dalšími zeměmi Výboru osmnácti návrh smlouvy zakazující pouze biologické zbraně. Panovala totiž představa, že takové odzbrojení je mnohem jednodušší, protože biologické zbraně neměly ve válce takové zastoupení a porušování případných smluv by nenabízelo zúčastněným tak značnou vojenskou výhodu, jako právě zbraně chemické. Státy Výboru patřící mezi socialistické, neutrální, či nezúčastněné s návrhem Velké Británie zpočátku nesouhlasily a nadále prosazovaly odzbrojování. Jejich názor se změnil poté, co se USA 25. listopadu 1969 přihlásily k oddělenému jednání o zákazu biologických zbraní v případě, že postupně dojde k zákazu i chemických zbraní.\n\nÚmluva o zákazu vývoje, výroby a hromadění zásob bakteriologických (biologických) a toxinových zbraní a o jejich zničení byla schválena Valným shromážděním OSN 16. prosince 1971 a v platnost vstoupila 26. března 1975.\n\n\"*Protocol, G. (1925). Protocol for the prohibition of the use in war of asphyxiating, poisonous or other gases, and of bacteriological methods of warfare. Signed at Geneva, June, 17\"\n\nNa ustavující konferenci v roce 1972 se zakládající členové shodli na systému hodnotících konferencích, které měli probíhat každých pět let \"(nakonec tomu bylo takto: 1980,1986,1991, 1996, 2001–2002, 2006, 2011)\". Tyto konference mají za úkol doplňování původního dokumentu za účelem jeho aktualizace z hlediska pokroku ve vědeckých kruzích a kvůli eliminaci nedostatků. Již od začátku totiž bylo zřejmé, že přijatý dokument bude mít určité nedostatky, jako například chybějící nástroj kontroly dodržování úmluvy \"(jak dohlédnout na skutečné dodržování úmluvy)\". Dále nebyla jasně vymezena oddělující hranice mezi běžným vědeckým výzkumem a vědeckou činností, která by již mohla být brána jako vývoj biologických zbraní \"(je velmi těžké odlišit běžný vědecký výzkum od výzkumu určeného pro vojenské účely).\"\n\nNa první konferenci v roce 1980 v Ženevě proběhlo nejprve zhodnocení uplynulých pěti let, dále se debatovalo o průběhu budoucích jednání a o potřebě vybudování vzájemné důvěry. Členské státy se shodly na budoucí výměně informací, která měla v budoucnosti tvořit velmi důležitý aspekt plnění úmluvy.\n\nDruhá konference se odehrála v roce 1986 opět v Ženevě. Hlavní diskuze se vedla ve znamení toho, jak stanovit již zmíněnou hranici ve vědeckém výzkumu \"(tedy jak zabránit zneužití vědeckého a technického pokroku)\". Panovala všeobecně optimistická nálada, protože se očekávalo, že se po konci studené války (jejíž konec se v tomto období blížil) zlepší výměna informací mezi státy. V návaznosti na tuto skutečnost se ustanovila tzv. CBM, v rámci které se státy zavázaly ke vzájemnému každoročnímu sdílení informací, které se týkají úmluvy o zákazu bio. zbraní. Avšak ze začátku CBM podepsala jen část členů úmluvy, a až později se přidávaly další. Za Českou republiku hlášení do CBM vytváří SUJB \"(Státní úřad pro jadernou bezpečnost)\".\n\nNa třetí konferenci konané v roce 1991 se uskutečnilo rozšíření CBM (vzájemná výměna informací a dat týkajících se výzkumu v laboratořích a národního zájmu v biologickém výzkumu z hlediska obrany), stále pod to však bylo podepsáno málo členských států, a to z důvodů, že tato problematika nebyla účinně zakotvena do úmluvy \"(a proto nebyla brána příliš vážně)\". V následujících jednáních se ustanovila další kontrolní skupina pro posilnění úmluvy – Ad hoc group of governmental experts (Verex). V následující letech 92-93 se tato skupina pravidelně setkávala za účelem diskuze o kritériích, která by hodnotila legálnost biologických výzkumů, náklady na uvedení těchto verifikačních metod do praxe a další praktické záležitosti. Stále však tento soubor nástrojů nebyl zcela uveden do reálného provozu.\n\nČtvrtá konference (1996) návrh skupiny Ad hoc uvítala. Byl zde také kladen důraz na urychlení jednání o posílení BTWC.\n\nPátá konference se uskutečnila 2001–2002. Na konci roku 2001 se ještě více zkomplikoval proces posilnění úmluvy. Krátce před koncem konference, zastupitelé USA navrhli rozpuštění Ad hoc skupiny, díky čemuž by nedošlo ke schválení kroků, které se vládě USA nezamlouvaly. Díky tomuto, byla konference odložena na rok 2002. Postoj vlády USA se však nezměnil. Proto se vzájemná dohoda na uvedení verifikačních nástrojů stala neuskutečnitelnou.\n\nV roce 2006 se konala šestá konference, zde se v jejím rámci projednávala další konkrétní témata. Avšak tato ani následující sedmá konference konající se v roce 2011, nepřinesly nějaký hmatatelný posun \"(více v následující kapitole).\"\n\nStále rychle postupující vývoj a výzkum má za následek nové výzvy i potenciální problémy ohledně biologických zbraní. Do střetu se tak dostávají dvě teze. Jedna kladoucí důraz na dodržování článků úmluvy a snahu zabránit používání biologických zbraní a druhá kladoucí důraz na další vývoj a nové technologie, jejíž rozvíjení by neměla úmluva bránit. Státy by se měly snažit udržovat rovnováhu mezi oběma přístupy. Tlak na některé články úmluvy souvisí také s prudkým nárůstem tzv. „life sciences“ jako je například biomedicína, které se dostávají do popředí výzkumů.\n\nSpolečně s databází přichází do obecného povědomí také důležitost soukromého sektoru pro transport technologií i informací.\n\nJiž od první konference, kde byla Úmluva přijata, bylo jasné, že problém a případnou hrozbu bude představovat rozlišování vědeckého výzkumu a vědeckého výzkumu pro vojenské účely, kde dojde k výrobě biologických zbraní. Státy počítali také s tím, že se postupem času na následujících konferencích ustanoví kontrolní mechanismy, které ovšem stále nejsou zakotveny v konvenci. Během let studené války panovalo všeobecné napětí a nedůvěra v dodržování úmluvy zejména ze strany SSSR, po konci studené války nastalo uvolnění a všeobecný optimismus, který se projevil ve snaze lepší komunikace mezi státy a s tím související výměny informací. Určitým vyústěním byla snaha zavést verifikační protokol, proti němuž se postavily zejména rozvojové a nedemokratické země, např. Írán, Čína, ale také USA. Pro byly naopak státy Evropské unie. Optimismus devadesátých let se nepotvrdil a po neschválení verifikačního protokolu jsou nové revize úmluvy opět v nedohlednu a poslední konference také nepřinesly žádné výrazné změny.\n\nDo popředí se ovšem také dostává hrozba zneužití informací nestátními aktéry, na které se nevztahuje Úmluva o zákazu biologických zbraní. Jedná se o tzv. bioterorismus, který spočívá v použití biologických zbraní za účelem vyvolání teroru skupinami, které nejsou politicky ani ideologicky spojeny s nějakým státem a jeho vládou. Tito bioteroristé se od běžných teroristů odlišují pouze specializací na útoky biologickými zbraněmi, cíl zůstává většinou stejný. Organizace skupiny vyžaduje navíc odborníka na kultivaci virů a bakterií, chemika a další profese s tím spojené.\n\nV neposlední řadě si některé státy nedůvěřují navzájem a nechtějí poskytnout informace a technologie, protože daný stát pro ně představuje hrozbu nebo pro ně tyto citlivé údaje představují národní zájem a jejich předání dále chápou jako narušení státní suverenity.\n\nTrendy se v současné době vyvíjejí tak, že stále více volají po užším dialogu mezi státními činiteli a zákonodárci, kteří jsou odpovědni za bezpečnost státu s vědci a vývojáři nových technologií. K tomuto účelu by také měla vzniknout nová platforma pro diskuzi a rozvíjení kooperace. Dále je požadována kompletní databáze, ke které budou mít přístup pouze členské státy. Ty by zároveň neměli bránit podepsání Úmluvy dalšími státy, které se chtějí připojit k tomuto společenství. Úmluva z roku 1972 je stále platná, bohužel její další vývoj trvá podstatně déle v porovnání s ostatními důležitými smlouvami. Hlavním cílem je nyní lepší ukotvení úmluvy v mezinárodním právu a systém sankcí pro jednotlivé členy za její porušení.\n\n"}
{"id": "1174542", "url": "https://cs.wikipedia.org/wiki?curid=1174542", "title": "Odklizová elektrická lokomotiva", "text": "Odklizová elektrická lokomotiva\n\nOdklizová elektrická lokomotiva je typ elektrických lokomotiv, používaný obvykle v těžebních a důlních provozech. Jde o specializované stroje, určené k práci v nejtěžších důlních podmínkách, kde obvykle zajišťují přepravu skrývky, hnědého uhlí a dalších materiálů spojených s těžbou.\n\nOdklizové lokomotivy jsou obvykle řešeny maximálně účelně, s cílem dosáhnout co nejvyšší spolehlivosti a objemu přepraveného materiálu. Konkrétní použitý typ konstrukce závisí na přesném zamýšleném využití stroje:\n\n\nVzhledem k častým změnám směru jízdy mají lokomotivy výhradně jednu střední kabinu pro strojvedoucího; tímto odpadá nutnost zdlouhavého přecházení obsluhy mezi konci lokomotivy.\n\nAž na výjimky jde o lokomotivy elektrické, odebírající proud na napájení pomocí sběračů. Charakteristickým prvkem jsou pomocné boční sběrače - při manipulaci pod násypkami či na dalších místech, kde je technicky nemožné vést napájecí trolejové vedení v obvyklé poloze nad kolejemi, je přesunuto do boku vedle soupravy a odběr proudu zajišťují tyto sběrače. Díky nim mohou mít lokomotivy celkem až osm sběračů. Mezi další příslušenství patří např. signální zvony pro zvuková znamení na přejezdech a další.\n\nNáročné sklonové poměry v lomech vyžadují vynikající trakční vlastnosti, proto jsou lokomotivy obvykle vyráběny jako velmi masivní a balastují se na vysokou hmotnost, umožňující dosáhnout potřebné adheze. Nápravová hmotnost u normálněrozchodných lokomotiv běžně přesahuje 25 tun - nejtěžší lokomotivy typu 26Em vážily až 180 tun (tj. 30 tun na nápravu). U úzkorozchodných lokomotiv jde o řádově menší hodnoty, ale stále jsou vyšší než u civilních lokomotiv stejného rozchodu (okolo 15 tun na nápravu). Dostatečný tah je zajištěn pomocí stejnosměrných elektromotorů, jenž pohání jednotlivá dvojkolí a jsou zapojeny trvale v sérii - u některých lokomotiv je paralelní zapojení mechanicky zablokováno. Výsledkem použití tohoto řešení jsou velmi vysoké tažné síly v nízkých rychlostech, které jsou v důlním provozu žádoucí.\n\nAž do začátku 2. světové války byl v provoz v podkrušnohorských hnědouhelných lomech zajišťován výhradně parními lokomotivami, které se obvykle jen velmi mírně lišily od běžných strojů, dodávaných do průmyslu. Nejstaršími specializovanými odklizovými lokomotivami na českém území se staly původem německé stroje z berlínské lokomotivky AEG. Rozhodnutí o jejich výrobě a dodání přišlo po začlenění mosteckých dolů do německého těžebního průmyslu a narůstající potřebě uhlí jakožto strategické suroviny během válečného konfliktu. Zařazeny do služby byly v letech 1942–1943 a proti parním lokomotivám přinesly značné zefektivnění a zrychlení provozu. Celkem bylo během války na Mostecko dodáno 24 lokomotiv dvou typů, které zde sloužily ještě dlouho poté - poslední kusy byly zrušeny až koncem 50. let. Novější typy již byly domácí produkce a hlavním výrobcem se stala plzeňská Škoda. První typy ještě vycházely z německých vzorů, později se ale přešlo na ryze tuzemskou konstrukci. Nejznámějším a nejúspěšnějším typem se staly stroje typů 26Em a 27E, vyráběné v letech 1972–1975 (26Em), resp. 1984–1985 a 1989 (27E) a původně odvozené od typu 26E, vyvíjeného ve Škodovce pro černouhelné doly v okolí Čeljabinsku. Dohromady bylo vyrobeno 180 kusů obou typů a po dobu více než 40 let zajišťují dopravu v lomech na Mostecku a Sokolovsku. Dnes jsou v provozu již jen stroje mladšího typu 27E a ve velmi omezeném počtu okolo 20 kusů v obou lokalitách.\n\nV některých lokalitách byly v minulosti v provozu také úzkorozchodné dráhy, nejčastěji s rozchodem 760 nebo 900 mm. Hlavním provozovaným typem lokomotiv na soustavě 900 mm byly stroje 17E taktéž ze Škody, dodávané jednotlivým dolům v letech 1957–1966. Během postupného útlumu těžby od 80. let byly tyto provozy omezovány a rušeny; jako poslední zůstala v provozu síť drah v okolí Svatavy u Sokolova, kde provoz definitivně zanikl v květnu 2003. Poté byly tratě zrušeny a lokomotivy skončily až na několik výjimek v kovošrotu. \n\nStroje tohoto typu nacházejí největší využití v hnědouhelných lomech a přilehlém okolí, kde zajišťují veškerou kolejovou dopravu. Mezi nejdůležitější výkony patří doprava skrývky z těžebních polí k zakladačům, přeprava vytěženého uhlí do úpraven a drtíren uhlí, odvoz popílku z blízkých tepelných elektráren k uložení a případně zásobování odběratelů v blízkosti dolů již upraveným uhlím. V Česku jsou provozovány výhradně lokomotivy typu 27E, a to ve dvou lokalitách:\n\n\nNa Mostecku jsou stroje nasazeny v dopravě skrývky z míst dolování k uložení na vytěžené dno lomu Vršany, surového uhlí z lomu ČSA do Úpravny uhlí Komořany a odvozu popílku z Elektrárny Počerady a závodu Unipetrol RPA v Záluží u Litvínova.\n\nDíky postupně klesající těžbě v místních lomech je zdejší provoz již velmi omezen a definitivně by měl skončit okolo roku 2018. Největší díl práce pro místní lokomotivy je přeprava skrývky na Smolnickou výsypku a zásobování elektrárny Vřesová uhlím.\n"}
{"id": "1174545", "url": "https://cs.wikipedia.org/wiki?curid=1174545", "title": "Dvorček za domom", "text": "Dvorček za domom\n\nDvorček za domom je československý animovaný seriál, který zobrazuje život zvířátek na konci dvora. Seriál byl vyroben v letech 1976 až 1982. Nakreslil ho Iľja Novák a režie se zhostili Václav Bedřich, Karel Trlica, Iľja Novák a Elena Kosová.\n\n\n"}
{"id": "1174546", "url": "https://cs.wikipedia.org/wiki?curid=1174546", "title": "Hauswaldská kaple", "text": "Hauswaldská kaple\n\nHauswaldská kaple (kaple \"Nanebevzetí Panny Marie\") stávala pod Kostelním vrchem nedaleko obce Srní na Šumavě. Zdejší pramen se pro své zázračné léčivé schopnosti stal cílem mnoha poutníků (místu se říkalo \"malé šumavské Lurdy\"), a proto byla v roce 1820 na místě postavena kaple. Roku 1860 k ní přibyla další, kterou v roce 1902 nahradila kaple třetí. Obě stavby byly zničeny v roce 1957 československou armádou při budování vojenského prostoru. Během likvidace kaplí se podařilo zachránit sochu Panny Marie Lurdské, která byla umístěna na nové místo v kostele v nedalekém Srní. Zásluhou občanského sdružení Karel Klostermann – spisovatel Šumavy se podařilo v roce 2006 obnovit základy kaple a pramen. Dnes místem prochází naučná stezka s názvem \"Okolo Kostelního vrchu\".\n\n"}
{"id": "1174548", "url": "https://cs.wikipedia.org/wiki?curid=1174548", "title": "Babský potok (přítok Hostačovky)", "text": "Babský potok (přítok Hostačovky)\n\nBabský potok je levostranný přítok říčky Hostačovky v okrese Havlíčkův Brod v Kraji Vysočina. Délka toku činí 6,9 km. Plocha povodí měří 9,6 km².\n\nBabský potok pramení při jihovýchodním okraji Rybníčku v nadmořské výšce okolo 490 m. Při severovýchodním okraji obce napájí místní rybník, od jehož hráze teče na sever zatrubněným korytem. Severně od Rybníčku, po opuštění potrubí, se potok stáčí na severozápad a vtéká do hlubšího, zalesněného, místy i skalnatého údolí. Západně od Zhoře se velkým obloukem obrací na severovýchod a tento směr si již ponechává až ke svému ústí. Na středním toku mezi druhým a třetím říčním kilometrem přijímá zprava svůj největší přítok. Je jím bezejmenný vodní tok odvodňující oblast okolo Jakubovic. Od tohoto soutoku směřuje potok dále na severovýchod ke Klášteru, u něhož zadržuje jeho vody \"Babský rybník\". Na dolním toku protéká Klášterem, který je místní částí Vilémova a nakonec i Vilémovem. Zde se po velmi krátkém úseku vlévá zleva do říčky Hostačovky, na jejím 13,2 říčním kilometru, v nadmořské výšce okolo 330 m. \n\nPovodí potoka se nachází ve východní části Golčojeníkovské pahorkatiny, která je okrskem Kutnohorské plošiny. Kutnohorská plošina je geomorfologickým podcelkem Hornosázavské pahorkatiny.\n\nNejvětším přítokem Babského potoka je bezejmenný pravostranný přítok ústící na 2,6 říčním kilometru. Délka jeho toku činí 3,1 km.\n"}
{"id": "1174550", "url": "https://cs.wikipedia.org/wiki?curid=1174550", "title": "Emanuel Geibel", "text": "Emanuel Geibel\n\nFranz Emanuel August von Geibel (pseudonym \"L. Horst,\" 17. října 1815, Lübeck – 6. dubna 1884, Lübeck) byl německý básník, za svého života spisovatel velice oslavovaný.\n\nNarodil se v pořadí jako sedmé dítě z osmi Johannesu Geibelovi (1776–1853), reformovanému pastorovi a odpůrci napoleonské nadvlády. Po absolvování gymnázia v Lübecku, započal studium teologie, posléze se avšak rozhodl raději přejíti a věnovati se klasické filologii, románské literatuře a filozofii.\n\nByl pochován na hřbitově 'Burgtorfriedhof' v Lübecku.\n\nMezi jeho nejznámější díla patří např. lidová píseň \"'Der Mai ist gekommen\"'.\n\n"}
{"id": "1174551", "url": "https://cs.wikipedia.org/wiki?curid=1174551", "title": "Loretánská kaple v Děčíně", "text": "Loretánská kaple v Děčíně\n\nZaniklá Loretánská kaple v Děčíně stála uprostřed Masarykova náměstí, v ose na ulici Myslbekova.\n\nLoretánská kaple (\"Santa Casa\") byla postavena roku 1667. Jejím zakladatelem byl Maxmilián hrabě Thun. Stála na děčínském náměstí, orientovaná od severozápadu k jihovýchodu, chráněna kuželkovou balustrádou a obklopena řadou topolů. Nerovný terén pod kaplí byl upraven vyvýšenou terasovou podnoží. Stavba s průčelím pilastrolisénového typu na půdorysu obdélníka (11,7 x 7,2 metru) byla vysoká 9,6 metru.\n\nSanta Casa sloužila jako thunovská pohřební kaple, její výstavba probíhala současně se stavebními pracemi na děčínském zámku v letech 1667 – 1673.\n\nRoku 1885 byla kaple zbořena z důvodu uvolňování prostoru na hlavním náměstí. Na jejím místě byla roku 1907 zhotovena secesní kašna.\n\nZ loretánské kaple se dochovala supraporta (zdobený vnitřek pole nad vchodem do kaple), která byla přenesena na hospodářskou budovu zámku v Jílovém u Děčína.\n\n\n\n"}
{"id": "1174552", "url": "https://cs.wikipedia.org/wiki?curid=1174552", "title": "Ledová čepice", "text": "Ledová čepice\n\nLedová čepice je masa ledu, která pokrývá méně než 50.000 km² rozlohy (obvykle pokrývající horskou oblast). Větší ledové masy pokrývající více než 50.000 km² se nazývají ledové příkrovy.\n\nLedové čepice nejsou omezeny topograficky (to znamená, že se rozkládají přes vrchol hory). Naproti  tomu ledové masy podobné velikosti, které jsou omezeny topografickými prvky, jsou známé jako ledová pole. Kopule ledové čepice obvykle spočívá na nejvyšším místě masivu. Led z tohoto nejvyššího místa proudí pryč směrem k okrajům ledové čepice.\n\nLedová čepice má výrazný efekt na geomorfologii místa, na kterém se rozkládá. Při ústupu ledovce se odhalují projevy ledovcové eroze, která brázděním, odlamováním a ohlazováním vytváří různé tvary. Mnohá jezera, například Velká jezera v Severní Americe, a stejně tak četná údolí byla utvářena ledovcovou činností po stovky tisíc let.\n\nCelková velikost ledu na povrchu Země je asi 30 milionů km³.  Průměrná teplota ledové hmoty se pohybuje v rozmezí mezi -20 °C a -30 °C. Jádro ledové čepice vykazuje konstantní teplotu, která se pohybuje mezi -15 °C a -20 °C.\n"}
{"id": "1174553", "url": "https://cs.wikipedia.org/wiki?curid=1174553", "title": "Hoja", "text": "Hoja\n\nHoja (\"Hoya\") je rostlinný rod lián nebo rozložitě rostoucích polokeřů až keřů, který se skládá z asi 200 druhů. Rod hoja byl v minulosti řazen do čeledě klejichovitých, ta ale byla s nástupem systému APG zjištěna parafyletickou, byla zrušena a vřazena do čeledě toješťovitých, kde mj. vytvořila podčeleď \"Asclepiadoideae\".\n\nRod hoja je často chybně pojmenováván českým jménem „voskovka“, které oprávněně přísluší rodu \"Cerinthe\". Vědecké jméno \"hoya\" dostal od britského botanika Roberta Browna po anglickém pěstiteli jménem Thomas Hoy. Nejblíže příbuzné rody jsou smrdutka, svícník a dischidie.\n\nTyto rostliny požadují subtropické a tropické podnebí, pocházejí z rozsáhlých oblastí Číny, Pákistánu, Indie, Indonésie, Malajsie, Filipín, severní Austrálie a Tichomořských ostrovů.\n\nVyskytují se jako epifyty rostoucí v dutinách stromů nebo ve skalních puklinách, jako v hlíně rostoucí rostliny se ztlustlými kořeny, keře nebo popínavé liány. Některé druhy začínají růst v půdě a v pozdějším věku jim původní kořeny odumřou a dále rostou jako epifyty. Mnohé rostliny žijí v symbióze s mravenci.\n\nRostliny tohoto rodu jsou vzhledově velmi různorodé. Část jich působí dojmem sukulentů s tučnými, tmavě zelenými nebo stříbřitě skvrnitými listy, jiné mají listy tenké a skoro průsvitné. Listy mohou být dlouhé od 0,5 cm do 60 cm; některé rostliny produkují latex. Jejich oboupohlavné květy, velké od 5 mm do 7,5 cm, jsou pětičetné a vyrůstá jich až padesát i více v úžlabních i terminálních okolících. Květy mají barvu bílou, nažloutlou, růžovou žlutou, zelenou, fialovou, červenohnědou, hnědou a jen ojediněle jsou červené.\n\nKvětní kalich je drobný a tenký, pravidelná koruna je masitá, kulovitá až zvonkovitá a působí umělým, voskovým dojmem. Laloky korunní lístků jsou mnohem delší než korunní trubka. Uvnitř koruny je pětičetná pakorunka. Pět krátkých, do trubičky srostlých tyčinek má prašníky s pylem slepovaným do brylek. Ze dvou plodolistů je vytvořený dvoudílný semeník, který v oddílu mívá 30 až 50 vajíček a nese dvě čnělky s kuželovitými bliznami. Květy produkují hodně nektaru a jsou opylovány hmyzem. Plod je podlouhlý měchýřek s vejčitými semeny s chloupky.\n\nPnoucí nebo převislé hoje se pěstují jako ozdobné pokojové rostliny v evropských zemích již po více než jedno století. Jsou dlouhověké, nenáročné, pěkně kvetou a omamně voní. Pnoucí druhy se vysazují ke konstrukcím a převislé do závěsných košíků.\n\nMezi druhy obvykle pěstované jako pokojové rostliny patří zejména:\n\n\n \n"}
{"id": "1174556", "url": "https://cs.wikipedia.org/wiki?curid=1174556", "title": "Kotrč", "text": "Kotrč\n\nKotrč \"(Sparassis)\" je rod chorošovitých hub keříčkovitého vzhledu, které žijí jako saproparazité na kořenech stromů. Na území České republiky jsou známé tři druhy: kotrč kadeřavý \"(Sparassis crispa)\", hojný druh parazitující na borovicích, kotrč Němcův \"(Sparassis nemecii)\", vzácný druh parazitující na jedlích a kotrč štěrbákový \"(Sparassis laminosa)\", vzácný druh parazitující na dubech.\n\nZdroj:\n"}
{"id": "1174557", "url": "https://cs.wikipedia.org/wiki?curid=1174557", "title": "Dorothy Hymanová", "text": "Dorothy Hymanová\n\nDorothy Hymanová (* 9. května 1941 Cudworth) je bývalá britská atletka. mistryně Evropy v běhu na 100 metrů z roku 1962.\n\nJako sedmnáctiletá byla členkou stříbrné britské štafety na 4 x 100 metrů na evropském šampionátu ve Stockholmu v roce 1958. Na olympiádě v Římě v roce 1960 získala stříbrnou medaili v běhu na 100 metrů, na dvojnásobné trati pak bronzovou. Trojlístek medailí si odvezla z mistrovství Evropy v Bělehradu v roce 1962 – zvítězila v běhu na 100 metrů, na 200 metrů skončila druhá a byla také členkou britské štafety na 4 x 100 metrů, která doběhla třetí. Bronzovou medaili z této štafety vybojovala rovněž na olympiádě v Tokiu v roce 1964.\n\n\n"}
{"id": "1174558", "url": "https://cs.wikipedia.org/wiki?curid=1174558", "title": "Şehsuvar Sultan", "text": "Şehsuvar Sultan\n\nŞehsuvar Sultan (1682 – 16. dubna 1756), známá také jako Şehsuvar Kadinefendi nebo Valide Sultan Mari, byla konkubína osmanského sultána Mustafy II. a matkou sultána Osmana III.\n\nŞehsuvar pocházela z bohaté srbské rodiny a jmenovala se Maria (turecky Mari). Stala se druhou hlavní konkubínou sultána Mustafy II. hned po Saliha Sultan, která byla matkou sultána Mahmuda I.\nŽila v hlavním harému v Konstantinopoli. Jak bylo v těchto dobách tradicí, získala arabské jméno Şehsuvar. Společně se sultánem Mustafou měla pouze jednoho syna, následujícího sultána Osmana III.\n\nPo událostech v Edirne byl Mustafa II. sezazen z trůnu svým bratrem Ahmedem III, který se stal novým sultánem. Mahmud I. Po jeho smrti nastoupil na trůn Osman III a tak se z Şehsuvar stala Valide Sultan.\n\nZemřela 16. dubna 1756 a byla pochována v Istanbulu o 11 dní později. Stavba její hrobky byla dokončena během vlády jejího syna Osmana III. a ten byl po své smrti pochován vedle ní.\n"}
{"id": "1174559", "url": "https://cs.wikipedia.org/wiki?curid=1174559", "title": "Seznam zrušených kostelů", "text": "Seznam zrušených kostelů\n\nSeznam kostelů, které během své existence byly sekularizovány, ať už byly později znovu vráceny původnímu účelu nebo nikoliv. Seznam by měl obsahovat v ideálním případě rok založení (vysvěcení), rok předání k sekulárnímu účelu a optimálně i další osud kostela, případně datum znovuvysvěcení. Seznam mnoha zrušených kostelů je k vidění zde .\n\n"}
{"id": "1174560", "url": "https://cs.wikipedia.org/wiki?curid=1174560", "title": "Passo di Giau", "text": "Passo di Giau\n\nPrůsmyk Giau (, ladinsky Jou de Giau, El Jou) je horský průsmyk v nadmořské výšce 2236 m v italské provincii Belluno.\n\nPrůsmyk spojuje údolí:\n\nJihozápadní výstup od Selva di Cadore (vzdálenost 9,5 km při výškovém rozdílu 850 m) je z hlediska krajiny zajímavější než severovýchodní výstup z Pocòl (vzdálenost 10,7 km při výškovém rozdílu 781 m), který je hustě zalesněn. Průměrné stoupání na jihozápadním svahu je asi 9,4 %, maximálně 14 %. Při dobrých povětrnostních podmínkách je sedlo otevřené i v zimě.\n\nZe sedla se nabízí jeden z nejkrásnějších pohledů na Dolomity.\n"}
{"id": "1174561", "url": "https://cs.wikipedia.org/wiki?curid=1174561", "title": "Kotrč (rozcestník)", "text": "Kotrč (rozcestník)\n\nKotrč může být:\n\n\n\n"}
{"id": "1174562", "url": "https://cs.wikipedia.org/wiki?curid=1174562", "title": "Doubský potok", "text": "Doubský potok\n\nNázev Doubský potok má více vodních toků:\n\n"}
{"id": "1174564", "url": "https://cs.wikipedia.org/wiki?curid=1174564", "title": "Eugen Kramár", "text": "Eugen Kramár\n\nEugen Kramár (5. května 1914, Devičie – 30. prosince 1996, Bratislava) byl architekt a vysokoškolský pedagog.\n\nPůsobil jako architekt, autor návrhů mnoha veřejných budov. Autor administrativní budovy Středoslovenských elektráren v Banské Bystrici. Vysokoškolský pedagog STU v Bratislavě. Politicky pronásledován a vězněn. Nositel ceny Emila Belluše. Narodil v obci Devičie (Okres Krupina) v rodině evangelického kněze (otec Cyril, matka Valéria) jako druhý ze čtyř sourozenců (bratr a dvě sestry). V roce 1920 se s rodiči přestěhoval do Vrútek. V letech 1933–1938 absolvoval studium architektury na Vysoké škole architektury a pozemního stavitelství ČVUT v Praze. Roku 1941 se oženil. S manželkou Ruženou měl dceru Zinu a syny Ivana a Cyrila. 1941–1942 pracoval ve stavební společnosti Tatra. V letech 1942–1947 založil se Štefanem Lukačovičem vlastní architektonický ateliér. Roku 1947 ho Emil Belluš přizval k účasti na zakládání fakulty architektury Slovenské technické univerzity v Bratislavě. V letech 1947–1950 působil na této fakultě jako profesor.\n\nJako profesor působil pouze do roku 1950, když ho v rámci stalinské perzekuce v skupinovém procesu nespravedlivě obvinili a odsoudili na 14 let vězení včetně konfiskace majetku. Vězněn byl v letech 1950–1960, nadále ve vězení projektuje, např. klášter Barnabitek na Hradčanech v Praze nebo devět bytových domů na Žižkově). Větší část výkonu trestu strávil ve věznici na Pankráci. V roce 1960 ho po deseti letech v rámci amnestie prezidenta z vězení propustili. V roce 1964 dostal vyznamenání Za zásluhy o výstavbu. V letech 1960–1967 pracoval jako vedoucí projektant Stavoprojektu v Košicích. Právě zde projektoval mnoho významných staveb realizovaných ve Vysokých Tatrách. Rehabilitován byl 1967. Byl spoluzakladatelem Sdružení projektových ateliérů při \"Zväze slovenských architektov v Bratislave\".\n\nRoku 1971 v době normalizace ho vyloučili ze Svazu slovenských architektů a znovu zbavili občanských a lidských práv. V letech 1971–1984 pracoval jako projektant v \"Štátnom projektovom a typizačnom ústave\" v Bratislavě. V letech 1984–1990 byl hlavním architektem \"Slovenského zväzu výrobných družstiev\". Roku 1990 se stal laureátem ceny Emila Belluše Spolku architektů Slovenska. Roku 1993 napsal a vydal knihu \"Umenie života\". V roce 1995 mu byl udělen titul Dr.h.c. (čestný doktorát Slovenské technické univerzity). V letech 1990–1996 byl autorizovaným architektem. Roku 1996 získal státní vyznamenání \"Za rozvoj slovenskej architektúry\".\n\nZastupitelstvo Vrútek mu na svém zasedání 26. února 1992 schválilo udělení titulu Čestný občan města Vrútky. Zemřel 30. prosince 1996 na Bratislavském hradě při přebírání vysokého vyznamenání \"Pocta ministra kultúry\". Pohřben je na hřbitově ve Vrútkách.\n\nK významným etapám tvorby Evžena Kramára patří i období výjimečné spolupráce se sochařem Rudolfem Pribišem v letech 1975–1982, se kterým výtvarně dotvořil náměstí v Rajci, Rajeckých Teplicích, Staré Turé a Prievidzi. Jejich vztah měl i hluboce lidský rozměr, přičemž Rudolf Pribiš na rozdíl od Kramára neměl zdaleka takový těžký život a ideově představoval opačný názorový pól.\n\nProjektoval domy, kreslil a maloval zejména akvarely a psal i básně. Byl typickým představitelem funkcionalismu, přičemž mu byla blízká finská architektura pro vztah k přírodě, jednoduchost a používané materiály.\n\n\n"}
{"id": "1174567", "url": "https://cs.wikipedia.org/wiki?curid=1174567", "title": "Faustball", "text": "Faustball\n\nFaustball či \"Fistball\" je neolympijský sport podobný volejbalu, který pochází z Evropy. V překladu znamená jeho název \"míč odbíjený pěstí\".\n\nMezinárodní fistbalová asociace (IFA), International Fistball Association byla založena v roce 1960. Je členem mezinárodních sportovních asociací SportAccord a IWGA, sídlí ve Frankfurtu nad Mohanem a sdružuje 29 členských asociací.\n\nČeská faustballová asociace (CfA), je členem IFA, spolupracuje s Českým olympijským výborem (ČOV) a je nástupcem Svazu faustballu v ČR, prezidentem je Jan Mazal.\n\n\n"}
{"id": "1174570", "url": "https://cs.wikipedia.org/wiki?curid=1174570", "title": "Johann Trollmann", "text": "Johann Trollmann\n\nJohann Wilhelm Trollmann (přezdíváný Rukeli – v romštině \"strom\"; 27. prosince 1907, Wilsche, Německé císařství – 1944, koncentrační tábor Wittenberge, Nacistické Německo) byl německý boxer ve střední váze patřící k romskému etniku Sinti. Díky svým úspěšným zápasům, přitažlivému vzhledu a neobvyklé boxerské technice, kterou předběhl svou dobu (tzv. tanec v ringu), si získal značnou popularitu. V roce 1933 se stal německým boxerským mistrem ve střední váze, titul mu však z rasových důvodů nebyl uznán a v další profesionální boxerské kariéře mu bylo zabráněno. Jako profesionální boxer absolvoval celkem 64 zápasů, z nichž ve 31 případech zvítězil, 19 jich prohrál a 14 zápasů skončilo nerozhodně.\n\nZa druhé světové války v letech 1939–1941 jako voják wehrmachtu bojoval na západní i východní frontě, kde byl raněn. Roku 1942 byl z armády vyloučen kvůli směrnici zakazující službu všech Romů a poté deportován do koncentračního tábora Neuengamme, kde byl nucen navzdory své podvýživě a vysílení každý večer podstupovat boxerské souboje s tamními příslušníky SS. Trollmannovi spoluvězni fingovali jeho smrt a zajistili mu přesun do koncentračního tábora Wittenberge, kde však byl opět poznán a roku 1944 ubit dozorcem Emilem Corneliem. Jeho mistrovský titul z roku 1933 byl Německou profesionální boxerskou federací uznán roku 2003.\n\nJohann Trollmann se narodil 27. prosince 1907 v dolnosaském městečku Wilsche jako jedno z devíti dětí. Jeho otec Wilhelm „Schnipplo“ Trollmann (1867–1933) byl etnický Němec a matka Frederike rozená Weissová (1874–1946) patřila k romskému etniku Sinti. Johann Trollmann měl tři sestry (Maria, Anna a Wilhelmine) a pět bratrů (Wilhelm, Ferdinand, Julius, Albert a Heinrich). Johannu Trollmannovi jeho rodina a přátelé říkali Rukeli, což v romštině znamená strom. V červnu 1935 se v Berlíně oženil s Olgou Friedou Bildovou a ve stejném roce se jim narodila dcera Rita.\n\nUchopení moci nacisty a zejména přijetí norimberských rasových zákonů rodinu Trollmannových těžce poznamenalo. Někteří příbuzní Johanna Trollmanna byli sterilizováni nebo odesláni do pracovních táborů. Sám Johann Trollmann byl roku 1938 sterilizován a strávil několik měsíců v pracovním táboře Hannover-Ahlem a ve snaze umenšit perzekuci své rodiny (manželka Olga byla Němka, ale jejich dcera Rita byla dle rasistických zákonů poloviční míšenka) se v září 1938 rozvedl.\n\nČást rodiny Trollmannových se stala obětí romského holokaustu – kromě samotného Johanna, zavražděného roku 1944 vězeňským dozorcem v koncentračním táboře Wittenberge, nepřežil ani jeho bratr Heinrich, zavražděný roku 1943 v Auschwitzu.\n\nTrollmann se boxu začal věnovat již jako dítě a své první zápasy absolvoval ve svých osmi letech. Na počátku 20. let se prosadil jako amatérský boxer, stal se absolutním vítězem okresu Hannover a roku 1922 spoluzaložil hannoverský boxerský oddíl BC Heros Eintracht. Zanedlouho byl čtyřnásobným regionálním šampiónem a zvítězil na severoněmeckém šampionátu amatérských boxerů. Brzy si získal značnou popularitu, čemuž napomohl nejenom jeho přitažlivý vzhled, ale i jeho neobvyklý elegantní a dynamický boxerský styl založený na rychlosti, útočnosti, obratnosti a vynikající technice, kdy jeho pohyb v ringu připomínal spíše tanec. Trollmann bývá díky svému stylu označován za jednoho z průkopníků moderního boxu a v mnohém jej později připomněl Muhammad Ali.\n\nTrollmannovu slibnou boxerskou kariéru poznamenala diskriminace kvůli jeho romskému původu. Například se vyrovnával s rasistickými útoky některých novin, ve kterých mu přezdívali „tancující cikán“ nebo jej napadali za „neněmecký boxerský styl“. Trollmannův „tanec v ringu“ se zároveň stal námětem četných karikatur. V roce 1928 mu byla odepřena nominace na letní Olympijské hry v Amsterdamu, neboť německá výběrová komise upřednostnila jiného boxera bílé pleti, kterého však Trollmann předtím několikrát porazil. Trollmann na toto příkoří reagoval nejprve přestupem do konkurenčního hannoverského boxerského klubu BC Sparta Linden (jeho domovský klub se jej totiž údajně nezastal) a později odchodem do Berlína s cílem stát se profesionálním boxerem.\n\nNa profesionální box se Trollmann připravoval pod vedením trenéra Ernsta Zirzowa a brzy dosáhl značných úspěchů a popularity. Ve svém prvním profesionálním zápase dne 18. října 1929 knokautoval ve čtvrtém kole Willyho Bolze. Následovala série vítězství, kterou přerušil až zápas s mistrem Německa Erichem Tobeckem, kterému Trollmann 10. ledna 1930 podlehl K.O. hned v prvním kole. Do roku 1932 pak Trollmann ve 23 zápasech dosáhl 14 vítězství a jen čtyřikrát byl poražen (z toho třikrát právě Erichem Tobeckem). Jeho soupeři byli například Američan Jack Beasley (nerozhodně), Nizozemec Rienus De Boer (Trollmann zvítězil na body), Argentinec Onofrio Russo (Trollmann jej ve druhém kole knokautoval) nebo Němec Adolf Witt (Trollmann zvítězil na body). Veřejností byl Trollmann obdivován pro svůj přitažlivý boxerský styl, mrštnost, rychlost a inteligenci. To se však mělo brzy změnit.\n\nMezitím však došlo k převzetí moci v zemi nacisty, kteří považovali Romy za nižší rasu a zároveň pro ně byl box (přejmenovaný na \"Faustkampf\" – pěstní souboj) vysoce preferovaným sportem, který měl pomoci připravit národ na válku. V březnu 1933 byl Erich Seelig zbaven německého mistrovského titulu kvůli svému židovskému původu. Dne 9. června 1933 se Trollmann v berlínské Bockbrauerei o tento titul utkal s německým mistrem polotěžké váhy Adolfem Wittem. Trollmann sice Witta v těžkém dvanáctikolovém zápase zjevně porazil na body, avšak na nátlak přítomných nacistických důstojníků jej rozhodčí vyhlásili za nerozhodný (dle jiných pramenů pokyn vydal sám předseda německé boxerské unie Georg Radamm). Názor změnili teprve kvůli bouřícímu se publiku, které dlouhou hodinu a půl protestovalo proti zjevné manipulaci zápasu. Trollmann sice převzal vítězný pás a titul, ty mu však byly po několika dnech odebrány boxerským svazem z důvodu „špatného boxu“ (fakticky kvůli jeho romskému původu) a titul nebyl udělen nikomu. Trollmanna tak kvůli jeho původu stihl stejný osud jako Seeliga.\n\nTrollmann byl nucen o titul znovu bojovat, tentokrát 21. července 1933 proti Gustavu Ederovi, a to paradoxně o titul mistra střední váhy. Eder měl navzdory faktu, že obvykle bojoval ve welterové váze a byl o 9 centimetrů menší a o 6 kilogramů lehčí, Trollmanna porazit, a prokázat tak árijskou nadřazenost. Aby bylo Ederovo vítězství pojištěno, bylo Trollmannovi pod hrozbou ztráty licence přikázáno boxovat „německým stylem“ (tím byla míněna vzájemná výměna úderů prakticky bez pohybu). Trollmann vědoucí, že má malou šanci za těchto podmínek vyhrát, se k němu dostavil s vlasy obarvenými na blond a kůží bílou od mouky, čímž se stal karikaturou árijského boxera a zároveň vyjádřil protest proti předem zmanipulovanému zápasu. Trollmann, který nemohl využít svého typického „tance v ringu“, se během souboje téměř nehnul a nakonec Ederovi podlehl K.O. v pátém kole.\n\nV následujících zápasech Trollmann vinou rozhodčích prohrával, až byl v roce 1935 vyloučen z boxerského svazu. Jeho poslední utkání proběhlo 12. března 1934 v Lipsku proti Arhurovi Polterovi. Poté se Trollmann musel živit jako číšník a pouťový boxer.\n\nNedlouho po vypuknutí druhé světové války byl Trollmann povolán do wehrmachtu. Povolávací rozkaz mu přišel v listopadu 1939. Sloužil nejprve v Polsku, poté roku 1940 bojoval v Belgii a Francii a v roce 1941 na východní frontě proti SSSR, kde byl zraněn. V roce 1942 však byl vydán rozkaz o vyloučení všech Romů z německých ozbrojených složek z rasově-politických důvodů. Johann Trollmann byl propuštěn z armády a nakrátko se vrátil do Hannoveru.\n\nV červenci 1942 Johanna Trollmanna v Hannoveru zatklo gestapo a odvezlo jej do shromažďovacího centra pro Romy na ulici Hardenbergstrasse. Tam byl Trollmann fyzicky týrán, takže jeho bratři, kteří jej přišli navštívit na policejní ředitelství, jej téměř nepoznali.\n\nV září 1942 byl Trollmann deportován do koncentračního tábora Neuengamme poblíž Hamburku, kde mu bylo vytetováno číslo 9841. Zpočátku pracoval v táborové zbrojovce, jeho identita však byla zanedlouho prozrazena, neboť jej poznal bývalý sudí, nyní hauptsturmführer SS Albert Lütkemeyer. Na Lütkemeyerův rozkaz musel zesláblý a podvyživený Johann Trollmann každý večer po práci boxovat proti tamním příslušníkům SS. Často přitom byl knokautován, neboť za tři měsíce života v táboře zhubl o 30 kilogramů. Šlo mu skutečně o život, a proto tajný vězeňský odbojový výbor tábora nafingoval jeho smrt. Dle oficiálních záznamů Trollmann zemřel na selhání srdce v táboře Neuengamme dne 9. února 1943. Ve skutečnosti byla Trollmannova identita dána jinému zemřelému vězni a on sám byl transportován do pobočného koncentračního tábora Wittenberge v Braniborsku.\n\nTaké v koncentračním táboře Wittenberge byl Trollmann poznán a v roce 1944 přinucen k souboji s bývalým zločincem a vězeňským dozorcem-kápem Emilem Corneliem. Během zápasu, či nedlouho po něm byl za ne zcela jasných okolností zavražděn a následně pohřben v hromadném hrobě ve městě Wittenberge. Dle jedné verze Cornelius zápas prohrál a z pomsty donutil Trollmanna pracovat až do naprostého vyčerpání a později jej umlátil lopatou. Spisovatel Roger Repplinger v románu \"Leg dich, Zigeuner\" uvádí jinou možnost – rozzuřený Cornelius po prohraném zápase Trollmanna ubil železnou tyčí. Svědectví o Trollmannově osudu mohl po válce vydat až jeho spoluvězeň Robert Landsberger.\n\nV roce 2003 Německá profesionální boxerská federace uznala Trollmannovo vítězství na šampionátu z roku 1933 a předala potomkům Louise a Manuelu Trollmannovým mistrovský pás.\n\nV srpnu 2004 byla jménem Johanna Trollmanna pojmenována ulička Johann-Trollmann-Weg v Hannoveru. Trollmanna připomíná také několik pomníků. Dne 9. června 2010, tedy v den 77. výročí Trollmannova mistrovského vítězství, byl v berlínském Viktoria parku odhalen dočasný pomník s názvem „9841“, vytvořený uměleckým sdružením Bewegung Nurr. Na místě se konala řada přednášek a workshopů. Následně byl pomník přesunut i do dalších měst. U bývalého pivovaru Bock v berlínské čtvrti Kreuzberg v ulici Fidicinstrasse 1–2, kde Trollmann roku 1933 získal mistrovský titul, byl 1. července 2010 položen Stolperstein (česky \"Kámen zmizelých\").\n\nŽivotní osudy Johanna Trollmann zpracoval spisovatel Roger Repplinger v životopisném románu s názvem \"Leg dich, Zigeuner\" (\"Lehni, Cikáne!\"). Italský spisovatel Dario Fo pak na stejné téma napsal román \"Razza di zingaro\".\n\nJohann Trollmann se stal ústřední postavou studentského filmu \"Rukelie\" (režie Sabine Neumann, 2006) a polohraného dokumentu \"Gibsy – Die Geschichte des Boxers Johann Rukeli Trollmann\" (režie Eike Besuden, 2013).\n\nRakouský dramatik Felix Mitterer o životě Johanna Trollmanna napsal divadelní hru \"Der Boxer\", která měla premiéru 29. ledna 2015 ve vídeňském divadle Theater in der Josefstadt.\n\n"}
{"id": "1174575", "url": "https://cs.wikipedia.org/wiki?curid=1174575", "title": "Lavina na Geieru (2016)", "text": "Lavina na Geieru (2016)\n\nLavina na Geieru 6. února 2016 byla série lavin, které se sesunuly na hoře Geier (2857 m) v Tuxských Alpách, na území tyrolské obce Wattenberg. Lavina spadla v poledne a zahynulo pod ní 5 Čechů, což z události činí největší lavinové neštěstí českých občanů v zahraničí od května 2009.\n\nNa severovýchodním svahu Geieru nad chatou Lizumer Hütte se před pádem laviny pohybovaly dvě české výpravy – dvanáctičlenná skupina freeridového campu pořádaném společností POWDER s.r.o. rodiny Kaletových a osmičlenná skupina skialpinistů z Prahy. Dvanáctičlenná skupina nejprve vystoupala svahem vzhůru, poté sjela dolů, kde se shromáždila, a znovu začala stoupat směrem k vrcholu Geieru. Mezitím byla předstižena sedmi skialpinisty z druhé skupiny, kteří vystoupali o kousek výš na plošší terén. Poslední člen druhé skupiny měl zdravotní problémy a s odstupem stoupal za nimi. S největší pravděpodobností došlo k uvolnění laviny tzv. na dálku. Lavina zasáhla dvanáctičlennou skupinu a zmíněného jednotlivce. Po pádu primární laviny spadly se sekundovým zpožděním z jiných směrů na to samé místo další asi tři laviny. Jedna z účastnic popisovala, jak ji zasypaly dvě laviny: „\"Mě ta lavina chytla dokonce dvakrát. Když jsem poprvé to přežila, koukala mi hlava, protože airbagy výborně fungovaly. Ta masa je tak strašně silná, že kdo to neprožil, nepochopí. Pak přišla druhá. Přesto jsem to nějak zvládla, pořád jsem měla hlavu nad povrchem. Takže rukou, kterou jsem si kryla hlavu, jsem si trošku odhrabala obličej, přes hruď, abych mohla dýchat.\"“ Odtrhová zóna byla široká celkem přes jeden kilometr, ovšem nebyla kontinuální. Oblast odtrhu laviny byla ve výšce kolem 2600 – 2700 m ve velmi až extrémně strmém svahu. Lavina se zastavila zhruba ve výšce 2300 m a nános lavinového sněhu je odhadován až na 5 m. Neštěstí bylo nahlášeno horské službě ve 12:14 h a během pár minut dopravily vrtulníky na místo nehody záchranáře, lékaře, psovody a horské policisty. Několik zasypaných se samo nebo kamarádskou pomocí z laviny dostalo, dalším pomohli záchranáři. Tři lidé byli zasypáni částečně a 10 úplně, z toho 5 lidí bylo vyproštěno mrtvých, další dvě osoby byly zraněny, ostatní vyvázli bez zranění. Všichni účastníci nehody byli perfektně vybaveni, pravděpodobně měli dokonce všichni lavinový batoh. Vyproštění zcela zasypaných obětí bylo z hloubky 1,2 až 3,2 m pod povrchem laviny. Nikdo z vyhrabaných neměl vzduchovou kapsu.\n\nMezi oběťmi byli oba koučové, kteří vedli freeridový camp – Roman Heczko (*1980) a Filip Paseka (*1979). Podle svědectví účastnice campu byli „\"oba od začátku velmi profesionální. Veškerá rizika jsme procházeli, mluvili jsme o nich, nacvičovali, zkoušeli. Od samého začátku k tomu přistupovali velmi zodpovědně. Takže jsme cítili, že jsme v rukou dvou velmi zkušených kluků, kteří vědí, co dělají. A rozhodně to nebyli žádní hazardéři. Cestou jsme dělali opakovaně sondou test sněhu, jestli drží.\"“ Podle Viktora Kořízka, horského vůdce s licencí UIAGM, však vzhledem k aktuální lavinové předpovědi (pro polohy nad 2300 m platil 3. lavinový stupeň nebezpečí znamenající možnost uvolnění lavin při malém dodatečném zatížení, v některých případech i samovolný sesuv lavin), k průběhu počasí (sněžení v předchozích dvou dnech, silný vítr a mráz okolo −10 °C) a k severní expozici svahů, po nichž se skupiny pohybovaly, bylo riziko od samého počátku naprosto neúměrné a terén se uzavíral do smrtícího kotle bez možnosti úniku. Další obětí byl Roman Tyl z horolezeckého oddílu Horyinfo.cz, který byl oním opozdilým skialpinistou z osmičlenné skupiny. Byl asi půl kilometru pozadu se svým psem Čendou a chytil plný zásah laviny, záchranáři ho vyhrabali ze třímetrové hloubky po hodině kopání.\n"}
{"id": "1174576", "url": "https://cs.wikipedia.org/wiki?curid=1174576", "title": "Heather Armitageová", "text": "Heather Armitageová\n\nHeather Joy Armitage, česky Armitageová (později Youngová, poté McClellandová; * 17. března 1933 Kolombo, Srí Lanka) je bývalá britská atletka. Mistryně Evropy v běhu na 100 metrů z roku 1958.\n\nJejím prvním úspěchem byla bronzová medaile ve štafetě na 4 x 100 metrů na olympiádě v roce 1952. Při další olympiádě v Melbourne v roce 1956 byla členkou stříbrné britské štafety na 4 x 100 metrů. V roce 1958 se ve Stockholmu stala mistryní Evropy v běhu na 100 metrů.\n\n\n"}
{"id": "1174579", "url": "https://cs.wikipedia.org/wiki?curid=1174579", "title": "Hussein Sulaimani", "text": "Hussein Sulaimani\n\nHussein Sulaimani (arabskyː ; * 21. ledna 1977) je saúdskoarabský fotbalista hrající na postu obránce, který v současnosti působí v saúdskoarabském klubu Al Ahli FC.\n\n"}
{"id": "1174580", "url": "https://cs.wikipedia.org/wiki?curid=1174580", "title": "Albeřice", "text": "Albeřice\n\nAlbeřice () jsou místní část obce Verušičky v okrese Karlovy Vary. Leží asi 2,6 kilometru severozápadně od Verušiček v katastrálním území \"Albeřice u Hradiště\" (leží v něm i místní část Malý Hlavákov). V lednu 2016 zde byly evidovány tři adresy. V roce 2011 zde trvale žilo 110 obyvatel.\n\nNázev vesnice je odvozen z osobního jména \"Alber\" ve významu ves lidí Alberových. V historických pramenech se jméno vesnice objevuje ve tvarech: zu Alberitz (1378), z Albeřic (1508), v ves Alberžicze (1589), Alberžicze (1654) nebo Klein-Alberitz (1847).\n\nPrvní písemná zmínka o vesnici pochází z roku 1378.\n\n"}
{"id": "1174581", "url": "https://cs.wikipedia.org/wiki?curid=1174581", "title": "Gustav Kühne", "text": "Gustav Kühne\n\nDr. phil. Ferdinand Gustav Kühne (pseudonym \"Mondsteiner\", 21. prosince 1806, Magdeburg – 20. dubna 1888, Drážďany) byl německý spisovatel, básník, dramatik a literární kritik.\n\nVe 12 letech se přestěhoval se svojí rodinou z rodného Magdeburgu do Berlína, kde absolvoval tamější gymnázium. V letech 1826–1830 studoval v Berlíně literární dějiny a filosofii (mj. u Friedricha Schleiermachera a Friedricha Hegela). V roce 1830 byl v Erlangenu jmenován doktorem filozofie.\n\nMezi jeho nejznámější díla patří např.:\n\n"}
{"id": "1174582", "url": "https://cs.wikipedia.org/wiki?curid=1174582", "title": "Malý Hlavákov", "text": "Malý Hlavákov\n\nMalý Hlavákov () je místní část obce Verušičky v okrese Karlovy Vary. Leží asi čtyři kilometry severovýchodně od Verušiček v katastrálním území \"Albeřice u Hradiště\". V lednu 2016 zde byly evidovány tři adresy.\n\nNázev vesnice je odvozen z osobního jména \"Hlávka\" ve významu Hlávkův dvůr. Zprávy až do roku 1571 nerozlišují Malý a Velký Hlavákov. V historických pramenech se jméno vesnice objevuje ve tvarech: de Hlawcowa (1409), Hlawakow (1416), hlawakow (1542), w hlawakowie (1542), Libikhow (1538), maley hlawokow (1571), Maley Hlawakow (1623), Maly Lubikow (1654), Klein Lubikau (1785) a Klein-Lubigau (1847).\n\nPrvní písemná zmínka o Hlavákovu pochází z roku 1409.\n\n"}
{"id": "1174588", "url": "https://cs.wikipedia.org/wiki?curid=1174588", "title": "Lagosuchus", "text": "Lagosuchus\n\nLagosuchus (z řečtiny \"králičí krokodýl\") byl rod archosaura ze středního triasu. Byl příbuzný dinosaurům, patřil do kladu Dinosauromorpha. Jeho fosilie byly objeveny v argentinské provincii La Rioja (souvrství Chañares). Žil před asi 235 miliony let, tedy ve stejné době jako první praví dinosauři. Dle některých vědců jde však pouze o další druh rodu \"Marasuchus\".\n\n\"Lagosuchus\" je známý z neúplných nálezů, i přesto však víme, že byl blízce příbuzný dinosaurům. Měl podobně stavěné končetiny a pánev a zřejmě se mohl krátkodobě pohybovat i po dvou. Šlo o hbitého predátora dlouhého kolem 50 cm. Je možné, že šlo o tvora v přechodné fázi tělesné termoregulace, někde mezi studenokrevnými archosauromorfy a teplokrevnými dinosaury. Krátce po svém objevu si tento dinosauromorf vysloužil přezdívku \"rabbitcroc\" (zajíco-krokouš), a to podle svých dlouhých hbitých nohou v kombinaci s plazím vzezřením.\n\n"}
{"id": "1174589", "url": "https://cs.wikipedia.org/wiki?curid=1174589", "title": "Sci-Hub", "text": "Sci-Hub\n\nSci-hub je repozitář více než 62 000 000 vědeckých akademických článků, které jsou přístupné skrze tuto webovou stránku. Nové články jsou denně nahrávány přes .edu proxy přístup. Sci-Hub založila Alexandra Elbakyanová z Kazachstánu v roce 2011 v reakci na vysoké ceny přístupu k vědeckým článkům, typicky 30 $ za článek, pokud je pořizován jen jeden. Vydavatelství Elsevier podalo na Sci-Hub stížnost k newyorskému soudu s odůvodněním, že Sci-Hub porušuje autorská práva.\n\nPůvodní doména Sci-Hub.org byla v říjnu 2015 zrušena na základě soudního příkazu. Projekt se záhy znovu objevil pod doménou .io. Sci-Hub je oblíben v zemích, jako je Indie, Indonésie, Pákistán, Írán, Čína, Rusko nebo Brazílie. Sci-Hub je ale hojně navštěvován i z rozvinutých zemích v Evropě a Severní Americe, včetně mnohých návštěv z kampusů univerzit s placenými přístupy k vědeckým časopisům, jak ukázala analýza přístupů na internetovou stránku Sci-Hubu .\n\nPři vyhledávání článků stránka nejdříve zkontroluje, zda článek již není v LibGenu, podobné webové stránce hostované v Rusku. Pokud ne, Sci-Hub vstupuje na stránku vydavatele a přistupuje k článku přes placené předplatné. Přihlašovací údaje k těmto přístupům darovali anonymní akademici z různých zemí. Sci-hub tak má přístup k JSTORU, Springeru, Sage, Elsevieru a dalším vydavatelstvím.\n"}
{"id": "1174608", "url": "https://cs.wikipedia.org/wiki?curid=1174608", "title": "Pražské červnové povstání", "text": "Pražské červnové povstání\n\nPražské červnové povstání (též Svatodušní bouře) bylo ozbrojeným střetem ve dnech 12.–17. června 1848 v Praze, kterým vyvrcholil revoluční proces v českých zemích. Povstání bylo spontánní nepřipravenou vzpourou, která byla potlačena vojskem a zahynulo při ní asi 43 osob. \n\nOd 11. března 1848 (Shromáždění ve Svatováclavských lázních) vládl v Praze politický neklid, jímž se Praha připojila k širšímu revolučnímu proudu v celé tehdejší Evropě (viz Revoluce v roce 1848). Česká politika se v té době již rozštěpila na liberální proud (František Palacký, Karel Havlíček Borovský) a radikálně demokratický (Karel Sabina, J. V. Frič, Vincenc Vávra Haštalský, Vilém Gauč, Emanuel Arnold). V první fázi převládal umírněný postoj liberálů. Ten upřednostňoval konstruktivní a opatrné kroky, jako ustavení Svatováclavského výboru 12. března. Výbor připravil 19. a 29. března dvě petice k císaři, které obsahovaly především požadavky jazykové rovnoprávnosti, založení \"Národních novin\" (5. duben), přeměna Svatováclavského výboru v Národní výbor (10. duben), Palackého \"Psaní do Frankfurtu\" (11. duben), založení spolku Lípa slovanská (30. duben), uspořádání Slovanského sjezdu (2.-12. červen). Mezitím sílilo i radikální křídlo. 1. června začal vycházet jeho tiskový orgán \"Pražský večerní list\". Bylo pak podpořeno příjezdem některých delegátů na Slovanský sjezd (především Michail Alexandrovič Bakunin).\n\nPočátkem června se velící generál v Čechách kníže Alfred Windischgrätz rozhodl, že rostoucí napětí utlumí vojenskými manifestacemi síly – městem neustále procházely vojenské hlídky, na Petříně a na Vyšehradě byly rozmístěny dělostřelecké baterie, 7. června byla uspořádána masivní vojenská přehlídka, 11. června byly povolány vojenské posily z Kutné Hory a Hradce Králové. To pak zvýšilo napětí ve městě.\n\n11. června se v Karolinu sešli pražští studenti a vypravili deputaci k Windischgrätzovi s požadavky, aby vojsko nejitřilo situaci. Byly odmítnuty, načež je studenti vydali jako leták a rozvěsili po Praze (tzv. \"Červený plakát\"). Večer 11. června se sešlo ve Svatováclavských lázních na Zderazi shromáždění, aby projednalo situaci. Rozhodlo uspořádat na druhý den manifestační mši (tzv. sbratřovací mše) na Koňském trhu (dnešním Václavském náměstí).\n\nMši sloužil vlastenecky cítící penzionovaný kněz Jan Arnold (1785–1872), bratr radikálního demokrata Emanuela Arnolda. Po skončení mše se účastníci nerozešli a šli průvodem městem. Kolem poledne byli v Celetné ulici napadeni vojskem. To zažehlo jiskru vzpoury, v jejímž čele stáli studenti a radikální demokraté (liberálové se drželi stranou a usilovali o kompromis s Windischgrätzem). V Praze vyrostlo mnoho barikád, na nichž se bojovalo zejména 12.–14. června. Hned v první den povstání, 12. června, zabila pravděpodobně zbloudilá kulka manželku knížete Windischgrätze, když stála u okna a dívala se na pouliční boje. Studenti se opevnili v Karolinu a Klementinu a podařilo se zajmout Lva Thuna, který se z Malé Strany přišel podívat, co se děje. Druhého dne Thun odmítl zprostředkovat studentům jednání s Windischgrätzem. Thun byl nakonec na naléhání Palackého, Šafárika a Borovského propuštěn.\n\nV noci ze 14. na 15. června Windischgrätz změnil taktiku, vojsko se stáhlo na levý břeh Vltavy a odtud začalo ostřelovat Staré město, kde bylo nejvíce barikád, z děl, chtěl se tak vyhnout bojím v ulicích Prahy. Zprávy o povstání v Praze měly ohlas i na českém venkově. Začaly se zde formovat národní gardy, které se vydaly pražským povstalcům na pomoc (Litomyšl, Vysoké Mýto, Kutná Hora, Kolín, Chrudim). Průběh bojů už nemohly ovlivnit. 17. června povstalci kapitulovali. Během bojů zahynulo asi 43 osob.\n\n18. června byl v celé Praze vyhlášen stav obležení a začali být zatýkáni strůjci nepokojů. 26. června byl rozpuštěn Národní výbor, kvůli účasti některých jeho členů na červnovém povstání. 20. července byl stav obležení odvolán a situace se v českých zemích uklidnila. Revoluce pak probíhala zejména ve Vídni.\n\nBěhem povstání padlo 43 povstalců a 63 bylo jich zraněno. Ve Windischgrätzově vojsku bylo celkem 14 padlých a 71 zraněných.\n\nRakouská konzervativní moc si potlačením Svatodušních bouří v Praze ozkoušela, že vojenské řešení politické situace je možné a byl to právě Windischgrätz, který byl k tomuto úkolu povolán do Vídně.\n\nLiberálové se po potlačení povstání soustředili na prosazení změn na ústavodárných sněmech (nejprve ve Vídni, posléze v Kroměříži), radikální demokraté se ještě pokusili v roce 1849 o druhou ofenzivu (ovládnutí spolku Lípa slovanská, příprava Májového spiknutí v součinnosti s Bakuninem), avšak 10. května byli pozatýkáni, v Praze byl vyhlášen stav obležení, a tím byl odpor definitivně zlomen.\n\n\n\n"}
{"id": "1174630", "url": "https://cs.wikipedia.org/wiki?curid=1174630", "title": "Rákosník pokřovní", "text": "Rákosník pokřovní\n\nRákosník pokřovní (\"Acrocephalus dumetorum\") je malý zpěvný pták z čeledi rákosníkovitých.\n\nHnízdí v mírném pásu Asie a nejvýchodnější Evropy, zimuje v Indii a na Cejlonu. Vzácně zalétává do západní Evropy, v Česku byl zaznamenán zatím pouze jednou, v červnu 2014 u Bukovského rybníka u Těchařovic v okrese Příbram.\n\nJe to středně velký rákosník, na délku měří 12,5–14 cm.\n"}
{"id": "1174632", "url": "https://cs.wikipedia.org/wiki?curid=1174632", "title": "Hatice Muazzez Sultan", "text": "Hatice Muazzez Sultan\n\nHatice Muazzez (1629 - 1687 Istanbul) byla haseki sultan, manželka sultána Ibrahima I. a matka sultána Ahmeda II.\n\nPocházela z Polska a byla židovka. V roce 1687 se z ní stala Valide Sultan, když její syn Ahmed nastoupil na trůn. Je označována jako nejkrásnější žena sultána Ibrahima I. Byla známá svou mírnou povahou až do doby. Byla milá ke všem lidem v paláci, až na její rivalku Turhan Hatice Sultan, která našla konkubínu Kösem, kterou údajně poté Hatice Muazzez zabila.\n\nJe pochována v hrobce sultána Süleymana I. uvnitře Sulejmanovy mešity v Istanbulu.\n"}
{"id": "1174634", "url": "https://cs.wikipedia.org/wiki?curid=1174634", "title": "Penta-1,3-dien", "text": "Penta-1,3-dien\n\nPenta-1,3-dien, též piperylen je těkavý a hořlavý bezbarvý kapalný uhlovodík ze skupiny alkadienů. Získává se jako vedlejší produkt při výrobě ethylenu z ropy.\n\nPiperylen se používá jako monomer ve výrobě plastů a lepidel.\n"}
{"id": "1174635", "url": "https://cs.wikipedia.org/wiki?curid=1174635", "title": "Edward Joseph Adams", "text": "Edward Joseph Adams\n\nMons. Edward Joseph Adams (24. srpna 1944, Filadelfie) je americký římskokatolický kněz, arcibiskup a apoštolský nuncius.\n\nNarodil se 24. srpna 1944 ve Filadelfii. Po základním vzdělání na Catholic grammar schools nastoupil do St. Joseph’s Preparatory School, Villanova University a do Kněžského semináře svatého Karla ve Filadelfii. Na kněze byl vysvěcen 16. května 1970 kardinálem Johnem Josephem Krolem. Poté odešel studovat do Říma kde roku 1976 dokončil Papežskou církevní akademii. Od té doby působil na apoštolských nunciaturách v různých zemích.\n\nDne 24. srpna 1996 jej papež Jan Pavel II. jmenoval apoštolským nunciem v Bangladéši a titulárním arcibiskupem ze Scaly. Biskupské svěcení přijal 23. října 1996 z rukou kardinála Angela Sodana a spolusvětiteli byli kardinál Anthony Joseph Bevilacqua a arcibiskup John Patrick Foley.\n\nDne 22. srpna 2002 se stal apoštolským nunciem v Zimbabwe a 3. září 2007 nunciem na Filipínách.\n\nDne 22. února 2011 byl papežem Benediktem XVI. jmenován nunciem v Řecku.\n\nDne 8. dubna 2017 jej papež František jmenoval apoštolským nunciem ve Velké Británii.\n\n"}
{"id": "1174639", "url": "https://cs.wikipedia.org/wiki?curid=1174639", "title": "Karl Gutzkow", "text": "Karl Gutzkow\n\nKarl Ferdinand Gutzkow (pseudonymy \"Leonhard Falk\", \"Karl Gutzkone\", \"E. L. Bulwer\", 17. března 1811, Berlín – 16. prosince 1878, Frankfurt nad Mohanem) byl německý spisovatel, dramatik a novinář. \n\nPo osmi letech opustil gymnázium, absolvoval jej s velice dobrým prospěchem. Roku 1832 ukončil úspěšně, a to doktorským titulem, studium filologie na univerzitě v Jeně. \n\nVe své literární činnosti se věnoval hlavně próze a dramatu. V jeho dílech se opakovaně objevuje otázka religiozity.\n\n\n"}
{"id": "1174641", "url": "https://cs.wikipedia.org/wiki?curid=1174641", "title": "Běloruská házenkářská reprezentace mužů", "text": "Běloruská házenkářská reprezentace mužů\n\nBěloruská házenkářská reprezentace mužů reprezentuje Bělorusko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174642", "url": "https://cs.wikipedia.org/wiki?curid=1174642", "title": "262 (číslo)", "text": "262 (číslo)\n\nDvě stě šedesát dva je přirozené číslo, které následuje po čísle dvě stě šedesát jedna a předchází číslu dvě stě šedesát tři. Římskými číslicemi se zapisuje CCLXII.\n\n\n\nSilnice II/262 je česká silnice II. třídy vedoucí na trase Děčín – Benešov nad Ploučnicí – Žandov – Česká Lípa – Zákupy\n\n\n"}
{"id": "1174643", "url": "https://cs.wikipedia.org/wiki?curid=1174643", "title": "Saliha Dilaşub Sultan", "text": "Saliha Dilaşub Sultan\n\nSâliha Dil-Âşûb Sultan (1627 - 4. prosince 1689) byla manželka sultána Ibrahima I. a matka sultána Sulejmana II. Byla srbského původu a její rodné jméno bylo Katarina. \n\nKatarina pocházela ze Srbska. Byla zajata do otroctví a následně prodána do harému jako konkubína. Dne 15. dubna 1642 porodila svého jediného syna, budoucího sultána Sulejmana II., který však měl starší konkurenci, nevlastního bratra Mehmeda IV. (syn Turhan Hatice Sultan). V několika osmanských kronikách je uvedeno, že se jí říkalo Aşub a byla první sultánovou oblíbenkyní, ještě před Telli Hümaşah Sultan. Byla popsána jako opuštěná žena, která ztratila svou lásku po tom, co ji zajali. Byla velmi tichá a nijak nezasahovala do dění v harému a politice.\n\nPo smrti sultána Ibrahima I. byla polána do starého paláce spolu s jejími služkami (konkubínami). Všichni, kteří pracovali v paláci za jeho vlády, byli posláni pryč. Doufala, že syn Rusky Hatice Turhan a syn Mahpeyker Kösem zemřou a ona bude moct nastoupit na trůn Valide Sultan a její syn se stane sultánem. \nKösem plánovala zabít její nevlastní dceru a otrávit svého vnuka Mehmeda IV. za pomocí vysoce postavených vezírů. Nicméně jedna otrokyně z harému Salihu varovala.\nNakonec se však ve svých 39 letech stala Valide sultánkou, když byl Mehmed IV. sesazen z trůnu a na trůn nastoupil její syn Sulejman II.\n\nZemřela 4. prosince 1689 a byla pohřbena v mauzoleum v Sulejmanově mešitě v Istanbulu.\n"}
{"id": "1174645", "url": "https://cs.wikipedia.org/wiki?curid=1174645", "title": "Jared S. Gilmore", "text": "Jared S. Gilmore\n\nJared Scott Gilmore (* 30. května 2000, San Diego, Kalifornie, Spojené státy americké) je americký dětský herec. Proslavil se rolemi v seriálech \"Šílenci z Manhattanu\" a \"Bylo, nebylo\", kde hrál Henryho Millse. Získal cenuYoung Artist Award za nejlepší výkon v televizním seriálu. \n"}
{"id": "1174646", "url": "https://cs.wikipedia.org/wiki?curid=1174646", "title": "Edward Robert Adams", "text": "Edward Robert Adams\n\nMons. Edward Robert Adams (24. května 1934, Retreat) je jihoafrický římskokatolický kněz a emeritní biskup Oudtshoornu.\n\nNarodil se 24. května 1934 v Retreatu. Svá seminární léta strávil v Pontificio Collegio Urbano \"De Propaganda Fide\" v Římě. Na kněze byl vysvěcen 6. ledna 1966 papežem Pavlem VI.\n\nDne 2. května 1983 jej papež Jan Pavel II. ustanovil diecézním biskupem Oudtshoornu. Biskupské svěcení přijal 16. července 1983 z rukou kardinála Owena McCanna a spolusvětiteli byli arcibiskup Edward Idris Cassidy a arcibiskup George Francis Daniel.\n\nDne 28. května 2010 přijal papež Benedikt XVI. jeho rezignaci z důvodu dosažení kanonického věku 75 let.\n\n"}
{"id": "1174647", "url": "https://cs.wikipedia.org/wiki?curid=1174647", "title": "Italská házenkářská reprezentace mužů", "text": "Italská házenkářská reprezentace mužů\n\nItalská házenkářská reprezentace mužů reprezentuje Itálii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174648", "url": "https://cs.wikipedia.org/wiki?curid=1174648", "title": "263 (číslo)", "text": "263 (číslo)\n\nDvě stě šedesát tři je přirozené číslo, které následuje po čísle dvě stě šedesát dva a předchází číslu dvě stě šedesát čtyři. Římskými číslicemi se zapisuje CCLXIII.\n\n\n\nSilnice II/263 je česká silnice II. třídy vedoucí na trase Kravaře (okres Česká Lípa) – Žandov – Česká Kamenice – Rybniště – Krásná Lípa – Rumburk – Jiříkov – Německo\n\n\n"}
{"id": "1174649", "url": "https://cs.wikipedia.org/wiki?curid=1174649", "title": "Izraelská házenkářská reprezentace mužů", "text": "Izraelská házenkářská reprezentace mužů\n\nIzraelská házenkářská reprezentace mužů reprezentuje Izrael na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174650", "url": "https://cs.wikipedia.org/wiki?curid=1174650", "title": "Excelence", "text": "Excelence\n\nExcelence (z lat. \"excellentia\" – převaha, priorita, lahodnost) je čestný titul užívaný pro některé vyšší státní úředníky, členy královských rodin a církevní představitele. \n\nTitul \"Excelence\" se používá při oficiálním společenském styk pro hlavy státu, premiéry, velvyslance, ministry zahraničních věcí, případně též pro arcibiskupy a biskupy. U církevních představitelů se však častěji užívá titulu \"Eminence\".\n\nTitul by měl být napsán velkými písmeny s přidáním \"Vaše\" nebo \"Jeho\" před titulem. Vzor: \"Vaše Excelence XY\" nebo \"Jeho Excelence XY\". Vynechání zájmena může znamenat vysoký stupeň obeznámenosti s osobní titulaturou.\n\nV důsledku dekretu \"Sanctissimus\" z 31. prosince 1930 Kongregace pro ritus (lat. \"Congregatio pro sacri ritibus et caeremoniis\") Svatého stolce byl katolickým biskupům udělen titul „Nejdůstojnější Excelence“ (lat. \"Excellentia Reverendissima\"). V následujících letech po skončení první světové války titul Excelence, který náležel vyslancům, byl již udílen apoštolským nunciům, kteří byli biskupy. Adjektivum „\"Reverendissima\"“ byl používán k odlišení církevního titulu „Excellence“, od titulu udělovaného civilními orgány. \n\nInstrukce \"Ut sive sollicite\" Státního sekretariátu Svatého stolce z 31. března 1969, označila adjektivum „\"Reverendissima\"“ za volitelné (fakultativní), a potvrdila užívání „Excelence“ pro biskupy, pro děkana Tribunálu Římské roty, pro sekretáře Nejvyššího soudu apoštolské signatury a vicecamerlenga.\n\nPodle dopisu dekretu \"Sanctissimus\" z 31. prosince 1930 byl titul „Nejdůstojnější Excelence“ určen také patriarchům, ale v praxi Svatý stolec se na ně nadále obracel s oslovením „Blaženosti“ (lat. \"Beatitudine\"), které bylo formálně schváleno motem proprio \"Cleri sanctitati\" z 2. června 1957.\n\n"}
{"id": "1174651", "url": "https://cs.wikipedia.org/wiki?curid=1174651", "title": "Římskokatolická farnost Želnava", "text": "Římskokatolická farnost Želnava\n\nŘímskokatolická farnost Želnava je zaniklé územní společenství římských katolíků v rámci prachatického vikariátu Českobudějovické diecéze.\n\nPlebánie se v Želnavě připomíná v roce 1359. Farnost byla v letech 1940–1945 nuceně spravována z Linecké diecéze. Po druhé světové válce byla navrácena Českobudějovické diecézi.\n\n\n\n\nDuchovní správa farnosti je vykonávána z Volar.\n\n"}
{"id": "1174652", "url": "https://cs.wikipedia.org/wiki?curid=1174652", "title": "Harbuval-Chamaré", "text": "Harbuval-Chamaré\n\nHarbuval-Chamaré, respektive \"Harbuval de Chamaré\" byl šlechtický rod z francouzsko-belgického pomezí. V 18. století přesídlili do Slezska a poté do Čech, kde také získali hraběcí titul. Nejvýznamnější památkou po nich je rokokový zámek Nové Hrady ve východních Čechách. Rod vymřel v roce 1972.\n\nRod pochází z hrabství Artois na rozhraní dnešní Francie a Belgie, jako první se připomíná Jean d’Harbuval již v roce 1112. V následujících generacích zůstával rod nižší šlechtou, jeho členové většinou sloužili v různých armádách. S druhým jménem Chamaré a také s baronským titulem se poprvé uvádí Jean-Baptiste Harbuval-Chamaré, který byl v 16. století plukovníkem španělské armády.\n\nDo císařských služeb vstoupil v roce 1675 Jean-Baptiste Harbuval-Chamaré (†1701), který padl na počátku války o španělské dědictví. Manželka Johanna Rosina, rozená Fritschová, se po jeho smrti ocitla v tíživé finanční situaci, pak se ale znovu provdala a nakonec se jí v roce 1718 podařilo zakoupit panství Altwasser ve Slezsku, nyní Stary Zdrój v Polsku.\n\nO domestikaci v Čechách se zasloužil Jan Ludvík Harbuval-Chamaré (1701–1764), který v roce 1727 obdržel titul svobodného pána a v letech 1732–1741 byl ředitelem Královské rytířské akademie v Lehnici. Byl třikrát ženat a díky věnům svých manželek mohl ve třicátých letech 18. století zakoupit další statky ve Slezsku. Za války o rakouské dědictví však Slezsko připadlo Prusku a Jan Ludvík se jako katolík rozhodl přesídlit do Čech. Po prodeji majetku ve Slezsku koupil v roce 1746 za 70 000 zlatých panství Potštejn ve východních Čechách, a protože zde kromě starého mohutného hradu nebylo žádné panské sídlo, nechal zde postavit barokní zámek.\n\nZa věrnost habsburské monarchii obdržel Jan Ludvík hraběcí titul (1751), mezitím rozšířil svůj majetek v Čechách o panství Nové Hrady, které koupil za 100 000 zlatých v roce 1750. Jako odborník na hospodářství nabídl své služby státu a především díky spolupráci s hrabětem Rudolfem Chotkem mohl realizovat své plány na oživení textilního průmyslu ve východních Čechách, v ekonomické sféře získal také postupně několik výnosných úřadů.\n\nZe synů Jana Ludvíka byl starší Jan Zikmund (1733–1777), který sloužil v armádě a po sňatku s hraběnkou Johannou Keglevicsovou (1743–1783) přesídlil do Uher. Jeho potomci pak vlastnili statky v dnešním Chorvatsku, kde byl jejich sídlem zámek Gornja Rijeka. V této linii byl posledním mužským potomkem c.k. generálmajor Josef Harbuval-Chamaré (1793-1857).\n\nČeské statky po smrti Jana Ludvíka zdědil mladší syn Jan Antonín (1737–1808), který proslul především jako neúspěšný hledač pokladů ve zříceninách hradu Potštejn. V letech 1774–1777 nechal vystavět rozlehlý rokokový zámek v Nových Hradech. Sám byl autorem návrhu, do podoby přesného projektu jej zpracoval architekt Josef Jäger.\n\nV dalších generacích již z rodu nevzešla žádná významná osobnost, v první polovině 19. století vlastnili členové rodu dva paláce v Praze, zatímco rozsáhlý zámek v Nových Hradech kvůli finančně náročné údržbě začal chátrat. Ještě koncem 19. století však přesahovala rozloha velkostatku 2 000 hektarů půdy a roční výnos se pohyboval mezi 10–11 000 zlatých ročně. V roce 1904 koupil Nové Hrady pražský velkoobchodník Štěpán Berger za jeden milión zlatých. Panství Potštejn přešlo již v roce 1851 sňatkem Alžběty Harbuval-Chamaré (1831–1893) na rod Dobřenských z Dobřenic. Alžbětina sestra Marie Anna (1832–1912) byla manželkou rakousko-uherského ministra války hraběte Arthura Bylandt-Rheidta (1821–1891), který sňatkem získal jeden ze dvou rodových paláců v Praze (Sněmovní 16 na Malé Straně).\n\nPo prodeji Nových Hradů žili v Rakousku, rod vymřel Janem Ludvíkem Harbuval-Chamaré (1887–1972).\n\nPříběhem Jana Antonína Harbuvala-Chamaré jako věčného hledače středověkých pokladů je inspirován román \"Poklad\" (1881) od Aloise Jiráska. Režisér Zdeněk Troška román zfilmoval pod názvem \"Poklad hraběte Chamaré\" (1984).\n\n"}
{"id": "1174653", "url": "https://cs.wikipedia.org/wiki?curid=1174653", "title": "Litevská házenkářská reprezentace mužů", "text": "Litevská házenkářská reprezentace mužů\n\nLitevská házenkářská reprezentace mužů reprezentuje Litvu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174654", "url": "https://cs.wikipedia.org/wiki?curid=1174654", "title": "Turhan Hatice Sultan", "text": "Turhan Hatice Sultan\n\nTurhan Hatice Sultan (1627 – 4. srpna 1683) byla jedna z hlavních manželek sultána Ibrahima I. a matkou sultána Mehmeda IV.\nPouze ona a Kösem Sultan byly uznány vladařkami Osmanské říše. Ujala se vlády, než její syn dosáhl dostatečného věku k vládnutí.\n\nTurhan Hatice, rodným jménem Nadiya, byla konkubína z východního Slavicu (tehdejší část Ukrajiny a Ruska). Byla unesena Tatary a prodána do otroctví. Když jí bylo 12 let, byla poslána do paláce Topkapi jako dárek od chána z Krymu pro tehdejší Valide Sultan Kösem.\n\nKösem Sultan vybrala Hatice jako konkubínu pro svého syna Ibrahima I. Jméno Turhan získala pro svou krásu a inteligenci. Měla blonďaté vlasy a štíhlé tělo. Dne 2. ledna 1642 porodila sultánovi syna, budoucího sultána Mehmeda IV. Sultán ji povýšil na pozici sultánky. 8. srpna 1648 byl Ibrahim sesazen z trůnu a několik dní poté byl zavražděn. Hlavou státu, tedy sultánem, se měl stát právě její syn Mehmed, tudíž na Turhan připadal titul Valide Sultan. Nicméně, Mehmed byl ještě moc malý a nemohl vést obrovskou říši. Říši tedy vedla Kösem Sultan a Turhan.\n"}
{"id": "1174658", "url": "https://cs.wikipedia.org/wiki?curid=1174658", "title": "Leopold ze Šternberka", "text": "Leopold ze Šternberka\n\nLeopold Mořic hrabě ze Šternberka (22. prosince 1811, Pohořelice – 21. září 1899, Rájec nad Svitavou) byl rakousko-uherský generál z českého šlechtického rodu Šternberků. Vlastnil rozsáhlé statky v Čechách a na Moravě, pro rozlišení od svého stejnojmenného otce a syna se někdy uvádí jako \"Leopold II. ze Šternberka\".\n\nNarodil se jako osmý potomek hraběte Leopolda I. ze Šternberka (1776-1858) a jeho manželky Marie Karolíny hraběnky z Walseggu (1781-1857). Z jeho sourozenců čtyři zemřeli v dětství či mladém věku, dospělosti se dožili bratři Jaroslav (1809-1874) a Zdeněk (1813-1900).\n\nDo rakouské armády vstoupil jako kadet v roce 1828 a vzhledem ke šlechtickému původu jeho kariéra a postavení rychle postupovalo. Vyznamenal se v revolučních bojích v letech 1848-1849 v Uhrách, načež byl povýšen na plukovníka (1849) a generálmajora (1850). Později vynikl osobní statečnosti za rakousko-italské války v roce 1859, tehdy již v hodnosti c.k. polního podmaršála (1858). V roce 1861 byl penzionován a již mimo aktivní službu později dosáhl ještě hodnosti c.k. generála jízdy (1872).\n\nMimo službu v armádě dosáhl také čestných dvorských hodností c. k. komořího (1859) a tajného rady (1872), po starším bratrovi zdědil v roce 1874 dědičné členství v rakouské panské sněmovně. Za zásluhy obdržel v Rakousku i ze zahraničí několik vojenských řádů (Řád Marie Terezie, ruský Řád sv. Stanislava nebo pruský Řád černé orlice). V roce 1891 obdržel Řád zlatého rouna.\n\nPo otci zdědil v roce 1858 na Moravě panství Pohořelice-Malenovice nedaleko Zlína a na zámku v Pohořelicích také trvale žil. Po starším bratru Jaroslavovi převzal v roce 1874 české velkostatky Častolovice, Zásmuky a Žirovnice. V roce 1885 koupil Polici u Jemnice, kterou vzápětí vyměnil za Červený Hrádek u Kolína, připojený následně k Zásmukám. Celková rozloha jeho statků se pohybovala kolem 12 000 hektarů půdy. I když měl v Čechách k dispozici několik sídel a také Šternberský palác na Malostranském náměstí, nadále pobýval na zámku v Pohořelicích na Moravě. Centrální správa jeho statků byla na hradě v Malenovicích. V Malenovicích také založil klášter sv. Kříže a ve své závěti odkázal 30 000 zlatých na zřízení školy.\n\nOženil se až po ukončení aktivní vojenské služby, kdy se 4. srpna 1863 ve Vídni jeho manželkou stala princezna Luisa Hohenlohe (21. 8. 1840 Haltenbergstetten – 16. 1. 1873 Pohořelice), s níž se seznámil několik let předtím na svatbě své neteře Rosy. Z jejich manželství pocházelo pět dětí (všechny se narodily v Pohořelicích). Nejstarší syn Jaroslav (1864-1891) zemřel předčasně, dědicem majetku se stal druhorozený syn Leopold III. (1865-1937), nejmladší syn Václav Vojtěch (1868-1930) proslul mimo jiné jako cestovatel.\n\nLeopold II. ze Šternberka zemřel na zámku v Rájci nad Svitavou u své mladší dcery Eleonory (1873-1946), provdané do rodu Salmů.\n\n\n"}
{"id": "1174659", "url": "https://cs.wikipedia.org/wiki?curid=1174659", "title": "María Bourbonsko-Sicilská", "text": "María Bourbonsko-Sicilská\n\nMaría Bourbonsko-Sicilská (María Paloma Diana Irene; 5. dubna 1967, Madrid) je bourbonsko-sicilská princezna a arcivévodkyně rakouská.\n\nJe druhou nejstarší dcerou infanta Karla, vévody z Kalábrie a princezny Anny Orleánské.\n\nDne 13. července 1996 se v La Toledana vdala za arcivévodu Simeona Habsbursko-Lotrinského syna arcivévody Rudolfa Habsbursko-Lotrinského. Spolu mají pět dětí:\n\n"}
{"id": "1174661", "url": "https://cs.wikipedia.org/wiki?curid=1174661", "title": "Casa Berenguer", "text": "Casa Berenguer\n\nCasa Berenguer také známá jako casa Casimir Clapés nebo dříve jako La Berenguera, je budova, která se nachází na ulici Diputació, č. 246, v čtvrti Dreta de l'Eixample v Barceloně. Byla postavena v roce 1907 podle plánů architektů Bonaventury Bassegody a Joaquima Bassegody.\n\nJejí stavbu zadal průmyslník Casimir Clapés, z textilní firmy \"Sobrinos de Berenguer\", a dal architektům naprostou volnost.\n\nBudova je ve stylu modernismu s novogotickými prvky a skládá se z přízemí a čtyř pater, s velmi nápadným průčelím z něhož vystupuje tribuna. Je zde hodně ozdob vytesaných do kamene a kovaných mříží s florálními motivy. Na tribuně je vlys s ženskou postavou u tkalcovského stavu s dvěma dětmi. Nad tribunou jsou dva symetrické balkony s kovaným zábradlím. V horní římse fasády se nachází ve výklenku sedící ženská postava.\n\nRestaurátorské práce v roce 1990 se pokusily o navrácení původního stavu budovy.\n\nJe španělskou kulturní památkou lokálního charakteru.\n"}
{"id": "1174666", "url": "https://cs.wikipedia.org/wiki?curid=1174666", "title": "Jutta Heineová", "text": "Jutta Heineová\n\nJutta Heineová (* 16. září 1940, Stadthagen) je bývalá německá atletka, mistryně Evropy v běhu na 200 metrů z roku 1962.\n\nV 19 letech se stala mistryní Německa v běhu na 100 metrů. V následující sezóně 1960 vybojovala na olympiádě v Římě dvě stříbrné medaile – v běhu na 200 metrů a ve štafetě na 4 x 100 metrů. Největších úspěchů dosáhla na mistrovství Evropy v Bělehradě v roce 1962. Zvítězila v běhu na 200 metrů, stříbrnou medaili vybojovala v nejkratším sprintu a byla také členkou stříbrné německé štafety na 4 x 100 metrů, V toto roce byla vyhlášena německou sportovkyní roku\n\n\n"}
{"id": "1174669", "url": "https://cs.wikipedia.org/wiki?curid=1174669", "title": "Jan Jiří Jáchym Slavata z Chlumu a Košumberka", "text": "Jan Jiří Jáchym Slavata z Chlumu a Košumberka\n\nJan Jiří Jáchym hrabě Slavata z Chlumu a Košumberka (1634/1637, Vídeň – 1. července 1689, Velvary) byl český šlechtic a politik z významného rodu Slavatů. V závěru života zastával nejvyšší zemské úřady ve správě Českého království, zasloužil se o přestavbu rodového paláce v Praze.\n\nNarodil se pravděpodobně ve Vídni, kde byl jeho otec Jáchym Oldřich Slavata (1606–1645) vázán dvorskou službou, matkou byla Marie Františka, rozená hraběnka z Meggau (1610–1676). Dětství trávil na cestách mezi Vídní, Telčí a Jindřichovým Hradcem. Od roku 1647 studoval u jindřichohradeckých jezuitů, kromě němčiny ovládal latinu, italštinu a španělštinu, zatímco česky téměř neuměl. V letech 1653–1656 absolvoval tradiční kavalírskou cestu, pobýval převážně v Itálii.\n\nDalší roky trávil ve Vídni, kde s hodností císařského komořího pobýval u dvora. Příslib vlivnější dvorské kariéry zůstal nenaplněn i po sňatku 14. ledna 1663 ve Vídni s hraběnkou Marií Markétou z Trautsonu (1645–1698). Marie Markéta dostala věnem 60 000 zlatých a v roce 1662 navíc zdědila polovinu panství Lipová (Hanšpach) v severních Čechách. Jan Jáchym sám v této době žádný pozemkový majetek neměl, dostával apanáž ve výši 5 až 6 000 zlatých ročně z rodového fideikomisu.\n\nSpolečenské postavení Jana Jáchyma Slavaty se změnilo v roce 1673, kdy zemřel jeho starší bratr Ferdinand Vilém (1630–1673). Po něm zdědil kmenová rodová panství Jindřichův Hradec, Telč, Stráž nad Nežárkou, Obříství atd., v roce 1676 po matce zdědil i panství Freistadt v Rakousku, po bratrovi převzal i funkci dvorského sudího (1673–1685), byl jmenován i skutečným císařským tajným radou (1681). V zemské kariéře pokračoval jako nejvyšší sudí (1685–1688) a nakonec nejvyšší hofmistr Českého království (1688–1689). Vzhledem k předchozímu dlouholetému pobytu u vídeňského dvora patřil i jako nejvyšší zemský úředník k oporám habsburské politiky, ale měl pochopení i pro zachování českých zemských práv v rámci monarchie.\n\nZatímco v šedesátých letech žil střídavě v pronajatém domě ve Vídni a na zámku Lipová, později dělil své pobyty mezi Prahu a Jindřichův Hradec. Na Malé Straně vlastnil v Thunovské ulici rodový palác, který nechal přepychově vybavit a vydržoval zde dvůr o počtu kolem 50 osob. Na Smíchově postavil letohrádek s barokní zahradou. Interiéry nechal upravit na zámcích v Jindřichově Hradci a Nové Bystřici, kde také často pobýval.\n\nZemřel cestou z Teplic do Prahy ve Velvarech 1. července 1689 a pohřben byl o měsíc později v Jindřichově Hradci. Z manželství s Marií Markétou z Trautsonu měl deset dětí, všech šest synů ale zemřelo v dětském věku. Z dcer se dospělosti dcery Marie Josefa (1667–1708), provdaná za hraběte Heřmana Jakuba Černína, Marie Magdalena (1673–1700), manželka hraběte Norberta Libštejnského z Kolovrat, a Marie Anežka (1674–1718), vdaná za Františka Viléma Salm-Reifferscheidta. Když krátce poté celý rod Slavatů vymřel, právě manželé dcer Jana Jáchyma Slavaty si rozdělili největší podíly z obrovského slavatovského dědictví.\n\n\n"}
{"id": "1174670", "url": "https://cs.wikipedia.org/wiki?curid=1174670", "title": "Centro Atlético Fénix", "text": "Centro Atlético Fénix\n\nCentro Atlético Fénix je uruguayský fotbalový klub, který sídlí v hlavním městě Montevideu. Je účastníkem nejvyšší soutěže.\n\nKlub byl založen skupinou studentů 7. července 1916 v přístavní čtvrti Capurro. Pojmenoval se podle mytologického fénixe, klubové barvy jsou fialová a bílá. V roce 1923 se tým poprvé v historii probojoval do nejvyšší soutěže, v níž odehrál (do roku 2015) celkově 31 sezón, zaujímá 14. místo historické tabulky profiligy. Je známý jako jojo klub: druhou ligu vyhrál ve své historii sedmkrát (naposledy v roce 2009), což je národní rekord. Nejlepším prvoligovým umístěním byla třetí příčka v roce 2002, kdy se také hráč Fénixu Germán Hornos stal s 25 góly králem ligových střelců. Klub startoval v Poháru osvoboditelů v letech 2003 a 2004, v obou případech skončil v základní skupině. V roce 2011 se zúčastnil Copa Sudamericana, kde ho v předkole vyřadil Club Universidad de Chile.\n\n"}
{"id": "1174671", "url": "https://cs.wikipedia.org/wiki?curid=1174671", "title": "TJ VSŽ Košice (fotbal)", "text": "TJ VSŽ Košice (fotbal)\n\nTJ VSŽ Košice (celým názvem: Telovýchovná jednota Východoslovenské železiarne Košice) byl slovenský fotbalový klub, který sídlil v krajském městě Košice v Košickém kraji na východě Slovenska.\n\nPo založení Východoslovenských železáren v roce 1960 se začaly stranické orgány podniku zabývat myšlenkou založení podnikové tělovýchovné jednoty. Dohoda mezi stranickými a odborářskými orgány v létě 1961 zajistila založení přípravného výboru pro založení tělovýchovné jednoty. Ta byla založena na ustanovující schůzi 11. srpna 1961 pod názvem TJ VSŽ Košice. V průběhu roku pak bylo vytvořeno jedenáct oddílů – neznámějšími byly fotbalový, atletický a hokejový.\n\nV červenci 1963 bylo mezi výbory TJ VSŽ a TJ Lokomotíva Košice dohodnuto sloučení obou jednot pod názvem TJ Lokomotíva VSŽ Košice. Fúze byla zrušena v roce 1967 po odstoupení TJ VSŽ ze společné spolupráce mezi oběma jednotami. V roce 1992 byl fotbalový oddíl sloučen s TJ Jednota VSS Unimex Košice do nového klubu 1. FC Košice, čímž vznikl první profesionální klub na Slovensku. Samotný oddíl TJ VSŽ odehrál sezónu 1992/93 jako farma košického 1. FC.\n\nSvé domácí zápasy odehrával na spartakiádním stadionu TJ VSŽ.\n\nZdroj: \n\n\n\nZdroj: \n\n\n\nZdroj: \n"}
{"id": "1174672", "url": "https://cs.wikipedia.org/wiki?curid=1174672", "title": "Rukiye Sabiha Sultan", "text": "Rukiye Sabiha Sultan\n\nRukiye Sabiha Sultan (1. května 1894 – 26. srpna 1971) byla osmanská princezna, nejmladší dcera sultána Mehmed VI. a jeho první ženy Emine Nazikedâ Kadınefendi. Byla manželkou prince Ömera Faruka Efendiho, který byl synem posledního sultána Abdülmecida II. (manželé tedy byli příbuznými).\n\nByla nejmladší dcerou osmanského sultána Mehmed VI. a jeho první ženy Emine Nazikedâ Kadınefendi (dcera prince Hassana Marshania a princezny Fatmy Horecan Aredba).\n\nPrince Ömer Faruk Efendi si ji vzal 29. dubna 1920 v paláci Yildiz. V letech 1921–1926 zplodili 3 dcery – Fatma Neslişah Sultan, Zehra Hanzade Sultan a Necla Hibetullah Sultan. Dne 3. března 1924 dostala celá rodina příkaz k deportaci, stejně jako zbytek rodiny Osmanské dynastie. Rodina se přestěhovala do města Nice, kde se jejich dcera Necla narodila. Po nějakém čase se rodina přestěhovala do Švýcarska, pak do Francie a nakonec do Egyta, kde se v roce 1940 jejich dcera Fatma Neslişah provdala za prince Muhammada Abdela Moneima, syna posledního chediva Abbáse II. Hilmího.\n\nRukiyin manžel, Ömer Faruk Efendi se s ní rozvedl v lednu 1948, když byl rezidentem v Káhiře a vrátil se zpátky do rodné země, kde si změnil příjmení na Osmanoğlu (což znamená \"syn osmanů\") a provdal se za další princeznu z Osmanské dynastie, Mihriban Mihrişah Sultan, která byla setřenicí Rukiye. Rukiye zemřela 26. srpna 1971 ve vile své dcery Zehry a byla pohřbena na civilním hřbitově.\n"}
{"id": "1174674", "url": "https://cs.wikipedia.org/wiki?curid=1174674", "title": "Ludvík III. Falcký", "text": "Ludvík III. Falcký\n\nLudvík III. Falcký ( \"Ludwig III. der Ältere\" nebo \"der Bärtige\", 23. ledna 1378 – 30. prosince 1436, Heidelberg) byl v letech 1410 – 1436 falcký kurfiřt a říšský vikář. Pocházel z významného rodu Wittelsbachů.\n\nLudvík III. byl třetím synem krále Ruprechta Falckého a jeho manželky Elišky Norimberské. Během otcova tažení do Itálie v letech 1401 - 1402 Ludvík sloužil jako císařský vikář. V roce 1410 po otci zdědil falcké kurfiřství. Falc byla rozdělena mezi čtyři Ruprechtovy přeživší syny. Jako nejstarší žijící syn a nový kurfiřt Ludvík obdržel hlavní část, Jan zdědil Falc-Neumarkt, Štěpán Falc-Simmern a Oto Falc-Mosbach.\n\nLudvík III. byl vysoce vzdělaným a zbožným patronem univerzity v Heidelbergu. Působil jako říšský vikář císaře Zikmunda a byl jeho poslem během Kostnického koncilu. Jako takový také později odsoudil Jana Husa a Jeronýma Pražského. V roce 1415 zatkl vzdoropapeže Jana XXIII.\n\nLudvík III. se v roce 1427 vrátil velmi nemocný z pouti do Svaté země, kterou zorganizoval po smrti svého syna Ruprechta. Od roku 1430 byl téměř slepý. V roce 1435 ho manželka se svými poradci zbavila moci a následujícího roku zemřel. Byl pohřben v heidelberském kostele sv. Ducha a jeho nástupcem se stal syn Ludvík IV.\n\nLudvík III. se dvakrát oženil. Poprvé si vzal 6. července 1402 Blanku Anglickou, dceru krále Jindřicha IV. a Marie de Bohun. Měli spolu syna Ruprechta. Při druhém těhotenství Blanka zemřela.\n\nPodruhé se oženil 30. listopadu 1417 s Matyldou, dcerou achajského knížete Amadea, která mu porodila pět dětí.\n"}
{"id": "1174690", "url": "https://cs.wikipedia.org/wiki?curid=1174690", "title": "Fridrich I. Falcký", "text": "Fridrich I. Falcký\n\nFridrich I. Falcký zvaný \"Vítězný\" ( \"Friedrich I. der Siegreiche\", 1. srpna 1425, Heidelberg – 12. prosince 1476, Heidelberg) byl falcký kurfiřt z rodu Wittelsbachů.\n\nByl jedním ze synů Ludvíka III. Falckého a jeho druhé manželky Matyldy, dcery achajského knížete Amadea.\n\nPo smrti staršího bratra Ludvíka se ujal vlády nad falckým kurfiřstvím jako regent za svého synovce Filipa, kterého v roce 1451 adoptoval a odmítl se oženit. Prohlásil se za legitimního kurfiřta, čož však odporovalo říšským zákonům, proto císař Fridrich III. odmítl jeho postavení uznat. Císaři se ovšem nepodařilo Fridricha, který byl schopným stratégem a spojil se s Ludvíkem IX. Bavorským, sesadit.\n\nFridrich byl úspěšný také proti jiným soupeřům, jakými byli Albrecht III. Achilles a Diether von Isenburg, mohučský arcibiskup, a rozšířil své území. Při bitvě u Seckenheimu Fridrich polapil své protivníky markraběte biskupa Jiřího Badenského, Karla I. Bádenského a Oldřicha V. Württemberského.\n\nV roce 1471/72 se Fridrich oženil se svou dlouhodobou milenkou Klárou Tottovou. Byla to prostá občanka a manželství bylo považováno za nerovnorodé.\n\nFridrich I. Falcký zemřel v prosinci 1476 v Heidelbergu a byl pohřben v místním jezuitském kostele.\n\nFridrich I. provedl významnou univerzitní reformu, když na teologické fakultě Karlo-Ruprechtovy univerzty směl být nadále vyučován také realismus, což znamenalo velký posun ke svobodě učení. Na právnické fakultě se od té doby také začalo vedle církevního práva vyučovat i právo světské. Fridrichův dvorní rada Andreas Hartmanni byl v letech 1463 až 1495, kdy zemřel, celkem sedmkrát zvolen rektorem (stal se tak až doposud jediným rektorem, kterému se to podařilo).\n"}
{"id": "1174696", "url": "https://cs.wikipedia.org/wiki?curid=1174696", "title": "Felipe Kitadai", "text": "Felipe Kitadai\n\nFelipe Eidji Kitadai, (* 28. července 1989 v São Paulu, Brazílie) je brazilský zápasník – judista japonského původu, bronzový olympijský medailista z roku 2012.\n\nS judem začínal v rodném São Paulu v 5 letech pod učitelem Dante Kanayamou. Od 14 let se připravoval v tréninkovém centrum Ibirapuera pod dohledem trenérů Alexandre Garcii a Hatiro Ogawy. Od roku 2010 žije v Porto Alegre, kde je členem profesionálního týmu SOGIPA. Jeho osobním trenérem je Antônio Carlos Pereira zvaný „Kiko“. Jeho osobní technikou je pravé seoi-nage.\n\nV roce 2012 se kvalifikoval jako vítěz panamerických her na olympijské hry v Londýně. V prvním kole vyřadil favorizovaného Mongola Tömörchülega, ale ve čtvrtfinále další překvapení nezopakoval. Po porážce od Uzbeka Rishoda Sobirova spadl do oprav, kde však potvrdil dobrou přípravu a po dvou vítězstvích v prodloužení získal nečekanou bronzovou olympijskou medaili. V roce 2016 startoval na domácích olympijských hrách v Riu, ale nedokázal se popasovat s tlakem. V prvním zápase zachraňoval zápas proti Francouzovi Walide Khyarovi v posledních sekundách technikou soto-makikomi na yuko. V dalším kole již na svého soupeře, Ázerbájdžánce Orchana Safarova nestačil a prohrál na ipon. V oprávách neuspěl a obsadil 7. místo.\n\n\n"}
{"id": "1174697", "url": "https://cs.wikipedia.org/wiki?curid=1174697", "title": "Voráček", "text": "Voráček\n\nPříjmení Voráček nosí více osobností:\n\n"}
{"id": "1174698", "url": "https://cs.wikipedia.org/wiki?curid=1174698", "title": "Esma Sultan (dcera Ahmeda III.)", "text": "Esma Sultan (dcera Ahmeda III.)\n\nEsma Sultan (14. března 1726 – 13. srpna 1788) byla osmanská princezna. Byla dcerou sultána Ahmeda III. a jeho konkubíny Zeynep Kadinefendi. Byla nevlastní sestrou sultána Mustafy III. a Abdulhamida I.\n\nEsma Sultan se narodila jako dcera sultána Ahmeda III. a jeho konkubíny Zeynep Kadınefendi. Byla nevlastní sestrou sultána Mustafa III. a Abdul Hamid I. V sedmnácti se vdala za Damata Yakup Pasha 19. února 1743. V roce 1744 se podruhé vdala za Damata Pir Mustafa Pasha. Ten zemřel 6. ledna 1757 a poté si Esma 23. června 1758 vzala Muhsinzade Mehmed Pasha. Sama zemřela v roce 1788.\n"}
{"id": "1174699", "url": "https://cs.wikipedia.org/wiki?curid=1174699", "title": "Ludvík IV. Falcký", "text": "Ludvík IV. Falcký\n\nLudvík IV. Falcký ( \"Ludwig IV. der Sanftmütige\", 1. ledna 1424, Heidelberg - 13. srpna 1449, Worms) byl kurfiřt falcký z rodu Wittelsbachů.\n\nLudvík IV. byl synem Ludvíka III. Falckého a jeho druhé manželky Matyldy, dcery achajského knížete Amadea. Po otcově skonu roku 1436, Ludvík IV. vládl do roku 1442 pod opatrovnictvím svého strýce, hraběte Oty I. z Mosbachu. V roce 1444 jako říšský kapitán odrazil útoky armagnaců.\n\nRoku 1445 se oženil s Markétou Savojskou, vdovou po králi Ludvíkovi III. Neapolském a dcerou vévody Amadea VIII. Savojského. Měl s ní jediného syna Filipa. Když v roce 1449 Ludvík IV., ve 25 letech ve Wormsu zemřel, Falc zdědil jeho bratr Fridrich. Ludvík byl pohřben v kostele sv. Ducha v Heidelbergu.\n"}
{"id": "1174700", "url": "https://cs.wikipedia.org/wiki?curid=1174700", "title": "Mitis Iudex Dominus Iesus", "text": "Mitis Iudex Dominus Iesus\n\nMitis Iudex Dominus Jesus (česky: \"Mírný soudce Pán Ježíš\") je apoštolský list ve formě motu proprio „o reformě kanonických řízení neplatnosti manželství v Kodexu kanonického práva“. Dopis byl datovaný 15. srpna 2015 a vyhlášen byl 11. září 2015. Jeho ustanovení vstoupila v platnost 8. prosince 2015.\n\n\"Mitis iudex Dominus Jesus\" je napsán pro latinskou církev, pro východní katolické sjednocené katolické církve je určen dokument \"Mitis et misericors Jesus\" (česky: \"Mírný a milosrdný Ježíš\"). V podstatě lze říci, že k usnadnění kanonického procesu o neplatnosti manželství bylo přijato následující opatření: v neplatnosti manželství může být rozhodnuto již v první instanci (doposud byly nutné alespoň dvě instance), odpovědný je místní biskup a na tento proces má právo každý pár.\n\nTím, že se jedná o motu proprio („vlastního popudu“) shrnuje papež František následující úmysl: chce především zdůraznit, že tento program přináší milosrdenství. \"Tenorem\" tohoto mota je výrok, že nikým by nemělo být porušeno, a tak se tento apoštolský list připojí do diskuse o „pastoračních výzvách rodiny v souvislosti s evangelizací“. Toto téma se mělo diskutovat podrobněji na Mimořádném valném shromáždění synody, která se konala v říjnu 2015. Kromě toho se stalo, že 8. prosince 2015, kdy vstoupilo v platnost, došlo současně k otevření Svatého roku milosrdenství (\"Misericordiae vultus\").\n\nUvnitř římské kurie se objevil odpor ve formě kritiky samotného papeže. Hlavní námitka spočívala v tom, že papež obchází orgány příslušné ve věci a \"de fakto\" přijímá koncept „katolického rozvodu“. V písemné kuriální dokumentaci se mluví o alarmujícím vývoji a papež je obviňován, že na narušil legislativní proces.\n\n"}
{"id": "1174702", "url": "https://cs.wikipedia.org/wiki?curid=1174702", "title": "Klášter Santa María de Viaceli", "text": "Klášter Santa María de Viaceli\n\nKlášter Santa María de Viaceli je trapistický klášter v Cóbreces, v obci Alfoz de Lloredo, v Kantábrii, s výhledem na kantaberské moře.\n\nByl založen cisterciáckými mnichy z kláštera Santa Maria del Desierto (Francie) díky daru rodinného dědictví Antonie a Manuela Bernaldo de Quiros. Byl první železobetonovou budovou ve Španělsku. Klášterní komplex byl postaven v letech 1906 až 1910 v novogotickém stylu.\n\n16. října roku 1926 bylo zřízeno opatství .\n\nNěkteří z mnichů byli zabiti během náboženského pronásledování v průběhu druhé španělské republiky .\n\nV opatství se vyrábí známý sýr.\n"}
{"id": "1174703", "url": "https://cs.wikipedia.org/wiki?curid=1174703", "title": "Kárový vzor", "text": "Kárový vzor\n\nKáro (angl.: \"check design\", něm.: \"Karo\") je vzorování textilií ve čtvercových nebo obdélníkových řadách, které vzniká zkřížením vodorovných a kolmých barevných pruhů. Vzorování se dá provádět buďto s použitím různobarevných nití nebo potiskováním jak na tkaninách, tak i na pleteninách.\nVýraz káro pochází z francouzštiny (\"carreua\" = kostka). \n"}
{"id": "1174704", "url": "https://cs.wikipedia.org/wiki?curid=1174704", "title": "Filip Falcký", "text": "Filip Falcký\n\nFilip Falcký (německy: \"Philipp der Aufrichtige\") (14. červenec 1448, Heidelberg - 28. únor 1508, Germersheim) byl v letech 1476 - 1508 falckým kurfiřtem z rodu Wittelsbachů.\n\nByl jediným synem Ludvíka IV. Falckého a jeho manželky Markéty Savojské. Ve věku jednoho roku Filip spadal pod opatrovnictví svého strýce Fridricha, který ho později adoptoval. V roce 1474 se oženil s Markétou Bavorskou, dcerou Ludvíka IX. Bavorského a na základě manželství obdržel Horní Falc. Po smrti adoptivního otce roku 1476, se stal kurfiřtem. V roce 1499 zdědil majetky rodových větví Falc - Mosbach a Falc - Neumarkt. V roce 1504 Filip prohrál válku o Landshutské dědictví proti Albrechtoví IV. Bavorskému.\n\nV roce 1481 Filip pozval Johanna von Dalberga na univerzitu v Heidelbergu.\n\n21. února 1474 se Filip oženil s Markétou Bavorskou. Měli spolu několik dětí:\n\n"}
{"id": "1174705", "url": "https://cs.wikipedia.org/wiki?curid=1174705", "title": "Československá bibliografická databáze", "text": "Československá bibliografická databáze\n\nČeskoslovenská bibliografická databáze (\"zkratka\" ČBDB) je český knižní portál založený roku 2009. Obsah se zaměřuje především na česky a slovensky vydané knihy, ale obecně jazyk není omezen. Většina obsahu je vytvářena samotnými návštěvníky (po registraci) serveru. Databáze obsahuje více než 175 000 knih a 85 tisíc spisovatelů. Registrovaní uživatelé mohou také knihy/autory hodnotit a komentovat, díky těmto údajům web nabízí různé žebříčky. Portál je neustále aktivně rozšiřován o nové funkce.\n\nU každé knihy je evidován název, originální název (u původně cizojazyčných knih), podtitul, žánry, autoři, vydání (rok, nakladatelství, ISBN, počet stran), anotace a rok prvního vydání. Dále jsou evidovány další dodatečné údaje jako ukázka knihy, zajímavosti, knižní trailery či zařazení do série knih.\n\nU autorů je potom evidováno jméno, datum narození a úmrtí, místo narození, webové stránky a životopis. Knihy a jejich autoři jsou v databázi jednoznačně přiřazeni.\n\n\n\n"}
{"id": "1174708", "url": "https://cs.wikipedia.org/wiki?curid=1174708", "title": "Římskokatolická farnost Šternberk", "text": "Římskokatolická farnost Šternberk\n\nŘímskokatolická farnost Šternberk je územní společenství římských katolíků v děkanátu Šternberk s farním kostelem Zvěstování Panny Marie .\n\nPrvní zmínka o farnosti pochází z roku 1296. V letech 1371 až 1784 působil ve Šternberku Řád řeholních kanovníku sv. Augustina. Po zrušení augustiniánské kanonie v září roku 1784 zůstal nově dokončený kostel spolu s bývalou budovou proboštství v majetku církve (zbylé konventní budovy byly rozděleny mezi čtyři soukromé vlastníky). Bývalé proboštství bylo upraveno na farní budovu pro faráře a kooperátory, kterými byli ještě po nějakou dobu někdejší členové řeholní komunity.\n\nV roce 1990 do farnosti přišly sestry klarisky-kapucínky. Těm místní duchovní správa postoupila část farní zahrady a na ní byl v letech 1994-1996 postaven klášter.\n\nOd roku 2012 je farářem R. D. Antonín Pechal.\n\n\nKaždý týden vychází Informátor pro farnosti Šternberk, Mladějovice, Horní Loděnice a Jívová.\n\nVe farnosti působí skupina farníků, která se snaží postarat o drobné opravy farních objektů a předejít tak větším škodám. Podle iniciátora Stanislava Knopfa společná práce přináší výhody proti modelu, kdy se o kostel a faru stará jeden člověk, předává se tak péče o farnost dalším generacím.\nO svátku svatého Jana Evangelisty (27. prosince) se po bohoslužbě spojené se žehnáním vína koná posezení s prezentací fotografií a videí z akcí farnosti za uplynulý rok.\n\n"}
{"id": "1174709", "url": "https://cs.wikipedia.org/wiki?curid=1174709", "title": "Řehořovský vrch", "text": "Řehořovský vrch\n\nŘehořovský vrch (645 m n. m.) je kopec v okrese Jihlava v Kraji Vysočina. Leží asi 0,6 km jižně od vesnice Řehořov na stejnojmenném katastrálním území. Je to nejvyšší bod Řehořovské pahorkatiny.\n\nJe to oválný plochý vrchol tvořený migmatitickými cordierito-biotitickými rulami moldanubika. V současnosti jej pokrývá pole. Jižně od vrcholu pramení potok Kamenička, severně Řehořovský potok a jihovýchodně Liščí potok. Asi 120 m jihozápadně od vrcholu se nachází kaple svatého Antonína a objekt vodojemu.\n\nGeomorfologicky vrch náleží do celku Křižanovská vrchovina, podcelku Brtnická vrchovina a okrsku Řehořovská pahorkatina.\n\nNejjednodušší přístup je z Řehořova po polní cestě směrem na jih ke kapli svatého Antonína a pak asi 120 m přes pole na vrchol.\n"}
{"id": "1174711", "url": "https://cs.wikipedia.org/wiki?curid=1174711", "title": "Severomakedonská házenkářská reprezentace mužů", "text": "Severomakedonská házenkářská reprezentace mužů\n\nMakedonská házenkářská reprezentace mužů reprezentuje Severní Makedonii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174715", "url": "https://cs.wikipedia.org/wiki?curid=1174715", "title": "Levhart cejlonský", "text": "Levhart cejlonský\n\nLevhart cejlonský (\"Panthera pardus kotiya\") je poddruh levharta, který se vyskytuje pouze na Srí Lance. Jedná se o poměrně velkou subspecii s výrazným pohlavním dimorfismem. Ve svém biotopu jde o vrcholového predátora, který se živí živočichy až do velikosti mladého buvola. Ve volné přírodě žije asi 800 zvířat a poddruh je podle norem IUCN veden jako ohrožený. Hlavní hrozbou pro tuto kočkovitou šelmu je nelegální lov.\nLevharti cejlonští jsou obvykle o něco větší než jejich příbuzní v Indii. Je u nich vyvinutý výrazný pohlavní dimorfismus co se velikosti týče. Dospělé samice váží okolo 30 kg, zatímco samci v průměru 56 kg, přičemž nejsou výjimkou i 75 kg velcí jedinci. Největší zaznamenaný kus vážil cca 90 kg (samec z Yala z roku 2003). Délka těla včetně ocasu se pohybuje od 180 do 240 cm, délka lebek od 173 do 217 mm. Řadí se tak k největším poddruhům \"Panthera pardus\". Srst má barvu rezavě hnědou s hustě posazenými černými skvrnami.\n\nLevhart je v sinhálštině nazýván \"kotiya\" (či \"kutiya\", කොටියා), což je i jeho trinomické jméno, a v tamilštině \"chiruththai\" (சிறுத்தை). Častěji než \"kotiya\" se v současnosti používá výraz \"diviyā\" (දිවියා), neboť slovo \"kotiya\" značí spíš tygra. Poddruh popsal Dr. Paulus E. P. Deraniyagala v roce 1956 na základě porovnání s levhartem indickým (\"Panthera pardus fusca\"). Cejlonský má menší lebku a jinak zbarvenou srst. Vyzdvihl i rozdíl v chování - cejlonský levhart bývá méně agresivní. Existenci samostatného poddruhu potvrdil v 90. letech 20. století i výzkum DNA, který nicméně zredukoval počet levhartích subspecií na 8 (1996), resp. 9 (2001), přičemž ještě v 80. letech jich bylo udáváno téměř 30. K oddělení levharta cejlonského od indického došlo zhruba před 10 000 lety na konci pleistocénu.\n\nV dřívějších dobách byl levhart cejlonský rozšířený téměř po celém ostrově, ale postupně se jeho výskyt fragmentoval. Stopy jeho existence byly zaznamenány na zhruba 50 % plochy ostrova, nicméně ověřeno je, že dospělí jedinci schopní rozmnožování žijí na 11 000 km² čili asi na 1/6 Srí Lanky. V současnosti se jeho největší populace nachází v Yala National Park na jihovýchodě a Wilpattu National Park na severozápadě. Ačkoliv levharti preferují život v různých typech lesů, jsou schopni existovat v nezalesněné (savany) i v lidmi silně pozměněné krajině (plantáže). Jsou natolik přizpůsobiví, že žijí i na okrajích větších sídel např. města Kandy.\nAčkoliv bylo provedeno několik výzkumů, odhady populace se různí. IUCN předpokládá, že celkový počet jedinců se pohybuje mezi 700-950. Jiné zdroje udávají 500-900 či dokonce 200-2 000. Velká část toho počtu žije v nějakým způsobem chráněných oblastech (národní parky, chráněné oblasti, rezervace atd.). Na některých územích je poměrně vysoká hustota jejich výskytu (Block I of Ruhuna, rezervace Yala udává téměř 18 kusů na 100 km²). Žádná subpopulace však není větší než 250 jedinců. Populační trend je úbytek, a to hlavně v důsledku lovu jak komerčního, tak po konfliktech s lidmi.\n\nDalších přibližně 70 levhartů žije v zajetí po celém světě, včetně českých ZOO Brno, ZOO Jihlava a ZOO Ostrava. Na Slovensku je chován v Zoo Bratislava.\n\nLevhart cejlonský je samotářský lovec. Je aktivní především v noci, ale nikoliv výhradně. Na Srí Lance jde o vrcholového predátora bez přirozených nepřátel (kromě člověka). Loví především jeleny axise (\"Axis axis\"), muntžaky (\"Muntiacus muntjak\"), dikobrazy (\"Hystrix indica\") a sambary (\"Cervus unicolor\"). K jeho další kořisti patří divoká prasata (\"Sus scrofa\"), zajíci (\"Lepus nigricollis\"), hulmani rudolící (\"Trachypithecus vetulus\"), kančilové (\"Moschiola meminna\"), makakové (\"Macaca sinica\"), veverky, ptáci a plazi. Dokáže zabít i mladé buvoly (\"Bulbalus\"). Domácí zvířata napadá velmi vzácně, v zásadě jen když nemůže najít přirozenou kořist. Např. podle nedávného průzkumu z oblastí centrální Srí Lanky nebylo v jeho kořisti zaznamenáno jediné domácí zvíře, ale oblast a vzorek byl příliš malý, než aby šlo zobecňovat. Pokud už útočí na domácí zvířata, je jeho oblíbenou kořistí pes.\n\nChováním se cejlonský poddruh poněkud liší od svých bratranců z jiných míst Asie a Afriky. Není příliš plachý (zvláště samci), před člověkem prchá méně často než jiní levharti. Má se za to, že není tak teritoriální, neboli je poněkud tolerantnější k jedincům svého poddruhu. Málokdy si tahá kořist na stromy, neboť na ostrově se nevyskytují konkurenti, kteří by mu jí mohli ukrást. Levhart cejlonský žije bez soupeření s jinými velkými kočkami cca 16 500 let, kdy jsou zaznamenány poslední fosilní stopy existence tygrů, přičemž asi před 37 000 lety zmizeli ze Srí Lanky lvi. Na ostrově nežijí ani hyeny, vlci a dhoulové, což rovněž ovlivňuje chování levhartů směrem k vyšší „sebedůvěře“. Jedinými potravními konkurenty těchto koček tak mohou být občas medvědi pyskatí a ojedinělými predátory krokodýli mořští.\n\nRozmnožování může probíhat celoročně, ale častější je v období mezi dubnem a červnem. Doba březosti je 90-113 dní. Vrh tvoří nejčastěji 2 mláďata (vzácněji 3). Ty zůstávají s matkou 1,5-2 roky. Pohlavní zralosti dosahují po 2-2,5 letech. Délka života v divočině je 10-15 let, v zajetí to může být až 22.\n\nPodle záznamů se zdá, že levharti začali být ve větší míře zabíjeni až od doby britské okupace Srí Lanky. Byli považováni za škůdce a za jejich kůže se vyplácela odměna. Jen v letech 1872–1899 bylo usmrceno 8 873 levhartů. Toto zabíjení pokračovalo i ve 20. století, tentokrát hlavně jako „sport“. Například v Britském muzeu přírodní historie je 8 lebek levhartů, které skolil jediný lovec během osmi měsíců začátkem 20. století. Je s podivem, že i přesto si levharti podrželi vnitrodruhovou genetickou variabilitu.\n\nNejvětší hrozbou pro levharty je stále lov. Pytláci s částmi těl levhartů dále obchodují především v Indii. Jako mnoho jiných zvířat jsou i tyto kočky používány na přípravu „léků“ v tradiční čínské medicíně. Dalším problémem jsou občasné střety s lidmi a jejich domácími zvířaty, které mají za následek pronásledování a zabití těch levhartů, kteří si dovolili poškodit lidi a jejich majetek (často za použití pastí a otrávených návnad). Tyto incidenty nejsou však tak časté a ani lidožroutství ostrovních levhartů není tak běžné jako v Indii: za posledních 50 let zemřely po útocích těchto koček jen dvě ženy. Mimo národní parky ještě zvířata ohrožuje ničení životního prostředí a tím i ubývání přirozené kořisti. Hlavním problémem v tomto směru je úbytek lesů a fragmentace přirozeného prostředí v souvislosti s růstem lidské populace (cca 20 mil. v roce 2012). Turismus má dvě strany. Sice může levharty vyrušovat hlavně v době páření, ale na druhou stranu přináší do země peníze, které pak následně mohou být využity při jejich ochraně, neboť právě tyto šelmy jsou jedním z lákavých cílů pro turisty.\n\nLevharti jsou v současnosti chráněni podle nařízení „Flora and Fauna Ordinance of Sri Lanka“ (FFPO, 1992), kdy za zabití nebo prodej těchto koček a jejich částí hrozí velká pokuta či odnětí svobody až na 5 let.\n\n"}
{"id": "1174722", "url": "https://cs.wikipedia.org/wiki?curid=1174722", "title": "Džungle (rozcestník)", "text": "Džungle (rozcestník)\n\nDžungle může být:\n"}
{"id": "1174723", "url": "https://cs.wikipedia.org/wiki?curid=1174723", "title": "Norská házenkářská reprezentace mužů", "text": "Norská házenkářská reprezentace mužů\n\nNorská házenkářská reprezentace mužů reprezentuje Norsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174727", "url": "https://cs.wikipedia.org/wiki?curid=1174727", "title": "Světová federace tanečního sportu", "text": "Světová federace tanečního sportu\n\nSvětová federace tanečního sportu (WDSF, \"World DanceSport Federation\"), dříve též \"International DanceSport Federation (IDSF)\" je mezinárodní nevládní organizace sdružující jednotlivé národní taneční spolky, uznaná mezinárodním olympijským a paralympijským výborem.\n\nPůvodně byla organizace založena roku 1957 pod názvem \"International Council of Amateur Dancers (ICAD)\".\nV roce 1990 se přejmenovala na název \"International DanceSport Federation (IDSF)\".\nV roce 2011 byla přejmenována na \"WDSF\", aby vystihla svůj celosvětový charakter.\n\n\n"}
{"id": "1174728", "url": "https://cs.wikipedia.org/wiki?curid=1174728", "title": "Sborový generál", "text": "Sborový generál\n\nSborový generál je generálská hodnost existující v ozbrojených silách některých zemí pro generály velící sboru či zastávající jiné významné postavení. Nižší hodností typicky bývá divizní generál a vyšší armádní generál. \n\nOdpovídá přibližně hodnosti generálporučíka ostatních armád a v systému hodností NATO dle standardizačního ujednání STANAG 2116 stupni OF-8.\n\nPříklady zahrnují například francouzskou hodnost \"général de corps d'armée\", italskou \"generale di corpo d'armata\" či \"general de cuerpo del ejército\" užívanou armádami některých latinskoamerických zemí. \n\nV ozbrojených silách Alžírska vznikla hodnost sborového generála v roce 1994 a představuje jejich nejvyšší hodnostní stupeň. Nižší hodností je generálmajor.\n\nV Československé armádě vznikla hodnost sborový generál () v roce 1947 a zanikla v roce 1953, kdy byla v rámci celkové změny systému generálských hodností nahrazena hodností generálplukovník.\n\nNižší hodností byl divisní generál a vyšší armádní generál.\n\nHodnost nebyla nutně spojena s velením armádnímu sboru (jejichž velitelé byli často v hodnosti divizního generála, podobně jako za první republiky), a mezi její držitele patřili například i velitel letectva Alois Vicherek nebo náčelník Hlavního štábu Šimon Drgáč.\n\nOznačení hodnosti bylo původně tvořeno zkříženými meči a třemi zlatými pěticípými hvězdami na náramenících lemovaných zlatou sutaškou, stejného typu jako užívali vyšší důstojníci, a po roce 1951 třemi stříbrnými hvězdami na vyztužených náramenících sovětského typu s dekorativním lomeným dezénem žluté (na slavnostní uniformě zlaté) barvy.\n\nOzbrojené síly Francie užívají hodnost sborového generála jak u armády (, doslova generál armádního sboru) tak u letectva (, generál vzdušného sboru). \n\nV roce 1921 se ve francouzských předpisech týkajících se označení generálských hodností poprvé objevilo označení čtyřmi hvězdami pro funkci „divizní generál velící armádnímu sboru“ (\"général de division commandant un corps d'armée\") a v roce 1939 z ní vznikla hodnost sborového generála v nynější podobě.\n\nNižší hodností je divizní generál a vyšší armádní generál (\"général d'armée\", resp. u letectva \"général d'armée aérienne\").\nHodnost \"général de corps d'armée\" existuje i u Gendarmerie nationale.\n\nV ozbrojených silách Chorvatska existuje hodnost sborového generála () jak u vojsk pozemních tak u letectva a sil protivzdušné obrany. \nV soustavě hodností NATO odpovídá stupni OF-9. \nNižší hodností je \"general pukovnik\" a vyšší \"stožerni general\".\n\nItalské ozbrojené síly užívají hodnost sborového generála jak u armády (), tak i letectva (\"generale di squadra aerea\").\n\nNižší hodností je divizní generál (\"generale di divisione\", u letectva \"generale di divisione aerea\"). Vyšší hodností je generál (\"generale\"), ta je však v současnosti vyhrazena jen náčelníku generálního štábu italských ozbrojených sil (\"Stato Maggiore della Difesa\"), proto existuje mezistupeň „sborový generál se zvláštními pověřeními“ (\"generale di corpo d'armata con incarichi speciali\" a \"generale di squadra aerea con incarichi speciali\") jehož nositel je po dobu výkonu vyšší funkce (například náčelníka hlavního štábu letectva či pozemních sil) označen distinkcemi vyššího stupně \"generale\", ale s jednou z hvězd, resp. hodnostních prýmků, lemovanými červeně, a formálně stále zůstává držitelem hodnosti pouze sborového generála.\n\nEkvivalentní hodnost u jiných než bojových složek armády, například technických či týlového zabezpečení, je označována jako \"tenente generale\" (generálporučík).\n\nHodnost \"generale di corpo d'armata\" je užívána i bezpečnostními sbory jako jsou \"Carabinieri\" a \"Guardia di Finanza\".\n\nOzbrojené síly Kuby užívají hodnost \"General de Cuerpo de Ejército\" u letectva i pozemních sil.\nNižší hodností je \"General de División\" a vyšší \"General de Ejército\".\n\nŠvýcarské ozbrojené síly užívají hodnost \"sborový velitel\" (, , , , zkratkou \"cdt C\" a \"KKdt\") jako hodnost pro nejvyšší důstojníky ve své velitelské struktuře, například pro náčelníka generálního štábu a vrchní velitele pozemních a vzdušných sil. Odpovídá hodnosti generálporučíka jiných států.\n\nNižší hodností je divizionář. \"Sborový velitel\" je nejvyšší hodností ozbrojených sil Švýcarska v čase míru, vyšší hodnost generál je udílena Spolkovým shromážděním pouze v době války či ohrožení země vrchnímu veliteli veškerých ozbrojených sil.\n\n"}
{"id": "1174729", "url": "https://cs.wikipedia.org/wiki?curid=1174729", "title": "Evolved Laser Interferometer Space Antenna", "text": "Evolved Laser Interferometer Space Antenna\n\nEvolved Laser Interferometer Space Antenna (zkratka eLISA), dříve označovaný Laser Interferometer Space Antenna (LISA), je plánovaný projekt Evropské kosmické agentury ESA určený k detekci a přesnému měření gravitačních vln. Systém by měl pracovat na principu porovnávání dvou odražených laserových paprsků v interferometru.\n\nSystém by se měl skládat ze tří družic obíhajících kolem Slunce. Jejich vzájemná vzdálenost by měla činit asi milion kilometrů. Systém by měl fungovat tak, že každá družice vyšle identický laserový paprsek k ostatním družicím, ty jej odrazí zpět a došlé paprsky se porovnají v interferometru. Princip je velmi podobný měření v už existujících pozemských zařízeních LIGO a VIRGO – pokud systémem projde gravitační vlna, vzájemná vzdálenosti družic se nepatrně změní. Tato změna se pak projeví při porovnání obou paprsků v interferometru.\n\nProjekt LISA byl původně společným ESA a americké NASA. V roce 2012 však NASA z finančních důvodů od projektu odstoupila a ESA pokračuje v projektu sama. \n\nV prosinci 2015 vypustila družici LISA Pathfinder, která má sloužit k ověření některých principů projektu eLISA. Nese interferometr a dvě 46 mm velké krychle ze slitiny zlata a paladia, u nichž se bude pozorovat jejich vzájemná vzdálenost.\n\nPodle představ z roku 2013 se má do roku 2020 vyvíjet technologie potřebná pro projekt a od roku 2024 se má začít s výrobou komponent a družice. Start by měl proběhnout v roce 2034.\n"}
{"id": "1174734", "url": "https://cs.wikipedia.org/wiki?curid=1174734", "title": "Meb Keflezighi", "text": "Meb Keflezighi\n\nMebrahtom Keflezighi, známý jako Meb Keflezighi, etiopským písmem መብራህቶም ክፍልእዝጊ (* 5. května 1975 Asmara, Eritrea) je americký atlet, běžec na dlouhých tratích, původem z Eritrey. V roce 2004 získal stříbrnou medaili na letních olympijských hrách v Aténách a v Londýně v roce 2012 se umístil na čtvrtém místě. \n\nV roce 2009 zvítězil v Newyorském maratonu. Dne 21. května 2014 zvítězil v Bostonském maratonu a stal se tak prvním americkým vítězem tohoto závodu od roku 1983.\n\nBěhem trénování využívá devítidenní cykly namísto tradičních tréninkových týdnů. Tento cyklus mu umožňuje soustředit se, jak na trénink, tak i na regeneraci. Trénink se skládá z tempových běhů, intervalových běhů, dlouhých tratí a crossového tréninku. Před Bostonským maratonem v roce 2014 běhal 2–3 krát denně, také využíval ElliptiGO pro jízdu na 10 až 20 mílové tratě (cca 16–32 km) pro crossové tréninky, aby tak předešel rizikům zranění.\n\n"}
{"id": "1174738", "url": "https://cs.wikipedia.org/wiki?curid=1174738", "title": "Kaizer Chiefs FC", "text": "Kaizer Chiefs FC\n\nKaizer Chiefs Football Club je jihoafrický fotbalový klub z města Johannesburg, klub hraje nejvyšší jihoafrickou ligu. Klub byl založen 7. ledna 1970 Kaizerem Motaungem. Rivalem klubu je Orlando Pirates.\n\n"}
{"id": "1174744", "url": "https://cs.wikipedia.org/wiki?curid=1174744", "title": "Portugalská házenkářská reprezentace mužů", "text": "Portugalská házenkářská reprezentace mužů\n\nPortugalská házenkářská reprezentace mužů reprezentuje Portugalsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174746", "url": "https://cs.wikipedia.org/wiki?curid=1174746", "title": "Alois Nanke", "text": "Alois Nanke\n\nAlois Nanke (* v druhé polovině 18. stol. Brno, zemřel po roce 1834) byl český hudební skladatel působící ve Vídni a na Ukrajině.\n\nJe patrně synem brněnského skladatele, varhaníka a houslaře Karla Nanke. Již v osmnácti letech je v Brně znám jako hudebník, dirigent a skladatel chrámové hudby. Odešel nejprve do Vídně. Stal se členem Společnosti přátel hudby (\"Gesellschaft der Musikfreunde\") a vystupoval jako člen komorního souboru (mimo jiné s Janem Voříškem, Leopoldem Jansou a Františkem Martinem Pecháčkem).\n\nKoncem dvacátých let se stal dirigentem řeckokatolické katedrály v Přemyšlu. Vyučoval hudbu a v letech 1828–1834 byl ředitelem školy učitelů-ďáků (zpěváků řeckokatolické církve). Komponoval ukrajinské chrámové skladby. Řada z nich se dochovala v opisech a některé i vyšly tiskem. Byl učitelem ukrajinských skladatelů Michaila Michailoviče Verbického a Ivana Andrijoviče Lavrivského.\n\nUkrajinské chrámové skladby vyšly ve sbírkách:\n\nV českých archivech se dochovalo:\n\n"}
{"id": "1174752", "url": "https://cs.wikipedia.org/wiki?curid=1174752", "title": "Kaizer Motaung", "text": "Kaizer Motaung\n\nKaizer Motaung (* 16. října 1944) je bývalý jihoafrický fotbalista a zakladatel klubu Kaizer Chiefs FC, v současné době tam dělá výkonného ředitele a předsedu. Má syna Kaizera Motaung Juniora.\n\n"}
{"id": "1174753", "url": "https://cs.wikipedia.org/wiki?curid=1174753", "title": "Otto Wels", "text": "Otto Wels\n\nOtto Wels (15. září 1873 Berlín — 16. září 1939 Paříž) byl německý politik, předseda SPD v době Výmarské republiky a po nástupu nacistů k moci předseda strany v exilu.\n\nNarodil se v rodině hostinského a vyučil se lepičem tapet, v letech 1895 až 1897 absolvoval vojenskou službu. V zaměstnání založil odborovou organizaci a vstoupil do sociální demokracie, byl členem redakční rady stranického deníku \"Vorwärts\". V roce 1912 byl zvolen poslancem říšského sněmu za obvod Calau. Zúčastnil se Listopadové revoluce v roce 1918 jako člen dělnické rady, po zvolení Friedricha Eberta německým prezidentem se stal jeho nástupcem ve vedení strany. Byl protivníkem ministra obrany Gustava Noskeho, stál u zrodu socialistické paramilitární organizace Reichsbanner Schwarz-Rot-Gold. Od roku 1923 byl zástupcem Německa v Socialistické dělnické internacionále. V březnu 1933 při schvalování Zmocňovacího zákona vznesl na půdě parlamentu emotivní protest proti likvidaci demokratického zřízení a prohlásil: „Můžete nám vzít svobodu i život, ale čest nikoli.“ Krátce poté emigroval do Sárska, kde založil exilovou sociální demokracii, zvanou Sopade. Po obsazení Sárska Třetí říší odešel do Prahy a po přijetí Mnichovské dohody do Paříže, kde zemřel. Roku 2009 mu byla odhalena v berlínském obvodě Treptow-Köpenick pamětní deska.\n\n"}
{"id": "1174756", "url": "https://cs.wikipedia.org/wiki?curid=1174756", "title": "ElliptiGO", "text": "ElliptiGO\n\nElliptiGO je výrobce eliptických kol. Eliptická kola kombinují pohyb eliptického trenažéru s venkovním mobilitou jízdního kola.\n\nPatent na eliptické kolo byl poprvé zaregistrován v roce 2008. V roce 2010 si společnost ElliptiGO zajistila výhradní práva ke všem patentům. Eliptické kolo je zařízení, které využívá eliptický pohyb, který je podobný běžeckému pohybu. První prototyp eliptického kola s kódovým označením \"Alpha\", bylo dokončen v polovině roku 2006. V roce 2010 bylo uvedeno na trh první komerčně dostupné eliptické kolo společnosti ElliptiGO 8S.\n\nV roce 2015 společnost \"American Council on Exercise\" (ACE, americká rada pro cvičení) zadala nezávislou studii, k určení účinnosti tréninku na eliptickém kole pro zlepšení kardiorespiračních cvičení a cvičení pro zlepšení tělesné stavby.\n"}
{"id": "1174758", "url": "https://cs.wikipedia.org/wiki?curid=1174758", "title": "Centrální mešita Madridu", "text": "Centrální mešita Madridu\n\nCentrální mešita Madridu, španělsky Mezquita Central de Madrid, je budova na č. 7 v ulici Anastasio Herrero, v Cuatro Caminos okrese Tetuán.\n\nByla otevřena v roce 1988 jak první sborová mešita v hlavním městě. Navrhl ji architekt Juan Mora Urbano a je ústředím Svazu islámských společenství ve Španělsku a islámského společenství Madrid – Abu-Bakr mešity.\n\nMá čtyři patra, kromě mešity a kanceláří je zde školka, škola, knihovna, sál a obchod.\n"}
{"id": "1174759", "url": "https://cs.wikipedia.org/wiki?curid=1174759", "title": "Kerli", "text": "Kerli\n\nKerli Kõiv (* 7. únor 1987, Elva, Estonská SSR, Sovětský svaz), v hudebním světě známá jako Kerli, je estonská zpěvačka, skladatelka a hudební producentka. Na kontě má prozatím jedno studiové album a dvě EP. Spolupracovala s řadou umělců, jako jsou Demi Lovato, SNBRN, Tokio Hotel a Tarja Turunen. Přispěla také na soundtrack k filmu Almost Alice a konceptuální album Frankenweenie Unleashed.\n\nKerli se zúčastnila množství hudebních soutěží. Když dosáhla 18 let, přestěhovala se do USA, kde se zúčastnila konkurzu u hledače talentů L.A. Reida. V roce 2006 podepsala nahrávací smlouvu s vydavatelstvím Island Records.\n\nKerli se narodila v městečku Elva v kraji Tartumaa. Její matka Piret Kõiv byla sociální pracovnice a otec Toivo Kõiv pracoval jako automechanik. Když jí bylo 16 let, rodiče se rozešli. Kerli má mladší sestru jménem Eliisa, která se také věnuje hudbě a zúčastnila se soutěže \"Eesti otsib superstaari\".\n\nJako dítě navštěvovala taneční školu a později se začala zajímat o klasickou hudbu. V deseti letech začala psát příběhy, \"knihy\" a básně, ve kterých se snažila uniknout ze šedivé reality do světa iluzí. I když ji lidé odrazovali, v šestnácti letech opustila školu a rozhodla se věnovat pouze hudební kariéře.\n\n\n"}
{"id": "1174760", "url": "https://cs.wikipedia.org/wiki?curid=1174760", "title": "Tash-Kalar", "text": "Tash-Kalar\n\nTash-Kalar: Aréna legend je stolní fantasy hra od českého autora stolních her Vladimíra Chvátila. Jedná se o strategicko-logickou hru, ve které se hráči dostávají do role mágů vyvolávajících bytosti, které soupeří v aréně.\n\nTash-Kalar získal ocenění Golden Geek 2013 pro nejlepší abstraktní hru a byl nominován v kategorii nejlepší hra pro dva hráče. \nHru ilustroval David Cochard .\nHra obsahuje čtyři balíčky karet bytostí, každý pro jednu školu (národ), za které hráči hrají.\nJsou to:\nBytosti mají tři vlastnosti:\nBytosti ze škol se dělí na běžné a hrdinské.\n\nDalší balíček jsou karty legendárních bytostí, které jsou pro všechny hráče společné, jsou podobné balíčkům škol, ale silnější.\n\nZbývající balíčky jsou karty úkolů potřebné pro vznešenou hru a karty balance, pro zmenšení rozdílů mezi hráči.\n\nHerní plocha je oboustranná deska s 86 políčky, některá políčka mají speciální vlastnosti a jsou červená nebo zelená.\n\nBody se počítají na skórovacích tabulkách, ty jsou ve hře také čtyři, pro každou školu jedna. Z druhé strany tabulek je místo pro úkoly, tato strana se využívá ve vznešené hře.\n\nPoslední součást hry jsou kameny. Každá škola má svou barvu kamenů, 17 oboustranných běžných/hrdinských kameny a tři legendární kameny.\n\nHra se dělí do kol. Hráč má na začátku každého kola k dispozici dvě akce následujících typů:\nVyvolat bytost hráč může, pouze pokud je na herním plánů z jeho kamenů sestaveno rozložení zobrazené na kartě bytosti (může být zrcadlově obrácené).\nV případě legendárních bytostí musí sedět i úrovně položených kamenů.\nBytost lze vyvolat i na místě, kde byla předtím bytost stejné nebo nižší úrovně.\nPo vyvolání bytosti se provede její akce.\n\nDůležitým typem akcí je útok. Útoky se dělí dvěma způsoby. Podle vzdálenosti na krok (o jedno políčko) a skok (o více políček) a podle síly na standardní (zničí pouze bytosti nižší úrovně) a bojový (zničí bytosti stejné a nižší úrovně). Když bytost zaútočí (pouze pomocí akce karty), přesune se na místo bytosti, kterou zničila.\n\nHru lze hrát v několika variantách. Jednotlivé varianty se liší množstvím hráčů, stylem hry, použitými komponentami a mírou spolupráce mezi hráči.\nVýuková hra je varianta pro první hraní a pro začínající hráče. Slouží především k seznámení se s herním systémem a jednotlivými součástmi hry. Tato varianta je kompletně popsaná v pravidlech.\nHlavní varianta hry. Prostřednictvím vyvolávání bytostí se hráči snaží plnit úkoly, které se postupně odkrývají.\nVerze pro čtyři hráče ve dvou týmech. Je velmi podobná vznešené hře, stejně jako u souboje v týmech lze u této varianty předat tah svému spoluhráči, aby si mohl připravit hru na svůj vlastní tah, to je výhodné především proto, že hráči mají omezené možnosti komunikace.\n\nSouboj lze hrát buď ve dvou hráčích, nebo dvou týmech. Jde o nejjednodušší variantu hry, kde není potřeba plnit úkoly, cílem je především ničit kameny soupeře. Za zničené kameny si hráči (týmy) přímo započítávají body v tabulce.\nBitka je varianta hry primárně pro tři hráče, lze ji však hrát i ve čtyřech hráčích. Hlavní rozdíl mezi bitkou a soubojem je počítání bodů. V této variantě se body za soupeře počítají hráčům za každého zvlášť. Celkový počet bodů hráče je roven počtu bodů za toho soupeře, za kterého hráč získal v částečném bodování nejméně. Hráči se tedy snaží udržovat body za soupeře rovnoměrné.\n\nKe hře vyšlo v roce 2014 rozšíření: , v roce 2015 a v roce 2017 \n\n\n"}
{"id": "1174764", "url": "https://cs.wikipedia.org/wiki?curid=1174764", "title": "Kaizer Motaung Junior", "text": "Kaizer Motaung Junior\n\nKaizer Motaung Junior (* 8. srpna 1981 Johannesburg, Jihoafrická republika) je bývalý jihoafrický fotbalista. Jeho otcem je zakladatel Kaizer Chiefs FC Kaizer Motaung.\n\nJako mladý hrál za Witskou Univerzitu a za Kaizer Chiefs FC, odkud ze dostal do anglické Chelsea FC, kde na přelomu 20. a 21. století hrál v mládežnických klubech, také hrál po boku Johna Terryho nebo Robert Huthe. Později působil v TSV 1860 Mnichov\nProfesionální kariéru začal v B týmu německého TSV 1860 Mnichov, kde odehrál 22 zápasů.\n\nV roce 2003 se dostal zpět do jihoafrického klubu Kaizer Chiefs FC, kde hrál až do ukončení kariéry.\n\n"}
{"id": "1174767", "url": "https://cs.wikipedia.org/wiki?curid=1174767", "title": "Otakar Sommer", "text": "Otakar Sommer\n\nOtakar Sommer (7. června 1885 Příbram – 15. srpna 1940 Praha) byl český právník a vysokoškolský profesor, který se zabýval hlavně římským soukromým právem.\n\nMaturoval na malostranském gymnáziu, v roce 1907 vystudoval práva na Karlově univerzitě a o dva roky později zde získal titul doktora práv. V letech 1910–1911 studoval římské právo a papyrologii v Berlíně a v Lipsku, před tím i po návratu z Německa absolvoval praxi v justici. Roku 1912 pracoval jako úředník zemského výboru a roku 1913 se habilitoval pro obor římského práva. Od roku 1918 byl referentem pro vysoké školy na ministerstvu školství, roku 1920 byl v Praze jmenován mimořádným a 1921 řádným profesorem na nedávno založené Univerzitě Komenského v Bratislavě. Zde byl také v letech 1924–1925 děkanem právnické fakulty a hned v následujícím období rektorem celé univerzity. \n\nZasloužil se o vybudování romanistické knihovny a vydávání \"Prací ze semináře práva římského\" i \"Sborníku právnické fakulty University Komenského\", nicméně roku 1928 převzal po prof. Leopoldu Heyrovském stolici římského práva na pražské právnické fakultě. Věnoval se reformám právnických studií a mezi roky 1933–1934 byl děkanem fakulty. Od roku 1933 byl členem tzv. Šestky (později Osmy) spolu s historiky umění V. Birnbaumem, A. Matějčkem, J. Pečírkou, Z. Wirthem, F. Žákavcem, později též J. Štencem, J. Šustou, E. Bassem). Sommer byl členem rozhodčího soudu česko-německého, členem Šafaříkovy učené společnosti, mimořádným členem České akademie, Královské české společnosti nauk aj.\n\n\n\n"}
{"id": "1174768", "url": "https://cs.wikipedia.org/wiki?curid=1174768", "title": "Roni Zuckermanová", "text": "Roni Zuckermanová\n\nRoni Zuckermanová (* 1977 nebo 1978) je první ženou, která získala kvalifikaci pilota proudových stíhacích letounů ve vojenském letectvu Izraele. Stalo se tak roku 2001.\n\nJe vnučkou Cviji Lubetkinové a Jicchaka Zuckermana, známého také pod \"nom de guerre\" „Antek“, kteří v době druhé světové války patřili mezi vedoucí postavy povstání ve varšavském ghettu a pouhých 34 přeživších bojovníků z něj. Byli také zakládajícími členy kibucu Lochamej ha-Geta'ot („Bojovníků z ghetta“), založeného ve 40. letech 20. století nedaleko Haify přeživšími z ghett, v němž Zuckermanová vyrůstala. \n\nAčkoliv ženy sloužily jako piloti již během izraelské války za nezávislost a v několika následujících letech, Izraelské obranné síly jim až do roku 1995 odpíraly příležitost stát se členy osádek bojových letadel. Poté co toto omezení padlo, jejich první bojovou letkyní se v roce 1998 stala navigátorka-operátorka zbraňových systémů letounu F-16 známá pouze jako „Shari“, následovaná o tři roky později právě Zuckermanovou, jako první pilotkou bojových proudových letadel v dějinách Izraelského vojenského letectva.\nDalší žena, která se zúčastnila stejného výcvikového kursu současně s por. Zuckermanovou, ale neuspěla v něm, popsala reportérům výcvik jako „tělesně i duševně vyčerpávající“. Prohlásila také, že: „dělala jsem sto kliků denně, což je pro ženu náročné. Z ženských frekventantů kursu uspěla jen Roni.“\n\n"}
{"id": "1174770", "url": "https://cs.wikipedia.org/wiki?curid=1174770", "title": "Vladimír Kovářík (spisovatel)", "text": "Vladimír Kovářík (spisovatel)\n\nVladimír Kovářík (* 28. února 1946, Praha) je český publicista a spisovatel. Je synem českého literárního vědce Vladimíra Kováříka a bratr archeologa a publicisty Jana Kováříka. Vystudoval Fakultu žurnalistiky Univerzity Karlovy a dosáhl titulu PhDr. Nejprve pracoval několik let jako redaktor v nakladatelství Albatros, později byl provozním vedoucím galerie a poté nastoupil do deníku \"Mladá fronta\".\n"}
{"id": "1174771", "url": "https://cs.wikipedia.org/wiki?curid=1174771", "title": "Microsoft Office 2016", "text": "Microsoft Office 2016\n\nMicrosoft Office 2016 je verze kancelářského balíku Microsoft Office, který nahradil Microsoft Office 2013.\n\nOffice 2016 jsou primárně určeny pro operační systém Windows 10, pro který jsou v mnoha ohledech přizpůsobeny. Některé aplikace z balíku budou dostupné pouze ve verzi pro rozhraní Metro, ostatní pak jako desktopové programy. Jako takové poběží \"metro aplikace\" i pod operačním systémem Windows 8, starší verze systému však podporovány nejsou. Office 2016 lze ale instalovat i na Windows 7 SP1.\n\nOproti předchozím verzím balíku poběží i na strojích s ARM procesory, na mobilních telefonech se systémem Windows Phone 8/8.1. Všechny programy budou také úzce propojeny s jejich online verzí a cloudovým prostředím Microsoftu OneDrive. Po internetové síti půjde přenášet mezi počítači i uživatelské nastavení.\n\nUzpůsobení pro dotykové ovládání přináší možnost práce pomocí gest na dotykových displejích.\n\n\n\n"}
{"id": "1174772", "url": "https://cs.wikipedia.org/wiki?curid=1174772", "title": "Antis", "text": "Antis\n\nAntis (1939 — 11. srpna 1953) byl německý ovčák, kmenový příslušník 311. Československé bombardovací perutě, vyznamenaný v roce 1949 Medailí Marie Dickinové za statečnost při službě v Anglii a v severní Africe v době 2. světové války. Je to jediný pes, o němž je známo, že za 2. světové války létal v bombardéru. Jeho příběh se později stal námětem několika knih.\n\nVáclav Robert Bozděch byl vojákem z povolání ještě před vypuknutím druhé světové války. Po vyhlášení Protektorátu Čechy a Morava se rozhodl bojovat proti Německu. Do Velké Británie se dostal přes Polsko a následně Francii, kde krátkou dobu sloužil v letectvu, především jako palubní střelec a pozorovatel. 12. února 1940 byl jeho letoun Potez 633 vyslán na pozorovací misi nad německou frontu, při níž byl sestřelen nepřátelskou protileteckou palbou. Bozděch s pilotem Pierrem Duvalem přežili. V opuštěném statku ve francouzské vesnici Beinheim v zemi nikoho, kam Bozděch dotáhl svého zraněného pilota, našel štěně německého ovčáka.\n\nDuval a Bozděch se rozhodli, že štěně zamknou ve stodole a později se pro ně vrátí, avšak jakmile opustili stavení, na nebi se objevilo několik světlic, které vystřelili Němci hledající posádku sestřeleného letounu. Oba letci se málem dostali do bezpečí lesa, když uslyšeli od statku psí kňučení. Shodli se, že jediným možným způsobem, jak zajistit, aby nebyli odhaleni, je psa zabít. Bozděch ale drobné štěně zabít nedokázal, slitoval se nad ním a schoval si ho pod bundu. Všichni tři se nakonec dostali do bezpečí stromů, kde je objevili francouzští vojáci, kteří je taktéž hledali. Vzali je i se psem na základnu, odkud byl Duval poslán do nemocnice. Bozděch se společně s dalšími Čechoslováky u jednotky rozhodl psa pojmenovat po sovětském bombardovacím letounu ANT-40, původně vyráběném v Sovětském svazu a používaném francouzským letectvem. Pes tedy nakonec dostal jméno Antis.\n\n10. května 1940 bombardovali Němci přistávací plochu letiště Saint-Dizier. Útok zničil všechna letadla na základně, takže se Bozděch rozhodl přesunout i se štěnětem na jinou základnu. První let, který Antis absoloval, proběhl právě v této době, v letounu Potez 630. O několik týdnů později byl ale Bozděch i s dalšími letci nucen k ústupu před Němci. Měli se přesunout ke 40 km vzdálenému nádraží. Antis tuto výpravu ale značně zdržoval, několik vojáků dokonce navrhlo, že jej zabijí. Bozděchovi bylo štěněte líto, a proto se rozhodl, že ho sám ponese. Jednotka se nakonec k nádraží dostala, a nastoupila zde do vlaku směřujícího do Montpellier.\n\nDalším Bozděchovým cílem byla Anglie. Při plavbě tam byla ale jejich loď torpedována německou ponorkou, on a Antis měli štěstí, nehodu přežili a byli zajati italskými vojáky. Hned další den ale italskou loď, na níž byli vězněni, potopili Angličané a oba zajatci byli opět volní. Bozděch se rozhodl nalodit na uhelnou loď Northmoor, na níž však platil zákaz vstupu psů na palubu. Bozděch tedy na palubu nastoupil sám, avšak poté z přídi na psa zavolal a on k ní připlaval. Nakonec jej Bozděch propašoval do podpalubí lodi. 12. července se celá posádka vylodila v Liverpoolu. Nakonec se psa podařilo propašovat až do československého vojenského tábora v Cholmondeley. Po přijetí do služeb Dobrovolnické zálohy Royal Air Force byla dvojice poslána na leteckou základnu v Cosfordu, nakonec byli převeleni k 311. československé bombardovací peruti.\n\nV říjnu 1940 odchází Antis se svým pánem do Speke u Liverpoolu. Zde zachránil pět životů, když po bombardování pomáhal hledat přeživší. Dne 16. října toho roku při útoku na místní letiště byl Antis zasypán zdivem a sám Bozděch utrpěl lehčí poranění, nakonec se ale oba uzdravili a vrátili do služby.\n\n22. června 1941 byl při letu Bozděch zraněn do hlavy a převezen do nemocnice v Norwichi, nakonec se ale uzdravil. Od té doby Antis pravidelně létal se svým pánem v zadní kulometné věži. Nejdříve tajně, když se vše ale dostalo na veřejnost, rozhodl se velitel perutě Josef Ocelka nechat německého ovčáka létat také. Nakonec sám nechal Antisovi vyrobit vlastní kyslíkovou masku.\n\nAntis se s Václavem Bozděchem zúčastnil asi 30 misí. byl několikrát zraněn a přežil i nouzové přistání.\n\nV roce 1945 se Bozděch rozhodl vrátit do Československa, kde založil rodinu a narodil se mu syn. Po roce 1948 byl ale označen za zrádce a napomahače západního imperialismu. Proto se rozhodl opět opustit vlast. Antis jemu a několika dalším uprchlíkům pomohl, když je při útěku provedl kolem pohraničních nástrah a dovedl je do americké zóny v Německu. Odtud se opět dostali do Británie, kde Bozděch znovu vstoupil do řad RAF. Antis se v Británii dožil třinácti let, zemřel 11. srpna 1953 a byl pohřben s vojenskými poctami na zvířecím hřbitově v Ilfordu. Bozděch se poté oženil a založil druhou rodinu. Dalšího psa už si nikdy nepořídil, a to i přes naléhání dětí.\n\nV roce 1949 byla Antisovi jako jednomu z prvních zvířat, jež nepocházelo z Británie, udělena prestižní britská válečná medaile Marie Dickinové. Toto vyznamenání se uděluje zvířatům, která projevila mimořádnou statečnost ve válečné službě. Je to jakási zvířecí obdoba Viktoriina kříže, nejvyššího britského vojenského vyznamenání za chrabrost. Antisovi byl také údajně udělen Československý válečný kříž 1939.\n\n"}
{"id": "1174773", "url": "https://cs.wikipedia.org/wiki?curid=1174773", "title": "Vladimír Slavík", "text": "Vladimír Slavík\n\nVladimír Slavík (3. srpna 1866, Roudnice – 5. září 1933, Praha) byl český lékař, profesor soudního lékařství na Lékařské fakultě Univerzity Karlovy a v roce 1928-1929 rektor této univerzity.\n\nPo maturitě na gymnáziu v Roudnici studoval lékařství na Univerzitě Karlově v Praze, kde byl roku 1892 promován. Od roku 1891 působil jako asistent na ústavu soudního lékařství, roku 1897 se habilitoval a roku 1903 byl jmenován mimořádným profesorem soudního lékařství. Roku 1908 byl jmenován řádným profesorem a přednostou Ústavu soudního lékařství. V roce 1916 byl zvolen děkanem lékařské fakulty. Od roku 1896 byl také soudním lékařem zemského soudu.\n\n\n"}
{"id": "1174782", "url": "https://cs.wikipedia.org/wiki?curid=1174782", "title": "Chlorid rubidný", "text": "Chlorid rubidný\n\nChlorid rubidný je anorganická sloučenina, (halogenid) se vzorcem RbCl. Jedná se o typický iontový krystal. V přírodě se nachází jako příměs minerálních vod a v některých minerálech.\n\nV plynné fázi je RbCl diatomický s délkou vazby 2,7868 Å, vzdálenost mezi atomy stoupá až na 3,285 Å pro kubický RbCl.\n\nV závislosti na podmínkách existuje pevný chlorid rubidný ve třech krystalických modifikacích (jedná se o polymorfismus), což bylo prokázáno pomocí měření metodou rentgenové krystalografie. Nejběžnější je uspořádání do těsné krychlové (kubické) mřížky jako NaCl. Za vyšších teplot a tlaku přechází krystalický RbCl do krystalické podoby jako CsCl (jednoduchá kubická mřížka) a výjimečně byly publikovány pozorování tetraedrických krystalů RbCl (analogie sfaleritu).\n\nObvykle se čistý chlorid rubidný připravuje raekcí hydroxidu rubidného s kyselinou chlorovodíkovou s následkou rekrystalizací:\n\nVzhledem k tomu, že pevný RbCl je silně hygroskopický, je nutno ho chránit před vzdušnou vlhkostí a přechovávat ho nejlépe v exsikátoru.\n\n\n"}
{"id": "1174783", "url": "https://cs.wikipedia.org/wiki?curid=1174783", "title": "Jan Kovářík", "text": "Jan Kovářík\n\nJan Kovářík (8. listopadu 1950, Praha – 16. července 2002, tamtéž) byl český archeolog, publicista a spisovatel. Narodil se jako syn českého literárního vědce Vladimíra Kováříka a byl bratrem spisovatele a publicisty Vladimira Kováříka. Vystudoval obor prehistorie – dějepis na Filozofické fakultě Univerzity Karlovy. Pracoval jako archeolog Muzea hlavního města Prahy . S Josefem Havlem vytvořili proslulý tandem \"HAVKO\", který v mikrobusu a s humorem vyjížděl na záchranné archeologické výzkumy spojené s výstavbou Prahy po způsobu záchranné služby zdravotní. Podařilo se jim tak zvládnout množství lokalit, především extenzivními prostředky dokumentace. Závěr sezóny na archeologické lokalitě vždy patřil oslavě zvané\"dokopávka\". \n\nVedle odborných prací, zejména z mladší doby bronzové, publikoval též populárně naučné články a knihy. Se svým bratrem napsal dobrodružný příběh pro mládež.\n\n"}
{"id": "1174784", "url": "https://cs.wikipedia.org/wiki?curid=1174784", "title": "Pakorunka", "text": "Pakorunka\n\nPakorunka ( paracorolla) je útvar uvnitř koruny, který se vyskytuje nejčastěji v trubkovitém okvětí. Pakorunka je tvořena výrůstky, mohou to být jednotlivé šupiny nebo vytvořený límeček protažený někdy až do trubky. Vyrůstá obvykle v místě přechodu nehtů na čepele korunních lístků, nebo v místech napojení lemu na okvětní trubku. Mívá někdy jiné zbarvení než korunní lístky.\n\nMá různý morfologický původ, může vzniknout z okvětních lístků, z jejich palistů, jazýčků či chlupů nebo také z tyčinek. Význam pakorunky spočívá např. ve zvýšení nápadnosti květů, hlavně když je odlišně zbarvená.\n\nRůzné typy pakorunek:\n"}
{"id": "1174787", "url": "https://cs.wikipedia.org/wiki?curid=1174787", "title": "SAT SR-10", "text": "SAT SR-10\n\nSAT SR-10 je podzvukový proudový cvičný letoun, vyvinutý v roce 2007 ruskou konstrukční kanceláří SAT (\"Sovremennyje aviacionnyje technologii\", tj. Moderní letecké technologie), jehož maketa byla poprvé představena v srpnu 2009. Určením letounu SR-10 je školení pilotů v první a základní etapě výcviku a udržování letových návyků. Cílem projektu je méně nákladný základní výcvik ve srovnání s letounem Jak-130. Výrobu jednotlivých konstrukčních dílů letounu zajišťuje dagestánský závod OAO Aviaagregat, zatímco konečná montáž sériových strojů bude realizována v Moskvě. Na rok 2016 plánuje ruské ministerstvo obrany akvizici 16 letounů SR-10 a v roce 2017 by měla začít sériová výroba pro ruské letectvo, které jimi nahradí zastaralé L-39 Albatros.\n\nLetoun SR-10 vznikl v roce 2007 v moskevské konstrukční kanceláři SAT (\"Sovremennyje aviacionnyje technologii\") jako sportovní akrobatický stroj. Vzápětí však bylo jeho určení upraveno s ohledem na potenciální zařazení do služby v ruském letectvu (VVS), kdy by mohl u výcvikových útvarů nahradit zastaralé proudové cvičné letouny typu Aero L-29 Delfín a L-39 Albatros. Maketa v měřítku 1:1 byla poprvé prezentována na veřejnosti na výstavě MAKS 2009 (\"Meždunarodnyj aerokosmičeskij salon\") v Moskvě. Poté, co selhalo jednání s ukrajinským zákazníkem, se kancelář SAT obrátila na dagestánský závod OAO Aviaagregat, se kterým navázala partnerství.\n\nNa jaře roku 2014 byl letoun SR-10 zkoušen v rámci otevřené soutěže ruského ministerstva obrany na letoun pro základní odbornou přípravu pilotů. V soutěži sice uspěl konkurenční turbovrtulový stroj Jakovlev Jak-152, ale výroba letounu SR-10 v OAO Aviaagregat získala podporu u vedení Dagestánské republiky, které požádalo ruského ministra obrany o posouzení možnosti využít tento stroj v roli cvičného letounu pro VVS. Projekt nakonec získal podporu i na ministerstvu, protože se ukázal jako ideální přechodový typ mezi vrtulovým základním cvičným letounem Jak-152 a proudovým pokračovacím cvičným letounem Jakovlev Jak-130.\n\nVýroba letounu typu SR-10 pro ruské letectvo byla oficiálně schválena v srpnu roku 2015. Jedná se o první stroj ruského letectva navržený a vyvinutý výlučně soukromými subjekty, v jehož konstrukci jsou navíc uplatněny pouze komponenty ruské výroby (v případě sériových letounů s motorem Saturn AL-55). Závod OAO Aviaagregat zajišťuje výrobu jednotlivých konstrukčních dílů, jejichž konečná montáž bude probíhat v Moskvě. První prototyp SR-10 absolvoval od srpna 2015 pozemní zkoušky. První let uskutečnil zkušební pilot Jurij Kabanov dne 25. prosince 2015 na letišti Oreškovo-Vorotynsk v Kalužské oblasti. V téže době probíhala montáž dalších tří zkušebních strojů. V roce 2016 by mělo být zákazníkovi dodáno celkem 16 strojů a o rok později má být spuštěna plná sériová výroba.\n\nSR-10 je jednomotorový proudový letoun s maximální vzletovou hmotností kolem 2700 kg. Jedná se o celokompozitový středoplošník s tandemově uspořádanou pilotní kabinou, jednoduchou ocasní plochou s lichoběžníkovým tvarem a tříbodovým podvozkem příďového typu. Netradičním konstrukčním prvkem je křídlo s negativní šípovitostí (-10°). Cestovní rychlost by měla činit cca 520 km/h, maximální cca 900 km/h. Předpokládá se vzletová rychlost 190 km/h, přistávací rychlost 185 km/h, počáteční stoupavost u země asi 60 m/s, minimální poloměr stabilní zatáčky 290 m, dolet kolem 1500 km a maximální dostup 6000 m. Letoun je konstruován pro akrobatické manévry s maximálním přetížením +10/-8 g. Pohonnou jednotkou sériových strojů by měl být ruský dvouproudový motor Saturn AL-55.\n\n\n\n"}
{"id": "1174788", "url": "https://cs.wikipedia.org/wiki?curid=1174788", "title": "Kostel svatého Václava (Kalek)", "text": "Kostel svatého Václava (Kalek)\n\nKostel svatého Václava je římskokatolický filiální kostel zasvěcený svatému Václavovi v Kalku v okrese Chomutov. Od roku 1963 je chráněn jako kulturní památka. Spolu s hřbitovem stojí na nízkém návrší v jižní části vesnice.\n\nKostel založil majitel panství Ferdinand Maxmilián Hrzán z Harasova. Stavba v barokním slohu byla vysvěcena v roce 1702. Za hraběnky Gabriely Buquoyové byly v letech 1821–1822 postaveny boční přístavky a věž. Kruchta pocházela z roku 1894. Ve druhé polovině dvacátého století kostel velmi zchátral. Již v roce 1971 se propadla část stropu, ale chátrání pokračovalo až do roku 1996, kdy byly zahájeny rekonstrukční práce.\n\nJednolodní kostel má plochý strop. Půdorys konchou zaklenutého presbytáře je uvnitř půlkruhový, ale zvenčí trojboký. Z jižní strany k němu přiléhá sakristie. Na rozhraní lodi a presbytáře přiléhají k oběma bočním stranám patrové přístavky s oratořemi. V ose jihozápadního průčelí stojí věž.\n\nZařízení kostela pocházelo ze druhé poloviny devatenáctého století. Na hlavním oltáři býval obraz z roku 1915 od Ebeharta Eyserta. Vybavení doplňovala kazatelna, sochy svatého Václava a Panny Marie a mramorová křtitelnice z roku 1872.\n\n"}
{"id": "1174794", "url": "https://cs.wikipedia.org/wiki?curid=1174794", "title": "Zlatokrtovití", "text": "Zlatokrtovití\n\nZlatokrtovití (\"Chrysochloridae\") je čeleď malých hmyzožravých afrosoricidů žijících v jižní části Afriky. Žijí převážně pod zemí. Způsobem života i vzhledem jsou podobní krtkům, ale nejsou s nimi příbuzní, jde tedy o příklad konvergence. Ve skutečnosti jsou příbuzní bodlínům.\n\nŽijí téměř výlučně pod zemí, tam kde jsou planiny, lesy, bažiny, pouště, či hory. Vyskytují se v jižní části Afriky, na jih od Viktoriina jezera, Afrického rohu či Kamerunu. Jsou dobře přizpůsobení životu v podzemí. Mají krátké nohy, silné drápy a hustou srst. Jsou zcela slepí, oči mají potažené kůží a jejich uši jsou jen drobné dírky. Jejich nejlepším smyslem je hmat. Jsou také velice citliví na vibrace, které mohou naznačovat blížící se nebezpečí.\nVelikost se u jednotlivých druhů liší, jsou velcí od 8 do 20 centimetrů. V písku zlatokrti doslova plavou, prsty se silnými drápy písek odhrnují a jsou schopni každou noc urazit za potravou až šest kilometrů. Druhy žijící mimo poušť si staví nory, které mohou být hluboké až metr. V extrémně horkém počasí jsou schopni upadnout do stavu strnulosti. Samice v norách rodí jedno až tři mláďata, která po narození nemají srst. Mláďata mohou rodit po celý rok. Dospělí jedinci jsou samotáři a brání si svá teritoria.\n\nZlatokrti mají (stejně jako jejich příbuzní bodlíni) mnohé primitivní znaky, například mají kloaku a samcům chybí šourek.\n\nNejstarší pozůstky zlatokrtů pocházejí z raného miocénu.\n\nV současnosti existuje 21 druhů zlatokrtů, 11 z nich je ohrožených. Ohrožení způsobuje těžba písku, neekologické zemědělství a pastevectví v chudých oblastech, urbanizace a lov ze strany domácích psů a koček.\n\nDříve byli řazeni do řádu hmyzožravců, dnes se spolu s bodlíny řadí do řádu afrosoricida.\n\nZástupci této čeledi jsou například zlatokrt kapský nebo zlatokrt grantův.\n"}
{"id": "1174795", "url": "https://cs.wikipedia.org/wiki?curid=1174795", "title": "Jindřich II. Brabantský", "text": "Jindřich II. Brabantský\n\nJindřich II. Brabantský ( \"Henri II de Brabant\", 1207 - 1. února 1248, Lovaň) byl brabantský a dolnolotrinský vévoda, hrabě z Lovaně z dynastie Reginarovců.\n\nNarodil se jako syn Jindřicha I. Brabantského a jeho první manželky Matyldy, dcery Matěje Alsaského. Před 22. srpnem 1215 byl oženěn s Marií, dcerou římského krále Filipa Švábského. Na jaře 1235 ovdověl a krátce poté zdědil po smrti svého otce vévodství. Podporoval svého synovce Viléma II. Holandského, který se ucházel o zvolení do funkce německého krále. Podruhé se oženil okolo roku 1240 s Žofií, dcerou Ludvíka IV. Durynského. Zemřel roku 1248 a byl pohřben v cisterciáckém klášteře Villers.\n"}
{"id": "1174799", "url": "https://cs.wikipedia.org/wiki?curid=1174799", "title": "Jindřich III. Brabantský", "text": "Jindřich III. Brabantský\n\nJindřich III. Brabantský (vlámsky \"Hendrik III van Brabant\", 1230 – 28. února 1261, Lovaň) byl brabantský a dolnolotrinský vévoda, hrabě z Lovaně a říšský vikář. \n\nNarodil se jako syn Jindřicha II. Brabantského a Marie, dcery římského krále Filipa Švábského. Sporné území Dolního Lotrinska mu bylo přiděleno králem Alfonsem X. Kastilským. Alfons jej také jmenoval říšským vikářem a postoupil mu své nároky na Svatou říši římskou. \n\nV roce 1251 se Jindřich oženil s Adélou, dcerou Huga IV. Burgundského. Spolu měli čtyři děti a vévoda měl také dva nemanželské syny (Jan Lyngwood, Jiljí). \n\nJinřich měl také básnického ducha, je autorem několik skladeb, mezi nimi např. \"Amors m'est u cuer entree\" a \"Se kascuns del monde savoit\".\n\nZemřel roku 1261 a byl pohřben ve vévodské kapli dominikánského kostela Panny Marie v Lovani spolu se svou ženou. Dochovaný náhrobek byl během staletí poničen.\n"}
{"id": "1174802", "url": "https://cs.wikipedia.org/wiki?curid=1174802", "title": "Judo na Panamerických hrách", "text": "Judo na Panamerických hrách\n\nJudo na Panamerických hrách je sportovní akcí, která je pravidelnou součástí Panamerických her pořádaných každé čtyři roky na americkém kontinentu. Hry jsou pořádány Panamerickou sportovní organizací (PASO), která je přidruženým členem Mezinárodního olympijského výboru (MOV). \n\nJudo je součástí panamerických her od roku 1963, kdy proběhly čtvrté panamerické hry v São Paulu, s jednou přestávkou (Cali 1971). Pro většinu panamerické judistů má vítězství na těchto hrách srovnatelnou prestiž s ziskem titulu mistra světa.\n\nPočet disciplín se vyvíjel od začátku, nejvíce kategorií bylo v letech 1991 a 1995 — soutěžilo se také v muší váze.\nŽeny se her účastní od roku 1983.\n"}
{"id": "1174803", "url": "https://cs.wikipedia.org/wiki?curid=1174803", "title": "Jan II. Brabantský", "text": "Jan II. Brabantský\n\nJan II. Brabantský také nazýván Jan Mírumilovný (27. září 1275 – 27. října 1312, Tervuren) byl brabantský, lothierský a limburský vévoda.\n\nNarodil se jako syne Jana I. Brabantského a Markéty, dcery Víta z Dampierre. 8. července 1290 se po dlouhém zasnoubení ve Westminsterském opatství oženil s Markétou, svou vrstevnicí, jednou z mnoha dcer krále Eduarda I. Manželství nebylo příliš šťastné, jediný syn se narodil po deseti letech. Jan měl dlouholetý milenecký poměr korunovaný zrozením řady levobočků.\n\nV roce 1294 se stal nástupcem svého otce a nadále se snažil o zastavení francouzské expanze. Snažil se získat Jižní Holandsko (okres středověkého Holandska), které patřilo pro-francouzskému hraběti Janovi II. Holandskému, ale nebyl úspěšný.\n\nZemřel v roce 1312 a byl pohřben v katedrále svatého Michaela archanděla a svaté Guduly v Bruselu.\n"}
{"id": "1174804", "url": "https://cs.wikipedia.org/wiki?curid=1174804", "title": "LGBT práva v Jižní Koreji", "text": "LGBT práva v Jižní Koreji\n\nLesby, gayové, bisexuálové a translidé (LGBT) se v Jižní Koreji setkávají s právními komplikacemi a diskriminací, které většinová populace nezná. Pohlavní styk mezi muži i ženami je zde legální, ale páry stejného pohlaví a domácnosti jimi tvořené nejsou oprávněny požívat stejné právní ochrany, jíž se dostává heterosexuálním párům.\n\nHomosexualita není nijak explicitně zmiňovaná v Ústavě Korejské republiky, ani v občanském a trestním právu. § 31 schválený korejským Výborem pro lidská práva stanovuje, že žádný jedinec nesmí být vystaven diskriminaci z důvodu jeho/její sexuální orientace. Nicméně § 92 Vojenského trestního zákona, který je momentálně v právním přezkumu, shledává intimní vztahy mezi osobami stejného pohlaví za naplnění skutkové podstaty vojenského trestného činu sexuálního obtěžování, za nějž lze uložit trest odnětí svobody v maximální délce trvání jednoho roku. Vojenské právo nezná rozdíl mezi informovaným souhlasem a konsensuálním trestným činem, čímž chápe soulož mezi osobami téhož pohlaví jako „vzájemné znásilnění“ (hangŭl:상호강간, hanča:相互强姦). Toto ustanovení prohlásil vojenský soud za nepřijatelné zasahování do osobní svobody jednotlivců. S tímto rozhodnutím dal podnět k ústavnímu soudu, který stále ještě nerozhodl.\n\nTranslidé mají přístup k chirurgické změně pohlaví po dosažení 20 let věku s následným vystavením nových dokumentů. Harisu je první jihorejskou otevřeně transgender osobností a zároveň druhou osobou, která v r. 2002 prošla procesem změny pohlaví.\n\nAž do nedávna bylo v korejské společnosti všeobecné povědomí o homosexualitě poměrně nízké. Teprve až s nástupem nové doby se LGBT tematika začala stávat předmětem veřejných debat i zdejší kultury, včetně coming outů známých osobností, mezi něž patří například herec Hong Seok-cheon. I tak ale stále LGBT Jihokorejci čelí jistým problémům a své zaměření před rodinou, známými a kolegy většinou tají.\n\nV roce 1998 byl dán do oběhu první gay magazín Buddy spolu s dalšími reklamními předměty.\n\nSvou cestu si do jihokorejské kinematografie našel i film \"Král a šašek\", film s gay tematikou založený na soudním sporu mezi králem a jeho bavičem. Film se setkal s vysokou úspěšností v korejské filmové historii a překonal i známé hity jako jsou \"Silmido\" a \"Pouta války\". Korejský název filmu \"Král a šašek\" je „왕의 남자“, což je často interpretováno jako „Králův muž“ a v podstatě to přímo odkazuje na fakt, že se jedná o králova milence. Dalšími podobnými filmy jsou \"Zmrzlé květiny\" () a \"Bez lístosti\" () režírované Leesong hee-ilem (), známou filmovou osobností, která se objevila na Mezinárodním filmovém festivalu v Pusan.\n\nGay tematika se v poslední době stává běžnou součástí jihokorejské televize a mainstreamu. V r. 2010 měla premiéru telenovela \"Život je krásný\" () na televizním kanále Seoul Broadcasting System (SBS) pojednávající o milostném vztahu mezi dvěma muži, kteří svůj vztah tajili před rodinou, jež jim nevědomky dohazovala partnerky. Ten samý rok se objevil na kanálu MBC film \"Osobní chutě\" () o muži, který se vydává za gaye, aby mohl žít ve společné domácnosti se ženou. Ještě předtím se v r. 2008 v pozdních večerních hodinách vysílala veřejná debata s názvem \"Coming out\" na tvN. V pořadu vystupovali homosexuální herec a herečka diskutující o postoji veřejnosti k jejich sexuální orientaci.\n\nSoučástí otevřeného LGBT entertainmentu je také modelka a herečka Harisu, transžena pravidelně vystupující v médiích. Herec Hong Seok-cheon, který byl nejdřív po vyoutování propuštěn ze zaměstnání a následně znovu přijat, se v televizních debatách na téma práv sexuálních menšin rovněž objevuje.\n\nPopulární otevřeně homosexuální herec Kim Ji-hoo se 8. října 2008 oběsil z důvodu homofobie a předsudků.\n\nDrama \"Bilitisovy dcery\" pojednávající o životě leseb bylo vysíláno 7. srpna 2011. Film se však setkal s tak vysokou vlnou odporu ze strany veřejnosti, že rada televize KBS na čtyři dny přerušila vysílání.\n\n\"XY She\" s tematikou MtF translidí bylo staženo z oběhu ihned po odvysílání první epizody, která se rovněž setkala s vysokým odporem. Televize tehdy své rozhodnutí pozastavit vysílání seriálu odůvodnila ochranou svých zaměstnanců a dalších osob čelících útokům.\n\nV r. 2013 se režisér Kim Jho Kwang-soo a jeho partner Kim Seung-hwans stali první jihokorejským veřejně sezdaným homosexuálním párem i přes fakt, že zdejší zákony jejich manželství neuznávají.\n\nVýbor pro lidská práva sice zakazuje diskriminaci na základě několika kritérií, mezi něž patří i sexuální orientace, nicméně zatím neexistuje žádný zákon, který by přímo zakazoval diskriminaci jiných sexuálních orientací nebo genderových identit. Národní komise pro lidská práva podala vláda návrh na anti-diskriminační legislativu v červenci 2006. Legislativní rada vlády návrh přijala a s pozměňovacími úpravami předala Ministerstvu spravedlnosti v červnu 2007. Po vyjádření ministerstva spravedlnosti k legislativě se do středu veřejného zájmu dostali odpůrci nového zákona se slogany „Vojáci proti homosexualitě“ a „Misionářská unie pro zastavení anti-diskriminačního zákona“. 31. října zveřejnilo ministerstvo spravedlnosti své rozhodnutí odstranit z návrhu sedm klauzulí, mezi něž patřila také sexuální orientace. Hned ten samý den se konala demonstrace s názvem „Urgentní akce proti přepracovanému zákonu a homofobii“. V r. 2010 ministerstvo spravedlnosti vydalo příslib, že se spolu s legislativní radou vlády ještě jednou pokusí prosadit původní návrh. V prosinci toho roku vyjádřili aktivisté solidaritu budoucímu novému anti-diskriminačnímu zákonu. Problematické prosazování anti-diskriminační legislativy má svůj původ zejména ve vlivu křesťanských církví. V r. 2013 se více než 50 členů Demokratické strany odhodlalo zahrnout jinou sexuální orientaci do anti-diskriminačního zákonu, nicméně od svého odhodlání brzy upustili z důvodu odporu ze strany konzervativní náboženské komunity.\n\nVojenská služba je povinná pro všechny muže v Jižní Koreji. Vojenský úřad pro lidské zdroje se v rámci odvodů zaobírá jak fyzickou, tak i psycholickou stránkou branců, jejíž součástí je rovněž oblast sexuálních preferencí. Homosexuální vojáci v aktivní službě jsou shledáváni jako osoby trpící poruchou osobnosti či chování a jsou buď podrobováni psychiatrickému vyšetření, případně vylučováni z řad armády, a to i přes zákaz vojenského soudu. Případem se momentálně zabývá Ústavní soud Korejské republiky.\n\nZ rozhodnutí Nejvyššího soudu Korejské republiky má každá svobodná a bezdětná osoba starší 20 let přístup k operativní změně pohlaví. V případě MtF (žen v mužském těle) je potřeba dokázat, že je daná osoba nezpůsobilá sloužit v armádě. 22. června 2006 mají z rozhodnutí Nejvyššího soudu osoby, které podstoupily úspěšnou chirurgickou změnu pohlaví, právo na vydání nových dokumentů. Nová identita musí být zaznamenaná jak v osobních dokumentech, tak i v evidenci obyvatelstva. V březnu 2013 umožnil obvodní soud pro Západní soulský distrikt pěti FtM (mužů v ženském těle) projít úřední změnou pohlaví bez chirurgického zásahu.\n\nKorejský termín označující homosexuála je \"Dongseongaeja\" (Hangul: 동성애자, Hanča: 同性愛者), v překladu „stejnopohlavní milenec“). Méně politicky korektní název je \"Dongseongyeonaeja\" („동성연애자“; „同性戀愛者“). Nicméně jihokorejští homosexuálové jsou často označováni jako \"ibanin\" („이반인“; „異般人“ taktéž „二般人“), což je překládáno jako „převrácený typ osobnosti“/„druhořadý občan“ a je často zkracováno na \"iban\" („이반“; „異般“). Slovo je v přímé interpretaci popisováno jako \"ilban-in\" („일반인“; „一般人“) označující „normální“, případně „prostou“ osobu. V korejštině se pro LGBTQ osoby také často používá hodně slov přejatých angličtiny. Objevují se zpravidla v korejském systému písma Hangul a jsou velmi souzvučná s anglickými termíny: lesba = \"lejeubieon\" (레즈비언), gay = \"gei\" (게이), queer = \"kuieo\" (퀴어) a transgender = \"teuraenseujendeo\" (트랜스젠더). Bisexuál je „yangseongaeja“ (양성애자; 兩性愛者). V r. 2013 se bisexualita stala předmětem studií, když se objevilo vysoké procento lidí hlásících se k této identitě.\n\nHomosexualita zůstává nadále v jihokorejské společnosti velkým tabu a stejnopohlavní páry jsou na veřejnosti viditelné, pokud vůbec, velmi zřídka. Tento fenomén je přisuzován relativně nízké gay scéně v Jižní Koreji. Ta je koncentrovaná nejvíc v hlavním městě Soulu, konkrétně v historické čtvrti Jongno, studentské čtvrti Sincheon-dong nebo cizinci obývané Itaewon (zejména v oblasti známé pod termínem „Homo-hill“). Pusan a další velká města mají také své vlastní noční kluby.\n\nJihokorejská společnost se poslední dobou v nahlížení na homosexualitu a LGBT práva velmi zlepšuje navzdory faktu, že v zemi stále dominují konzervativní postoje. Výzkum od Gallup z r. 2013 shledává, že 39 % lidí nahlíží na homosexualitu jako na společensky akceptovatelnou, což je vysoký pokrok oproti r. 2007, kdy takto odpovědělo pouze 18 % respondentů. Jižní Korea je vyhlášená jako jedna ze 39 zemí s nejrychleji se rozvíjející akceptací homosexuality. Ve statistikách jsou patrné rapidní věkové rozdíly mezi jednotlivými respondenty: v průzkumu z r. 2013 shledalo 71 % Jihokorejců ve věkovém rozmezí 18-29 za akceptovatelnou, zatímco ze skupiny starších 50 let jich bylo pouze 16 %.\n\nV dubnu 2013 byl zveřejněn výzkum společnosti Gallup poll zadaný konzervativními křesťany, který shledal že 25 % Jihokorejců podporuje stejnopohlavní manželství, zatímco 67 % je proti a 8 % nemá vyhraněný názor. Nicméně další výzkum z května 2013 od Ipsos došel k závěru, že 26 % respondentů podporuje stejnopohlavní manželství a dalších 31 % je pro jinou formu stejnopohlavních svazků.\n\nJe známo, že v letech 2001–2003 jihokorejská vláda prostřednictvím „\"Komise pro informační a komunikační etiku\"“ (정보통신윤리위원회), orgánu působícím při Ministerstvu informací a komunikace, blokovala webové stránky s homosexuálním obsahem. Od těchto praktik bylo nakonec zcela upuštěno.\n\nRainbow Action (založená v květnu 2008) je koalice LGBT organizací Jižní Koreje. Zahrnuje až 17 zúčastněných organizacích, včetně několika nepřidružených jedinců.:\nMezi výše uvedenými jsou také organizace s aktivisty působícími na plný úvazek DongInRyun, Chingusai, KSCRC, Unni Network, Network for Glocal Activism. S výjimkou Queer kulturního festivalu, jsou níže uvedené organizace financované členskými příspěvky, dary a sponzoringem.\n\n\n\n"}
{"id": "1174805", "url": "https://cs.wikipedia.org/wiki?curid=1174805", "title": "Michalina Olszańska", "text": "Michalina Olszańska\n\nMichalina Olszańska (̈* 29. června 1992 Varšava) je polská herečka, spisovatelka, houslistka a zpěvačka.\n\nMichalina Olszańska se narodila ve Varšavě 29. června 1992, její matka je herečka Agnieszka Fatyga a otec Wojciech Olszański. Od sedmi let hraje na housle, jako sólistka vystupovala se symfonickými orchestry v Polsku a v Berlíně.\n\nV roce 2009 vyšla její prvotina – román „Dziecko Gwiazd Atlantyda”, a o dva roky později román „Zaklęta”. Od roku 2011 studovala Divadelní akademii ve Varšavě.\nOd roku 2013 působí jako herečka, mimo to se věnuje tvorbě textů, hudby a účinkuje jako zpěvačka.\n\n\n"}
{"id": "1174807", "url": "https://cs.wikipedia.org/wiki?curid=1174807", "title": "Marie Brabantská (1280–1340)", "text": "Marie Brabantská (1280–1340)\n\nMarie Brabantská ( \"Marie de Brabant\", 1278 – po 1338) byla savojská hraběnka z dynastie Reginarovců.\n\nNarodila se jako mladší dcera brabantského vévody Jana I. a jeho druhé manželky Markéty, dcery Víta z Dampierre. Roku 1305 se stala druhou chotí o řadu let staršího savojského hraběte Amadea V. a porodila mu čtyři dcery. Roku 1323 ovdověla, zemřela po roce 1338 a byla pohřbena po boku svých rodičů v bruselském kostele menších bratří.\n"}
{"id": "1174809", "url": "https://cs.wikipedia.org/wiki?curid=1174809", "title": "Live in Tokyo (album, The Crimson ProjeKCt)", "text": "Live in Tokyo (album, The Crimson ProjeKCt)\n\nLive in Tokyo je koncertní album rockové skupiny The Crimson ProjeKCt, jednoho z vedlejších projektů kapely King Crimson. Bylo vydáno v únoru 2014 vydavatelstvím Inside Out Music.\n\nDeska \"Live in Tokyo\" představuje jediný oficiální koncertní záznam The Crimson ProjeKCt, který byl nahrán na vystoupeních 15.–17. března 2013 v tokijském klubu Club Citta'. Během nich zazněly písně z repertoárů King Crimson, především z 80. let a z poloviny 90. let 20. století. Pouze dvě skladby pocházely z původního období existence této kapely, ze 70. let.\n\n\nSkladby č. 5 a 7 zahráli Stick Men (Levin, Mastelotto, Reuter), skladbu č. 9 zahráli Stick Men a Adrian Belew (kytarové sólo).\n"}
{"id": "1174810", "url": "https://cs.wikipedia.org/wiki?curid=1174810", "title": "Live in Tokyo", "text": "Live in Tokyo\n\nLive in Tokyo může být:\n"}
{"id": "1174812", "url": "https://cs.wikipedia.org/wiki?curid=1174812", "title": "Vít III. ze Châtillonu", "text": "Vít III. ze Châtillonu\n\nVít III. ze Châtillonu ( \"Guy III de Châtillon\", 1254 – 6. dubna 1317) byl hrabě ze Saint-Pol a účastník bitvy u Courtrai.\n\nByl druhorozeným synem Víta II. ze Châtillonu a Matyldy, dcery brabantského vévody Jindřicha II. Roku 1292 zdědil hrabství Saint-Pol a oženil s Marií, dcerou bretaňského vévody Jana II. a Beatrix, dcery anglického krále Jindřicha III.\n\nRoku 1302 byl s Robertem VI. z Auvergne pověřen společným velením jedné ze dvou rezervních částí francouzských vojsk v bitvě u Courtrai. Podařilo se mu uniknout, ale jeho bratr Jakub a řada příbuzných bylo zabito. Zemřel na jaře 1317 a byl pohřben klášteře Cercamp.\n"}
{"id": "1174814", "url": "https://cs.wikipedia.org/wiki?curid=1174814", "title": "Jan ze Saint-Pol", "text": "Jan ze Saint-Pol\n\nJan ze Saint-Pol (zemřel v roce 1344) vládl v letech 1317 až 1344 jako hrabě ze Saint-Pol.\n\nByl nejstarším synem Víta III. ze Châtillonu a Marie Bretaňské.\n\nV roce 1319 se oženil s Johanou, dcerou Jana I. z Fiennes, a měl s ní dvě děti:\n\n"}
{"id": "1174815", "url": "https://cs.wikipedia.org/wiki?curid=1174815", "title": "Karel Hoffmeister", "text": "Karel Hoffmeister\n\nKarel Hoffmeister (26. září 1868 Liblice – 23. září 1952 Hluboká nad Vltavou) byl český klavírista a pedagog, profesor klavírní hry. Je také autorem prací v oboru hudby a biografií hudebních skladatelů.\n\nVystudoval gymnázium v Praze, zároveň byl krátce žákem B. Jeremiáše na Waňousově škole, potom navštěvoval pražskou filozofickou fakultu (zde si oblíbil přednášky prof. Otakara Hostinského z dějin umění a estetiky) a zároveň pražskou varhanickou školu (učili ho mj. Josef Klička, Karel Knittl a Karel Stecker) a klavír (u prof. Jindřicha Káana z Albestů). Pak působil jako varhaník u trinitářů ve Spálené ulici a učitel hudby – nejprve v Lublani (1891 – 1898) a pak na pražské konzervatoři (od roku 1898 jako adjunkt, poté od roku 1920 profesor mistrovské školy). Zde přednášel hlavně teorii, dějiny hudby a klavír, šestkrát byl jejím rektorem (v roce 1923 a v období 1930–1932). Na konzervatoři působil přes čtyřicet let, mimo jiné zde zavedl výuku clavicembala.\n\nK jeho žákům patřili Josef Páleníček, Jaromír Weinberger, Věra Řepková, Vilém Petrželka, František Rauch, Otakar Vondrovic, Miroslav Klega, Jindřich Jindřich nebo Oskar Moravec.\nUplatnil se jako klavírista – byl zakladatelem a klavíristou Českého tria – a jako redaktor především v redakci Hudební revue, odborný spisovatel a skladatel několika klavírních skladeb. Redigoval různé sborníky a je autorem odborných studií, knih a článků.\n\nJe autorem monografií o životě a díle Antonína Dvořáka, Bedřicha Smetany (Spolek výtvarných umělců Mánes, 1915), Josefa Kličky (Česká akademie věd a umění, 1944), Jana Kubelíka (Česká akademie věd a umění, 1941), Vítězslava Nováka (Tvorba Vítězslava Nováka z let 1941-1948, Hudební matice Umělecké besedy, 1949 a 50 let s Vítězslavem Novákem, Hudební matice Umělecké besedy, 1949) aj. Rovněž napsal publikaci Klavír (Hudební matice Umělecké besedy, 1930) o nástroji a hráči, o klavírní hře, o pedagogice a literatuře.\n\nInteriér jeho bytu (pánského pokoje) navrhl v roce 1902 architekt Jan Kotěra.\n"}
{"id": "1174818", "url": "https://cs.wikipedia.org/wiki?curid=1174818", "title": "Vên", "text": "Vên\n\nVên je první extended play švýcarské folkmetalové skupiny Eluveitie. Bylo vydáno 18. října 2003. V srpnu 2004 vyšla předělaná verze na základě smlouvy s vydavatelstvím Fear Dark Records. Další re-vydání vyšlo na jaře 2008 prostřednictvím Twilight Records.\n"}
{"id": "1174822", "url": "https://cs.wikipedia.org/wiki?curid=1174822", "title": "LGBT práva ve Vietnamu", "text": "LGBT práva ve Vietnamu\n\nLesby, gayové, bisexuálové a translidé (LGBT) se ve Vietnamu můžou setkávat s právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je zde legální a ani nejsou známy případy existence jakýchkoli zákonů kriminalizujících homosexuální jednání. Nicméně stejnopohlavní páry a jimi tvořené domácnosti nemají rovný přístup ke stejné právní protekci, jíž se dostává párům různého pohlaví. Ačkoliv je homosexualita s odkazem na vietnamské tradice všeobecně považovaná za tabu, povědomí v oblasti LGBT práv s počátkem 21. století stoupá.\n\nPrvní vietnamský pochod hrdosti se bez problémů odehrál 5. srpna 2012 v Hanoji. Od té doby se podobné akce konají i několika dalších provinciích\n\nKe 30. červnu 2016 je Vietnam spolu s Jižní Koreou, Japonskem, Filipínami, Thajskem, Nepálem a Mongolskem jedinou zemí východní Asie, která podepsala novou rezoluci OSN na ochranu LGBT.\n\nSoulož mezi osobami téhož pohlavní není trestný čin a podle historických pramenů není známo, že by kdy na tomto území platily nějaké zákony, které by ji kriminalizovaly.\n\nV červenci 2012 oznámil ministr spravedlnosti svůj záměr spustit veřejnou debatu na téma legalizace manželství osob stejného pohlaví.\n\nV červnu 2013 předložil ministr spravedlnosti návrh novely Zákona o manželství a rodině, který by změnil definici manželství ze svazku muže a ženy na svazek dvou osob, a tím poskytl domácnostem tvořeném páry stejného pohlaví stejnou právní úpravu, jíž se dostává domácnostem tvořeném páry různého pohlaví. Národní shromáždění tento návrh projednávalo v říjnu 2013.\n\n24. září 2013 vydala vláda dekret za zrušení pokutovaní stejnopohlavního manželství. Dekret nabyl účinnosti k 11. listopadu 2013.\n\n27. května 2014 Komise pro sociální záležitosti při Národním shromáždění odstranila z návrhu novely Zákona o manželství o rodině ustanovení garantující párům stejného pohlaví rovná práva a povinnosti, která mají páry různého pohlaví. Nový zákon přijalo Národní shromáždění 19. června 2014. Statistika z března 2014 shledala, že 53 % Vietnamců nesouhlasí s legalizací stejnopohlavního manželství.\n\nV listopadu 2013 zrušil parlament návrh přijetí nového ústavního zákona vymezujícího manželství jako svazek muže a ženy.\n\n1. ledna 2015 vešel v účinnost nový Zákon o rodině a manželství z r. 2014. Podle něj je sice legální oddávat homosexuální páry, nicméně bez právních následků.. I přesto je však vietnamská LGBT komunita optimistická a poslední vývoj v legislativě vnímá jako posun k lepšímu. Jamie Gillen, sociolog při Národní univerzitě v Singapuru Vietnam shledává jako k sexuálním menšinám umírněnou zemi v porovnání s jeho sousedy jako je například Singapur, kde je stejnopohlavní manželství výslovně zakázané. Podle odhadu by mohla takto otevřená politika přilákat do země co nejvíc turistů, pokud se tedy bude Vietnam tvářit jako vstřícná a přátelská společnost.\n\nV r. 2017 odhadoval vietnamský resort zdravotnictví, že ve Vietnamu žije odhadem 270-300 tisíc translidí. K jinému závěru došel průzkum vietnamských asociací za práva translidí, podle něhož se za transgender označuje cca 500 tisíc Vietnamců.\n\nStudie z r. 2018 ukázala, že 67,5 % zkoumaných translidí mělo problémy s duševním zdravím, 60 % se pokusilo o sebevraždu, 23 % bylo nuceno k pohlavnímu styku, 16 % se stalo obětí sexuálního násilí a 83 % šikany.\n\n24. listopadu 2015 přijalo Národní shromáždění zákon, který nově umožňuje translidem podstupovat chirurgickou změnu pohlaví. Pro hlasovalo 282 poslanců, proti 84. Předtím byli vietnamští translidé kvůli absenci legislativy umožňující operativní tranzici nuceni cestovat do sousedního Thajska. Osoby, které tuto proceduru podstoupí, si pak mohou změnit své úřední pohlaví. Zákon se stal účinným v lednu 2017. Zákon nicméně potřebuje ještě přijetí dalších prováděcích právních předpisů, včetně úředního postupu v případě žádosti o vydání nových dokladů. V listopadu 2018 oznámil příslušný odbor vietnamského ministerstva zdravotnictví na semináři pořádaném Việt Nam Union of Science and Technology Associations and Nguyễn Huy Quang, že se Národní shromáždění začne těmito souvisejícími změnami zabývat do roku 2020.\n\nVe Vietnamu nelze brát jinou sexuální orientaci jako překážku k řádné vojenské službě, která je povinná pro všechny muže starší 18 let. Vojenská služba žen je dobrovolná.\n\nV r. 2001 řeklo 82 % Vietnamců v průzkumu veřejného mínění, že je homosexualita za všech okolností neakceptovatelná.\n\nPodle výzkumu od HCMC University of Pedagogy z r. 2007, jehož se zúčastnilo 300 studentů tří středních škol, 80 % respondentů odpovědělo \"ne\" na otázku: \"Je homosexualita špatná?\"\n\nPrůzkum z března 2014 indikoval, že 53 % Vietnamců odmítá stejnopohlavní manželství.\n\nNejaktuálnější průzkum indikuje většinovou podporu legalizaci sňatků párů stejného pohlaví ve vietnamské společnosti.\n\nV r. 2000 vydal do oběhu novinář Bui Anh Tan novelu \"Svět bez žen\" (Một Thế Giới Không Có Đàn Bà), která je prvním vietnamským literárním dílem s tematikou homosexuálních lidí. V r. 2007 bylo kniha zfilmovaná.\n\nV r. 2002 vládní média homosexualitu prezentovala jako \"všeobecné zlo\" srovnatelné s prostitucí, patologickým hráčstvím a užíváním drog a zapřísahala se, že v brzké době přijme zákonná opatření proti homosexualitě a homosexuálním párům. Publikace jako jsou \"The Gioi Phu Nu\" a \"Tiep Thi Va Gia Dinh\" prezentují homosexualitu jako poruchu a deviantní počínání nekompatibilní s dobrými mravy a tradiční vietnamskou morálkou.\n\nTen samý rok navzdory postoji vlády k homosexualitě coby sociálnímu zlu otiskl časopis \"Komunistická mládež\" příběh o lidech rodících se s homosexuální orientací stejně jako se leváci rodí s leváctvím.\n\nKontroverzní filmový režisér Le Hoang rovněž přistoupil na liberální postoj a řekl, že ačkoli je homosexualita duševní poruchou, tak kvality jako jsou morálka, talent a důstojnost nijak nesouvisí s lidskou sexualitou.\n\nV r. 2009 se Pham Le Quynh Tram stala první transosobou oficiálně uznanou vietnamskými úřady jako žena. Jako takové jí bylo umožněno změnit své úřední pohlaví z mužského na ženské i si změnit jméno na Pham Le Quynh Tram z Pham Van Hiep. Nicméně podle zprávy od Huffington Post bylo její oficiální uznání koncem ledna 2013 zrušeno.(Huffington Post)..\n\nV září 2010 zveřejnil \"Tuoi Tre Online\", internetová edice novin \"Tuoi Tre\", příběh 18letého čtenáře o krutém zacházení ze strany rodiny, poté co zjistila, že je gay. Dopis získal podporu stovky čtenářů a dostal se prostřednictvím internetu až k Dr. Huynh Van Son, děkanovi fakulty psychologie, HCMC University of Pedagogy. Tehdy poprvé veřejné sdělovací prostředky označily homosexualitu jako normální variantu lidské sexuality. 29. listopadu se v Hanoji konala první mezinárodní gay svatba mezi Japoncem a Irem. Obřad se dočkal mimořádné pozornosti ze strany vietnamské gay a lesbické komunity.\n\n5. srpna 2012 se v Hanoji konal první vietnamský festival hrdosti sexuálních menšin, jehož účastníci vyjádřili podporu manželství pro osoby stejného pohlaví a dalšímu rozmachu LGBT práv.\n\nV r. 2013 vietnamský filmař Dang Khoa natočil sitcom s názvem \"My Best Gay Friends\". Seriál je publikován na YouTube jako v rámci vysílání vietnamské televize a je seřazen do epizod. Khoa chtěl takto upozornit na přetrvávající předsudky vůči homosexualitě.\n\nV r. 2006 přijala vláda zákony chránící občany infikované virem HIV/AIDS před diskriminací a garantující všem vietnamským občanům rovný přístup k bezplatné zdravotní péči.\n\n\n"}
{"id": "1174823", "url": "https://cs.wikipedia.org/wiki?curid=1174823", "title": "Zneužití práva", "text": "Zneužití práva\n\nZneužitím práva se rozumí použití určité právní normy v rozporu (či nikoli v souladu) s jejím účelem. Jde tedy o jednání zdánlivě dovolené, kterým má být dosaženo výsledku nedovoleného, resp. o tzv. obcházení zákona (obcházení jeho ducha a smyslu), aby se záměrně dosáhlo výsledku právní normou nepředvídaného a nežádoucího.\n\nMezinárodní smlouvy, listiny základních práv a svobod a další obdobné dokumenty často obsahují výslovný zákaz výkladu jejich jednotlivých ustanovení takovým způsobem, který by byl v rozporu s účelem a smyslem těchto ustanovení.\n\nListina základních práv a svobod, v čl. 4, odst. 4 říká: \"Při používání ustanovení o mezích základních práv a svobod musí být šetřeno jejich podstaty a smyslu. Taková omezení nesmějí být zneužívána k jiným účelům, než pro které byla stanovena.\" E. Wágnerová k tomu uvádí: \"Tímto odstavcem je formulována nejzazší (tj. ne vždy uplatnitelná) možná mez pro omezení základních práv tak, že vždy musí být šetřeno jejich podstaty a smyslu s tím, že omezení nesmí být zneužíváno k jiným účelům, než pro které bylo stanoveno.\"\n\nListina základních práv EU zakazuje zneužití práv v ní obsažených v čl. 54 takto: \"Žádné ustanovení této listiny nesmí být vykládáno tak, jako by dávalo jakékoli právo vyvíjet činnost nebo dopustit se činu zaměřeného na zmaření kteréhokoli z práv a svobod uznaných v této listině nebo na jejich omezení ve větším rozsahu, než tato listina stanoví.\"\n\nObčanský zákoník upravuje zneužití práva v § 8: \"Zjevné zneužití práva nepožívá právní ochrany.\" Výkon práva je nepřípustný tehdy, jestliže je nepoctivý a nelze jej schvalovat (\"exceptio dalli praesentis)\".\n\nZneužití práva může mít různou podobu:\n\nZneužití subjektivního daňového práva je chování, jehož cílem je snížit maximálně daňovou povinnost. Na rozdíl o krácení daně ho ale není možné označit za trestný čin nebo za správní delikt. Daňové orgány ho pouze mají právo nevzít v úvahu při vyměřování daňové povinnosti.\n\nNejznámějším případem zneužití práva v daňovém právu je kauza tzv. Potápěčů. Jisté osoby založily občanské sdružení, kterému poskytly charitativní dary a odečetly si je ze základu daně; členy onoho sdružení však byly tytéž osoby a tímto způsobem tedy financovaly sportovní aktivity svoje, svých dětí a blízkých příbuzných. Správce daně hodnotu darů odmítl uznat a následně doměřil daň z příjmů fyzických osob, jako kdyby tyto dary vůbec nebyly poskytnuty. Případ byl řešen Nejvyšším správním soudem, který označil zmíněné jednání za zneužití práva a potvrdil stanovisko správce daně: \"Založí-li osoby, mezi nimiž existují úzké příbuzenské vazby, spolek za tím účelem, aby prostřednictvím darů věnovaných tomuto spolku financovaly sportovní, kulturní a vzdělávací aktivity svých dětí, je nutno s ohledem na okolnosti případu vždy zvážit, zda odečtení hodnoty takového daru od základu daně podle § 15 odst. 8 zákona ČNR č. 586/1992 Sb., o daních z příjmů, není zneužitím práva\". Názor Nejvyššího správního soudu později potvrdil i Ústavní soud.\n\nMožnost aplikovat zneužití práva v právu daňovém (veřejném), však neuznává Ondrýsek. Ten poukazuje na neaplikovatelnost závěrů civilistiky pro zásadní rozdíl mezi právem soukromým a právem veřejným. Nadto se závěry civilistiky opírají výhradně o Knappa, jehož názory jsou poplatné své době (ke kritice jeho osoby viz předmluva ke knize Komunistické právo v Československu). Zásadní jsou dle Ondrýska také dopady v praxi, kdy ze zneužití práva se stal způsob, jak si soudní moc exponenciálně rostoucím tempem uzurpuje moc zákonodárnou. Důsledkem tak je nadužívání zneužití práva všude tam, kde se soudce nechce podvolit dopadům čl. 95 odst. 1 Ústavy, což je v právním státě nepřípustné.\n\nPo zavedení institutu soukromých exekutorů došlo v ČR k rozmachu tzv. byznysu s pohledávkami, jehož podstatu popsal např. Tomáš Sokol: \"Finanční výhodnost přilákala úplně jiný druh lidí. Ti si spočítali, že i když koupí drobné pohledávky za sto procent jejich hodnoty a vymůžou i jen třetinu, ale budou mít v partě advokáta, který k té vymožené třetině přidá vymoženou odměnu za zastoupení, pořád se na tom dá krásně vydělat. A tak vznikly vymahačské firmy.\"\n\nZiskovost byla umožněna také tím, že soudy tolerovaly nespojování (či dokonce tzv. drobení) pohledávek. Jak uvádí Otakar Kořínek: \"V praxi často dochází k situaci, kdy tentýž dlužník dluží témuž věřiteli ze stejného nebo obdobného právního titulu více samostatných pohledávek. Pro každou jednotlivou pohledávku bylo donedávna zpravidla zahajováno samostatné exekuční řízení. To se odráželo ve výši nákladů takového řízení, kdy jak náklady exekuce tak náklady oprávněného spočívající většinou v nákladech právního zastoupení byly stanovovány a vymáhány samostatně. Výsledkem byla samozřejmě velice negativní mediální reakce, spočívající v obvinění jak exekutorů, tak v menší míře samotných oprávněných, že tímto způsobem uměle navyšují náklady řízení z důvodu dosažení nepřiměřeného zisku.\" Docházelo k případům, kdy spolu s původním dluhem v řádu několika stovek či tisíc korun byly vymáhány náklady exekuce a právního zastoupení v řádu statisíců.\n\nTento postup byl Ústavním soudem ČR opakovaně označen za zneužití práva, např. v nálezu ze 7. 6. 2011, sp. zn. II. ÚS 2780/10: \"Přestože soudnímu exekutorovi žádný právní předpis explicitně nepřikazuje, aby věci, které spolu po všech stránkách souvisejí, spojil, je takový postup z důvodu hospodárnosti řízení (§ 112 o. s. ř.) i z důvodu výše zmiňované minimalizace zásahů do základního práva na vlastnictví povinného nanejvýš žádoucí. K individuálnímu rozhodování v jednotlivých věcech lze přistoupit tak, aby nebyl porušen čl. 36 Listiny pouze tehdy, je-li takový postup rozumně odůvodnitelný. V postupu soudního exekutora a následném rozhodnutí Městského soudu v Brně spatřuje Ústavní soud zneužití práva, které představuje zásah do práva stěžovatele na minimalizaci zásahů vyplývajícího z čl. 1 odst. 1 Ústavy.\" Dále také v nálezu ze 16. 1. 2012, sp. zn. IV. ÚS 1881/11: \"Povinnost počínat si tak, aby v exekučním řízení nevznikaly zbytečně vynaložené náklady zatěžující povinného, stíhá i oprávněného. Ústavní soud je dalek toho, aby obhajoval či naváděl dlužníky k vyhýbání se plnění jejich povinností, nicméně neúčelně vynaložené náklady by se neměly stát faktickou sankcí vůči povinnému a neměly by ani představovat nepřiměřený zdroj zisku pro stranu oprávněnou nebo exekutora. Z toho plyne, že i sám oprávněný je povinen zvážit nutnost vedení samostatných exekučních řízení, resp. důvodnost podání samostatných návrhů na nařízení exekuce na majetek téhož povinného.\"\n\n"}
{"id": "1174827", "url": "https://cs.wikipedia.org/wiki?curid=1174827", "title": "ABN AMRO World Tennis Tournament 2016 – mužská dvouhra", "text": "ABN AMRO World Tennis Tournament 2016 – mužská dvouhra\n\nDo soutěže mužské dvouhry na tenisovém turnaji ABN AMRO World Tennis Tournament 2016 nastoupilo třicet dva hráčů. Obhájcem titulu byl čtvrtý tenista žebříčku Stan Wawrinka ze Švýcarska, který do turnaje nezasáhl.\nVítězem dvouhry se stal nenasazený Slovák Martin Kližan, jenž ve finále zdolal francouzskou turnajovou pětku Gaëla Monfilse po třísetovém průběhu 6–7, 6–3 a 6–1. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour, když všech sedm finále kariéry v této úrovni mužského tenisu vyhrál. Poprvé tak ve dvouhře triumfoval v kategorii ATP 500 a v následném žebříčku ATP se posunul na 27. příčku. Od kariérného maxima, 24. místa, jej dělilo 70 bodů.\n"}
{"id": "1174828", "url": "https://cs.wikipedia.org/wiki?curid=1174828", "title": "Memphis Open 2016 – mužská dvouhra", "text": "Memphis Open 2016 – mužská dvouhra\n\nDo soutěže mužské dvouhry na tenisovém turnaji Memphis Open 2016 nastoupilo dvacet osm hráčů. Obhájcem titulu byl japonský tenista Kei Nišikori.\nVítězem dvouhry se opět stal nejvýše nasazený Kei Nišikori, jenž ve finále zdolal amerického teenagera Taylora Fritze po dvousetovém průběhu 6–4 a 6–4. Čtvrtou trofejí z Memphisu vyrovnal rekordní zápis Jimmyho Connorse. Jako čtvrtý aktivní tenista se zařadil po bok Rogera Federera, Rafaela Nadala a Novaka Djokoviče, kteří vyhráli jeden turnaj nejméně čtyřikrát. V probíhající sezóně si tak připsal premiérové turnajové vítězství, které představovalo jedenáctý singlový titul na okruhu ATP Tour.\n\n18letý bývalý první junior světa Fritz odehrál teprve třetí turnaj na okruhu ATP a stal se nejmladším americkým hráčem ve finále události ATP Tour od roku 1989 a výkonu ve Wembley tehdy 17letého Michaela Changa. Chang jej v době memphiského turnaje trénoval. Z aktivních hráčů jej překonal pouze David Ferrer, jemuž k prvnímu postupu do finále stačily dvě turnajové účasti. Nišikori prošel do boje o titul při šestém startu, Andy Murray při osmém, Federer při dvacátém prvním a Djoković při dvacátém čtvrtém.\nČtyři nejvýše nasazení hráči měli volný los do druhého kola.\n"}
{"id": "1174829", "url": "https://cs.wikipedia.org/wiki?curid=1174829", "title": "LGBT práva v Nepálu", "text": "LGBT práva v Nepálu\n\nNepál je považován za jednu z nejvíce otevřených zemí v jižní Asii co se oblasti LGBT práv, která jsou zde chráněná na vysoké úrovni, týče. Nepálská vláda, která nastoupila po skončení monarchie, v r. 2007 nejen, že zlegalizovala homosexuální pohlavní styk, ale dokonce i přijala několik nových zákonů.\n\nNová nepálská ústava přijatá na ústavodárném shromáždění 16. září 2015 obsahuje několik ustanovení týkající se ochrany práv LGBT minority:\n\n\nNa základě rozhodnutí Nejvyššího soudu Federativní demokratické republiky Nepál se vláda koncem r. 2008 zabývala možností legalizace stejnopohlavního manželství. Podle několika zdrojů tak mělo být učiněno v nové ústavě. Nicméně nová ústava se o tomto přímo nezmiňuje.\n\nPřed přechodem na federativní republiku byla konsensuální soulož mezi dospělými jedinci téhož pohlaví trestným činem, za nějž šlo uložit až dvouleté vězení. Crossdressing byl rovněž ilegální podle několika zákonů proti veřejným projevům amorality.\n\n21. prosince 2007 rozhodl Nejvyšší soud, že nově sestavená demokratická vláda musí vytvořit legislativu chránící práva LGBT a s ní i pozměnit stávající zákony tak, aby neobsahovaly diskriminační pasáže.\n\nNavzdory jejich spoluúčasti na demokratizaci země po pádu monarchie, jsou LGBT skupiny stále přehlíženy se strany politického spektra a nadále se dožadují přijímání další více efektivní judikatury. Média\n\nMédia i veřejnost jsou stále vůči právům LGBT více vstřícní zvláště poté, co byl příslušník místní policie shledán vinný z vraždy transdívky.\n\nV září 2015 byla parlamentem schválená nová ústava spolu s několika články rozsáhle chránícími práva LGBT:\n\nČlánek 12 nové ústavy garantuje všem občanům právo na nové doklady totožnosti odpovídající jejich preferovanému pohlaví.\n\nČlánek 18 zaručuje všem občanům rovnost a zakazuje státu diskriminovat jakéhokoliv občana na základě původu, náboženského vyznání, rasy, kasty, kmene, pohlaví, jazyka, politickho přesvědčení a dalších kritérií.\n\nČlánek 18 zařazuje LGBTI minoritu na seznam znevýhodněných skupin chránících ústavou\n\n\n"}
{"id": "1174830", "url": "https://cs.wikipedia.org/wiki?curid=1174830", "title": "Argentina Open 2016 – mužská dvouhra", "text": "Argentina Open 2016 – mužská dvouhra\n\nDo soutěže mužské dvouhry na tenisovém turnaji Argentina Open 2016 nastoupilo dvacet osm hráčů. Obhájcem titulu byl španělský pátý tenista světa a nejvýše nasazený Rafael Nadal, kterého v semifinále vyřadil Dominic Thiem. Také turnajová dvojka a světová šestka, David Ferrer, skončila před branami finále, když mezi poslední čtveřicí hráčů podlehla krajanu Nicolási Almagrovi.\n\nVítězem dvouhry se stal pátý nasazený Rakušan Dominic Thiem, jenž ve finále zdolal španělského tenistu Nicoláse Almagra po dramatickém třísetovém průběhu 7–6, 3–6 a 7–6, když o vítězi rozhodl až tiebreak posledního setu. Oba se utkali podruhé v kariéře, a stejně jako na Australian Open 2016, vyhrál rakouský hráč.\n\nV probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour. Dvěma soupeřům na turnaji, ve druhém kole Portugalci Eliasovi a v semifinále Nadalovi, dokázal odvrátit mečbol.\nČtyři nejvýše nasazení hráči měli volný los do druhého kola.\n"}
{"id": "1174831", "url": "https://cs.wikipedia.org/wiki?curid=1174831", "title": "Argentina Open 2016 – mužská čtyřhra", "text": "Argentina Open 2016 – mužská čtyřhra\n\nDo soutěže mužské čtyřhry na tenisovém turnaji Argentina Open 2016 nastoupilo šestnáct dvojic. Obhájcem titulu byl finsko-brazilský pár Jarkko Nieminen a André Sá, jehož členové nestartovali společně. Nieminen ukončil profesionální kariéru. Spoluhráčem Sá se stal Máximo González, s nímž skončil na raketách německé dvojice Gero Kretschmer a Alexander Satschko.\nRoli favoritů potvrdil nejvýše nasazený kolumbijský pár Juan Sebastián Cabal a Robert Farah, který ve finále zdolal španělsko-italskou dvojici Iñigo Cervantes a Paolo Lorenzi po hladkém průběhu 6–3 a 6–0. Oba šampioni si do žebříčku připsali 250 bodů a na okruhu ATP Tour získali pátý kariérní i společný titul.\n\n"}
{"id": "1174832", "url": "https://cs.wikipedia.org/wiki?curid=1174832", "title": "Memphis Open 2016 – mužská čtyřhra", "text": "Memphis Open 2016 – mužská čtyřhra\n\nDo soutěže mužské čtyřhry na tenisovém turnaji Memphis Open 2016 nastoupilo šestnáct dvojic. Obhájcem titulu byl polsko-mexický pár Mariusz Fyrstenberg a Santiago González.\n\nVítězem se opět stala nenasazená dvojice Mariusz Fyrstenberg a Santiago González, která ve finále zdolala americké turnajové čtyřky Steva Johnsonaa Sama Querreyho ve dvou setech 6–4 a 6–4. Oba šampioni si do žebříčku ATP připsali 250 bodů.\n"}
{"id": "1174833", "url": "https://cs.wikipedia.org/wiki?curid=1174833", "title": "ABN AMRO World Tennis Tournament 2016 – mužská čtyřhra", "text": "ABN AMRO World Tennis Tournament 2016 – mužská čtyřhra\n\nDo soutěže mužské čtyřhry na tenisovém turnaji ABN AMRO World Tennis Tournament 2016 nastoupilo šestnáct dvojic. Obhájcem titulu byl nejvýše nasazený nizozemsko-rumunský pár Jean-Julien Rojer Horia Tecău, jehož členové skončil v semifinále na raketách dvojice Philipp Petzschner a Alexander Peya.\n\nVítězem čtyřhry se stal nenasazený francouzsko-kanadský pár Nicolas Mahut a Vasek Pospisil, který ve finále zdolal německo-rakouskou dvojici Philipp Petzschner a Alexander Peya ve dvou setech 7–6 a 6–4. Oba šampioni si do žebříčku ATP připsali 500 bodů.\n\n"}
{"id": "1174834", "url": "https://cs.wikipedia.org/wiki?curid=1174834", "title": "St. Petersburg Ladies Trophy 2016 – ženská čtyřhra", "text": "St. Petersburg Ladies Trophy 2016 – ženská čtyřhra\n\nDo soutěže ženské čtyřhry na tenisovém turnaji St. Petersburg Ladies Trophy 2016 nastoupilo šestnáct dvojic. Obhájcem titulu byl švýcarsko-běloruský pár Viktorija Golubicová a Aljaksandra Sasnovičová, jehož členky na turnaji nestartovaly. Předešlý ročník vyhrály v rámci nižšího okruhu ITF.\n\nVítězem čtyřhry se stal nejlepší světový švýcarsko-indický pár Martina Hingisová a Sania Mirzaová, který ve finále zdolal rusko-českou nenasazenou dvojici Věra Duševinová a Barbora Krejčíková po hladkém průběhu 6–3 a 6–1.\n\nObě šampionky si do žebříčku WTA připsaly 470 bodů. Hingisová vybojovala padesátý čtvrtý deblový titul na okruhu WTA Tour a pro Mirzaovou to byl třicátý šestý triumf. Společně vyhrály během necelého roku devátý turnaj v řadě, čtvrtý v probíhající sezóně a celkově třináctý. Naposledy předtím prohrály v semifinále srpnového Cincinnati Masters 2015.\n\nVítězky tak ve finále vyhrály 40. zápas za sebou a pokračovaly ve snaze překonat sérii československé dvojice Jana Novotná a Helena Suková, která v roce 1990 zaznamenala 44zápasovou neporazitelnost. Rekordní šňůru držel pár Martina Navrátilová a Pam Shriverová, jenž v letech 1983 až 1985 neprohrál 109 utkání v řadě.\n"}
{"id": "1174835", "url": "https://cs.wikipedia.org/wiki?curid=1174835", "title": "Taiwan Open 2016 – ženská čtyřhra", "text": "Taiwan Open 2016 – ženská čtyřhra\n\nDo soutěže ženské čtyřhry na tenisovém turnaji Taiwan Open 2016 nastoupilo šestnáct dvojic. Jednalo se o premiérový ročník kaosiungského turnaje hraného v Tenisovém centru Jang-ming.\n\nRoli favoritek splnil nejvýše nasazený tchajwanský pár sester Chao-čching a Jung-žan Čanových, který ve finále zdolal japonskou dvojici Eri Hozumiová a Miju Katová po dvousetovém průběhu 6–4 a 6–3.\n\nObě šampionky si do žebříčku WTA připsaly 280 bodů. Chao-čching získala jedenáctou deblovou trofej na okruhu WTA Tour a starší sestra Čan Jung-žan sedmnácté turnajové vítězství. Jednalo se o jejich premiérový triumf v probíhající sezóně a po Japan Women's Open 2015 sedmý společný.\n\n"}
{"id": "1174836", "url": "https://cs.wikipedia.org/wiki?curid=1174836", "title": "Orlando Pirates", "text": "Orlando Pirates\n\nOrlando Pirates je jihoafrický fotbalový klub z města Johannesburg, v současné době hraje nejvyšší jihoafrickou ligu. Své domácí zápasy hraje na Orlando Stadium s kapacitou 40 000 míst.\n"}
{"id": "1174839", "url": "https://cs.wikipedia.org/wiki?curid=1174839", "title": "Mirel Rădoi", "text": "Mirel Rădoi\n\nMirel Matei Rădoi (* 22. března 1981) je bývalý rumunský fotbalista, hrával na pozici defenzivního záložníka. V současné době působí jako technický ředitel v rumunském klubu SCM Pitești.\n"}
{"id": "1174841", "url": "https://cs.wikipedia.org/wiki?curid=1174841", "title": "Rathan", "text": "Rathan\n\nRathan je rybník o rozloze 16,5 ha v katastru města Náměšť nad Oslavou. \n\nV roce 1885 byl dle výzkumů Václava Čapka, zbýšovského rodáka a ornitologa, rybník bez porostů. Břehy byly plné štěrku a v okolí rozsáhlá louka. Až později vznikal podél rybníka lem ze zblochanu vodního a ostřic. V té době byl rybník daleko od zástavby v Náměšti nad Oslavou a byl obklopen pouze polní cestou. Díky tomu zde našly útočiště při svém tahu bahňáci, např. vodouš rudonohý \n\nV roce 1956 se začala stavět nová část státní silnice do Třebíče. Tato vede podél jižní strany rybníka. V té době se začala stavět i železniční vlečka k novému letišti u Sedlce. S tímto rozvojem je spojena výstavba sídliště směrem k rybníku právě pro důstojníky letiště. Tyto záměry měly vliv na výskyt ptactva – přestaly se zde koncentrovat bahňáci na jarním tahu. \n\nZásahy v 80. letech 20. století přinesly další změny. V roce 1981 byl prohlouben a zčásti zatrubněn bezejmenný přítok do rybníka. V okolí přítoku byly vykáceny keře a stromy. V roce 1984 došlo k porušena výpustním potrubí a k prolomení hráze v důsledku jejího nedostatečného zhutnění. Rok 1985 se nesl v duchu prací na propusti a na úpravě břehů, které byly zorány a urovnány. Zůstaly tak bez porostu. Zbytky porostů zůstaly pouze u přítoku. Všechny tyto úpravy měly za následek, že ptactvo rybník již nevyhledávalo. Pouze zde hnízdilo jen několik párů lysky černé.\n\nV roce 2018 vyšla studie o tom, že voda v rybníku je vhodná k rekreačnímu koupání. V roce 2019 byly rekonstruovány záchody a občerstvení u rybníka.\n"}
{"id": "1174842", "url": "https://cs.wikipedia.org/wiki?curid=1174842", "title": "Repeal", "text": "Repeal\n\nRepeal byl tajný politický klub, který vznikl v Praze na konci roku 1844. Název odkazoval na irské národně osvobozenecké hnutí Repeal Daniela O'Connella. Nejprve šlo o volnou hospodskou společnost (scházející se především v pivovaře sv. Tomáše), někdy na začátku roku 1847 se však více politizovala a radikalizovala. Klub neměl charakter nacionální, neboť jeho členy byli jak Češi, tak Němci. Představoval zárodek radikálně demokratického proudu v české politice (který se v té době vyhraňoval vůči převažujícímu proudu liberálnímu, reprezentovanému především Františkem Palackým a Karlem Havlíčkem Borovským). V předvečer revoluce 1848 klub navštěvovalo asi 40 osob. Byli mezi nimi Vilém Gauč, František Havlíček, Ludvík Ruppert, Emanuel Arnold, Karel Sabina, Vincenc Vávra Haštalský, Jan Slavibor Knedlhans Liblinský ad. Pod vlivem zpráv o revoluci v Itálii zahájili členové Repealu (též zvaní repealisté) v polovině února 1848 letákovou akci. V letácích vylepených po celé Praze vyzývali k odboji proti absolutistickému režimu. Další sadu letáků vylepili poté, co došly 29. února zprávy o revoluci v Paříži. Byl to právě klub Repeal, který inicioval shromáždění ve Svatováclavských lázních 11. března 1848, kterým začal revoluční pohyb i v Čechách (nikoli na Moravě). V revoluci měli však hlavní slovo Palackého liberálové. Radikální demokraté se dostali do centra dění až při Pražském červnovém povstání.\n\n"}
{"id": "1174843", "url": "https://cs.wikipedia.org/wiki?curid=1174843", "title": "Předbalkán", "text": "Předbalkán\n\nPředbalkán ( \"Предбалкан\") je pohoří v severním Bulharsku a nepatrně i ve východním Srbsku, táhnoucí se západovýchodním směrem mezi Dolnodunajskou nížinou a pohořím Stara planina.\n\nJedná se o hornatiny, které se v délce zhruba 460 km rozkládají na ploše 14 389,8 km² a jejichž šířka se pohybuje od 20 až 30 km na okrajích po 50 až 60 kilometrů ve střední části. Pohoří má průměrnou výšku 364 m a nejvyšší výšky (1490 m) dosahuje ve \"Vasiljevských horách\".\n\nPohoří leží na území dvou srbských okruhů (Pirotský okruh a Zaječarský okruh) a jedenácti bulharských oblastí (Vidinské, Montanské, Vracké, Sofijské, Lovečské, Gabrovské, Velikotărnovské, Slivenské, Tărgovišťské, Šumenské a Varenské).\n\nSeverní hranice směrem k Dolnodunajské nížině jsou většinou zřetelné tektonickým oddělením. Na východě se severní hranice vzdaluje od Dunaje a sleduje tok řek Černi Lom a Vrana, které pohoří oddělují od vrchovin Dolnodunajské nížiny.\n\nJižní hranice k Staré planině není výrazná a může být považována za podmíněnou, ale je určena rovněž tektonicky v místech, kde končí strmé severní svahy Staré planiny.\n\nNa západě, v Srbsku, je hranicí Beli Timok (pravá zdrojnice řeky Timok) a na východě je to soutok dvou zdrojnic Kamčije – Luda Kamčija a Goljama Kamčija.\n\nPohoří se dělí na tři podcelky – západní, střední a východní a hranice mezi nimi tvoří jednak řeka Vit a její přítok Černi Vit, jednak Stara reka (přítok Jantry).\n\nZápadní podcelek se rozprostírá mezi údolími řek Beli Timok západě a Vit a Bjal Vit na východě a zaujímá rozlohu 4 659,7 km², což představuje 32,38 % celého pohoří. Má průměrnou nadmořskou výšku 332 m. Terén je převážně kopcovitý a nízký. Pozemky v nadmořské výšce od 0 do 200 m zabírají 705,4 km², neboli 15,14 %, od 200 do 600 metrů – 3 669,3 km², neboli 78,75 %, od 600 do 1000 metrů – 283,1 km² neboli 6,08 %, od 1000 do 1600 m – 1,9 km² neboli 0,04 % plochy podcelku.\n\nReliéf je určen poměrně složitou sítí podélných a příčných údolí, která se do něj hluboko zařezávají a a zesilují jeho orografický účinek. Odlehlá podoblast má severozápadu k jihovýchodu jednotný morfografický výraz. Od něj se odlišují údolí řek, které pohoří příčně prolamují jako řeky Iskăr, Bebreš a Malki Iskăr.\n\nStřední podcelek zaujímá rozlohu 6 576,5 km² o průměrné nadmořské výšce 420 m. Jedná se o největší podcelek s nejvyšší nadmořskou výškou a nejširší část celého pohoří, která se rozprostírá mezi údolími řek Vít a Černi Vit na západě a Stara reka (přítoku Jantry) na východě. Pozemky v nadmořské výšce od 0 do 200 m zabírají 768,1 km², neboli 11,68 %, od 200 do 600 metrů – 4 734,5 km², neboli 71,99 %, od 600 do 1000 metrů – 938,5 km², neboli 14,27 %, od 1000 do 1600 m – 135,4 km², neboli 2,06 % plochy podcelku.\n\nTento podcelek se v širokém a markantním rozsahu vyznačuje nízkým kopcovitým reliéfem, nad nímž dominují hory v horním toku řeky Vit. Zdejší hluboká údolí řek Černi Vit, Beli Vit, Beli Osăm, Kalnik a jejich větších přítoků osnovy posilují orografický výraz v hornatině \"Lestnica\" a \"Vasiljovských horách\", kde se nalézá i nejvyšší hora celého pohoří Vasiljov vrăch (\"Васильов връх\") s nadmořskou výškou 1490 m. Převládající směr tohoto významného členění směřuje od severozápadu k jihovýchodu přechází až do téměř rovnoběžkového. Většina ostatních částí středního podcelku představuje komplexní morfografickou kombinaci podélných vysočin a plochých hřbetů s obrysy hlubokých zařezávajících se roklí, které se rozšiřují v příčná a podélná údolí. V úzkém kontaktu náhorních plošin s podélnými vysočinami lze sledovat příčná hluboká prolomená údolí řek Vít, Osăm, Rosica, Jantra a dalších kontrastující s dobře diferencovanými podélnými širokými údolími.\n\nVýchodní podcelek je s plochou 3 153,6 km² nejmenší a má nejnižší průměrnou nadmořskou výšku 296 metrů. Pozemky v nadmořské výšce od 0 do 200 m zabírají 1101 km², neboli 34,91 %, od 200 do 600 metrů – 1 914,1 km², neboli 60,7 %, od 600 do 1000 metrů – 138,2 km², neboli 4,38 %, 1000 až 1600 m – 0,3 km² neboli 0,01 % plochy podcelku.\n\nTento podcelek se vyznačuje roštovou sítí údolí, v níž převládají morfografické rysy podélných údolí přítoků a příčných soutěsek řek Vrana (levý přítok řeky Goljama Kamčija) a především hlavního odvodňujícího toku Goljama Kamčija, které podtrhují různorodost a kontrastní vzhled reliéfu. \n\nPředbalkán představuje systém překrývajících se synklinálních a antiklinálních vrás. Tento systém je rozdělen do dvou podélných pásů: severního vnějšího a jižního vnitřního. Vnější je tvořen málo vyvýšenými a podélně rozlámanými antiklinálami a na východě tento pás končí u \"Preslavské planiny\". Vnitřní pás je tvořen vyššími antiklinálami seskupenými do tří hlavních skupin: Belogradčické, Tetevenské a Preslavské. Významně jsou zde zastoupeny křídy, vápence, slíny a písčitá souvrství. Triasové a jurské skály se nacházejí v západním a středním Předbalkánu. Paleogenní horniny vystupují v Mezdrenské, Lukovitské a Gabrovské tektonické depresi. Zvrásněná struktura přidává reliéfu zvláštní vzhled. Prvotně vznikly antiklinální vyvýšeniny a synklinalni sníženiny, a sekundárně monoklonální hřbety, synklinalni roviny a antiklinální sníženiny.\n\nV důsledku epirogenního vyzdvihování Předbalkánu v průběhu různých geologických období se zde vyskytují tři denudační úrovně, rozdílné co do rozsahu a stáří. Nejstarší a nejvýše položená úroveň denudace se datuje do mladšího miocénu a její znaky se nacházejí v nejvyšších částech pohoří. Druhá denudační úroveň – pontská, je druhá i co do stáří a nadmořské výšky. Najdeme ji ve vysoko položených částech pohoří a má charakter typického ukloněného stupně v rozmezí od 700 do 1100 metrů. Tato úroveň zahrnuje v nižších částech pohoří i vrcholy těchto jednotek a má průměrnou výšku zhruba 650 metrů. Třetí nejnižší a nejmladší úroveň denudace – levantinská, vypadá jako řada nestejně vysokých ukloněných stupňů, která vznikly důsledkem nerovnoměrného zdvihání v různých částech pohoří a jeví významný rozkmit výšky, která se pohybuje od 450 do 900 metrů.\n\nVe vápencových skalních útvarech je značně rozvinut krasový reliéf s jeskyněmi, propastmi a dalšími jevy.\n\nNerostné bohatství se v pohoří nachází v omezeném množství: uhlí, železná ruda, zemní plyn, zlatonosné písky (řeka Ogosta), kamenná sůl (Omurtag). Jsou zde četné prameny v blízkosti Văršce, Šipkova, Vonešty vody a další.\n\nPokud jde o klima, vykazuje pohoří značnou podobnost s Dolnodunajskou nížinou, ale se značnými rozdíly. Tyto rozdíly jsou spojeny s vlivem reliéfu, který je oproti Dolnodunajské nížině výše, a z druhé strany s blízkostí vysokého horského řetězce Staré planiny. Toto sousedství má vliv na přeměnu přepravovaných vzdušných hmot. Podmínky jejich kondenzace ovlivňují nejen nerovnoměrné rozložení srážek, jejich množství a teplotu, ale také směr a sílu větrů. K tvorbě klimatu v pohoří přispívá lesní porost, jehož plocha je ve srovnání s Dolnodunajskou nížinou větší a má výraznější vliv na formování klimatu.\n\nCelkově na Předbalkánu převládá mírné kontinentální klima a v některých vyšších oblastech je klima horské. Průměrné roční teploty jsou 10 až 11 °C. Průměrné lednové teploty jsou v rozmezí -1,5 až -5 °C a průměrné červencové 16 až 21 °C. Během zimy jsou pozorovány teplotní inverze v některých uzavřených údolích, v jednom z nichž (údolí Sevlievo) bylo naměřeno bulharské absolutní minimum (-35,4 °C).\n\nRoční srážkový úhrn roste od severu k jihu od 590 – 650 do 1000 mm s výraznou špičkou na jaře (od května do června) a zimním minimem v únoru. Mimo rostoucí množství srážek je s rostoucí nadmořskou výškou vysledován i rychlý růst srážek v pevném skupenství. Toto tvrzení podporuje nerovnoměrná doba trvání sněhové pokrývky, která na kopcovitých pozemcích leží asi 3,5 měsíce (110 dní Gabrovo, Elena 108 dnů) a v horských oblastech nad 1000 m, délka přesahuje 4,5 měsíce. Převládající větry jsou západní, zatímco během jarních měsíců vane často fénový vítr od jihu.\n\nKlimatická data pro stanici Trojan:\n\nVětšina řek Předbalkánem protéká, jelikož tečou od jihu ze Staré planiny a ústí v Dolnodunajské nížině na severu (Lom, Ogosta, Iskăr, Vit, Osăm, Rosica, Jantra, Goljama Kamčija atd.). Další, jako je Vidbol, Arčar, Cibrica, Skăt a další, pramení v pohoří a tečou do Donodunajské nížiny. Ostatní (Kalnik, Kamenica, Dripla, Krapec, Bebrovska reka, Karadere atd.) protékají výhradně Předbalkánem. Dominance tekutých srážek během roku a jejich jarní maximum má za následek, že převládá dešťový odtokový režim s maximem na začátku jara (březen až květen). Minimum je pozorováno před podzimními měsíci (srpen až září) v době řídkých dešťových srážek a intenzivního odpařování. Některé řeky přitékající z vyšších partií Staré planiny mají na svém horním toku sněhovo-dešťový odtokový režim a jejich maxima se posouvají do pozdního jara (květen až červen). Pro průtok řek z Předbalkánu má velký význam hojnost podzemní krasové vody. Značná část průtoku řek Arčar, Lom, Ogosta, Skomlja, Vit a zejména Panega je určována krasovými prameny.\n\nRozličné faktory určující odtokový režim řek závisí na specifickém odtoku v různých částech Předbalkánu. Jeho minimální hodnota (0,1 l/s/km²) byla pozorována v nejnižších kopcovitých terénech, kde je geologické podloží zastoupeno krasovým vápencem a kde je malý sklon, intenzivní odpařování a rozsáhlé krasové oblasti. Hodnoty 1 až 3 l/s/km² charakterizují kopcovité terény doprovázené nepropustným podložím chotrivských opuk. Na nízko položených částech Předbalkánu s nepropustným podložím v kombinaci s mírně vyvinutým travním a lesním porostem se specifický odtok zvyšuje a dosahuje 7 až 10 l/s/km². V nejvyšších částech pohoří s výškou přes 1000 metrů a nepropustným podložím je relativně velký sklon terénu s dobře vyvinutým travním a lesním porostem a specifický odtok zde přesahuje 12 l/s/km².\n\nPůda na Předbalkánu je vývojově odrazem převládajícího uhličitého podloží, mírného klimatu a relativně suchomilných listnatých lesních porostů. Tato kombinace fyzikálních a geografických podmínek měla příznivý vliv na vznik a významné rozšíření lesní šedozemi, která se dělí na tmavou šedozem, světlou šedozem a šedozem v závislosti na geologickém podkladu. Ve vyšším pásmu Předbalkánu, zejména na svazích se severní expozicí a vlhkomilným lesem, především bukovými porosty, se vyskytují typické světlé lesní hnědozemi. V údolích větších řek v kombinaci s relativně vlhkomilnými travními a lesními porosty jsou rozšířeny naplavené půdy.\n\nV nejníže ležících částech regionu, v naplavených půdách podél velkých řek roste vlhkomilná vegetace, zejména travní a lesní porosty. Ve spodní zóně, na šedozemích, převažují duby a habry. Tam, kde je většina zemědělské půdy obdělávána, se vyskytují oblasti s intenzivní erozí. Ve vyšším pásmu – nad 800 m, na podloží ze světlých hnědozemí, rostou lípy, buky, lísky, dříny, hlohy a šípkové růže, někdy ruje, šeříky, pivoňky a další. V nejvyšších partiích jsou vysázeny borové lesy.\n\nPřevládající fauna Předbalkánu je eurosibiřská evropského typu, zatímco středomořských druhů je málo kvůli překážce, kterou tvoří Stara planina. Fauna je smíšená – od nížinných po horské druhy. Mezi nejběžnější ptáky patří orel nejmenší, holub hřivnáč, sova pálená, hrdlička divoká, drozdi, havrani, brhlíci, krutihlavové a jiní. Pokud jde o savce, žije tu prase divoké, jelen lesní, srnec obecný, plch lesní, jezevec lesní a myšice křovinná. Z plazů zde obýva zmije obecná, užovka stromová a slepýš křehký. Obojživelníci jsou zastoupeni mlokem skvrnitým, čolkem horským a s bezobratlými se nejčastěji setkáváme jako s motýly, pavouky a brouky.\n\n"}
{"id": "1174845", "url": "https://cs.wikipedia.org/wiki?curid=1174845", "title": "Vilém Gauč", "text": "Vilém Gauč\n\nVilém Gauč (27. října 1816 Praha – 11. září 1866 Unhošť) byl český politik, novinář a odborný spisovatel, představitel radikálně demokratického politického proudu a účastník revoluce 1848 v českých zemích.\n\nStudoval práva, ale studium nedokončil a pracoval pak jako písař u pražských advokátů. Byl zakládajícím členem tajného spolku Repeal, který inicioval revoluční pohyb v Čechách v březnu 1848. Byl též autorem českého provolání k Pražanům, ve kterém je zval k památné schůzi 11. března 1848 ve Svatováclavských lázních. Na této schůzi byl zvolen členem tzv. Svatováclavského výboru (→ revoluce 1848–1849 v Rakouském císařství). Za následné revoluce se stal poručíkem Národní gardy.\n\nPoté se mj. zúčastnil jednání českých radikálních demokratů s Michailem Alexandrovičem Bakuninem na konci března 1849, kde se Bakunin pokoušel přimět české radikální demokraty ke společné koordinované revoluční akci spolu s radikálními demokraty v Německu. Čeští radikálové, včetně Gauče, souhlasili a stanovili společně začátek povstání na 12. květen 1849. V noci z 9. na 10. května však byl Gauč i všichni účastníci spiknutí (tzv. Májové spiknutí) pozatýkáni. V roce 1853 byl Gauč odsouzen k trestu smrti. Poprava ale nebyla vykonána a trest byl změněn na dlouholetý žalář. V roce 1857 byl Gauč amnestován; dle jiného zdroje byl amnestován v roce 1854.\n\nJiž jako vdovec pak přišel do Unhoště, kde zastával místo koncipienta u místního notáře (byl nedostudovaným právníkem). Zemřel na choleru, která se na Unhošťsku rozšířila v době prusko-rakouské války.\n\nVilém Gauč je autorem odborných prací, které psal česky i německy. Česky bylo vydáno:\n\nPražské červnové povstání\n"}
{"id": "1174846", "url": "https://cs.wikipedia.org/wiki?curid=1174846", "title": "Loretánská kaple u Vlašimi", "text": "Loretánská kaple u Vlašimi\n\nLoretánská kaple u Vlašimi se nachází 3,5 kilometru jihovýchodně od centra města na Spáleném vrchu u obce Bolinka.\n\nLoretánská kaple (\"Santa Casa\") byla postavena roku 1704. Jejím zakladatelem byl František Antonín hrabě z Weissenwolfu a jako správce byl pověřen administrátor, který bydlel na zámku a později v domě vedle Lorety.\n\nKaple byla postavena na zdaleka viditelném místě. Je obdélná, na kratší jihovýchodní straně s přistavěnou zvonicí s bání, na jejímž vrcholu je umístěna korouhvička s obrazem Panny Marie. Kaple pilastrolisénového typu s půdorysem 12,2 x 6,9 metru a výškou 8,5 metru je čtvrtplášťového typu. Po obou delších stranách má po dvou vchodech a na kratší severozápadní straně malý otvor. Byla doplněna terasovitou podnoží se dvěma obloukovými schodišti.\n\nJe chráněna jako nemovitá Kulturní památka České republiky.\n\nU Santa Casy se nachází památná sedmiřadá alej složená z trnovníku akátu (1), jírovce maďala (1) a lípy malolisté (88).\n\n\n"}
{"id": "1174849", "url": "https://cs.wikipedia.org/wiki?curid=1174849", "title": "Slovenská házenkářská reprezentace mužů", "text": "Slovenská házenkářská reprezentace mužů\n\nSlovenská házenkářská reprezentace mužů reprezentuje Slovensko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174851", "url": "https://cs.wikipedia.org/wiki?curid=1174851", "title": "Metal Church", "text": "Metal Church\n\nMetal Church (v českém překladu \"Metalový kostel\") je americká power/thrash metalová kapela založená roku 1980 ve městě San Francisco pod názvem Shrapnel. V roce 1982 se přejmenovala na Metal Church, tou dobou ji tvořili zpěvák David Wayne, kytaristé Kurdt Vanderhoof a Craig Wells, baskytarista Duke Erickson a bubeník Kirk Arrington. Kapela měla i jisté vazby na Metallicu.\n\nPrvní studiové album se jmenuje \"Metal Church\" a vyšlo v roce 1984.\n\n\n\n\n+ singly\n\n"}
{"id": "1174854", "url": "https://cs.wikipedia.org/wiki?curid=1174854", "title": "Švýcarská házenkářská reprezentace mužů", "text": "Švýcarská házenkářská reprezentace mužů\n\nŠvýcarská házenkářská reprezentace mužů reprezentuje Švýcarsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174855", "url": "https://cs.wikipedia.org/wiki?curid=1174855", "title": "The Life of Pablo", "text": "The Life of Pablo\n\nThe Life of Pablo je sedmé studiové album amerického rappera Kanyeho Westa. Album bylo nahráno u vydavatelství GOOD Music a Def Jam Recordings a vydáno 14. února 2016 exkluzině na hudební streamovací službě Tidal. Vydání alba bylo doprovázeno několika zásadními změnami názvu i písní, a masteringem a předěláváním na poslední chvíli. Po vydání se dočkalo obecně pozitivních ohlasů od kritiků, přičemž bylo oceňováno hlavně za kaleidoskopický hudební rozsah.\n\nDne 1. dubna 2016 bylo album dáno k digitálnímu prodeji a streamingu i na další hudební služby. Díky tomu v následujícím týdnu album debutovalo na první příčce žebříčku Billboard 200 s 94 000 prodanými kusy v USA.\n\nV listopadu 2013 oznámil, že začal pracovat na novém albu. Mimo něj se na produkci alba podílejí Rick Rubin a Q-Tip. V červenci 2014 řekl, že by album mohl vydat v září až v listopadu 2014. Tento termín ale nebyl dodržen. V lednu 2015 vydal nový singl, baladu „Only One“, pro kterou si přizval Paula McCartneyho, aby v ní hrál na piano. Píseň se umístila na 35. příčce amerického žebříčku. V téže době spolupracoval na prvním singlu „FourFiveSeconds“ z nového alba zpěvačky Rihanny. Na této písni se také znovu podílel i Paul McCartney. Singl se umístil na 4. příčce.\n\nV únoru 2015 představil dvě nové písně. V televizním speciálu Saturday Night Live 40th Anniversary Special vystoupil s písní „Wolves“ (ft. Vic Mensa & Sia) a při předávání cen BRIT Awards vystoupil s písní „All Day“. Dne 1. března 2015 přes Twitter oznámil původní název svého sedmého alba, a to \"So Help Me God\". Dne 3. května změnil název alba na \"SWISH\", s tím, že se název může ještě měnit.\n\nV lednu 2016 na Twitteru oznámil datum vydání alba, a to 11. únor 2016. Také slíbil, že každý pátek zveřejní novou píseň. První byla „Facts“, dalšími například „Real Friends“ (ft. Ty Dolla $ign) a „No More Parties in LA“ (ft. Kendrick Lamar).\n\nNa konci ledna změnil název na \"WAVES\", jednalo se tak už o druhou změnu názvu. Kvůli změně názvu alba si prošel rozepří s rapperem Wizem Khalifou, který tvrdil, že West ukradl název rapperovi Maxovi B. Mezi oběma rappery, jejichž výměna názorů proběhla přes Twitter, je napětí již od té doby, co Wiz Khalifa začal žít s Westovou bývalou přítelkyní Amber Rose. Na začátku února znovu změnil název alba, tentokrát uvedl zkratku \"T.L.O.P.\" Dne 10. února zveřejnil význam zkratky – \"The Life of Pablo\", a spolu s finálním názvem, uveřejnil i finální seznam skladeb. O dva dny později však provedl v seznamu skladeb další úpravy a k původně deseti oznámeným písním přidal dalších sedm. Mastering alba proběhl na poslední chvíli v poslední dny před vydáním. Album bylo vydáno 14. února 2016.\n\nČást alba \"The Life of Pablo\" byla 11. února přehrána na fashion show Yeezy Season 3, kde West předvedl již svou třetí kolekci oblečení pro Adidas Original. Show se konala v Madison Square Garden, živé vysílání akce bylo distribuováno do vybraných kin po celém světě. V Česku se akce účastnilo devět kin, včetně pražského kina Lucerna. Lístky na show v Madison Square Garden byly vyprodány během deseti minut.\n\nDne 28. března 2016 byla jako singl vydána píseň „Famous“, na které se podíleli i Rihanna a Swizz Beatz. Singl byl oproti albu vydán nejen na Tidalu, ale také na Spotify či Apple Music. Singl se umístil na 34. příčce žebříčku Billboard Hot 100. V červnu 2016 vydal k písni videoklip, ve kterém leží nahý v posteli obklopen figurýnami nahých celebrit, mezi nimiž byli Donald Trump, George W. Bush, Taylor Swift, Rihanna, Chris Brown, Anna Wintour či Bill Cosby. Konceptem provokativního a voyeuristického videoklipu byl dle Westa jistý komentář ke slávě.\n\nV červnu 2016 byly vydány další dva singly „Father Stretch My Hands Pt. 1“ (37. příčka) a „Fade“.\n\nPo vydání alba v dubnu 2016 se do žebříčku prodejnosti Billboard Hot 100 dostalo ještě šest dalších písní, a to „Pt. 2“ (54. příčka), „Ultralight Beam“ (67.), „Waves“ (71.), „FML“ (84.), „Real Friends“ (92.) a „Feedback“ (99.).\n\nAlbum mělo být vydáno 11. února 2016, ale po dalších změnách a masteringu na poslední chvíli, bylo vydáno až 14. února, a to exkluzivně na službě Tidal. Na ostatních službách mělo být vydáno až týden poté. Dva dny po vydání West na Twitteru uvedl, že album bude i do budoucna k prodeji pouze na Tidalu. Nahrávací ani distribuční společnosti se však zatím k tomuto ohlášení nevyslovily. Dle odhadů bylo album jen za pouhý jeden den od vydání 500 tisíckrát nelegálně staženo. Jelikož bylo vydáno jen na Tidalu, který na žádost autorů nehlásí počty streamů, album se nejdříve neumístilo v žádném žebříčku prodejnosti. Dne 29. března však West povolil zveřejnění statistik. Podle údajů Tidalu bylo album během prvních 10 dnů prodeje streamováno celkem 250 milionkrát.\n\nK digitálnímu prodeji a streamingu bylo zveřejněno i na ostatních hudebních službách dne 31. března 2016. V první týden digitálního prodeje a všeobecného streamingu se v USA prodalo 28 000 kusů (se započítáním streamů 94 300 kusů). Za první týden také album zaznamenalo 99 milionů streamů a díky tomu všemu debutovalo na první příčce žebříčku Billboard 200, jako první album, které toho docílilo jen s pomocí streamingu.\n\nV polovině března 2016 upravil a na Tidal nahrál nové verze písní „Famous“ a „Wolves“. Druhá zmíněná nově obsahovala i dříve zapojené umělce, kterými byli Vic Mensa a Sia. Jako nová stopa bylo na album k písni „Wolves“ připojeno i outro s názvem „Frank's Track“. Dne 28. března West na Twitteru zveřejnil předělanou verzi písně „Ultralight Beam“, na předělávce pojmenované „Ultralight Prayer“ chyběl West i host Chance the Rapper, naopak více prostoru dostali Kirk Franklin a Kelly Price. V polovině června 2016 k albu připojil novou skladbu s názvem \"Saint Pablo\" a oznámil americkou Saint Pablo Tour.\n\nAlbum získávalo především kladné kritiky. Na internetovém agregátoru recenzí Metacritic obdrželo hodnocení 75 bodů ze 100.\n\nHudební redaktor Radia Wave Miloš Hroch album označil za sázku na jistotu: „\"Odvážné jasnovidectví předchozího alba Yeezus z roku 2013, se kterým vytáhl ze soundcloudových účtů venezuelského producenta Arcu, tady střídá spíš sázka na jistotu\".“ Další recenzent Radia Wave Jonáš Kucharský se rovněž domníval, že West pouze opakuje své úspěšné motivy, které se navíc ztrácejí v mediálním humbuku: „\"I ti nejlepší můžou vydávat špatná alba, u Kanyeho Westa je ale problém, že se v nekonečných mystifikacích, provokacích a velkohubých prohlášeních ztrácí nejenom posluchač, ale i West samotný\".“\n\nHudební recenzent Karel Veselý pro Aktuálně.cz desku zhodnotil kladně a ocenil především megalomanství a autenticitu Westovy osobnosti otisklé do obsahu alba, mimo jiné napsal: „\"U The Life of Pablo ale, ať posloucháte, jak posloucháte, pořád slyšíte jen monumentální zmatek, kde úžasné momenty střídají okamžiky, u nichž se ošíváte trapností. Poprvé na Kanyeho deskách nespojuje písně žádné společné téma ani nálada a poprvé také jeho deska nepřináší hudebně nic zcela radikálně nového. The Life of Pablo je v lepším případě důkazem, že hudba je pro něj už jen koníček, v tom horším, že jeho egomaniactví nabralo směr, který nevyhnutelně směřuje do blázince. Lidé, kteří o sobě tvrdí, že jsou bůh, obvykle končí přesně tam\".“\n\nVelmi kladně desku zhodnotil i redaktor webu Prima Cool Radek Londin: „\"Celá deska nakonec trochu působí, jako by ji narychlo sestavil z různých útržků a rozpracovaných nápadů, které posbíral ve studiu. Kupodivu to však výsledku většinou neškodí, naopak jde o vítané osvěžení v porovnání s příliš uhlazenými a vykalkulovanými deskami ostatních popových hvězd\".“\n\nCredits dle oficiálních stránek. Původní tracklist releasu z 14. 2. 2016:\n\n\n\n"}
{"id": "1174856", "url": "https://cs.wikipedia.org/wiki?curid=1174856", "title": "Elisha Gray", "text": "Elisha Gray\n\nElisha Gray (8. února 1835 Barnesville, Ohio – 21. ledna 1901 Newtonville, Massachusetts) byl americký vynálezce, elektrotechnik, spoluzakladatel \"Western Electric Manufacturing Company\". Největší slávu mu přinesl na výstavě v roce 1876 v Highland Park ve státě Illinois prototyp telefonu. To je považováno za některými za skutečného vynálezce telefonu s proměnným odporem, a to navzdory skutečnosti, že patent získal Alexander Graham Bell.\n\nGray je také považován za otce moderního syntezátoru. Získal více než 70 patentů.\n\nGray zaregistroval v americkém patentovém úřadu popis vynálezu zařízení: „..vysílající zvuky lidského hlasu přes telegrafní obvod a reproduktor na konci přijímacím linky tak, že spolu mohou rozmlouvat lidé, kteří jsou ve značné vzdálenosti od sebe navzájem“. Jednalo se o rozvinutí technického nápadu, který vyústil jeho patenty č. US166095 a US166096 v roce 1875. Patent obsahoval popis a výkresy zařízení, bez požadavků na testování.\n\nTuto registraci potvrdil patentovému úřadu Greyův advokát v pondělí ráno 14. února 1876 ve stejný den, kdy v dopoledních hodinách bez ohledu na podanou žádost, byl přijat patent právníka zastupujícího Alexandra Grahama Bella. Pořadí podání žádostí je předmětem diskusí, ale první zkonstruování lze přičíst Grayovi.\n\n\n"}
{"id": "1174858", "url": "https://cs.wikipedia.org/wiki?curid=1174858", "title": "Ukrajinská házenkářská reprezentace mužů", "text": "Ukrajinská házenkářská reprezentace mužů\n\nUkrajinská házenkářská reprezentace mužů reprezentuje Ukrajinu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174859", "url": "https://cs.wikipedia.org/wiki?curid=1174859", "title": "Kostel svatého Petra (Abrera)", "text": "Kostel svatého Petra (Abrera)\n\nKostel svatého Petra je románská stavba v obci Abrera (Baix Llobregat). Je španělskou kulturní památkou.\n\nJednolodní kostel má valenou klenbu a apsidu s dvojitými štěrbinovými okny. Apsida je zdobena slepými oblouky a lizénami a dlažba je vyrobena z břidlice. V transeptu, pokrytém křížovou klenbou, stojí třípatrová zvonice, první patro s půlkruhovým oknem a druh a třetí s dvojitými okny. Vstup je na jedné boční straně; portál je půlkruhový se sloupy s hlavicemi.\n\nFarní kostel Sant Pere d'Abrera je zmiňován poprvé v roce 1100. Byl zrestaurován v letech 1956 až 1959 a zároveň bylo přidáno třetí patro věže.\n"}
{"id": "1174863", "url": "https://cs.wikipedia.org/wiki?curid=1174863", "title": "Fyzika poruch", "text": "Fyzika poruch\n\nFyzika poruch (FP), angl. \"Physics of Failure\", původně studovala fyzikální degradační mechanismy komponent strojních resp.stavebních výrobků. Dnes FP popisuje jak se mechanismy mechanické, tepelné, elektrické a rovněž chemické rozvíjejí v čase a vyvolávají poruchy (spotřební elektroniky, zbraňových systémů, jaderných elektráren atp.) . FP byla využívána pro předpovídání spolehlivosti již prvních generací elektronických dílů a počítačů . \n\nElektronické podsestavy jsou dnes běžné pro složitější výrobky. FP se zabývá analýzou poruch ve všech oblastech využívání elektroniky i ve všech fázích života elektroniky, tj. poruchami, které byly odhaleny při požadovaných zkouškách, při provozu a zejména pro předcházení výskytu potenciálních poruch již při návrhu zařízení, která obsahují elektronické podsestavy. \n\nVanová křivka představuje klasický pohled na životní cyklus výrobku. Z pohledu fyziky poruch bude křivka „méně hezká“.\n\nPredikce spolehlivosti systémů se dnes provádí pomocí příruček pro predikci případně pomocí specializovaného software. Predikce vychází z modelů četnosti poruch pro různé typy komponent používaných v elektronických sestavách, jako jsou integrované obvody, tranzistory, diody, rezistory, kondenzátory, relé, spínače, konektory atp. Tyto modely četnosti poruch vychází z provozních dat, která jsou analyzována a zpracovávána do použitelných modelů. Realistické modely vychází ze znalostí mechanismů poruch, tj. pomocí FP .\n\nLaboratoře pro rozbor poruch pro elektronické podsestavy musí být zahrnuty v efektivní zpětné vazbě při vývoji, provozu i servisu výrobků. Obvykle se mohou prokázat certifikátem ISO 9001. Typické nabízené služby jsou :\n\n"}
{"id": "1174865", "url": "https://cs.wikipedia.org/wiki?curid=1174865", "title": "Friedrich Cerha", "text": "Friedrich Cerha\n\nFriedrich Paul Cerha (* 17. února 1926, Vídeň) je rakouský hudební skladatel a dirigent. Je považován je za jednoho z nejvýznamnějších skladatelů Evropy. Do uměleckého povědomí vstoupil dokončením Bergovy opery \"Lulu\"'. \n\nV roce 1946 započal studium na vídeňské Univerzitě hudebních a dramatických umění, kde studoval housle, hudební skladbu a hudební pedagogiku, a současně s tím na Vídeňské univerzitě – germanistiku, hudební vědu a filozofii. V roce 1950 obdržel doktorský titul za práci \"\"Der Turandot-Stoff in der deutschen Literatur\"\". Roku 1958 založil společně s Kurtem Schwertsikem \"Ensemble die reihe\", z něhož se stal významný nástroj pro šíření současné klasické hudby v Rakousku. \n\nV roce 1963 se mu narodila dcera Ruth.\n\n\n"}
{"id": "1174866", "url": "https://cs.wikipedia.org/wiki?curid=1174866", "title": "František Martin Pecháček", "text": "František Martin Pecháček\n\nFrantišek Martin Pecháček, také Pechatschek, Behatschek či Pechaczek (10. října 1763 Ústí nad Orlicí – 26. září 1816 Vídeň) byl český houslista a hudební skladatel.\n\nZákladní hudební získal ve své rodné obci. Ve studiu pokračoval u ředitele kůru P. Lamberta v Litomyšli a konečně ve Slezsku u Karla Ditterse z Dittersdorfu. \n\nVe svých dvaceti letech odešel do Vídně, kde pak působil až do konce svého života. Byl dirigentem divadelního orchestru v Divadle u korutanské brány (\"Theater am Kärntnertor\"). Získal pověst vynikajícího houslisty a oblíbeného autora tanečních skladeb, zejména ländlerů, menuetů a valčíků. V této oblasti je považován za přímého předchůdce Josefa Lannera a Johanna Strausse. U příležitosti návštěvy neapolského krále Ferdinanda I. ve Vídni v roce 1801 řídil s velkým úspěchem svůj balet \"Lesní víla\".\n\nZemřel vyčerpáním 26. září 1816 ve Vídni, Esterházovské ulici, čp 419 a byl pohřben na dnes již zaniklém protestantském hřbitově \"Matzleinsdorf\".\n\nJeho syn, František Pechatshek, se stal rovněž znamenitým houslistou a hudebním skladatelem, ale zcela se již asimiloval v německém prostředí. \n\nPecháček byl velmi plodným skladatelem Kromě výše zmíněných tanců, kterých zkomponoval více než sto, byl autorem dvou velkých a deseti menších komických oper, třiceti baletů, dvanácti symfonií a značného množství chrámových a komorních skladeb.\n\n\n"}
{"id": "1174867", "url": "https://cs.wikipedia.org/wiki?curid=1174867", "title": "Kostel svatého Michaela archanděla (Kovářská)", "text": "Kostel svatého Michaela archanděla (Kovářská)\n\nKostel svatého Michaela archanděla je římskokatolický filiální kostel zasvěcený Michaelovi archandělovi v Kovářské v okrese Chomutov. Stojí v Dlouhé ulici u její křižovatky s ulicemi Kostelní a Přísečnická.\n\nV roce 1649 stála na místě kostela pouze dřevěná kaple. Kostel byl postaven v barokním slohu až v letech 1709–1710. V roce 1781 byla dřevěná věž nahrazena věží zděnou a o deset let později se stal kostelem farním.\n\nKostel má jednu loď s trojbokým závěrem, k jehož střední části je přistavěna sakristie. Před jihozápadní průčelí předstupuje čtverhranná věž. Plochý kazetový strop je zdoben obrazy svatých. Na hlavním novorománském oltáři stojí sochy svatého Petra a Pavla ze druhé poloviny osmnáctého století. Součástí oltáře je také obraz svatého Michaela z roku 1877.\n\nPřed kostelem stojí mariánský sloup z roku 1706 a barokní budova fary. Sloup i fara jsou chráněné jako kulturní památky ČR.\n\n"}
{"id": "1174868", "url": "https://cs.wikipedia.org/wiki?curid=1174868", "title": "Kognitivní slepá skvrna", "text": "Kognitivní slepá skvrna\n\nKognitivní slepá skvrna (anglicky \"Bias blind spot\") patří mezi kognitivní zkreslení, kdy člověk dokáže vnímat vliv kognitivních zkreslení u ostatních, ale ne svá vlastní. Vlivem tohoto zkreslení je člověk podvědomě přesvědčen, že jeho etické názory jsou ve srovnání s ostatními ty správné a objektivní. Název odkazuje k místu na sítnici, kde ústí zrakový nerv a nejsou zde žádné světločivné buňky. V zorném poli si ale člověk těchto slepých míst není vědomý, jelikož mozek obraz dotvoří. \nToto kognitivní zkreslení popsala a pojmenovala ve svém výzkumu Emily Pronin v roce 2002 na Stanfordově univerzitě. Zkoumala, jakým způsobem budou studenti hodnotit vliv kognitivních zkreslení na sebe v porovnání s „průměrným Američanem“. Zjistila, že jednotlivci jsou přesvědčeni o tom, že na ně kognitivní zkreslení nemají takový vliv jako na ostatní. Podle Emily Pronin tento dojem objektivní reality vzniká kvůli absenci přístupu ke kognitivním a motivačním procesům, které ovlivňují a zkreslují vnímání člověka. \n\nKognitivní slepá skvrna se váže na přítomnost iluze vznikající během procesu introspekce, přesvědčení, že chápání světa odráží skutečný stav věcí (naivní realismus) a sebepojetí.\n\nZkreslení slepé skvrny úzce souvisí se sebepojetím a sebepotvrzováním (\"self-enhancement\"). Gordon Allport tvrdil, že člověk má přirozené tendence o sobě mít dobré mínění. V rámci sebepotvrzování mají lidé proto tendenci vyhledávat v okolí informace, které jejich pozitivní smýšlení o sobě utvrzují. Sebepotvrzování má vliv i na proces rozhodování, kdy má člověk tendenci vypouštět důležité informace a místo přijímat pouze zjednodušená a nefunkční řešení problému. Člověk pak ve výsledku hodnotí svá rozhodnutí jako správnější ve srovnání se svým okolím. \n\nEmily Pronin ve svém dalším výzkumu popsala zkreslení, které vyplývá z introspekce. Analyzování vlastních postojů a myšlenek probíhá skrze sebepotvrzovací tendence a člověk si proto nepřipouští, že by jeho rozhodnutí bylo ovlivněno zkresleným vnímáním. \nKognitivní slepá skvrna totiž znemožňuje uvědomit si rozdíl mezi ideálním a reálným chováním. Vliv kognitivní slepé skvrny podle Emily Pronin závisí na tom, jak velkou váhu lidé kladou na informace získané v procesu introspekce a jakou chování při hodnocení kognitivních zkreslení u ostatních. Čím více lidé přikládali váhu poznatkům získaným z introspekce, tím byl vliv kognitivní slepé skvrny větší. Během introspekce lidé nedokážou podvědomé působení kognitivních zkreslení odhalit a domnívají se proto, že jejich úsudek zkreslený není.\nEmily Pronin a Matthew Kugler v rámci zkoumání zjistili, že vnímání kognitivních zkreslení je u ostatních lidí snazší, jelikož není ovlivněno sebepojetím a osobním přesvědčením jednotlivce. Ostatní lidé oproti tomu nemohou nahlédnout introspektivní poznatky jednotlivce a mají k dispozici jen výsledné chování, kde jsou projevy kognitivní slepé skvrny vidět. Ostatní proto mohou snáze upozornit na etické nedostatky v chování, kterých si jedinec nemusí být vědomý.\n\nPodle dalšího výzkumu Emily Pronin je kognitivní slepá skvrna výsledkem naivního realismu, tedy domnění, že člověk vidí svět takový, jaký skutečně je. Je to podvědomý proces, který ovlivňuje každodenní vnímání reality. Člověk se rovněž domnívá, že i ostatní lidé vnímají svět stejným způsobem. Ti, kteří přesvědčením jedince nesouhlasí, jsou vyhodnoceni jako náchylnější vlivu svých kognitivních zkreslení a jejich úsudek je proto chápán jako nedůvěryhodný. Jedinec se tak utvrzuje se vlastních přesvědčení získaných z introspekce.\n\nIrene Scopelliti v nedávném výzkumu kognitivních zkreslení zjistila různou náchylnost lidí podléhat vlivu kognitivní slepé skvrny. Kognitivní slepá skvrna má spíše tendenci spouštět jiná zkreslení - například do jaké míry lidé zohledňují různé zdroje informací při srovnávání sebe sama s ostatními. Lidé pod velkým vlivem slepé skvrny při sebehodnocení více ignorovali schopnosti druhých a propadli tak dojmu, že jsou v lehkých úlohách lepší než průměr a v náročných horší než průměr. Vliv kognitivní slepé skvrny ale podle Irene Scopelliti nijak nesouvisí s inteligencí, kognitivními schopnostmi ani osobnostními rysy. Dokonce ani nemá tak velký vliv na rozhodovací schopnosti člověka. Irene Scopelliti také zjistila, že čím více je člověk náchylný zkreslení slepé skvrny, tím méně následuje rady svého okolí. \n\nJedním z dostupných nástrojů na odhalení kognitivních zkreslení je Test implicitních asociací (\"Implicit Association Test\", IAT), který se zkoumá v rámci Project Implicit od roku 1995. Jeho cílem je odhalit automatické asociace mezi mentálními reprezentacemi a odhalit tak přesvědčení, k nimž člověk nemá vědomý přístup.\n"}
{"id": "1174869", "url": "https://cs.wikipedia.org/wiki?curid=1174869", "title": "Orges Shehi", "text": "Orges Shehi\n\nOrges Shehi [orges šehi] (* 25. září 1977, Drač, Albánie) je albánský fotbalový brankář a reprezentant, od roku 2010 hráč albánského klubu KF Skënderbeu Korçë.\n\n\nV A-mužstvu Albánie debutoval 17. 11. 2010 v přátelském utkání v Korçë proti týmu Makedonie (remíza 0:0).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1174874", "url": "https://cs.wikipedia.org/wiki?curid=1174874", "title": "Kostel Nejsvětější Trojice (Místo)", "text": "Kostel Nejsvětější Trojice (Místo)\n\nKostel Kostel Nejsvětější Trojice je římskokatolický filiální kostel zasvěcený Nejsvětější Trojici v Místě v okrese Chomutov. Od roku 1963 je chráněn jako kulturní památka.\n\nPůvodní kostel v Místě stával na návsi. Po jeho zboření ho nahradila dřevěná kaple a tu v letech 1691–1692 postavený barokní kostel na jihovýchodním okraji vesnice. Do roku 1853, kdy se stal farním kostelem, byl filiálním ke kostelu svatého Petra a Pavla v Prunéřově.\n\nJednolodní kostel má obdélný půdorys s pravoúhlým presbytářem. Presbytář i západní průčelí jsou ukončeny štítem, ale nad presbytář navíc vybíhá sanktusová vížka. K jižní straně presbytáře je přiložena sakristie zaklenutá klášterní klenbou s lunetami. Fasády jsou členěny lizénami a interiér osvětlují půlkruhová okna. Před západní průčelí předstupuje polygonální předsíň z poloviny osmnáctého století.\n\nHlavní sloupový oltář z poloviny osmnáctého století je barokní a zdobí ho sochy od Jakuba Eberleho z doby okolo roku 1760. Další dva boční oltáře z konce osmnáctého století jsou zasvěceny svatému Janovi a Panně Marii. Zařízení doplňuje kazatelna z konce sedmnáctého století zdobená řezbami a mramorová křtitelnice z roku 1572. Na konci dvacátého století byly cenné součásti z kostela odvezeny.\n\nU kostela stojí barokní sloup Nejsvětější Trojice z roku 1724, který původně stával na návsi. Do Místa byla přesunuta řada drobných památek z vesnic zničených těžbou uhlí v lomu Nástup. Část z nich byla umístěna do okolí kostela. Jsou to dva kamenné kříže, z nichž jeden je chráněn jako kulturní památka.\n"}
{"id": "1174878", "url": "https://cs.wikipedia.org/wiki?curid=1174878", "title": "Al Ajn FC", "text": "Al Ajn FC\n\nAl Ajn Football Club (arabskyː نادي العين لكرة القدم) je fotbalový tým ze Spojených arabských emirátů z města Al Ajn.\n\n"}
{"id": "1174880", "url": "https://cs.wikipedia.org/wiki?curid=1174880", "title": "Anthony Kwami Adanuty", "text": "Anthony Kwami Adanuty\n\nMons. Anthony Kwami Adanuty (11. května 1940, Kpandu) je ghanský římskokatolický kněz a biskup Keta–Akatsi.\n\nNarodil se 11. května 1940 v Kpandu. Základní vzdělání získal v Kpandu a Anfoeze a poté vstoupil do Menšího semináře svaté Terezy v Amisanu. Po ukončení menšího semináře pokračoval do Vyššího semináře svatého Petra v Cape Coast. Na kněze byl vysvěcen 31. července 1966.\n\nPo vysvěcení byl profesorem v Seminární střední škole svaté Marie v Lolobi (1966-1967). Během této doby byl také kaplanem katolického kostela Lolobi Ashambi. V letech 1967-1968 navštěvoval Papežskou univerzitu Urbaniana v Římě kde získal licenciát teologie a v letech 1968-1971 studoval na Papežském biblickém institutu kde získal licenciát ze Svatého písma.\n\nPo studování pracoval ve Vatikánu na Kongregaci pro evangelizaci národů. Zde byl zodpovědný za území východní a jižní Afriky a také za islámské misijní území.\n\nDne 19. prosince 1994 jej papež Jan Pavel II. ustanovil diecézním biskupem Keta–Akatsi. Biskupské svěcení přijal 28. května 1995 z rukou kardinála Jozefa Tomka a spolusvětiteli byli biskup Francis Anani Kofi Lodonu a arcibiskup Gregory Ebolawola Kpiebaya.\n\n"}
{"id": "1174881", "url": "https://cs.wikipedia.org/wiki?curid=1174881", "title": "Jihokorejská házenkářská reprezentace mužů", "text": "Jihokorejská házenkářská reprezentace mužů\n\nJihokorejská házenkářská reprezentace mužů reprezentuje Jižní Koreu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1174883", "url": "https://cs.wikipedia.org/wiki?curid=1174883", "title": "Jordi Ramisa Martínez", "text": "Jordi Ramisa Martínez\n\nJordi Ramisa Martínez (* 6. října 1960 Barcelona) je katalánský architekt, sochař a učitel výtvarné výchovy.\n\nStudoval na Lycée Français de Barcelona. V roce 1979 získal titul bakaláře na Académie de Toulouse a na Université Paul Sabatier. Architektem se stal na Katalánské polytechnické univerzitě roku 1994. Je spoluautorem, spolu se sochařem Josepem Ramisem i Vallcorbou, patnácti předních stran série oficiálních pamětních medailí z XXV. olympijských her, Barcelona 1992.\n"}
{"id": "1174890", "url": "https://cs.wikipedia.org/wiki?curid=1174890", "title": "Sebastian Adayanthrath", "text": "Sebastian Adayanthrath\n\nMons. Sebastian Adayanthrath (5. dubna 1957, Vaikom) je indický syrsko-malabarský katolický kněz a pomocný biskup Ernakulam–Angamaly.\n\nNarodil se 5. dubna 1957 ve Vaikomu. Základní vzdělání získal na St Joseph’s L.P. School a střední na St. Theresa’s High School. Poté byl přijal do Menšího semináře Nejsvětějšího Srdce. O tři roky později byl poslán do papežského semináře. Na kněze byl vysvěcen 18. prosince 1983 biskupem Sebastianem Mankuzhikarym. Po vysvěcení získal na Jnana-Deepa Vidyapeeth magisterský titul z teologie. Poté působil jako farní kněz a sekretář arcibiskupa Antony Padiyary.\n\nDne 4. února 2002 jej papež Jan Pavel II. jmenoval pomocným biskupem Ernakulam–Angamaly a titulárním biskupem z Macriana maior. Biskupské svěcení přijal 20. dubna 2002 z rukou kardinála Varkeye Vithayathila a spolusvětiteli byli biskup John Michael Sherlock a biskup Thomas Chakiath.\n\n"}
{"id": "1174891", "url": "https://cs.wikipedia.org/wiki?curid=1174891", "title": "Mikasa", "text": "Mikasa\n\nMikasa může mít několik významů:\n\n"}
{"id": "1174895", "url": "https://cs.wikipedia.org/wiki?curid=1174895", "title": "Alfa Chamaeleontis", "text": "Alfa Chamaeleontis\n\nAlfa Chamaeleontis je nejjasnější hvězda v souhvězdí Chameleona, jež se nachází na jižní obloze. Tato hvězda spektrální třídy F5V má přibližně stejnou hmotnost jako Slunce. Se zdánlivou magnitudou 4,06 patří k nejslabším alfa hvězdám. Výzkum jejího spektra ukázal vysoké zastoupení lithia a dusíku.\n"}
{"id": "1174927", "url": "https://cs.wikipedia.org/wiki?curid=1174927", "title": "Marie Löwenstein-Wertheim-Rosenberg", "text": "Marie Löwenstein-Wertheim-Rosenberg\n\nMarie Löwenstein-Wertheim-Rosenberg (Maria Aloisia Josephine Consolata Immaculata Benedicta Theresia Antonia Johanna Carla Conrada Leonharda; 6. listopadu 1935, Mnichov – 20. července 2018) byla princezna Löwenstein-Wertheim-Rosenberg a rakouská arcivévodkyně.\n\nJe nejstarší dcera a dítě Karla, 8. knížete Löwenstein-Wertheim-Rosenberg a hraběnky Caroliny Rignon. Ze strany své matky je sestřenicí královny Paoly Belgické.\n\nDne 25. srpna 1956 (civilně) a 12. září 1956 (církevně) se v Bronnbachu vdala za arcivévodu Josefa Arpáda Habsbursko-Lotrinského nejstaršího syna arcivévody Josefa Františka Habsbursko-Lotrinského a princezny Anny Saské. Spolu mají osm dětí:\n\n"}
{"id": "1174936", "url": "https://cs.wikipedia.org/wiki?curid=1174936", "title": "Slania", "text": "Slania\n\nSlania je druhé studiové album švýcarské folkmetalové skupiny Eluveitie. Bylo vydáno 15. února 2008 prostřednictvím Nuclear Blast.\n"}
{"id": "1174937", "url": "https://cs.wikipedia.org/wiki?curid=1174937", "title": "Alban Hoxha", "text": "Alban Hoxha\n\nAlban Bekim Hoxha [alban hodža] (* 23. listopadu 1987, Cërrik, Albánie) je albánský fotbalový brankář a reprezentant, od roku 2013 hráč albánského klubu KF Partizani.\n\n\nV A-mužstvu Albánie debutoval 16. 11. 2015 v přátelském utkání v Tiraně proti týmu Gruzie (remíza 2:2). \nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1174938", "url": "https://cs.wikipedia.org/wiki?curid=1174938", "title": "Nová rozvojová banka", "text": "Nová rozvojová banka\n\nNová rozvojová banka (\"New Development Bank\" BRICS – NDB BRICS) je mezinárodní banka, která byla založena státy BRICS (Brazílie, Rusko, Indie, Čína, Jihoafrická republika) a má sídlo v Šanghaji v Číně. Státy BRICS tvoří přes 40% světové populace a podílí se na světovém HDP z 25%. Jedná se o alternativu ke Světové bance a Mezinárodnímu měnovému fondu, ačkoliv NDB tvrdí, že nebude jejich rivalem. A naopak Světová banka tvrdí, že uvítá každou instituci, které bude bojovat proti světové chudobě. Účelem NDB je financování rozvojových projektů v zemích BRICS a dalších rozvojových zemích, např. v Africe.\n\nExistují dva důvody vzniku NDB. Prvním je nespokojenost a pomalá reforma Světové banky a Mezinárodního měnového fondu ohledně počtu hlasů pro rozvojové země. Druhým důvodem je snaha skupiny BRICS efektivněji pomáhat méně rozvinutým státům a tím taky ovlivnit chod světové ekonomiky. Navíc Světovou banku a MMF ovládá Západní svět. Oproti Světové bance, která přerozděluje hlasy podle investovaného kapitálu, má v NDB každý člen pouze jeden hlas a nikdo nemá právo veta.\n\nNápad vytvořit rozvojovou banku nezávislou na USA a EU vznikl na 4. summitu BRICS v indickém Novém Dillí v roce 2012 a na 5. summitu BRICS v Durbanu v Jihoafrické Republice již padlo rozhodnutí vytvořit tuto banku. Na summitu nedošlo jenom k rozhodnutí o Rozvojové bance, ale také účastníci 15. července vytvořili Contingent Reserve Arrangement (CRA). Ten by měl poskytovat kapitál centrálním bankám v čase, kdy by došlo k velkému odlivu kapitálu. Dá se říct, že CRA představuje rivala MMF. Do CRA přispěla Čína nejvíc a to $41 miliard (méně než 50% celkového příspěvku).\nNakonec bylo dosaženo dohody a smlouva o NDB byla podepsána šéfy všech států 15. 7. 2014 na 6. summitu BRICS ve Fortaleze v Brazílií. Banka byla založena po 7. summitu v ruské Ufě, kde byly doladěny detaily. Každý ze států investoval do banky 10 miliard dolarů jako počáteční vklad.\n\nAvšak ekonomická a politická situace mezi členy BRICS není ideální. Čína je největší ekonomický partner v rámci BRICS. To se však nedá říct o ostatních členech, kteří mezi sebou stěží ekonomicky spolupracují. Taky politická situace není uspokojivá. Mezi Čínou a Indií jsou neustále boje o vliv v Asii, zatím co Rusko, JAR a Brazílie se orientují na svou regionální politiku.\n\nBoard of Governors se skládá z 1 guvernéra a 1 náhradníka (nemá právo volit) za každý členský stát. Ustanovuje pravomoci banky, přijímá nové členy, rozhoduje o odstoupení členů, zvyšuje nebo snižuje základní kapitál, volí prezidenta Banky, rozhoduje o počtu viceprezidentů, rozhoduje o ukončení operací banky, zachovává si plnou sílu k vydávání rozhodnuti v jakékoliv záležitosti, která byla svěřena Board of Directors, apod. Všechno musí být odhlasované dvoutřetinovou většinou přítomných členů Board of Governors. Board of Governors v současnosti předsedá Rusko.\n\nBoard of Directors se skládá z 1 člena Board of Directors a 1 jeho zástupce volených na 2 roky. Board of Directors vykonává operace banky, schvaluje rozpočet Banky a mělo by fungovat jako non-resident body. Pokud ale Board of Governors rozhodne, že Board of Directors má fungovat jako resident body, předsedajícím Board of Directors se stává prezident banky. Kvórum je dvoutřetinová většina hlasů členů Board of Directors. První předsedající zemí je Brazílie.\n\nPrezident je volený Board of Governors na 5 let na principu rotace zakládajících zemí. Během funkčního období prezidenta působí ještě minimálně 1 viceprezident za každou zakládající zemi (mimo zemi prezidenta). Prezident je hlavou výkonné rady banky a vykonává běžné záležitosti banky jako nést zodpovědnost za organizaci, přijímání nebo propouštění zaměstnanců, předsedat úvěrovému a investičnímu výboru, které jsou zodpovědné za půjčky, garance, apod. Prezident nesmí vstupovat do politických záležitostí členských zemí. 1. prezidentem NDB se stal Ind K. V. Kamath.\n\nSídlo New Development Bank je v Šanghaji. První regionální centrum by mělo vzniknout v Johannesburgu.\n\nČlenem NDB se může stát jakýkoliv členský stát OSN za podmínek, které ustanoví Board of Governors NDB.\n\nAby banka naplňovala svůj záměr, používá následující postupy:\n\nČlenské státy BRICS se podílely na projektech, které budou nově spadat pod NDB, dávno před jejím vznikem. Do té doby poskytovaly pomoc konkrétní členské státy, které se pak rozhodly zkoordinovat své aktivity do již známé banky. Někteří členové mají dokonce své vlastní rozvojové banky, kde se na regionální úrovni pokoušejí o zlepšení infrastruktury. Celkově by NDB podle prohlášení zástupců neměla konkurovat SB nebo MMF, jednoduše by se měla posílit konkurence, která by zefektivnila přístup k jednotlivým světovým problémům. Také by měla vyplnit mezeru, která vzniká při působení SB, a to pomoct jednotlivým rozvojovým zemím s výstavbou nové infrastruktury, a s podporou jejich současných projektů, které momentálně podporovány nejsou.\n\nNDB by měla věnovat pozornost projektům v rozvojových zemích, které by byly ekologicky šetrné. To se týká zejména Afrického kontinentu a Asie. To vede k tomu, že by mezi její cíle, kromě konkrétních projektů (např. stavění cest), měli také patřit různí výzkumné akce, šetření a sběr dat. Všechny zmíněné akce by měli mít výstupní formu v podobě inovativních náhrad za neobnovitelné zdroje. Tyto náhrady by měli být realizovány nejlépe neškodnými prostředky, které budou mít menší zásah na životní prostředí. To by mělo mít za následek industrializaci v rozvojových zemích, na celkem moderní úrovni, díky čemuž nebude kontaminování ovzduší, jako to bylo při industrializaci nynějších státu označovaných za světové ekonomiky.\n\nJako příklad předchozích individuálních projektů členů BRICS stojí za zmínku aktivita brazilské BNDES, která financovala 27 projektů zaměřených na infrastrukturu v Jižní Americe od roku 1997–2013. Tyto aktivity se odehrávaly také na Africkém kontinentu, kde se jihoafrická South African Development Bank pokoušela podpořit projekty na zlepšení obchodních cest na regionální úrovni, některé však byla přerušeny kvůli problematice rasové segregace. V Asii nesmí chybět druhá nejvyspělejší ekonomika - Čína, která doplnila Světová banka a Inter-American Development Bank také v Africe a Jižní Americe, kde se jednalo rovněž o půjčky na projekty v infrastruktuře. Celková suma se tak pohybovala okolo $132 miliard.\n\nNDB by tak měla zastřešit všechny aktivity zmíněných států, které jsou ochotny podílet se na odstranění překážek, kterými se rozvojové země liší od těch vyspělých. Mezi hlavní body patří taky ekologická otázka, kdy se členové zavázali k tomu, že se budou snažit o zlepšení životního prostředí tím, že zredukují odlesňování, rozšíří využití obnovitelných zdrojů, zredukují klimatické znečisťování a celkově zlepší životní podmínky na planetě. Tato oblast je docela diskutabilní, jelikož samotní členové (jejich velká města) patří podle průzkumů k největším znečišťovatelům na Zemi.\n\nCo se týče samotných půjček, jedná se o úplně novou oblast zájmů těchto států. Po různých summitech nejvyšších představitelů nakonec padlo rozhodnutí, že zcela první půjčka, která by se měla reálně uskutečnit, proběhne začátkem dubna roku 2016 a měla by být vystavena v čínském yuanu. Cílem je snížit převahu dolaru na světových finančních trzích. Není však ještě známo, komu by ta půjčka měla být poskytnuta.\n\nPodle ustavující smlouvy o NDB byla přijata ustanovení, která definují základní kapitál. Všechny členské státy jsou povinny přispět do základního fondu stejnou měrou. Jeho počáteční disponibilní částka bude $100 miliard. Tenhle kapitál bude rozdělen na jeden milion akcií o hodnotě $100 tisíc. Hodnota jedné akcie bude minimální částkou pro účast krajiny. Základním cílem Banky je rovnoprávnost. Hlas každé země je tedy stejně důležitý, nikdo by neměl být utlačován a mělo by se jednat rovnocenně a spravedlivě. Z počátečního vkladu $100 miliard se vyčlení $50 miliard, které se rovným dílem přerozdělí mezi zakládající členy.\n"}
{"id": "1174942", "url": "https://cs.wikipedia.org/wiki?curid=1174942", "title": "Stříbrné pomezí", "text": "Stříbrné pomezí\n\nStříbrné pomezí je cyklistický a turistický systém o délce 270 km. Nachází se na Jihlavsku, na pomezí Čech a Moravy a spojuje 27 obcí – Bílý Kámen, Cejle, Cerekvička-Rosice, Čížov, Dvorce, Hubenov, Hybrálec, Ježená, Jihlava, Kostelec, Luka nad Jihlavou, Malý Beranov, Měšín, Mirošov, Plandry, Příseka, Puklice, Rančířov, Rantířov, Smrčná, Střítež, Štoky, Velký Beranov, Větrný Jeníkov, Vílanec, Vyskytná nad Jihlavou a Ždírec. K jeho vybudování došlo v letech 2009 – 2011. Trasy jsou značeny pomocí speciálních ukazatelů, tabulí, rozcestníků a mapek/informačních tabulí. Turisté a cykloturisté si mohou vybrat z doporučovaných tras, uvedených na oficiálních webových stránkách projektu, nebo si sami sestavit výletní trasu. Cílem systému je turistům přiblížit zajímavá místa v okolí Jihlavy a historii a pamětihodnosti jednotlivých obcí.\n\nK otevření systému pro veřejnost došlo 12. května 2011. Už v té době se objevily ohlasy, především ze strany KČT, kritizující především cenu projektu (asi 2,5 milionu korun), ale také nedostatečnou kvalitu orientačních rozcestníků vyrobených z plastu.\n\nSytém využili i fanoušci geocachingu ke hře 30 stříbrných.\n\n\n\n\n\n"}
{"id": "1174945", "url": "https://cs.wikipedia.org/wiki?curid=1174945", "title": "Clermont-en-Argonne", "text": "Clermont-en-Argonne\n\nClermont-en-Argonne je francouzská obec v departementu Meuse v regionu Grand Est. Žije zde obyvatel. Je centrem kantonu Clermont-en-Argonne.\n\n\n"}
{"id": "1174955", "url": "https://cs.wikipedia.org/wiki?curid=1174955", "title": "Jan Opolský", "text": "Jan Opolský\n\nJan Opolský (15. červenec 1875 Nová Paka – 20. květen 1942 Praha) byl český básník a prozaik, představitel symbolismu.\n\nNarodil se v rodině advokátního koncipienta Josefa Opolského. Otec i matka Kateřina, rozená Menčíková, pocházeli z Nové Paky. V rodném městě chodil do obecné i do měšťanské školy a pak se v dílně novopackého malíře a majitele malířské dílny Václava Kretschmera (1849-1921) vyučil a stal kopistou. Jako malíř byl zaměstnán až do roku 1914. O jeho malířské zručnosti svědčí obraz dochovaný v novopackém muzeu (pravděpodobně podle svatební fotografie). \n\nBrzy osiřel, matka mu zemřela v deseti letech, otec v devatenácti. S jejich předčasnou smrtí se často vyrovnával ve svém díle. 23. srpna 1902 se oženil s dcerou novopackého obchodníka Františkou Endovou. Od roku 1914 pracoval jako prokurista v textilní firmě Oty Krtetschmera; když byla firma v roce 1921 přemístěna do Prahy, přestěhoval se i Jan Opolský. V roce 1935 odešel do penze.\n\nZemřel v Praze a byl pochován v Nové Pace.\n\nJana Opolského ovlivnili novopačtí přátelé, obchodník železem Josef Anton (říkalo se, že má největší knihovnu na okrese), učitel Břetislav Jampílek (znalec duchovních a okultních nauk) a spisovatel Karel Sezima, který v Nové Pace pobýval. Celoživotní přátelství spojovalo Jana Opolského s Josefem Karlem Šlejharem (rodákem ze Staré Paky), kterému věnoval některé své texty. Po příchodu do Prahy se seznámil s dalšími autory - Jiřím Karáskem ze Lvovic, Viktorem Dykem a Antonínem Klášterským.\n\nOd vyzrálé prvotiny \"Svět smutných\" (1899) se jeho dílo již příliš nevyvíjelo a je pro něj typická tragika a pesimismus. Nový směr v duchu novoromantismu zaznamenal až v pozdní sbírce \"Čtení z hvězd a obelisků\" (1935). Většina děl Jana Opolského byla vytištěna, s ohledem na jeho silný zájem o výtvarné umění a krásnou knihu, malými náklady jako bibliofilie. Více než 60 let (mezi 1944 a 2000) nebyla jeho poezie ani próza vydávána a byl z české literatury prakticky vymazán. Výjimkou byl výbor z díla \"Představení v soumraku\" z roku 1968, který vydal Odeon v roce 1968 v edici Světová četba (svazek 390), ale v nákladu pouhých 1 500 výtisků.\n\nPrózy Jana Opolského nejsou stylově vzdálené od jeho básní, jedná s o miniatury bez dějové složky.\n\n\nSpolupracoval s grafickým sdružením Hollar, byl členem Kruhu českých spisovatelů a Umělecké besedy. Přátelil se s Josefem Karlem Šlejharem, Jiřím Karáskem ze Lvovic, Viktorem Dykem, Hanušem Jelínkem a dalšími. \n\nMezi přátele Jana Opolského patřili Viktor Dyk a František Kobliha. O tom svědčí půvabná fotografie karetní společnosti, uveřejněná v Pestrém týdnu v roce 1929. (Na snímku zprava manželka Viktora Dyka, František Kobliha, Jan Opolský, Viktor Dyk.)\n\n\n"}
{"id": "1174962", "url": "https://cs.wikipedia.org/wiki?curid=1174962", "title": "Marie Tereza Rakouská-Este (1773–1832)", "text": "Marie Tereza Rakouská-Este (1773–1832)\n\nMarie Tereza Rakouská-Este (Maria Theresia Josefa Johanna; 1. listopadu 1773, Miláno - 29. března 1832, Ženeva) byla rakouská arcivévodkyně, modenská princezna a královna Sardinie.\n\nByla dcerou arcivévody Ferdinanda Karla Habsbursko-Lotrinského a Marie Beatrice d'Este.\n\nDne 25. dubna 1789 se v 15 letech vdala za 29letého Viktora Emanuela, vévodu z Aosty budoucího krále Viktora Emanuela I.\n\nByla dobrou přítelkyní Marie Klotildy Francouzské manželky Karla Emanuela, knížete z Piedmontu. Byla také blízká s Marií Annou Savojskou, vévodkyní z Chablais.\n\nRoku 1802 po abdikaci Karl Emanuela IV. Sardinského se její manžel stal králem Sardinie a Marie královnou chotí. Než se mohla vrátit do hlavního města Turín musela z důvodu války do roku 1814 bydlet na ostrově Sardínie. Z počátku byla v Turíně vítána ale brzy vzbudila velkou nespokojenost mezi veřejností. Roku 1821 po vypuknutí liberální revoluce byl její manžel nucen abdikovat ve prospěch svého bratra Karla Felixe.\n\nSe svým manželem měla 7 dětí:\n\nZemřela 29. března 1832 v Ženevě.\n\n"}
{"id": "1174964", "url": "https://cs.wikipedia.org/wiki?curid=1174964", "title": "Vladimír Vojíř", "text": "Vladimír Vojíř\n\nVladimír Vojíř (26. únor 1946, Praha – 28. únor 2016, Praha) byl český speleolog, fotograf a novinář. Patřil mezi znalce pražského podzemí.\n\nV roce 1963 založil při základní škole v Makarenkově ulici \"Speleologický klub Praha\", který se roku 1978 stal jedním z ustavujících organizací České speleologické společnosti. Vystudoval geologii se zaměřením na důlní díla na Střední průmyslové škole v Příbrami a zkoumání podzemí se stalo i jeho profesí. Pražským podzemím se zabýval od 60. let 20. století, podílel se na řadě projektů včetně revitalizace potoka Brusnice, průzkumu rozmanitých podzemních objektů od prezidentského krytu po prostory pod Stalinovým pomníkem na Letné. Pracoval také jako dokumentátor sbírek Národního muzea a vydal několik knih.\n\n"}
{"id": "1174966", "url": "https://cs.wikipedia.org/wiki?curid=1174966", "title": "Arbnor Fejzullahu", "text": "Arbnor Fejzullahu\n\nArbnor Fejzullahu (srbskou cyrilicí Арбнор Фејзулаху; * 8. dubna 1993, Preševo, Svazová republika Jugoslávie) je albánský fotbalový obránce a reprezentant, od roku 2014 hráč albánského klubu KF Partizani. \n\n\nV A-mužstvu Albánie debutoval 13. 6. 2015 v přátelském utkání v Elbasanu proti týmu Francie (výhra 1:0). \n\n"}
{"id": "1174968", "url": "https://cs.wikipedia.org/wiki?curid=1174968", "title": "Susan Dunkleová", "text": "Susan Dunkleová\n\nSusan Dunkleová (* 13. února 1986 Newport, Vermont) je americká biatlonistka, dvojnásobná stříbrná medailistka z mistrovství světa v biatlonu.\n\nVe světovém poháru dokázala individuálně skončit nejlépe na druhém místě ve sprintu v domácím prostředí v Presque Isle v sezóně 2015/16 a v závodu s hromadným startem na MS 2017. Ve sprintu skončila ještě třetí v norském středisku Holmenkollenu v sezóně 2013/14 a v českém Novém Městě v ročníku 2016/17.\n\nDunkleová je pětinásobnou účastnicí Mistrovství světa v biatlonu a rovněž účastnící zimních olympijských her v ruské Soči. Jejím nejlepším výsledkem v závodech jednotlivců je zisk stříbrné medaile ze závodu s hromadným startem z rakouského Hochfilzenu v roce 2017. V týmovém závodě dokázala nejlépe skončit na 7. místě s ženskou štafetou na olympiádě v ruské Soči 2014.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nNezúčastnila se žádného juniorského šampionátu v biatlonu.\n\n\n"}
{"id": "1174976", "url": "https://cs.wikipedia.org/wiki?curid=1174976", "title": "Susanthika Jayasingheová", "text": "Susanthika Jayasingheová\n\nSusanthika Jayasingheová (* 17. prosince 1975 Udawaka) je bývalá srílanská sprinterka. Je jediným reprezentantem Srí Lanky, který získal medaili na mistrovství světa v atletice. Její osobní rekordy jsou 11,04 s na 100 metrů, 22,28 s na 200 metrů a 53,75 s na 400 metrů.\n\nV roce 1994 získala stříbrnou medaili na Asijských hrách v běhu na 200 metrů, o rok později vyhrála mistrovství Asie v atletice. Vybojovala překvapivé druhé místo na Mistrovství světa v atletice 1997 v Athénách, o rok později byla distancována pro obvinění z užívání nandrolonu. Později byla omilostněna, celou aféru označila za pokus o pomstu ze strany srílanského ministra sportu poté, co odmítla jeho sexuální návrhy. Po návratu k závodění skončila na olympiádě 2000 v Sydney na třetím místě na dvoustovce; v roce 2009 byla olympijská vítězka Marion Jonesová usvědčena z dopingu a diskvalifikována, Jayasingheová se tak posunula na druhé místo. V roce 2002 získala pro tým Asie druhé místo na stovce na Kontinentálním poháru v atletice, ve stejném roce získala zlato na Asijských hrách a stala se mistryní Asie na 100 i 200 metrů. Obě sprinterské trati vyhrála i na Hrách Lusofonie 2006 a na mistrovství Asie 2007, na mistrovství světa v atletice 2007 získala bronzovou medaili. V roce 2009 ukončila závodní kariéru a porodila syna. Založila nadaci na podporu srílanských atletických talentů.\n\n"}
{"id": "1174980", "url": "https://cs.wikipedia.org/wiki?curid=1174980", "title": "Třída Pacific", "text": "Třída Pacific\n\nTřída Pacific (jinak též třída Pacific Forum či třída ASI-315) je třída hlídkových člunů postavených Austrálií na podporu malých pacifických států, kterým byly čluny darovány. Celkem bylo postaveno 22 jednotek této třídy. Zahraničními uživateli třídy se staly Cookovy ostrovy, Samoa, Šalomounovy ostrovy, Vanuatu, Australské námořnictvo, Papua-Nová Guinea, Mikronésie, Palau, Marshallovy ostrovy, Hong Kong, Fidži, Tonga, Kiribati a Tuvalu.\n\nCelkem bylo v letech 1986–1998 postaveno 22 člunů této třídy. Třídu postavila australská loděnice Australian Shipbuilding Industries (později Transfield ASI Pty. Ltd., nyní Tenix Shipbuilding).\n\nJednotky třídy \"Pacific\":\nČkuny jsou vyzbrojeny třemi 12,7mm kulomety. Pohonný systém tvoří dva diesely Caterpillar 3516 o celkovém výkonu 2820 bhp, pohánějící dva lodní šrouby. Nejvyšší rychlost je 21 uzlů. Dosah je 2500 námořních mil při rychlosti 12 uzlů.\n"}
{"id": "1174981", "url": "https://cs.wikipedia.org/wiki?curid=1174981", "title": "264 (číslo)", "text": "264 (číslo)\n\nDvě stě šedesát čtyři je přirozené číslo, které následuje po čísle dvě stě šedesát tři a předchází číslu dvě stě šedesát pět. Římskými číslicemi se zapisuje CCLXIV.\n\n\n\nSilnice II/264 je česká silnice II. třídy vedoucí na trase Rybniště – Jiřetín pod Jedlovou – Varnsdorf – Německo\n\n\n"}
{"id": "1174982", "url": "https://cs.wikipedia.org/wiki?curid=1174982", "title": "Římskokatolická farnost Ždírec", "text": "Římskokatolická farnost Ždírec\n\nŘímskokatolická farnost Ždírec je územní společenství římských katolíků s farním kostelem svatého Václava v rámci vikariátu Havlíčkův Brod královéhradecké diecéze.\nKostel stojí v centru obce na místě starého chrámu, o němž jsou zmínky již ve 14. století. První kostel byl filiální, spadal tehdy pod štockou farnost a již před rokem 1367 se stal kostelem farním, pod který spadaly i další obce – Dobronín, Německý Šicndorf, Střítež, Pávov, Zborná, Heroltice, Měšín, Věžnička a než se vytvořily i další farnosti, i obce Jamné, Rybné, Věžnice a Zhoř. Ve druhé polovině 16. století a na začátku 17. století drželi faru protestanti. Farář Liebzeit byl posledním zdejším protestantským knězem. Během nastupující rekatolizace Jihlavska po Bílé hoře museli tito věřící v říjnu 1622 faru opustit. Za třicetileté války fara zanikla nejspíše kvůli nedostatku kněží a chaosu během této války. K obnovení došlo až v roce 1690.\nTehdejší kostel vyhořel při velkém požáru 19. března 1890 a byl totálně zničen, novou podobu mu vtiskl v letech 1893–1898 německobrodský stavitel Josef Šupich.\n\nAdministrátorem excurrendo je Mons. Mgr. Zdeněk Krček, jako trvalý jáhen zde působí Jan Kunc. \n\nFarnost se v prvních týdnech roku 2016 zapojila do integrace první části přesídlených iráckých křesťanů, kteří našli útočiště v České republice v rámci aktivity nadačního fondu Generace 21. Zamýšlejí je nejen vozit na bohoslužby do zdejšího kostela, ale také připravují společné farní odpoledne.\n\n"}
{"id": "1174986", "url": "https://cs.wikipedia.org/wiki?curid=1174986", "title": "Československá medaile Vítězství", "text": "Československá medaile Vítězství\n\nČeskoslovenská medaile Vítězství, přesněji Mezispojenecká vítězná medaile (francouzsky: Médaille interallié de la victoire) je společná medaile zemí, které se 1 sv. války účastnily na straně Trojdohody. Udělována byla jako pamětní medaile.\n\nMedaile vznikla na návrh vrchního velitele spojeneckých vojsk maršála F. Foche, zpracování československé verze provedl Otakar Španiel. O jejím vzniku bylo rozhodnuto na mírové konferenci v Paříži 24. ledna 1919. V Československu bylo její zavedení schváleno 10. dubna 1920 a stanovy doplněny 13. února 1922. Zanikla 15. března 1939.\n\nMedaile je v základním provedení totožná pro všechny země, ale s typickými symboly jednotlivých zemí. Je ražena z bronzu.\n\nLícová strana obsahuje ženu s křídly, jež symbolizuje vítězství. Žena drží v levé ruce dolů směřující meč a v pravé ruce vavřínovou ratolest.\n\nNa rubu se nachází státní znak obkroužený nápisem \"Světová válka za civilizaci\". Na štítku za znakem jsou letopočty 1914 – 1918. Na ploše rubové strany se nachází i 10 lipových lístků.\n\nStuha je provedena v barvách duhy s červenou barvou uprostřed.\n\n\n"}
{"id": "1174991", "url": "https://cs.wikipedia.org/wiki?curid=1174991", "title": "Futeau", "text": "Futeau\n\nFuteau je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Marne.\n"}
{"id": "1175001", "url": "https://cs.wikipedia.org/wiki?curid=1175001", "title": "Madras (tkanina)", "text": "Madras (tkanina)\n\nMadras (angl.: \"madras cloth\") je tkanina původně vyráběná jako záclonovina v perlinkové nebo nepravé perlinkové vazbě, podobná gázu. Vedle základního útku se zatkával jeden nebo i více dalších útků, kterými se tkanina vzorovala na způsob brožování nebo lancé. \n\nNejstarší zmínky o madrasu pocházejí z 12. století, kdy se tato gázová, ručně tkaná textilie dovážela (z Madrásu, dnešního Čennaí) do Afriky a na Blízký Východ. \n\nNěkteré odborné publikace popisují madras jako porézní bavlnářskou tkaninu v plátnové vazbě obsahující nestejnoměrné příze. \n"}
{"id": "1175003", "url": "https://cs.wikipedia.org/wiki?curid=1175003", "title": "Pale Moon", "text": "Pale Moon\n\nPale Moon (anglická výslovnost [ˌpeil ˈmuːn]) je open-source webový prohlížeč, který vychází z kódu Mozilla Firefox a jehož motto zní „Your browser, Your way“. Je vyvíjen pro Microsoft Windows a Linux (včetně portů pro macOS a další platformy). Uživatelé si ho nejčastěji oblíbili z několika důvodů, například díky větší možnosti upravit si vzhled dle vlastních představ oproti mnoha ostatním prohlížečům, kvůli rychlosti provedení a částečné podpoře doplňků pro Mozillu Firefox. Projekt řídí nezávislá komunita Pale Moonu, která si dává za cíl vytvořit plně funkční, optimalizovaný prohlížeč. Prohlížeč je zdarma, je volně stažitelný, šiřitelný a upravitelný. Jako výchozí domovská stránka se používá služba Start.me.\n\nPale Moon používá vlastní jádro Goanna, které je forkem jádra Gecko. Práce na forku začaly přibližně v polovině roku 2015 a na začátku roku 2016 s ním vyšel Pale Moon 26.0.\n\n26.5 byla poslední verzí s oficiální podporou Windows XP.\n\nPodporovány jsou procesory s instrukční sadou SSE2, přesto jsou k dispozici linuxové porty Pale Moonu pro některé letité procesory.\n\nNa konci roku 2017 hlavní vývojář projektu oznámil vývoj další vlastní platformy UXP (Unified XUL Platform), která má sloužit jako základ pro budoucí verze Pale Moonu. Jde o fork Firefoxu, tentokrát verze 52 a před zahájením implementací kódu z experimentálního jádra Servo. UXP tak třeba neobsahuje žádný kód napsaný v Rustu. Pro čistě demonstrační účely platformy vznikl prohlížeč Basilisk, který ale není určen pro koncové uživatele. Protože zdrojovým kódem vychází z Firefoxu před verzí 56, má Basilisk jeho staré rozhraní Australis s kulatými panely.\n\nNa rozdíl od Firefoxu a většiny dalších prohlížečů je Pale Moon ditribuován pouze v anglické jazykové verzi. Češtinu je nutné doinstalovat ručně stažením lokalizačního balíčku a změnou skryté konfigurační předvolby.\n\n"}
{"id": "1175011", "url": "https://cs.wikipedia.org/wiki?curid=1175011", "title": "Muzoon Al-Mellehanová", "text": "Muzoon Al-Mellehanová\n\nMuzoon Al-Mellehanová (nepřechýleně \"Al-Mellehan\", psáno také \"Almellehan\"), je syrská dívka, bojovnice za práva dívek na vzdělání. Je známá jako ‘’Malála ze Sýrie’’ podle pákistánské bojovnice za právo na vzdělání Malály Júsufzajové. Pozornost medií získala díky své práci v uprchlických táborech v Jordánsku, kde Muzoon strávila necelé tři roky života, poté, co se svou rodinou opustila Sýrii.\n\nMuzoon žila až do roku 2013 v syrském městě Dar'á, nacházejícím se na jihozápadě země, nedaleko hranic s Jordánskem, asi 100 km od Damašku. Sýrie, ve které přetrvává občanská válka a která dříve byla okupována tzv. Islámským státem, se stala pro Muzoon, její matku Eman, bratry Mohammeda a Zaina a jejího otce Rakana nebezpečnou. Proto ji byli v roce 2013 nuceni opustili a najít útočistě v uprchlických táborech v Jordánsku, kde dnes žije asi 630 000 Syřanů.\n\nV letech 2013–2014 žila Muzoon v uprchlickém táboře Zátarí, necelý rok poté se se svou rodinou přemístila do uprchlického tábora Azraq. V těchto dvou táborech začala Muzoon se svou misí, postarat se o to, aby se všem dívkám dostalo kvalitního vzdělání. Podle statistiky UNICEF je více než jedna třetina dívek žijících v uprchlických táborech v Jordánsku donucena odejít ze škol a je před dosažením plnoletosti provdána.\nRodiny, které vidí ve sňatku jedinou možnost finančního a sociálního zabezpečení do budoucna, se proto rozhodnou svým dcerám odepřít možnost širšího vzdělání. Muzoon začala chodit od stanu ke stanu a mluvit k dívkám, chlapcům a celým rodinám o důležitosti vzdělání. ‘‘Dívky a chlapci by měli mít možnost dokončit své vzdělání, které jim pomůže k zabezpečení budoucnosti.‘‘ Její práce brzy zaujala média, začalo se jí říkat “Malála ze Sýrie“ podle pákistánské bojovnice za právo na vzdělání Malály Júsufzajové. V prosinci 2015 byla za svou práci BBC jmenována jednou ze sta nejvlivnějších žen roku.\n\nMalála Júsufzajová, nejmladší vítězka Nobelovy ceny za mír, se se svým syrským protějškem poprvé setkala v uprchlickém táboře Zátarí v roce 2014. Od té doby se obě dívky přátelí, Muzoon byla dokonce hostem Malály při předávání Nobelových cen a byla zmíněna v jejím projevu. Znovu se poté sešly v roce 2015 u příležitosti otevření nové školy pro syrské uprchlíky. \n\nV prosinci 2015 se Muzoon a její rodina přestěhovala do Newcastle upon Tyne, města na severovýchodě Velké Británie. Spolu se svými bratry začala opět chodit do školy. V budoucnu by zde Muzoon chtěla vystudovat vysokou školu, stát se žurnalistkou, a pomoci tak své zemi.\n\nV lednu 2016 se Muzoon společně s Malálou Jusufzajovou zúčastnila Konference na podporu Sýrie v Londýně. Ve svých projevech dívky vyzvaly hlavy států, aby finančně podpořily Sýrii a vzdělání syrských dětí. apelovaly.\n\n"}
{"id": "1175012", "url": "https://cs.wikipedia.org/wiki?curid=1175012", "title": "Sailor Moon", "text": "Sailor Moon\n\nSailor Moon ( 美少女戦士セーラームーン, \"Bišódžo senši Sérá Mún\", v doslovném překladu \"Krásná bojovnice Sailor Moon\") je japonská mahó šódžo manga, kterou vytvořila Naoko Takeuči. Manga původně vycházela v měsíčníku \"Nakajoši\" nakladatelství Kódanša v letech 1991 až 1997 a postupně byla vydána v 18 souborných svazcích. Na základě mangy pak v letech 1992 až 1997 vznikla neméně úspěšná adaptace v podobě stejnojmenného animovaného seriálu z produkce Tóei Animation. Vedle animovaného seriálu dále vznikla řada animovaných filmů a televizních speciálů, karetních her, akčních figurek, muzikálů, soundtracků a videoher, série light novel a hraná televizní adaptace.\n\n"}
{"id": "1175013", "url": "https://cs.wikipedia.org/wiki?curid=1175013", "title": "Pes Darwinův", "text": "Pes Darwinův\n\nPes Darwinův (\"Lycalopex fulvipes\") je psovitá šelma z rodu \"Lycalopex\", který tvoří s dalšími 5 druhy. Jako první psa odchytil Charles Darwin v roce 1834 na jihovýchodní části ostrova Chiloé, v roce 1943 ho chytil Wilfred Hudson Osgood v ústí řeky Inio. Druh popsal William Charles Linnaeus Martin roku 1837 a je pojmenován po Darwinovi. Vyskytuje se pouze v Chile a na ostrově Chiloé, dle Mezinárodního svazu ochrany přírody je od roku 2016 ohrožený (do té doby byl veden jako kriticky ohrožený). Ve volné přírodě žije méně než 2500 jedinců.\nPsi Darwinovi se vyskytují pouze ve dvou oblastech, a to na ostrově Chiloé a částečně i v pevninské Jižní Americe. Ostrov je vzdálený zhruba 30 km od pobřeží Chile, je zhruba 200 km dlouhý a 64 km široký a psi ho obývají téměř celý až na obydlené části na severu ostrova. Od roku 1970 jsou pozorováni také v NP Nahuelbuta na území Chile vzdáleném asi 600 km od populace na ostrově. K životu dávají přednost lesům. Na ostrově jsou lesy složeny z jehličnatých, stálezelených a ovocných stromů, zatímco v NP Nahuelbuta z blahočetů (\"Araucaria\") a buků. Psi se zde vyskytují v nadmořské výšce od 950 do 1462 m.\n\nPes Darwinův měří 48 až 59 cm, hmotnost se pohybuje mezi 1,8−4 kg. Uši měří zhruba 6 až 7 cm, ocas je dlouhý cca 22 cm a mohutně osrstěný. Tělo je dlouhé, nohy naopak krátké. Srst má černošedé zbarvení, na bradě a podbřišku je bílá. U tohoto druhu není vyvinut zřetelný pohlavní dimorfismus, ale samci mají horní špičáky umístěny dál od sebe, což vytváří širší tlamu. Psi Darwinovi mají celkem 42 zubů. Celkový vzorec zubů je 3/3-1/1-4/4-2/3.\nPsi Darwinovi žijí většinou samotářsky a setkávají se pouze v období rozmnožování, nicméně jejich teritoria se mohou překrývat. Je běžné, že rodiče sdílí jedno teritorium se svými potomky. Nejsou známy žádné informace o komunikaci mezi jedinci stejného druhu, nicméně pravděpodobně používají různé čichové vjemy a hlasové projevy. Rozmnožování začíná v říjnu a po období gravidity se samici narodí 2−3 mláďata, která vyvede z doupěte zhruba v prosinci. V únoru jsou pak odstavena od mateřského mléka. Existují důkazy, že tento druh může být monogamní, nicméně zatím neexistuje příliš mnoho informací o reprodukci tohoto druhu. Psi se živí různorodou potravou, například malými savci, plazy nebo ptáky, ale také brouky a dalšími bezobratlými, nebo také ovocem a semeny. Složení potravy se mění v závislosti na ročním období. Na ostrově Chiloé psi loví také drůbež a vybírají skládky, při hledání potravy někdy vniknou i do domů.\n\nNa světě žije méně než 2500 psů Darwinových, 90 % populace se nachází na ostrově Chiloé. Lidmi jsou loveni coby škodlivá zvířata zabíjející jim například drůbež nebo pro kožešinu. Nebezpečí pro psy Darwinovy představují také psi domácí, kteří je napadají či na ně přenášejí choroby. Některé populace jsou ohroženy ztrátou přirozeného prostředí. Potenciální stavba mostu mající spojovat ostrov s pevninou, by pak mohla způsobit introdukci nových predátorů na ostrov.\n\nDle mezinárodního svazu ochrany přírody je druh ohrožený a jeho populace klesá. Je zapsán na seznam CITES II a od roku 1929 chráněn chilskými zákony. Vyskytuje se v národním parku Nahuelbuta a v národním parku Chiloé, jediné známé exempláře v zajetí jsou chování ve Fauna Andina blízko Villarricy.\n\n"}
{"id": "1175015", "url": "https://cs.wikipedia.org/wiki?curid=1175015", "title": "Naučná stezka Nečemické kamenné řady", "text": "Naučná stezka Nečemické kamenné řady\n\nNaučná stezka Nečemické kamenné řady se nachází na katastru vesnice Nečemice na okrese Louny. Měří 300 metrů a upozorňuje na tři krátké řady kamenů a možné zbytky dalších, ležících vrstevnicovitě ke svahu, na němž se nacházejí.\n\nKe stezce se lze dostat po modrém turistickém značení, spojujícím Lhotu a Konětopy (Pnětluky). Východiště se nachází v poloze , kde je rovněž umístěna jediná informační tabule. Nevýrazná, ale příslušnou značkou vyznačená pěšina směřuje borovým lesem do svahu směrem k východu. Asi po 300 metrech končí u tří řad kamenů, každá z nich je označena. Řady jsou vedeny ve vrstevnici svahu ve směru sever–jih. Jsou dlouhé několik desítek metrů. Jejich podoba není původní, část kamenů byla shozena do koryta pod svahem. Doba a účel řad nejsou známé, bývají dávány do souvislosti s Kounovskými kamennými řadami. Objeveny byly v roce 1950. V létě 2017 byl dosud trvalý borový les na této lokalitě částečně vykácen a na mýtinách byly vysazeny mladé smrčky.\n\n\n"}
{"id": "1175019", "url": "https://cs.wikipedia.org/wiki?curid=1175019", "title": "Kostel svatého Jana Křtitele (Jindřichův Hradec)", "text": "Kostel svatého Jana Křtitele (Jindřichův Hradec)\n\nKostel svatého Jana Křtitele je gotická stavba v Jindřichově Hradci, jedna z nejstarších ve městě. Kostel se nachází v dnešní ulici Štítného, takřka na břehu rybníku Vajgar.\n\nKostel začali stavět na počátku 14. století minorité, kteří do Jindřichova Hradce krátce před tím přišli. Byl stavěn několik desetiletí. Nejstarší částí je jižní zeď presbytáře a nejvýchodnější klenby jižní lodi. V letech 1320–1350 byl dostavěn presbytář a celá jižní loď. V roce 1434 kostel vypálili husiti. Poté byl obnovován jen pozvolna, v postupných krocích. Roku 1608 a znovu v roce 1801 vyhořel, po druhém z těchto požárů musel být ubourán presbytář. Velké opravy proběhly v letech 1597, 1608, 1787 a 1891–1895. Vnitřní zařízení kostela je díky nim převážně barokní. Těsně ke kostelu přiléhá klášter, jehož výstavba započala roku 1369 a Soukenická kaple z roku 1375. V klášteře žili minorité, ale vedli dlouhodobě spory s místní vrchností, a tak roku 1560 odešli do Jihlavy. V klášteře pak byl zřízen špitál, dočasně zde sídlili i jezuité. V současnosti budovu využívá Muzeum Jindřichohradecka.\n\nUvnitř kostela se zachovaly gotické malby z poloviny 14. století. Zajímavostí je, že zpodobňují neobvykle zdeformovaná těla a tváře. To budí pozornost milovníků záhad, kteří malby dávají do souvislosti s řádem templářů.\n\nKostel spolu s dalšími stavbami kláštera je chráněn jako kulturní památka.\n"}
{"id": "1175021", "url": "https://cs.wikipedia.org/wiki?curid=1175021", "title": "Studniční vrch (Rychlebské hory)", "text": "Studniční vrch (Rychlebské hory)\n\nStudniční vrch (německy \"Hirschbad\") je hora v Rychlebských horách, nejvyšší vrchol podcelku Sokolský hřbet. Tyčí se 4 km severozápadně od města Jeseník.\n\nNa poměrně plochém vrcholu stojí od roku 1996 ocelový telekomunikační vysílač. Vrchol poskytuje omezené výhledy severním směrem na Žulovskou pahorkatinu. Prominence vrcholu činí 414 metrů (převýšení od sedla Na Pomezí), což dělá ze Studničního vrchu nejprominentnější horu Rychlebských hor a 21. nejprominentnější českou horu vůbec.\n\nNa jihovýchodních svazích Studničního vrchu se rozkládají Lázně Jeseník (Priessnitzovy léčebné lázně), založené \"vodním doktorem\" Vincenzem Priessnitzem. Praktikuje se zde \"vodoléčba\" jako primární metoda léčení, spojená s klidem a nenáročným tělesným pohybem jako jsou procházky v okolní krajině Rychlebských hor. Na svazích Studničního vrchu se nachází desítky pramenů a také mnoho pomníků, vyhlídek, památných skal a slavnostních křížů.\n\nNa Studniční vrch vede několik značených cest z mnoha směrů, nejjednodušší přístup vede od Lázní Jeseník (po zeleně a dále žlutě značená cestě), případně od krasových Jeskyní Na Pomezí (po modře a dále žlutě značené cestě). V obou případech jde o poměrně strmý výstup, s převýšením kolem 400 metrů. Z Lázní Jeseník vede také Naučná stezka živé vody, která prochází kolem 17 pramenů a její informační panely pojednávají o zajímavých vlastnostech vody. Ta vrchol obchází, ale dá se z ní odbočit po zmíněné žlutě značené cestě. Na samotný vrchol byla v devatenáctém století zřízena i tzv. Nassauská stezka, která je ale dnes v terénu obtížně sledovatelná. Svahy vrchu protkává také síť lázeňských Nordic walkingových okruhů, které sledují i další naučné stezky (např. Naučná stezka Vincenze Priessnitze).\n\n"}
{"id": "1175026", "url": "https://cs.wikipedia.org/wiki?curid=1175026", "title": "The Expanse (seriál)", "text": "The Expanse (seriál)\n\nThe Expanse je americký dramatický sci-fi televizní seriál stanice Syfy, natočený na motivy knih dvojice spisovatelů vystupujících pod pseudonymem James S. A. Corey a to Daniel Abraham a Ty Franck. Příběh je zasazený do 200 let vzdálené budoucnosti, ve které lidstvo kolonizovalo sluneční soustavu. Seriál sleduje příběhy zástupkyně ministra Spojených národů Chrisjen Avasarala (Shohreh Aghdashloo), policejního detektiva Millera (Thomas Jane) a lodního důstojníka Jamese Holdena (Steven Strait), který se spolu se svojí posádkou snaží rozluštit záhadu, která ohrožuje život v celé sluneční soustavě.\n\nŽánrově se seriál pohybuje na hranici sci-fi a hard sci-fi. Jednotlivé knihy se snaží měnit žánr a toto seriál kopíruje. První série má přímes noir-detektivky, druhá politického dramatu a třetí je směs politického dramatu a dobrodružné sci-fi. S postupem času přibývají vědeckofantastické prvky, jako je schopnost protomolekuly ovládat rychlostní limit hmoty, popř. nadsvětelná rychlost cestování. Seriál se úmyslně vyhýbá popisu světa s vyspělým genetickým inženýrstvím a robotikou, tyto prvky jsou přítomny, ale omezeně. Seriál se taktéž snaží zachycovat stavy beztíže či jevy způsobené velikým zrychlením, i když toto vzhledem k rozpočtu není vždy dotaženo do dokonalosti. Taktéž se místy vyskytují vědecké nepřesnosti, ale v menší míře než u obdobných seriálů.\n\nPrvní desetidílná řada seriálu měla premiéru online 23. listopadu 2015 a na stanici Syfy dne 14. prosince 2015. Druhá řada s 13 díly měla premiéru 1. února 2017. V březnu 2017 bylo oznámeno, že třetí řada bude mít také 13 dílů. Její premiéra se uskutečnila 11. dubna 2018.\n\nStanice Syfy měla od Alcon Entertainment, který produkuje a financuje seriál, koupené tři řady a na začátku května seriál zrušila. Avšak 26. května 2018 bylo oznámeno, že vyjednávání Alconu s Amazonem bylo úspěšné. Seriál tak získal čtvrtou řadu s premiérou na Prime Video. Čtvrtá řada obsahuje deset dílů a měla premiéru dne 13. prosince 2019. Dne 27. července 2019 byla Amazonem objednána pátá řada.\n\nDěj se odehrává ve (přibližně) 250–350 let vzdálené budoucnosti ve sluneční soustavě. Policejní detektiv Joe Miller (Thomas Jane), narozený na trpasličí planetě Ceres, se snaží najít ztracenou Julii Mao (Florence Faivre). Mezitím se James Holden (Steven Strait) stane spolu s dalšími 3 členy posádky jedinými přeživšími útoku na tahač ledu Canterbury. Útok na Canterbury destabilizuje vztahy mezi Zemí, Marsem a hlavním pásem. Daleko od těchto událostí se zástupkyně ministra Spojených národů Chrisjen Avasarala (Shohreh Aghdashloo) snaží zabránit válce mezi Zemí a Marsem. Brzy všichni tři zjistí, že zmizení Julie Mao a zničení Canterbury jsou součásti spiknutí, které ohrožuje život v celé sluneční soustavě mimozemskou látkou s umělou inteligenci, nazvanou protomolekula, kterou se soukromá společnost Protogen snaží využít pro vojenské účely. Mezitím začíná hrozit konflikt mezi Marsem a Zemí. Postupně dojde k událostem, jako je destrukce stanice a asteroidu Eros (spolu se 100 000 obyvateli), vojenský střet mezi SN (jedna ze dvou hlavních politických sil na Zemi) a MCR (Marťanská Kongresová Republika), jeho ukončení a ke vzniku, přemístění a aktivaci mezihvězdného transportního protomolekulového prstence. Stále nejednotné lidstvo začíná expandovat ze Sluneční soustavy ke hvězdám, ale osud tvůrců protomolekuly je záhadou.\n\n"}
{"id": "1175027", "url": "https://cs.wikipedia.org/wiki?curid=1175027", "title": "Kateřina Navarrská", "text": "Kateřina Navarrská\n\nKateřina Navarrská (1470 – 12. února 1517 Mont-de-Marsan) byla v letech 1483 – 1517 královna Navarry. Byla též vévodkyní z Gandiy, Montblancu a Peñafielu a také hraběnkou z Foix, Bigorre a Ribagorzy a vikomtesou z Béarn.\n\nByla mladší dcerou Gastona z Foix, prince z Viany, a Magdalény Francouzské, sestry Ludvíka XI. Narodila se a vyrůstala v době vlády svého pradědečka z otcovy strany, krále Jana II. Aragonského, po kterém se v roce 1479 stala královnou Kateřinina babička Eleonora Navarrská. Po její smrti získal navarrskou korunu Kateřinin bratr František Phoebus z Foix, protože jejich otec, dědic trůnu, byl již po smrti.\n\nPo smrti bratra Františka se stala Kateřina královnou, její matka byla jmenována regentkou. Kateřinin strýc Jan z Foix se odvolal k Sálskému zákonu a prohlásil, že má nárok na trůn, tím zažehl občanskou válku (1483 - 92), která znovu rozpoutala starý konflikt mezi stranou Beaumontů a Agramontů. V roce 1484 se Magdaléna Francouzská rozhodla svou 15letou dceru provdat za Jana z Albretu, který pocházel ze šlechtické rodiny ze západního Gaskoňska. Toto manželství bylo uzavřené, aby měla Kateřina podporu proti nárokům svého strýce.\n\nSvatba se konala v katedrále Panny Marie v Lescaru roku 1486, korunovace mladého páru byla však odložena na rok 1494 do Pamplony, po letmém podepsání smlouvy s Ludvíkem z Beaumontu, hrabětem z Lerín a Kateřininým prastrýcem Ferdinandem II. Aragonským. Nicméně, s manželstvím nesouhlasili navarrští Beaumonti, kteří vždy upřednostňovali nabídku Isabely Kastilské a Ferdinanda II. Aragonského, aby se Kateřina provdala za jejich syna Jana. Kateřinina matka Magdaléna zemřela v roce 1495.\n\nV roce 1504 udělala svou vůli, což potvrdilo práva jejího syna Jindřicha jako jejího nástupce a vyjádřila své přání být pohřbena v katedrále v Pamploně. Nakonec ona i Jan byli pochováni v Lescaru. Politická spojenectví mezi rody Valois a Foix před blížící se španělskou invazí vedla v roce 1512 k manželským jednáním mezi Kateřinou a Ludvíkem XII. Bylo navrženo, že by se její syn Jindřich měl oženit s dcerou francouzského krále.\n\nFerdinand, který se spojil s papežem proti Francii, navarrské královské rodině představil řadu nároků na Navarru. Kateřina jeho nároky nepřijala a tak Ferdinand poslal Fernanda Álvareze de Toledo do Pamplony, kterou 25. července 1512 obsadil. Kastilie pokračovala v dobývání Saint-Jean-Pied-de-Port, vypálila Roncesvalles a zpustošila \"merindad\" z Ultrapuertos (Dolní Navarra). Španělští vojáci si v příštích letech přerušovaně udrželi jižní polovinu této oblasti. Kateřina a Jan byli přemoženi a po vytlačení kastilskými vojáky, uprchli do Béarn, které bylo součástí jejich království. Postavili si základny v Pau, Orthezu a Tarbes, kde střídavě pobývali až do konce života.\n\nDne 23. března 1513 navarrský parlament slíbil věrnost Ferdinandovi Aragonskému výměnou za loajalitu k navarrským zákonům. V roce 1515 byla Navarra připojena ke Kastilské koruně, a stala se jednou z nedílných součástí Španělského království, které bylo později známé jako Španělsko.\n\nV roce 1516, dva konvoje pod velením krále Jana a navarrského maršálka překročily Pyreneje a při pokusu dobýt Navarru, nedokázali postupovat do vnitrozemí království. Jan unavený utrpěnými porážkami, ustoupil do Mentonu, kde 17. června 1516 zemřel. Královna Kateřina zemřela na svém panství Mont-de-Marsan 12. února 1517, jen o několik měsíců později. Do té doby porodila 13 dětí (některé zdroje uvádějí 14 dětí).\n\nOd roku 1512 do své smrti byla Kateřina skutečnou královnou pouze v některých oblastech Dolní Navarry, na sever od Pyrenejí, vládla také v přilehlém knížectví Béarn a v dalších zemích.\n"}
{"id": "1175028", "url": "https://cs.wikipedia.org/wiki?curid=1175028", "title": "Café racer", "text": "Café racer\n\nCafé racer je charakteristický způsob stavby motocyklů. Tento fenomén se začal objevovat v průběhu 50. let 20. století v Anglii. Jednalo se o lehké, nepříliš výkonné motorky, které si jejich mladí majitelé upravovali pro dosažení co nejvyšší maximální rychlosti. K těmto úpravám patřila především redukce hmotnosti, ovládání a podvozek byly často modifikovány na úkor pohodlí při dlouhých cestách. Design prvních café racerů byl inspirován motorkami, které v šedesátých letech závodily v rámci mistrovství světa silničních motocyklů. Charakteristickými znaky café raceru jsou minimalismus, maximální redukce hmotnosti, nízká řídítka 'clubman' nebo 'clip on', nádrž s výřezy pro kolena a velmi často jednomístná sedačka se zadní částí, na kterou se v případě závodních motorek v minulosti umísťovalo číslo.\n\nPrvní café racery byly motorky anglické výroby, povětšinou Norton, Triumph, BSA a Royal Enfield. Jejich majitelé se snažili sériově vyráběné kusy upravit do podoby, která se více blížila tehdejšímu vzhledu závodních motorek. Mladí příznivci tehdejších café racerů se scházeli povětšinou v kavárnách, nejvyhlášenější z nich je Ace Cafe na severozápadě Londýna, pamětníci tvrdí, že název café racer vznikl díky jedné z kratochvílí, kdy se závodilo v tom, kdo nejrychleji přejede z jedné kavárny do druhé. Z majitelů takto upravovaných motorek se pomalu v průběhu 60. let 20. století začala tvořit subkultura, které se říká Rockers nebo \"Ton-Up Boys\". \"The Ton\" je označení pro překročení rychlosti 100 mil za hodinu.\n\nPrvní café racery byly britské motorky v rukou nadšenců, většinou mladých Britů, kteří vytvořili kult café raceru a subkulturu, která žije ještě dnes. V průběhu 70. let začala sláva britských motorek upadat a začaly se objevovat alternativy japonských výrobců. Oblíbenými nástupci britských motorek se staly tříválcové dvoutakty od Kawasaki, později Kawasaki Z1 představená 1972. Následovaly v roce 1969 představené Hondy CB v kubatuře od 350–750 cm³. Od roku 1977 si velká většina výrobců všimla zájmu o motocykly s robustním motorem, jednoduchým trubkovým rámem, ale především vzhledem odvíjejícím se z původních café racerů. V roce 1976 přišlo Moto Guzzi se svým modelem Le Mans, pojmenovaným po vytrvalostním 24hodinovém závodu v Le Mans. Harley-Davidson vyprodukoval nepříliš oblíbený model XLCR, který byl vybaven legendárním 45° V-twinem o obsahu 1000 ccm, původně používaném ve Sportstru. Facelift do stylu café racer se nesetkal s velkou oblibou, XLCR se vyráběl v letech 1977–1979, dnes je žádaným artiklem nadšenců a sběratelů. \nV průběhu sedmdesátých let se většina výrobců včetně BMW, Benelli, Bultaco a Derbi snažila alespoň o vzhledové modifikace, které standardní, většinou cestovní motocykly alespoň vzhledově přiblížily fenoménu café racer. \n\nDevadesátá léta byla ve znamení supersportů. Předhánění hlavních japonských výrobců motocyklů dalo vzniknout řadě Ninja od Kawasaki a pokračování serie CB od Hondy. Valná většina motocyklů díky své složitosti nesloužila jako dobrý základ stavby, proto café racer poněkud upadá do zapomnění a určitě není hlavním proudem. Kolem roku 2000 velmi roste oblíbenost staveb ze značky Harley-Davidson, mnoho z nich se podobá původním café racerům, to dává pojetí úplně nový rozměr. \n\nDnes se scéna stavitelů posunula do garáží, které se přímo zabývají stavbami v tomto stylu a neodkazují se jen ke stylu café racer, v průběhu let na základě vlastností, které má motocykl splňovat vzniklo mnoho dalších stylů jako například tracker nebo scrambler. Jako základy se používají téměř všechny motorky, nicméně většina z nich sahá po starých karburátorových motorech. Tahouny dnešní scény jsou především BMW se všemi boxerovými modely, Honda s modely CB550, CB750, CX500 a Yamaha s modely TT a SR.\n\nČeskou republiku fenomén Café racer kvůli minulému režimu minul. Přestože se v té době v Československu upravovaly dostupné motorky, nelze tvrdit, že se jednalo o café racery. Po revoluci došlo k obrovskému rozmachu motocyklů, nejvíc staveb bylo zpočátku ze značky Harley-Davidson, dnešní scéna je založena na iniciativě jednotlivců, kterou zaštiťuje český Café racer club. Dále se stavbami ve stylu café racer zabývá několik menších garáží.\n\nV roce 2017 založili dva velcí nadšenci do custom motorek (Radek Karko a Jakub Frey) obchod s barem pod názvem Klasick Wheels. Kromě samotného obchodu, začali pořádat několik pravidelných akcí, výstav a závodů pro podobné milovníky upravovaných motorek.\n\nWeb obchodu: https://www.klasickwheels.cz\n\nSpark Plug Motorcycles - česká dílna\n\nJe garáž zabývající se úpravou a přestavbou motorek. Převážně Hond a BMW z osmdesátých let. Mezi jejich tvorbu patří například motorka BMW R100 pro bratry Matěje a Petra Formana, k jejich padesátinám. \n\nWeb Garáže\n\n"}
{"id": "1175029", "url": "https://cs.wikipedia.org/wiki?curid=1175029", "title": "3. slovenská fotbalová liga 2014/15", "text": "3. slovenská fotbalová liga 2014/15\n\nV soubojích 22. ročníku 3. slovenské fotbalové ligy 2014/15 se utkalo dohromady 66 týmů. Soutěž byla před sezónou rozšířena na čtyři skupiny (Bratislava, Západ, Střed a Východ).\n\nVítězi jednotlivých skupin a zároveň i postupujícími se staly týmy OFK Dunajská Lužná (sk. Bratislava), TJ Iskra Borčice (sk. Západ), OFK Teplička nad Váhom (sk. Střed) a FK Spišská Nová Ves (sk. Východ). Z důvodu zrušení rezervního týmu MFK Košice postoupil také druhý tým skupiny východ FK Haniska. Do jednotlivých regionálních soutěží sestoupily mužstva – FK Tatran Stupava, MFK Vrbové, FK Slovan Levice, PFK Piešťany, FK - 34 Brusno - Ondrej (oba týmy odstoupily po ukončení podzimní části soutěže), FK Rakytovce (odstoupení po ukončení soutěže), FK Vysoké Tatry - Starý Smokovec a MFK Zemplín Michalovce „B“.\n\nDo skupiny Bratislava byly zařazený týmy – OFK Dunajská Lužná, FK Rača (oba týmy bývalý účastnící sk. Západ), dále postupující z Majstrovstvá regiónu (4. nejvyšší soutěž) – FC Rohožník, MŠK Kráľová pri Senci, FK Slovan Most pri Bratislave, FK Inter Bratislava, ŠK Svätý Jur, TJ Rovinka, ŠK Lozorno, ŠK Báhoň, ŠK Bernolákovo, OŠK Slovenský Grob, FK Slovan Ivanka pri Dunaji, FK Tatran Stupava, a dva postupující ze čtvrté ligy (5. nejvyšší soutěž) – ŠK Tomášov a TJ Slovan Viničné.\n\nDo skupiny Západ byly zařazený týmy – FK Spartak Vráble, FK Slovan Nemšová, MFK Topvar Topoľčany, FKM Nové Zámky, FK Púchov, MFK Vrbové, FK Slovan Levice, PFK Piešťany, dále postupující ze třetí ligy (4. nejvyšší soutěž) – MŠK - Thermál Veľký Meder, OFC Russel Gabčíkovo, FC Neded, TJ Družstevník Veľké Ludince, OTJ Palárikovo, KFC Komárno, ŠK LR Crystal Lednické Rovne, dva postupující ze čtvrté ligy (5. nejvyšší soutěž) – TJ Iskra Borčice, FC DAC 1904 Dunajská Streda „B“, a nově založený FC Spartak Trnava „C“, který se stal nástupcem FC Horses Šúrovce.\n\nDo skupiny Střed byly zařazený týmy – MŠK Fomat Martin, MŠK Námestovo, TJ ŠK Kremnička (všichni bývalý účastnící sk. Východ), dále postupující ze čtvrté ligy (4. nejvyšší soutěž) – OFK Teplička nad Váhom, ŠK Javorník Makov, TJ Baník Kalinovo, MFK Nová Baňa, FK Rakytovce, FK LAFC Lučenec, MFK Bytča, FK Pohronie „B“, FK Čadca, MŠK Tatran Krásno nad Kysucou, MFK Žarnovica, FK - 34 Brusno - Ondrej, a dva postupující z páté ligy (5. nejvyšší soutěž) – ŠKM Liptovský Hrádok a MFK Žarnovica.\n\nDo skupiny Východ byly zařazený týmy – ŠK Odeva Lipany, 1. FC Tatran Prešov „B“, MFK Vranov nad Topľou, ŠK Milenium 2000 Bardejovská Nová Ves, ŠK Futura Humenné, dále postupující ze čtvrté ligy (4. nejvyšší soutěž) – FK Spišská Nová Ves, FK Haniska, TJ FK Vyšné Opátske, MFK Snina, TJ FK Veľké Revištia, MFK Slovan Giraltovce, MŠK Tesla Stropkov, FK Družstevník Plavnica, MFK Slovan Sabinov, FK Vysoké Tatry - Starý Smokovec a MFK Zemplín Michalovce „B“.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1175033", "url": "https://cs.wikipedia.org/wiki?curid=1175033", "title": "Marie Tereza Rakouská-Este (1817–1886)", "text": "Marie Tereza Rakouská-Este (1817–1886)\n\nMarie Tereza Rakouská-Este (Maria Theresia Beatrix Gaëtane; 14. července 1817, Modena – 25. března 1886, Gorizia) byla členka rodu Rakouští-Este, arcivévodkyně rakouská a hraběnka ze Chambordu.\n\nByla prvním dítětem a nejstarší dcerou Františka IV., vévody z Modeny a Marie Beatrice Savojské.\n\nDne 7. listopadu 1846 (civilně) a 16. listopadu 1846 (církevně) se v Bruck an der Mur vdala za Jindřicha, hraběte z Chambord syna Karla Ferdinanda, vévody z Berry a jeho manželky princezny Marie Karolíny Neapolsko-Sicilské. Se svým manželem neměla žádné děti.\n\nMarie byla Jindřichovou manželkou vybrána jeho tetou z otcovy strany Marií Terezií Bourbonskou. Snažila se spojit francouzskou královskou rodinu s rodem Rakouští-Este z několika důvodů např. byly římskými katolíky kteří jediní uznali Červencovou monarchii Ludvíka Filipa.\n\nByla podporovatelkou výstavby krypty pro francouzskou královskou rodinu v Gorici. Zemřela 25. března 1886 v Gorici. Byla pohřbena v kryptě tamního františkánského kostela Konstanjevica.\n\n"}
{"id": "1175036", "url": "https://cs.wikipedia.org/wiki?curid=1175036", "title": "Kostel svatého Bartoloměje (Bílence)", "text": "Kostel svatého Bartoloměje (Bílence)\n\nKostel svatého Bartoloměje je římskokatolický kostel zasvěcený svatému Bartoloměji v Bílencích v okrese Chomutov. Od roku 2002 je chráněn jako kulturní památka. Stojí na návsi ve střední části vesnice.\n\nPředchůdkyní kostela byla pohřební kaple Hrobčických z Hrobčic postavená ve druhé polovině patnáctého století. V roce 1734 byla na pokyn hraběte Filipa z Kolovrat zcela přestavěna na barokní kostel, který byl upraven ve druhé polovině devatenáctého století. V noci 17. dubna 1828 byl z kostela ukraden menší zvon. Ve druhé polovině devadesátých let dvacátého století byl kostel opraven. V roce 1998 proběhla oprava střechy, přičemž byla do věže vložena schránka s pamětními předměty a listinami. O rok později byl zrekonstruován také interiér a dne 29. srpna 1999 byl kostel znovu vysvěcen. Následujcího roku začala oprava fasád.\n\nKostel má jednu obdélnou loď uzavřenou na východě polygonálním presbytářem, z jehož střechy vybíhá sanktusová vížka s cibulovou střechou. V první polovině devatenáctého století bývala druhá věž uprostřed střechy kostelní lodi. Vnější zdi jsou členěné lizénovými rámy a ukončené odstupňovanou římsou. Před západní průčelí mírně předstupuje rizalit s výklenkem v obdélném štítu. Loď i presbytář mají ploché stropy, ale sakristie u jižní zdi je zaklenutá českou plackou.\n\nPozdně barokní oltář byl rámový s obrazem apoteózy svatého Bartoloměje od \"Adolfa Weidlicha\" z roku 1861. Součástí oltáře byly sochy svatého Petra a Pavla a malované antependium s výjevem Poslední večeře z poloviny osmnáctého století. Oltář však byl přestěhován na faru v Boči, kde v roce 1994 shořel. K zařízení kostela patří boční oltáře svatého Jana Nepomuckého a Svaté rodiny ze druhé poloviny osmnáctého století, rokoková kazatelna a pozdně gotická pískovcová křtitelnice ze druhé poloviny patnáctého století. Oltář svatého Jana Nepomuckého má akantový rám s medailónkem Panny Marie z doby okolo roku 1700.\n\n"}
{"id": "1175041", "url": "https://cs.wikipedia.org/wiki?curid=1175041", "title": "Isabela Navarrská", "text": "Isabela Navarrská\n\nIsabela Navarrská (1512 – 1555) byla dcerou Jana III. Navarrského a Kateřiny Navarrské, sestry a dědičky Františka Phoebuse z Foix, krále Navarry. Její bratr se stal v roce 1517 králem Jindřichem II. Navarrským. Byl dědečkem Jindřicha III. Navarrského (Jindřicha IV. Francouzského).\n\nIsabela se provdala za Reného I. z Rohanu, rohanského vikomta. Měli spolu pět dětí:\n\n"}
{"id": "1175042", "url": "https://cs.wikipedia.org/wiki?curid=1175042", "title": "Swing state", "text": "Swing state\n\nSwing state je označení pro stát USA, který má tradičně a historicky vyrovnanou podporu obyvatelstva ve volbě politických zástupců rozloženou mezi demokratickou a republikánskou stranou.\n\nZ toho vyplývá, že u politické kampaně (zejména těch celonárodních, jako ta nejprestižnější – prezidentská) se kandidáti obzvláště zaměřují na tyto státy, kde mají vyrovnané šance na to, aby se vítězství přehouplo (anglicky \"\" – odtud název) na jejich stranu.\n\nMezi swing states tradičně patří (v závorce počet volitelů):\n"}
{"id": "1175043", "url": "https://cs.wikipedia.org/wiki?curid=1175043", "title": "Třída Ability", "text": "Třída Ability\n\nTřída Ability byla třída oceánských minolovek Námořnictva Spojených států amerických. Celkem byly postaveny tři jednotky, které byly ve službě v letech 1958–1977.\n\nCelkem byly loděnicí Peterson Shipbuilders ve Sturgeon Bay postaveny tři jednotky této třídy. Do služby byly přijaty roku 1958.\n\nJednotky třídy \"Ability\":\nVýzbroj tvořil jeden 40mm kanón Bofors a dva 12,7mm kulomety. Pohonný systém tvořily dva diesely General Motors 8V498 o výkonu 1400 hp, pohánějící dva lodní šrouby. Nejvyšší rychlost dosahovala 15 uzlů.\n"}
{"id": "1175047", "url": "https://cs.wikipedia.org/wiki?curid=1175047", "title": "Aumannova věta o shodě", "text": "Aumannova věta o shodě\n\nAumannova věta o shodě (Aumannův teorém o shodě, angl. \"Aumann’s agreement theorem\") říká, že dva racionálně jednající (v přesném konkrétním smyslu) lidé vybavení \"společnou znalostí\" přesvědčení toho druhého se nemohou dohodnout na tom, že se nedohodnou. Přesněji řečeno, pokud jsou dva jedinci opravdoví Bayesiánsští racionalisté se společnými priory (apriorní pravděpodobnostní rozložení) a oba sdílí znalost svých individuálních posteriorů (posteriorní pravděpodobnostní rozložení), pak jsou si jejich posteriory rovny. Tento teorém platí i v případě, kdy jsou jejich individuální posteriory založeny na odlišných informacích, které odpozorovali o světě. Pouhé vědomí, že jiný aktér odpozoroval jisté informace a na jejichž základě dospěl ke svému závěru, donutí oba aktéry k přehodnocení svých domněnek, což v důsledku povede k naprosté shodě na správném posterioru. Tedy, máme-li dva racionální Bayesiánské aktéry sdílející totožné priory, kteří znají posteriory jeden druhého, pak se musí vždy shodnout.\n\nJinými slovy: Vzájemně se respektující, upřímní a racionální diskutéři se nemohou neshodnout na žádné faktické záležitosti v případě, že oba znají názory toho druhého. Teorém říká, že se nemohou “dohodnout na nesouhlasu”, mohou se pouze dohodnout na tom, že spolu souhlasí.\n\nJejím autorem je izraelský matematik a držitel Nobelovy ceny za ekonomii Robert J. Aumann.\n\nBayesiánský aktér (angl. \"Bayesian agent\") - takový aktér, který začíná s určitým apriorním rozložením pravděpodobnosti, které následně přehodnocuje a mění na základě informací, které postupně získává\n\nSpolečná znalost (nebo běžná znalost, angl. \"common knowledge\") - aby jev mohl být “běžnou znalostí”, nestačí pouze, aby o daném jevu věděla osoba 1 a zároveň osoba 2. Je potřeba, aby osoba 1 věděla, že ho zná osoba 2, aby osoba 2 věděla, že jev zná osoba 1, dále aby osoba 1 věděla, že osoba 2 ví, že to ví osoba 1, a tak dále.\n\nAumannova věta říká, že dva lidé, kteří mají stejný východiskový předpoklad, se nemohou shodnout (mají běžnou znalost o názoru toho druhého) na tom, že se neshodnou (tyto názory nejsou stejné). Je zřejmé, že takto formulovaná věta je je velmi statická: je to podmíněné tvrzení, které může být vyjádřeno bez jakýchkoliv dynamických operátorů.\n\nAumann vše ilustruje v neformálním scénáři, jenž obsahuje klíčovou úvahu stojící za jeho teorémem. Daný scénář vypadá zhruba takto: Představme si dva aktéry, aktér 1 a aktér 2. Na začátku mají oba aktéři totožné rozložení pravděpodobnosti formula_1. Oba aktéři se rozdělí a každý z nich provede (odlišný) experiment. Ihned poté se rozložení pravděpodobností u obou aktérů změní na základě informací, které získali během svého experimentu. Jelikož každý z nich provedl jiný experiment, jejich rozložení pravděpodobností se změnilo odlišným způsobem, a tudíž již nejsou nadále identické. Konkrétně, pro jistá formula_2 platí, že formula_3 a formula_4 (pro jistá formula_5, zatímco formula_6. A dále, pokud aktér 1 nezná výsledek experimentu aktéra 2, nezná ani to, jak se pravděpodobnostní funkce aktéra 2 změnila. Symetrický argument aplikujeme i na aktéra 2. Z toho vyplývá, že v této fázi neexistuje společná znalost mezi aktéry, tedy stále platí, že formula_3 a formula_4. Následně konečně začnou oba aktéři mezi sebou komunikovat. Aktér 1 řekne aktérovi 2, že formula_3; na základě této informace aktér 2 změní svou pravděpodobnostní funkci, což následně zpětně sdělí aktérovi 1, atd. V určitém bodu konverzace oba aktéři získají obecné povědomí o svých pravděpodobnostních rozloženích. Jelikož měli oba aktéři stejné priory formula_1 a jejich posteriory se staly běžnou znalostí, Aumannova věta tvrdí, že tyto dvě pravděpodobnosti se nyní shodují formula_11. Ačkoliv je v teorému formální dohoda statickým výsledkem, intuitivní scénář za ním stojící zjevně obsahuje několik dynamických fenoménů. Rozeznáváme pak dva hlavní typy těchto dynamických fenoménů: experimenty a komunikaci.\n\nAť vezmete jakékoliv dva lidi, tak naleznete nějakou faktickou otázku na níž se neshodnou. Čím jsou jedinci inteligentnější, tím jednodušší bude takové téma najít. A pokud takové otázky mezi sebou diskutují, je velice pravděpodobné, že nedosáhnou shody, ale naopak se spíše více utvrdí ve svém dosavadním přesvědčení. To platí i v případě, že tito dva jedinci navzájem respektují svůj intelekt a pravdomluvnost. Výše zmíněná fakta jsou známá každému, přesto však Aumann roku 1976 vypozoroval, že konstituují vážný problém pro Bayesiánský přístup k lidskému myšlení.\n\nPředpokládejme, že Alice a Bob jsou Bayesiánci, kteří mají stejné východiskové předpoklady pro stav světa, tedy stejné apriorní pravděpodobnostní rozložení, ale následně získali jiné vědomosti a proto nyní mají odlišné aposteriorní pravděpodobnostní rozložení. Dále předpokládejme, že na základě všeho, co se dozvěděla, Alice přiřadila nějakou aposteriorní pravděpodobnost \"p\" například tomu, že existuje mimozemský život. Bob úplně stejně přiřadí pravděpodobnost \"q\". Pokud se Alice a Bob navzájem se svými odhady svěří (tedy budou vědět i to, že ten druhý to ví atd.), Aumann ukazuje, že \"p\" a \"q\" se nakonec musí rovnat. To platí i v případě, že ani jeden aktér nemá tušení, na základě jakých důkazů ten druhý ke svému odhadu dospěl. Za určitý druh důkazu sama o sobě může být považována náhodná proměnná, která je určena apriorním rozložením pravděpodobnosti, které je pro oba aktéry stejné. Je třeba poznamenat, že je nepravděpodobné, že budou oba aktéři souhlasit ihned poté, co si vzájemně sdělí pravděpodobnosti \"p\" a \"q\". Na základě odhadu Alice \"p\" Bob přehodnotí svůj odhad \"q\", a stejně tak následně učiní Alice s \"p\" na základě Bobova \"q\". Aktéři si poté budou měnit své nové odhady \"p’\" a \"q’\" a tak stále dokola. Ale množina možných stavů je konečná a tento opakující se mechanismus nakonec vždy vyústí ve stav, kde oba aktéři mají stejný odhad. Z toho vyplývá, že dva racionální aktéři spolu nikdy nebudou nesouhlasit trvale nad nějakým faktickým tvrzením.\n\nNa důsledky teorému je možno hledět z hlediska normativního, který nám říká, jak bychom se jako racionální bytosti měli chovat, nebo z hlediska pozitivistického, tedy jak se racionální jedinci chovají. Z pozitivistického hlediska je patrné, že Aumannova věta není příliš věrohodná při aplikaci na lidské chování. Lidé spolu běžně natrvalo nesouhlasí, případné “shodnem se na tom, že se neshodnem” je bráno za projev úcty jednoho k druhému, spíše nežli vzájemného opovržení. Je také možné, že je to pouhá zdvořilost, a na určité úrovni můžeme rozeznat, že neschopnost dosáhnout shody pramení z nedostatku vzájemné důvěry.\n\nLidé disponují mnoha kognitivními zkresleními - často odmítají nebo zkreslují důkazy, které svědčí proti jejich přesvědčení. Jedním z biasů, který se ve velké míře může podílet na neschopnosti dosáhnout shody mezi aktéry je efekt nadměrné sebedůvěry. Obě strany diskuze většinou jednoduše řadí své znalosti a schopnosti nad znalosti a schopnosti protivníka.\n\nAktéři dále mohou jednotlivá tvrzení interpretovat odlišně. Tvrzení mohou být v podstatě nejednoznačná. Lidé mohou důkazům přikládat jinou průkaznost, či důkazu nemusí vůbec rozumět. Mohou svůj postoj v diskuzi obhajovat pouze z principu, spíše než by jim šlo o dosažení pravdy. Aktéři k sobě v rámci komunikace nemusí být upřímní atd. Z těchto důvodů je třeba vždy předpokládat stejný východiskový předpoklad u aktérů, aby mohla Aumannova věta o shodě platit.\n"}
{"id": "1175053", "url": "https://cs.wikipedia.org/wiki?curid=1175053", "title": "Jahjá Šahrí", "text": "Jahjá Šahrí\n\nJahjá Šahrí (arabskyːيحيى سليمان علي الشهري‎; * 26. června 1990) je saúdskoarabský fotbalista hrající na postu ofenzivního záložníka, který v současnosti působí v saúdskoarabském klubu Al Nassr FC.\n"}
{"id": "1175059", "url": "https://cs.wikipedia.org/wiki?curid=1175059", "title": "Fluorid rubidný", "text": "Fluorid rubidný\n\nFluorid rubidný je anorganická sloučenina, (halogenid) se vzorcem RbF. Krystaluje ve formě těsné krychlové (kubické) mřížky jako NaCl.\n\nExistuje několik postupů pro syntézu fluoridu rubidného.\n\nPrvní z nich zahrnuje reakci hydroxidu rubidného s kyselinou fluorovodíkovouː\nJinou metodu představuje reakce uhličitanu rubidného s kyselinou fluorovodíkovouː\nDalší postup používá reakci hydroxidu rubidného s fluoridem amonnýmː\nPoslední možný postup představuje reakce kovového elementárního rubidia s plynným fluorem, reakce probíhá velmi rychle až bouřlivěː\n\n"}
{"id": "1175060", "url": "https://cs.wikipedia.org/wiki?curid=1175060", "title": "Kostel svatého Kryštofa (Kryštofovy Hamry)", "text": "Kostel svatého Kryštofa (Kryštofovy Hamry)\n\nKostel svatého Kryštofa je římskokatolický filiální kostel zasvěcený svatému Kryštofovi v Kryštofových Hamrech v okrese Chomutov. Stojí u silnice na severním okraji vesnice.\n\nKostel byl založen v roce 1799, ale stavba v empírovém slohu byla dokončena až v letech 1829–1832. Jeho obdélná loď je zakončena čtverhranným presbytářem, ke kterému na západní straně přiléhá sakristie. Nad jižním průčelím je čtverhranná věž. Presbytář je zaklenutý plackovou klenbou a ostatní prostory mají ploché stropy. Empírové arkádové oltáře zdobí obraz svatého Kryštofa z roku 1832 od malíře Josefa Führicha. V kostele jsou také varhany z roku 1832 od \"J. Gröbla\" a barokní cínová křtitelnice z roku 1739, která pochází z pražského kostela na Karlově.\n\n"}
{"id": "1175061", "url": "https://cs.wikipedia.org/wiki?curid=1175061", "title": "Gantz", "text": "Gantz\n\nGantz ( ガンツ, \"Gancu\") je japonská seinen manga, kterou vytvořil Hiroja Oku. Manga původně vycházela v měsíčníku \"Šúkan Young Jump\" nakladatelství Šúeiša v letech 2000 až 2013 a postupně byla vydána v 37 souborných svazcích. Na základě mangy pak v roce 2004 vznikla adaptace v podobě stejnojmenného animovaného seriálu o 26 dílech z produkce studia Gonzo a v roce 2011 dva hrané filmy.\nV České republice mangu od roku 2012 vydává komiksové nakladatelství CREW, které doposud vydalo sedmnáct svazků.\n"}
{"id": "1175065", "url": "https://cs.wikipedia.org/wiki?curid=1175065", "title": "Diví lidé", "text": "Diví lidé\n\nDivoženka či divá žena je slovanský lesní ženský démon známý v českém, slovenském, lužickém, polském, slovinském a bulharském folklóru. Mužským protějškem divoženky je hejkal či divý muž, který je podobný východoslovanskému lešijovi. Jejich mužským protějškem je div a podobají se východoslovanským lešijům. Divoženkám se podobají lesní panny, liší se od nich však svou krásou. Dále sdílí některé své rysy s vílami, s nimiž jsou někdy zaměňovány, a ludky.\n\nDivoženky jsou zpravidla nehezké ženy, žijící v jeskyních, s dlouhými prsy, chlupatým tělem a dlouhými vlasy, které si přehazují přes ramena. Často zvláštně mluví, ke každému slovu přidávají zápor či hovoří pozpátku, čímž připomínají lužické a polské ludky. K lidem se chovají přátelsky i zlovolně, s oblibou podvrhují děti.\n\nČeské divoženky obývají prostorné jeskyně v horách a lesích a vypadají jako ošklivé ženy s velkou hranatou hlavou, dlouhými a silnými vlasy rudé či černé barvy. Odívají se do krátké zelené suknice, živůtku a plachetky z režného plátna, v rukou mají tlusté hole ovinuté hady. Domácnost mají zařízenou podobně jako lidé a z klasů sebraných na poli pečou chléb, jinak se živí také kořenem osladiče a a ulovenou zvěří a rybami. Sbírají i len, který za jasných měsíčných nocí předou a šijí z něj šaty. Bývají také popisovány jako malé bytosti s velkou hlavou a dlouhými vlasy. Jsou znalé tajemství přírody, jsou dlouhověké a umí vyrábět masti, po kterých jsou lehké a neviditelné. Milují hudbu a tanec, z čehož povstává bouře. Ke svým tancům lákají mladé lidi a pak je obdarovávají, ale také je můžou strhat.\n\nK lidem jsou většinou přátelské, rády si od nich pujčují různé věci a bohatě je za to odměňují. Mohou si vzít za muže člověka a chovají se pak jako vzorné manželky, pokud jim však někdo připomene jejich původ, zmizí. Někdy se však chovají zlovolně, odvádí poutníky z cesty a matkám podvrhují své ošlivé a hlučné děti, nazývané \"divous\", na Slovensku \"premieň\". Rády také škodí lakomým lidem. Největší moc mají o svatojánské noci a chrání před nimi stroužek česneku nebo chléb s bílou kůrkou. Dříve jich bylo mnoho, ale den ode dne jich ubývá.\n\nLužické \"dźiwje žony\" jsou bílé ženy, které se zjevují v poledne a večer, a milují předení lnu. Dívky které jim len upředou nebo je učesají obdarovávají listím, které se změní ve zlato. Polské \"dziwožony\" jsou zlovolné ženy, které si rádi berou mladíky za milence a dívky za družky. Jsou vysoké, hubené a bledé. Po lesích a polích se potulují v tlupách a dospělé lidi usmrcují lechtáním, také podvrhují děti. Chrání před nimi česnek, třezalka, vachta a kov. Polákům a Ukrajincům jsou také známi \"boginje\", \"bogieńki\" a \"bogunki\", které se zaměnuji se Sudičkami a také podvrhují děti zvané \"odminok\", \"odminnik\" či \"vidminnik\". Slovinci nazývají divoženky \"divje devojke\" či \"divje dekle\", Bulhaři zase \"diva-ta žena\".\n\nLesní panny jsou českém folklóru krásné dívky oděné v jemný bílý či zelený šat, se zlatými či zelenými šaty a věncem z lesních květin na hlavě. Zjevují se večer nebo v poledne a baví se tancem a zpěvem v kruhu. Nebezpečné jsou zvláště mladíkům, které přivábí jejich zpěv. Ty utancují či ulechtají k smrti, toho koho se pokusí utéci zpravidla zasáhne neviditelná střela. K dívkám jsou většinou vlídné a mohou je obdarovat. Panny během tance střeží malí psi. Trestají také ty kdo v lese pokřikují, těm co se k nim chovají uctivě však mohou ukázat místa kde roste hojně hub. Můžou se vdát za muže, ten jim však nesmí připomenout jejich původ.\n\nLesním pannám se podobá ruská \"miška\" či \"mniška\", jejíž jméno je snad odvozeno od mechu, podobně jako \"mochovik\", což je jiné označení lešije. Vypadá jako malá žena v hnědém oděvu s dlouhými šedými vlasy do kterých se halí a také velmi rychle běhá. Další podobnou bytostí je \"medulina\", bílá žena s košíkem v jedné ruce a květinou v druhé, lužická \"wórawa\" která večer vjíždí do vsi a tam na návsi orá a taktéž lužická \"Dźiwica\", krásná panna která o polednách nebo měsíčných nocích loví v lesích se smečkou chrtů, ten kdo ji potkal onemocněl a do tří dní zemřel. Na Slovensku splynuly lesní panny s bosorkami, tedy čarodějnicemi.\n\nDivoženka\nLesní panna\n"}
{"id": "1175069", "url": "https://cs.wikipedia.org/wiki?curid=1175069", "title": "Rust (programovací jazyk)", "text": "Rust (programovací jazyk)\n\nRust je víceúčelový, multiparadigmatický, kompilovaný programovací jazyk, vyvinutý organizací Mozilla Research. Je navržen jako „bezpečný, paralelní, praktický programovací jazyk“, podporující čistě funkcionální, imperativně-procedurální, strukturované a objektově orientované programovací styly.\n\nTento programovací jazyk pochází z osobního projektu zaměstnance Mozilly jménem Graydon Hoare. Mozilla začala sponzorovat tento projekt v roce 2009 a zveřejnila ho v roce 2010. Ten samý rok se práce posunuly z počátečního překladače (naprogramovaného v OCaml) do sebe-hostujícího překladače napsaného v Rustu. Tento, známý jako \"rustc\", úspěšně přeložil sám sebe v roce 2011. \"rustc\" používá LLVM jako svůj back-end.\n\nPrvně číslovaná pre-alpha release překladače Rust přišla v lednu 2012. Rust 1.0, první stabilní verze, byla vydána 15. května 2015.\n\nTřebaže je vývoj sponzorován Mozillou, jde o OpenSource projekt. Design tohoto jazyka byl vyladěn zkušenostmi z programování jádra webového prohlížeče Servo a kompilátoru jazyka Rust. Velké množství současných příspěvků pochází od členů komunity.\n\nCílem Rustu je být dobrým jazykem pro vytváření vysoce paralelních a vysoce bezpečných systémů. Toto byl základ pro soubor vlastností s důrazem na bezpečnost, kontrolu rozvržení paměti, a paralelizmu. Výkon Rustu je srovnatelný s výkonem C++.\n\nSyntaxe Rustu je podobná syntaxi C a C++, s bloky kódu ohraničenými složenými závorkami, a řídící klíčová slova programu jako codice_1, codice_2, codice_3, a codice_4. Ne všechna klíčová slova jazyků C a C++ jsou přítomna, zatímco některá další (jako například codice_5 pro vícenásobné skoky, podobné codice_6 v jiných jazycích) byla zaměněna nebo přidána. Přes syntaktickou podobnost je Rust sémanticky velmi odlišný od C a C++.\n\nTento systém je navržen jako paměťově bezpečný, nepovolující ukazatele NULL a znemožňující neplatné ukazatele. Datové hodnoty mohou být inicializovány pouze několika pevnými způsoby, avšak všechny tyto způsoby vyžadují inicializovaný vstup. Životní cyklus ukazatelů a jejich neměnnost umožňuje kompilátoru předejít mnohým typům chyb, které jsou možné v C++, a to i při použití jeho inteligentního ukazatele.\n\nTento typový systém podporuje typ jménem trait, který je podobný typu třída. Trait je přímo inspirován jazykem Haskell. Jedná se o nástroj pro ad-hoc polymorfismus, čehož bylo dosaženo zákazem psaní deklarace proměnných. Další vlastnosti z jazyka Haskell, jako jsou higher-kinded polymorfizmus, zatím nejsou podporovány.\n\nRust nepoužívá automatickou správu dat (garbage collection), jako je použita na platformách Java a .NET (mj. jazyky Java a C#), přesto je však jeho správa paměti bezpečná, snadná a nevyžadující přerušování běhu programu a sledování odkazů.\n\nRust umožňuje odvození typu ('type-inference') pro proměnné deklarované použitím klíčového slova codice_7. Tyto proměnné, původně inicializované s cílem určit jejich typ, nevyžadují zachovat původně přidělenu hodnotu. Pokud kompilátor nenalezne na příslušné větvi proměnné přesnou hodnotu, kompilace končí chybou.\n\nFunkce mohou používat generické parametry, ale ty musí být vázány traity. Neexistuje způsob, jak obejít signatury typů a přitom ve funkcích a operátorech využívat generické proměnné.\n\nObjektový systém v Rustu je založen okolo implementací traitů a struktur. Jejich použití nahrazuje roli tříd v jiných (objektových) jazycích, a je definována klíčovým slovem codice_8. Dědičnost a polymorfizmus jsou poskytovány traity; umožňují je metody, které jsou definovány v mixinech k implementaci. Strukturované typy jsou použity pro definici členských proměnných. Implementace a traity nemohou definovat členské proměnné samy, a pouze traity mohou poskytovat dědičnost, aby nenastal diamantový problém jazyka C++.\n\nBezpečné vykreslovací jádro pro webové prohlížeče Servo, které vyvíjí Mozilla a Samsung. V současné době již zvládne test Acid2 a je výrazně rychlejší, než jádro Firefoxu napsané v C++ (Gecko).\n\nParser multimédií prohlížeče Firefox je také napsán v jazyce Rust.\n\nEmulátor PlayStation napsaný v Rustu za použití OpenGL vykreslování pomocí Glium API. - Rustation\n\nEmulátor N64, napsaný v Rustu - Rustendo64\n\nBezpečný OpenGL wrapper pro jazyk Rust - Glium\n\nUnixový operační systém - Redox\n\n12. července 2016 bylo oznámeno, že bylo zahájeno přepisování parseru multimédií prohlížeče Mozilla Firefox do jazyka Rust. Tento parser je již k dispozici od verze Firefoxu 48.\n\nExistuje překladač podporovaný Mozillou, který překládá zdrojový kód z jazyka C do jazyka Rust. Řeší mj. překlad konstrukcí jazyka C s příkazem goto. Je napsán v Haskellu.\n\nfn main() {\n\ntrait MaObsah {\n\nstruct Kruh {\n\nimpl MaObsah for Kruh {\n\nstruct Ctverec {\n\nimpl MaObsah for Ctverec {\n\nfn vypis_obsah<T: MaObsah>(tvar: T) {\n\nfn main() {\n\n"}
{"id": "1175072", "url": "https://cs.wikipedia.org/wiki?curid=1175072", "title": "Goran Paskaljević", "text": "Goran Paskaljević\n\nGoran Paskaljević (* 22. dubna 1947 Bělehrad) je srbský filmový režisér.\n\nJe jedním z generace jugoslávských absolventů pražské FAMU, známé jako \"Praška filmska škola\", jeho školní filmy \"Pan Hrstka\" a \"Několik slov o lásce\" jsou natočeny v češtině. Školu dokončil v roce 1971, potom pracoval v bělehradské televizi. Prorazil díky dvěma filmům podle scénářů Gordana Mihiće, \"Strážce pláže v zimním období\" (cena za nejlepší režii na Filmovém festivalu v Pule) a \"Pes, který měl rád vlaky\", sociálně laděným tragikomediím o postavení mladých lidí v tehdejší Jugoslávii. Filmy \"Dny života plynou\" a \"Zvláštní léčba\" zkoumají vliv uzavřených institucí na mezilidské vztahy: v prvním případě je to domov důchodců, v druhém protialkoholní léčebna. Následovala nostalgická komedie \"Klamné léto ’68\", v níž se prolínají milostná dobrodružství čerstvého maturanta (včetně vztahu s českou muzikantkou) s atmosférou studentských demonstrací. V období války v Jugoslávii byl Paskaljević jedním z mála srbských intelektuálů, kteří odsoudili politiku Slobodana Miloševiće, a odešel do zahraničí. Po návratu natočil adaptaci divadelní hry Dejana Dukovského \"Sud prachu\", kde prostřednictvím různých historek z nočního Bělehradu dokumentuje, jak za války upadla hodnota lidského života. Film obdržel řadu světových ocenění, především cenu FIPRESCI na Benátském filmovém festivalu.\n\n\n"}
{"id": "1175074", "url": "https://cs.wikipedia.org/wiki?curid=1175074", "title": "Ludvík z Valois", "text": "Ludvík z Valois\n\nLudvík z Valois (13. březen 1372 – 23. listopad 1407, Paříž) byl od roku 1392 orleánským vévodou. Byl také hrabětem z Valois (1386? – 1406), vévodou z Touraine (1386 – 1392), hrabětem z Blois (1397 – 1407), Angoulême (1404 – 1407), Périgordu (1400 – 1407) a Soissons (1404 – 1407).\n\nLudvík byl synem krále Karla V. Francouzského a Johany Bourbonské, mladším bratrem Karla VI.\n\nV roce 1374 byl Ludvík zasnouben s Kateřinou, dědičkou uherského trůnu.\n\nOčekávalo se, že Ludvík s Kateřinou budou jednou vládnout buď v Uhrách, nebo v Polsku, protože Kateřinin otec, Ludvík I. Uherský, neměl syny. Kateřinin otec také plánoval upustit od svých nároků na neapolskou korunu a hrabství Provence, kde poté vládla jeho churavějící a bezdětná sestřenice Johana I. Nicméně, Kateřinina smrt v roce 1378 ukončila jednání o manželství. V roce 1384 začala Alžběta Bosenská jednat o Ludvíkovu možném sňatku s její dcerou Marií Uherskou, bez ohledu na Mariino zasnoubení se Zikmundem Lucemburským. Pokud Alžběta udělala tento návrh v roce 1378, po Kateřinině smrti, by skutečnost, že francouzský a uherský král neuznali stejného papeže, mohla představovat problém. Nicméně, Alžběta byla zoufalá a nehodlala připustit, aby tento rozkol stál v cestě jejím jednáním. Vzdoropapež Klement VII. vydal povolení, kterým bylo zrušeno Mariino zasnoubení se Zikmundem a uznal její svatbu v zastoupení s Ludvíkem, která se slavila v dubnu 1385. Ovšem sňatek nebyl uznán uherskou šlechtou, který zachovala věrnost papeži Urbanu VI. Čtyři měsíce po sňatku v zastoupení Zikmund vtrhl do Uher a oženil se s Marií, čímž zničil Ludvíkovy šance vládnout Uhersku.\n\nLudvík měl významnou politickou roli během Stoleté války. S rostoucím šílenstvím svého bratra Karla (trpěl buď schizofrenií, porfyrií nebo bipolární poruchou) se Ludvík přel o regentství a poručnictví králových dětí s Janem Burgundským. Nepřátelství mezi nimi bylo příčinou politických nepokojů v již tak neklidné Francii. Ludvík, jakožto bratr krále, měl nad královým bratrancem zpočátku výhodu, ale jeho pověst sukničkáře a zvěsti o románku s královnou Isabelou Bavorskou z něj udělaly extrémně nepopulární osobu. V následujících letech byly děti Karla VI. postupně unášeny a vykupovány oběma stranami, dokud se Janovi Burgundskému nepodařilo dosáhnout svého jmenování poručníkem dauphina a regentem Francie.\n\nLudvík se však nevzdal a vyvinul veškeré úsilí, aby sabotoval Janovu vládu, včetně mrhání penězi na pomoc městu Calais, které bylo obsazeno Angličany. Po této epizodě se mezi Ludvíkem a Janem rozpoutal otevřený boj, a jen díky zásahu Jana z Berry, který byl strýcem obou mužů, se vyhnuli občanské válce.\n\nV neděli 20. listopadu 1407 si bojující vévodové před francouzským dvorem vyměnili slavnostní slib o usmíření. Ale o pouhé tři dny později byl Ludvík na příkaz burgundského vévody Jana v ulicích Paříže brutálně zavražděn. Ludvík byl při nasedání na svého koně ubodán patnácti maskovanými zločinci vedenými Raouletem d'Anquetonvillem, sluhou burgundského vévody. Neozbrojení sluhové, kteří Ludvíka doprovázeli, nemohli pro jeho záchranu nic udělat.\n\nJan získal podporu obyvatel Paříže i university. Mohl by dokonce veřejně přiznat, že ho zavraždil. Na své straně měl i učence Jana Petita ze Sorbonny, který pronesl závěrečnou řeč ospravedlňující vraždy tyranů.\n\nLudvíkova vražda vyvolala krvavý svár a občanskou válku mezi Burgundskem a francouzskou královskou rodinou, která rozdělila Francii na dalších sedmdesát let a skončila až smrtí Karla Smělého, burgundského vévody, v roce 1477.\n\nV roce 1389 se Ludvík oženil s Valentinou Visconti, dcerou milánského vévody Giana Galeazza. Měli spolu osm potomků:\n\n\nJeho nemanželský syn s Mariette d'Enghien, Jean Levieux Valois des Orléans, známější jako Jan z Dunois (1402–1468), byl předkem vévodů z Longueville.\n"}
{"id": "1175075", "url": "https://cs.wikipedia.org/wiki?curid=1175075", "title": "Mërgim Mavraj", "text": "Mërgim Mavraj\n\nMërgim Mavraj (* 9. června 1986, Hanau, Západní Německo) je německo-albánský fotbalový obránce, od roku 2014 hráč klubu 1. FC Köln.\nV mládežnických kategoriích reprezentoval Německo, na seniorské úrovni reprezentuje Albánii.\n\n\nV letech 2007–2009 nastupoval za německou reprezentaci do 21 let.\n\nV A-mužstvu Albánie debutoval 22. 5. 2012 v přátelském utkání ve španělském Madridu proti týmu Kataru (výhra 2:1). \nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1175077", "url": "https://cs.wikipedia.org/wiki?curid=1175077", "title": "Siou-ning", "text": "Siou-ning\n\nSiou-ning () je okres na východě Čínské lidové republiky, je částí městské prefektury Chuang-šan, nejjižnější prefektury provincie An-chuej. Okres má rozlohu 2 125 čtverečních kilometrů a má 270 tisíc obyvatel. Okres je rozdělen na devět městysů a dvanáct obcí, sídlem okresního úřadu je městys Chaj-jang ().\n\nSiou-ning je známý jako rodiště více učenců s hodností \"čuang-jüan\" (, student konfucianismu, který získal nejvyšší hodnocení v úřednických zkouškách) než jakékoliv jiné místo v Číně. Proto se také velké náměstí v Chaj-jangu nazývá náměstí Čuang-jüanů ().\n\nRoku 2009 okresní administrativa odhalila pomník připomínající 1800. výročí založení Siou-ningu (208–2008).\n"}
{"id": "1175081", "url": "https://cs.wikipedia.org/wiki?curid=1175081", "title": "Loretánská kaple v Boru u Tachova", "text": "Loretánská kaple v Boru u Tachova\n\nLoretánská kaple v Boru u Tachova se nachází v obci východně od zámku. Je chráněna jako nemovitá Kulturní památka České republiky.\n\nLoretánská kaple (Santa Casa) byla postavena roku 1668. Jejími zakladateli byli Zikmund Bedřich hrabě z Kočova a Isabela Marie, rozená Trčková z Lípy. O toto poutní místo pečoval zvláštní loretánský kaplan. Kaple stála na kraji zástavby, původně před hradbami v rovinatém terénu a byla tak zdaleka viditelná. Byla postavena na místě starší kaple - od roku 1588 zde stávala malá mariánská kaple, založená Buškem a Bohuslavem ze Švamberka.\n\nRoku 1685 byla Santa Casa obestavěna přízemním ambitem, který je na severovýchodní straně doplněn patrovým, čelným dvoutraktovým křídlem. Toto křídlo obsahuje kromě ambitu také dvě boční kaple, vyzdobené štukami a procházející do patra. Mezi oběma kaplemi se nachází kruchta, na kterou vede šnekové schodiště po pravé straně průjezdu. Patrové křídlo má valbovou střechu se sanktusovou vížkou. Výklenky v ambitu jsou doplněny deskovými olejomalbami z let 1687. Freskové nástropní malby pocházejí z třetí čtvrtiny 18. století a byly provedeny za působení loretánských kaplanů Ondřeje Stettnera (1754-71) a Josefa Dobnera (1771-77). Vyznačují se motivy mariánské legendy, výjevů ze životů světců, evangelistů, proroků a českých patronů. Součástí ambitů jsou též malé kaple Vězení Kristova, Panny Marie Čenstochovské a Panny Marie Klatovské.\n\nSamotná Loretánská kaple má průčelí blokového typu, které odpovídá představě o prostotě a chudobě legendárního příbytku. Na hladce omítnuté ploše Santa Casy vynikají jednoduše profilovaná ostění otvorů a silně vyložená ukončující římsa jako jediný plastický prvek. Tradiční je i uspořádání otvorů, čtvercové okno v čelní zdi a dvojice obdélníkových vstupů po stranách. Stavba je hranolová, nečleněná, bez podezdění. Pouze před západní stěnou kaple byla zhotovena kamenná mensa, která sloužila o poutích při bohoslužbách. Nepatrná atika zakrývá střechu, která má spád do středního žlabu. Odpad vody vychází ven atikovým otvorem ve středu západní stěny kaple.\n\nV kapli se dochovaly poslední dřevěné fakule (pochodně), sloužící k osvětlení vnitřních prostor. Jsou ve dvou velikostech a zdobí je rozvilina s obrázkem Panny Marie Loretánské a s nápisem „Renovatum Anno 1867“.\n\nKoncem 18. století poutě k Černé Madoně borské zanikaly. Kolem poloviny 19. století je Loreta uváděna jako pustá. Ještě v 19. století byly poutě obnoveny z iniciativy kněze Andrease Riedla. 2. května 1945 byla Loreta poškozena při ostřelování Boru a jeho okolí americkou armádou. K obnovení poutí došlo 8. září 1991.\n\nRoku 1994 byla Loreta opravována. Má novou střechu, sanktusník na dvoutraktovém křídle má pokrytí měděné. Opravena byla statika a byla vyměněna okna. K zadní části ambitu bylo dostavěno křídlo zbořené po roce 1948.\n\n\n\n"}
{"id": "1175082", "url": "https://cs.wikipedia.org/wiki?curid=1175082", "title": "Andi Lila", "text": "Andi Lila\n\nAndi Lila (* 12. února 1986, Kavaja, Albánie) je albánský fotbalový záložník/obránce a reprezentant, od roku 2011 hráč řeckého klubu PAS Giannina.\nHraje na postu defenzivního středopolaře, alternativně na krajích obrany.\n\n\nV A-mužstvu Albánie debutoval 21. 11. 2007 v kvalifikačním utkání v Bukurešti proti týmu Rumunska (prohra 1:6). S národním týmem slavil postup z kvalifikace na EURO 2016 ve Francii, historicky první pro Albánii. Italský trenér albánského národního týmu Gianni De Biasi jej nominoval do závěrečné 23členné soupisky pro EURO 2016.\n\n"}
{"id": "1175083", "url": "https://cs.wikipedia.org/wiki?curid=1175083", "title": "Zdeněk Švarc", "text": "Zdeněk Švarc\n\nZdeněk Švarc může být:\n"}
{"id": "1175087", "url": "https://cs.wikipedia.org/wiki?curid=1175087", "title": "David Krummenacker", "text": "David Krummenacker\n\nDavid Krummenacker (* 24. května 1975 El Paso, Texas) je bývalý americký atlet, jehož hlavní disciplínou byl běh na 800 metrů, halový mistr světa z roku 2003.\n\nV letech 2001 až 2003 se stal mistrem USA v běhu na 800 metrů. Největším úspěchem se pro něj stal titul halového mistra světa na této trati v roce 2003. Z předcházejícího roku pochází jeho osobní rekord v běhu na 800 metrů 1:43,92.\n"}
{"id": "1175092", "url": "https://cs.wikipedia.org/wiki?curid=1175092", "title": "Lori límcový", "text": "Lori límcový\n\nLori límcový (\"Phigys solitarius\") je monotypický druh ptáka z čeledi \"Psittaculidae\", z podčeledi loriů. Je endemický pro ostrovy Fidži. Tento druh se stal oblíbený jako klecový pták až v posledních deseti letech a obecně se jedná o druh náročnější na chov, především na hygienu a výživu.\n\nLoriové límcoví jsou endemičtí pro Fidži, konkrétně obývají většinu velkých ostrovů v severní části souostroví Lau. Nejlepší podmínky pro jejich pozorování jsou na ostrově Viti Levu. Obecně si pro žití vybírá tento druh hlavně deštné lesy, avšak dobře se přizpůsobil životu s lidmi a proto jej uvidíme i na kokosových plantážích, zahradách nebo parcích. Malá populace loriů límcových se nachází i ve městě Suva. Fidži obecně je velmi vlhká oblast, ve které zimní teploty neklesnou pod 17 °C a i tomu je nutné přizpůsobit chov loriů.\n\nDospělý lori límcový má na délku okolo 20 cm a vykazuje pohlavní dimorfismus. Samečci mají světle rudé tváře, krk, hruď a horní část břicha. Korunka (vršek hlavy) je fialový. Zátylek je zářivě zelený, křídla, záda a ocas mají podobný odstín. Podbříšek je fialový. Zobák žlutý, velmi malý, nohy růžovo oranžové. Naopak samičky mají bledší korunku s nazelenalým odstínem. Mláďata jsou méně výrazná s hnědým zobákem a hnědými duhovkami.\n\nLori límcový se běžně vyskytuje v párech, mimo sezónu hnízdění i v malých skupinkách čítajících okolo šesti kusů. Existují ale i záznamy o padesáti loriích límcových na jednom stromě, jedná se však o výjimky. Samotné období hnízdění probíhá od července do prosince a loriové většinou vyhledávají zetlelé kmeny palem. V době hnízdění jsou loriové límcoví vůči ostatním ptákům agresivní, především v okolí hnízda. Tento druh se živí nektarem květin, pylem, plody a drobným hmyzem. Podle literatury dávají loriové přednost nektaru z kokosových palem a stromů zarděnice pestré a spatodei zvonkovité.\n\nObecně panuje tvrzení, že chov loriů límcových v zajetí je náročnější a to především na složení stravy a hygienu. Tento druh se hodí pro voliérový chov. Samotné voliéry které se dají dobře udržovat (musí tedy být z dobře omyvatelného materiálu) a navíc musí být prostorné, jelikož loriové límcoví jsou velmi pohybliví a akční. Větší část jejich stravy by měl tvořit sladký nektar. Na druhou stranu nesmí to být příliš hustá kaše, kvůli které se v zobáku loriů tvoří kvasinky. Cenově se jedná o dostupné ptáky; běžná cena za jedno mládě je 1 300 eur. Co se odchovu týče, pak obecně platí, že jsou loriové límcoví dobří rodiče-\n\nPrvní jedinec se do Evropy, konkrétně do Velké Británie, dostal v roce 1870 a přivezl jej sem kapitán Hudson. V roce 1911 pak byli do londýnské Zoo importování další dva jedinci. Ve větším měřítku tyto ptáky začal chovat až švýcarský chovatel Bukard v 60. letech 20. století. V Česku se první lori límcový objevil až v roce 2002, jedním z prvních tuzemských chovatelů byl například Pavel Pecka.\n\nLori límcový byl poprvé popsán německým přírodovědcem Georgem Adolfem Suckowem v roce 1800. Do monotypického rodu \"Phigys\" se ale tento druh dostal až o sedmdesát let později, roku 1870, a to díky anglickému přírodovědci Georgi Robertu Grayovi. Někteří biologové stále loriho límcového řadí do rodu \"Vini\". Na Fidži tohoto ptáka přezdívají „Kula“.\n\nLori límcový je druh ptáka se stabilními populacemi, který se snadno přizpůsobí novým podmínkám a i proto mu dle IUCN přísluší status málo dotčený (LC).\n\n\n"}
{"id": "1175093", "url": "https://cs.wikipedia.org/wiki?curid=1175093", "title": "Marián Dudinský", "text": "Marián Dudinský\n\nMarián Dudinský (13. březen 1949 Košice – 26. květen 2008 Bratislava) byl slovenský disident.\n\nMarián Dudinský po ukončení SVS byl v letech 1973 - 1976 absolventem žurnalistiky FF UK. Pracoval jako redaktor Čs. rozhlasu v Košicích, Bratislavě a Praze. Po podpisu Charty 77 byl nucen pracovat jako dělník, číšník a řidič tramvaje.\n\nV letech 1985 - 1990 byl vězněn pro údajný trestný čin vyzvědačství podle § 105 tr. zákona, vykonstruovaný StB za návštěvu Velvyslanectví USA v Praze, kde měl předat ke zveřejnění pro Rádio Svobodná Evropa a Hlas Ameriky jím psané kritické články. Krajský soud v Bratislavě ho odsoudil na 7 let ve vězení v Leopoldově. Jeho odvolání bylo zamítnuto a soudce nejvyššího soudu SSR JUDr. Štefan Minárik mu zvýšil trest na 10 let. Za oznámení trestné činnosti rozkrádání majetku v socialistům vlastnictví dozorci leopoldovské věznice mu byl přidán rok trestu navíc. Následně byl perzekvován tak, že ho umisťovali na cely k nejhorším vrahům a recidivistům. Ve vězení strávil i listopad 1989, který však pro něj neznamenal propuštění. Teprve po vězeňské vzpouře v Leopoldově ho na jaře 1990 náhodně v souvislosti s ní objevili pracovníci Československé televize. V té době se oficiálně uvádělo, že političtí vězni již na Slovensku ve věznicích nejsou.\n\nO několik týdnů byl dne 8. března 1990 podmíněně propuštěn na svobodu. Paradoxně ho údajně při první tiskové konferenci lidé z Veřejnosti proti násilí předem upozornili, aby nemluvil a nevzpomínal jména lidí z justice a StB, kteří se podíleli na jeho odsouzení. Jeho propuštění urychlilo postupné propuštění i ostatních politických vězňů z oddělení Hlava I.\n\nPo propuštění pracoval jako redaktor v periodikách Slovenský deník, Nový Slovák, Republika, jako šéfredaktor časopisu Svědectví a krátký čas na Ministerstvu obrany SR.\n\nV roce 1992 získal ocenění \"nejlepší žurnalista roku\" a v roce 1993 2. cenu v literární soutěži v Torontu za knihu \"Kmotrou mi byla StB\". Za tuto knihu získal i cenu v soutěži Povídka Eurotel 2000. V roce 1996 získal prémii novinářské ceny Ľ. Štúra. V letech 1998-2002 byl poslancem zastupitelstva v Bratislavě-Dúbravce.\n\nJeho rebelská povaha a trauma z sametové revoluce mu nedovolila přizpůsobit se nové době ani na postu redaktora. Přišel o práci, což značně poznamenalo i jeho rodinný život, psychiku a zdravotní stav poškozený následkem vězení. Pomocnou ruku mu v rámci svých možností podalo Světové sdružení bývalých československých politických vězňů. Stal se jeho místopředsedou a později i předsedou sekce násilně odvlečeno. Aktivní prosazoval zájmy obětí totality a publikoval na internetových portálech.\n\n26. května zemřel na infarkt ve věku nedožitých 60 let.\n\n\n"}
{"id": "1175094", "url": "https://cs.wikipedia.org/wiki?curid=1175094", "title": "Solitude Aeturnus", "text": "Solitude Aeturnus\n\nSolitude Aeturnus (latinsky \"Solitudo Aeterna\", znamená \"věčná samota\") je americká doom metalová kapela založená roku 1987 v texaském městě Arlington pod názvem Solitude. V roce 1988 se přejmenovala na Solitude Aeturnus, tou dobou ji tvořili zpěvák Robert Lowe, kytaristé John Perez a Edgar Rivera, baskytarista Chris Hardin a bubeník Lyle Steadham.\n\nDebutní studiové album se jmenuje \"Into the Depths of Sorrow\", vyšlo v roce 1991.\n\n\n\n\n\n\n\n"}
{"id": "1175095", "url": "https://cs.wikipedia.org/wiki?curid=1175095", "title": "V tichu", "text": "V tichu\n\nV tichu je slovensko-český film režiséra Zdeňka Jiráského z roku 2014. Je to s tříletým odstupem jeho druhý hraný celovečerní film po debutových \"Poupatech\". Jde o drama inspirované situací židovských hudebníků za druhé světové války. Hlavními postavami jsou baletka Alice Flachová, pianista, dirigent a hudebník Karol Elbert, skladatel, dirigent, klavírista, hudební historik a hudební ředitel divadla Arthur Chitz, klavíristka Edith Kraus a pěvecká skupina Comedian Harmonists. \n\nSnímek měl premiéru na festivalu v Karlových Varech, získal tři hlavní ceny na 7. ročníku festivalu v Kosovu a dvě hlavní ceny na festivalu v americkém Phoenixu, byl zařazen také v soutěžních sekcích festivalů v Chicagu, jihokorejském Pussanu a řeckých Thessalonikách. Distribuční předpremiéra se uskutečnila 15. října 2014 v Městské knihovně v Praze v rámci putovní přehlídky současné slovenské kinematografie a o den později byl film uveden do kin. Televizní premiéru si odbyl na programu ČT art 6. května 2015. \n\n"}
{"id": "1175096", "url": "https://cs.wikipedia.org/wiki?curid=1175096", "title": "Vítkovický potok", "text": "Vítkovický potok\n\nVítkovický potok je krkonošský potůček, který se nachází v Libereckém kraji, v okrese Semily, ve správním obvodě Jilemnice a v obci Vítkovice.\n\nPotůček pramení pod osadou Horní Vítkovice. V budoucnu, podle projektu Voda v krajině<ref name=\"http://www.vodavkrajine.cz/\">Popis zdroje.</ref>\n, má pramenit nad osadou. Dál protéká řídce obydlenou oblastí a má pouze dva nepojmenované přítoky. Podle zmíněného projektu má mít pět přítoků navíc. Jižně od obce se vlévá do Jizerky.\n\nPotůček má šest nepojmenovaných přítoků.<ref name=\"http://www.vodavkrajine.cz/\">Popis zdroje.</ref>\n\n"}
{"id": "1175097", "url": "https://cs.wikipedia.org/wiki?curid=1175097", "title": "Pavlo Lavruk", "text": "Pavlo Lavruk\n\nPavlo Lavruk, cyrilicí Павло Лаврук (1861 Nyžnij Verbiž – 1942 nebo 1943 Spas), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPatřil do Ukrajinské radikální strany. Od roku 1913 zasedal jako poslanec Haličského zemského sněmu. Od roku 1888 žil v obci Spas. Byl veřejně aktivní. Odmítal rusofilskou orientaci. Angažoval se v organizaci Sič. Členem Ukrajinské radikální strany se stal roku 1896.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 56. Po roce 1911 byl na Říšské radě členem poslaneckého klubu Ukrajinské parlamentní zastoupení. Uvádí se jako zemědělec.\n\nPo první světové válce se zapojil do budování Západoukrajinské lidové republiky. Později byl nakloněn spolupráci s polskou vládou a byl proto vytlačen z Ukrajinské radikální strany. Ve 30. letech se stáhl z politického dění.\n"}
{"id": "1175098", "url": "https://cs.wikipedia.org/wiki?curid=1175098", "title": "Marie Tereza Habsbursko-Lotrinská", "text": "Marie Tereza Habsbursko-Lotrinská\n\nMarie Tereza Habsbursko-Lotrinská, \"křtěná\" Maria Theresia Antoinette Immakulata Josepha Ferdinanda Leopoldine Franziska Caroline Isabella Januaria Aloysia Christine Anna; (18. září 1862, Stará Boleslav – 10. května 1933, Saybusch), byla členka Habsbursko-lotrinské dynastie a arcivévodkyně rakouská.\n\nByla nejstarším dítětem arcivévody Karla Salvátora Rakousko-Toskánského a princezny Marie Imakuláty Neapolsko-Sicilské.\n\nDne 28. února 1886 se ve Vídni vdala za arcivévodu Karla Štěpána Rakousko-Těšínského syna arcivévody Karla Ferdinanda Rakousko-Těšínského a arcivévodkyně Alžběty Františky Marie Habsbursko-Lotrinské. Spolu měli šest dětí:\n\n"}
{"id": "1175099", "url": "https://cs.wikipedia.org/wiki?curid=1175099", "title": "Hoffmeister", "text": "Hoffmeister\n\nPříjmení Hoffmeister nese více různých osob:\n\n"}
{"id": "1175101", "url": "https://cs.wikipedia.org/wiki?curid=1175101", "title": "Antifragilita", "text": "Antifragilita\n\nAntifragilita je pojem popisující systém skupiny věcí, pro které jsou obecně negativně vnímané vlastnosti, jako volatilita, nahodilost, chaos nebo stresory vnímány pozitivně. Opakem antifragility je fragilita, která je definována jako křehkost věcí a jevů, které jsou neodolné. Antifragilita je mechanismus, který stojí za vším, co se postupem času mění (evoluce, kultura, politické systémy a další) a popisuje postup nejen překonávání otřesů a krizí, ale i následné těžení z nich a vycházení z nich silnější. Zmiňované přírodní systémy ovšem není možné volatility, stresorů a nahodilosti zbavovat, protože by tím systém jedině utrpěl a stal se naopak fragilním. Taleb k tomu dodává: “vhodná míra stresu a chaosu prospívá”.\n\nTento pojem poprvé vysvětlil ve své knize \"Antifragilita: jak těžit z nahodilosti, neurčitosti a chaosu\" libanonsko-americký ekonom a esejista Nassim Nicholas Taleb. Autor k pojmu dodává: “Porozumíme-li fungování antifragility, dokážeme vytvořit systematického a široce pojatého rádce pro neprediktivní rozhodování v podmínkách neurčitosti, ať už se týká obchodu, politiky, medicíny či životních situací obecně”.\n\nFragilní znamená podle Taleba mít záporný vztah k volatilitě, tudíž mít záporný vztah k nahodilosti, chaosu, chybám a stresorům. Okolo věcí, které jsou považovány za fragilní je žádoucí, aby panoval klid, pořádek a předvídatelnost. Naopak antifragilita zaujímá k volatilitě a dalším negativním prvkům kladný vztah a vyžaduje je. Taleb antifragilitu považuje za nelineární systém.\n\nV rámci teorie antifragility je vše na světě možné přiřadit k jedné skupině této triády:\n\n\nPříkladem je centralizovaný národní stát, který je nutné zařadit pod pojem fragilní, na druhou stranu decentralizovaná soustava městských států bude náležet k pojmu antifragilní. V kontextu vnímání chyb Taleb popisuje tři skupiny triády takto: fragilita nemá chyby v lásce, pro odolnost představují chyby pouze informaci, nic více, nic méně. Antifragilita chyby miluje (nejsou velké). Antifragilita však nemá být považována za synonymum odolnosti., odolné věci totiž při neopatrném zacházení sice nepřicházejí o svou kvalitu, ale zároveň na své kvalitě nezískávají. Antifragilní věci však s neopatrnosti, chaosu a neurčitosti vyloženě těží.\n\nPojem antifragilita vychází z Talebovy předešlé knihy \"Černá labuť\". Autor pojem v knize \"Antifragilita\" opět otevírá a popisuje jako důležitou součást pochopení celého konceptu. Teorie popisuje \"černé labutě\" jako vzácné události s mimořádným dopadem, u který je nemožné vypočítat riziko jejich vzniku a zároveň není možné přesně určit, zda a kdy nastanou. „Černé labutě jsou dalekosáhlé, nepředvídatelné a nepravidelné události mimořádného dopadu.“ Jedinou možností, jak se na nepředvídatelné události připravit, je pak využívání mechanismů antifragility. Antifragilita je totiž opakem křehkosti a umožňuje věcem, systémům i lidem posilovat na úkor nejrůznějších pohrom a překážek.\n\nPojem \"černé labutě\" vznikl v kontextu světové ekonomické krize z roku 2007, která přišla všeobecně neočekávaná, ale přímo nebo nepřímo ovlivnila všechny obyvatele planety. Mezi události, které přišly podobně neočekávané, ale ovlivnily celý svět a jsou tedy popisovanými \"černými labutěmi\", patří například První světová válka, útoky z 11. září 2001 nebo příchod Internetu.\n\nTéméř vše, co se kdy událo v ekomomii nebo v dějinách lidstva, se stalo na základě existence \"černých labutí\" jako nepředvídatelných událostí. Přesto je lidská mysl nastavena svým mentálním biasem tak, že lidé po doznění vlivů těchto událostí začnou tvrdit a věřit, že i tyto nepřepověditelné události předvídatelné byly. Na základě této chybné argumentace se lidé i nadále uchylují k vytváření predikcí. Události typu \"černých labutí\" ovšem předpověditelné být nemohou. Podle Taleba naivní trvání na tomto názoru, že je člověk \"černé labutě\" schopen rozeznat, povede lidstvo pouze k dalším nebezpečným a neinformovaným rozhodnutím a dalším riskantním krokům. Využíváním mechanismů antifragility by však lidstvo mohlo vytvářet lepší rozhodnutí, která by nevycházela z iluzí o předpověditelnosti některých jevů. Tento mechanismus by lidem ulehčil navigaci v neznámých situacích, kde je naše pochopení omezené.\n\nPozorovatele, kteří tyto události nepředvídají a jsou jimi zároveň negativně ovlivněni nebo zaskočeni, nazývá Taleb takzvanými krocany. Dále dodává, že „...podstatně jednodušší než předpovědět výskyt ničivé události je přijít na to, zda může být ta či ona věc volatilitou poškozena“. Vhodné by tedy bylo zcela otočit současný systém řízení rizik, předpovědí a prognostik.\n\nPodle Taleba je antifragilitu možné rozeznat téměř všude, a to díky jednoduchému testu asymetrie:\n\n„Pokud nějaká věc v důsledku nahodilé události (nebo specifického otřesu) spíše získá, než ztratí, je antifragilní; je-li tomu naopak, trpí fragilitou.“. Zatímco je možné fragilitu změřit, riziko změřit nejde, obzvláště pak riziko, které je spojené s mimořádnými událostmi. \n\nJediným krotitelem \"černých labutí\" je podle Taleba sama příroda, která přežívá nezávisle na lidském faktoru již miliardy let. Právě proto je antifragilita protijedem vůči \"černým labutím\", dokáže totiž negativní vlivy náhody a nepředvítatelnosti využívat ve svůj prospěch.\n\nNejvětším fragilizátorem společnosti a hlavním strůjcem krizí je podle Taleba lidská neochota “vsadit vlastní kůži”. Tak vznikají situace, při kterých někteří lidé získávají v podmínkách volatility, variability a chaosu na úkor ostatních lidí a ti za ně zároveň nesou rizika ztrát a škod. Tento jev, jak se například v poslední velké krizi v roce 2007 ukázalo, je možné velmi jednoduše skrýt před zraky jiných. “Jsme svědky vzestupu nové třídy jakýchsi hrdinů naruby: byrokratů, bankéřů a všemožných individuí (...), kteří nenesou zodpovědnost a negativní důsledky svých názorů sami nikdy nepocítí. Dokážou přelstít systém, náklady však platí občané.”\n\n\n\n"}
{"id": "1175104", "url": "https://cs.wikipedia.org/wiki?curid=1175104", "title": "Lev Levyckyj", "text": "Lev Levyckyj\n\nLev Levyckyj, cyrilicí Лев Левицький [Lev Levyc’kyj] (18. srpna 1863 Velyka Volja – 19. října 1928 Poznaň), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nVystudoval gymnázium ve Stanislavově a Lvovskou univerzitu. Pracoval jako právník a soudce, nejprve na soudu v Přemyšli, potom v Rožnjativě a v letech 1913–1914 a 1915–1918 ve Skole. V době svého působení v parlamentu je uváděn jako rada zemského soudu v Skole. Od roku 1913 do roku 1914 zasedal jako poslanec Haličského zemského sněmu. Patřil do Ukrajinské národně demokratické strany.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 57. Po roce 1911 byl na Říšské radě členem poslaneckého klubu Ukrajinské parlamentní zastoupení. Uvádí se jako c. k. rada zemského soudu.\n\nZa první světové války přesídlil do Vídně. Byl členem předsednictva Západoukrajinské kulturní rady. Pomáhal ukrajinským uprchlíkům i politickým vězňům. Po válce se zapojil do budování Západoukrajinské lidové republiky a byl členem její národní rady. Pak žil v emigraci ve Vídni a organizoval ukrajinský exil. V roce 1924 se vrátil do Haliče. Polské úřady mu znemožnily návrat k soudcovskému povolání. Působil potom v Poznani.\n\nJeho dcerou byla hudebnice Halyna Levycka.\n"}
{"id": "1175105", "url": "https://cs.wikipedia.org/wiki?curid=1175105", "title": "Světový pohár v judu 2013", "text": "Světový pohár v judu 2013\n\nSvětový pohár v judu tvořila v roce 2013 série turnajů Grand Slam/Grand Prix, otevřené kontinentální turnaje a finále světového poháru neboli turnaj mistrů, na kterém startují nejlepší judisté dané sezóny podle nasbíraných bodů.\n\nSérie prestižním judistických turnajů Grand Slam (GS) a Grand Prix (GP), které organizuje Mezinárodní judistická federace.\n\nSérie judistických turnajů, které organizují jednotlivé kontinentální unie.\n\nVýsledky českých reprezentantů v judu 2013\n"}
{"id": "1175106", "url": "https://cs.wikipedia.org/wiki?curid=1175106", "title": "Mechthildis Rakousko-Těšínská", "text": "Mechthildis Rakousko-Těšínská\n\nMechthildis Rakousko-Těšínská (Mechthildis Maria Christina; 2. ledna 1891, Pula – 2. června 1966, Rio de Janeiro) byla členka těšínské větve Habsbursko-lotrinské dynastie, arcivévodkyně rakouská a kněžna Czartoryska.\n\nByla dcerou arcivévody Karla Štěpána Rakousko-Těšínského a arcivévodkyně Marie Terezy Habsbursko-Lotrinské. Oba rodiče byly blízce spojeni s císařem Františkem Josefem I. Oba rodiče byli ve velké blízkosti s císařem Františkem Josefem I. Její otec byl bratrem královny Marie Kristýny Rakouské a její matka byla vnučkou císaře Leopolda II.\n\nDne 11. ledna 1913 se na zámku Żywiec vdala za prince Olgierda Czartoryského syna knížete Aleksandera Zdzisława Tytuse Czartoryského a Marie Prawdzic-Zaleské. Spolu měli 4 děti:\n\nV době vypuknutí 2. světové války utekla se svou rodinou do Brazílie a zpočátku zůstala s brazilsku císařskou rodinnou v Petrópolisu. Zemřela 2. června 1966 v Rio de Janeiro.\n\n"}
{"id": "1175109", "url": "https://cs.wikipedia.org/wiki?curid=1175109", "title": "Melanie Metternich-Zichy", "text": "Melanie Metternich-Zichy\n\nMelanie Metternich-Zichy (27. února 1832, Vídeň – 16. listopadu 1919, Vídeň) byla rakouská šlechtična, princezna a hraběnka Zichy.\n\nByla členkou rodu Metternichů, dcerou rakouského diplomata a politika knížete Klemense Wenzela von Metternich a jeho třetí manželky hraběnky Melanie Zichy-Ferrari.\n\nDne 20. listopadu 1853 se vdala za hraběte Józsefa Zichy de Zich et Vásonkeő bratra Antónie Zichy.\n\nJako její otec byla tradiční konzervativkou a hrála roli v založení Křesťansko-sociální strany (Rakousko). Například roku 1888 se v jejím paláci sešli politikové, kteří se stali členy této strany; tohoto setkání se zúčastnili mj. Karl Lueger a Karl von Vogelsang.\n\nZemřela 16. listopadu 1919 ve Vídni.\n"}
{"id": "1175111", "url": "https://cs.wikipedia.org/wiki?curid=1175111", "title": "Ilex guayusa", "text": "Ilex guayusa\n\nIlex guayusa je strom z rodu cesmína (\"Ilex\"), který pochází z amazonského pralesa. Z jeho listů se připravuje kofeinový nápoj zvaný \"wayusa\", který má stimulační účinky.\n\nTato cesmína je stálezelený strom, který dorůstá výšky 6–30 metrů. Má vejčité, podlouhlé, podlouhle eliptické nebo kopinaté listy 7–22 cm dlouhé a 2,5–7 cm široké. Květy jsou malé a bílé, uspořádané do lat. Plody jsou kulaté a červené, v průměru mají 6–7 cm.\n\nStrom pochází z hornoamazonských oblastí Ekvádoru, severovýchodního Peru a jihozápadní Kolumbie, kde roste v nadmořské výšce mezi 200–2000 metry. Nachází se ve stálezelených či opadavých lesích v podhůří, zejména tam, kde převládají palmy z čeledi arekovitých. Guayusa je známa převážně jako užitková rostlina, divoce se nachází jen zřídka.\n\nCesmína guayusa se pěstuje převážně ve východoekvádorských provinciích Napo a Pastaza, částečně však též v Peru a v Kolumbii. Po sklizni se její listy suší, aby se v nich vyvinulo aroma.\n\nNěkteří ekvádorští indiáni Kičua vaří listy guayusy ve vodě a tento odvar pak pijí pro jeho stimulační účinky. Kromě toho, že popíjejí šálky guayusy tak, jako mnozí Američané pijí kávu, užívají ji domorodí lovci pro zostření svých instinktů. Tento nápoj nazývají „noční hlídač“, neboť jim pomáhá zůstat celou noc vzhůru. K přípravě čaje se používají jak čerstvé, tak sušené listy guayusy. Ty se suší ve svitcích a váží se dohromady jako havajské girlandy \"lei\"\n\nGuayusa obsahuje xantiny, jako je kofein. Další druhy cesmín s významným obsahem kofeinu jsou cesmína paraguayská (\"Ilex paraguariensis\") neboli maté a severoamerická \"Ilex vomitoria\".\n\nKromě kofeinu obsahuje guayusa také theobromin, obvykle se vyskytující v čokoládě a L-theanin, který se jinak vyskytuje v zeleném čaji a který dokáže účinně redukovat stres a duševní napětí.\n\n"}
{"id": "1175115", "url": "https://cs.wikipedia.org/wiki?curid=1175115", "title": "Třída Acme", "text": "Třída Acme\n\nTřída Acme byla třída oceánských minolovek Námořnictva Spojených států amerických. Celkem byly postaveny čtyři jednotky, které byly ve službě v letech 1956–1992.\n\nCelkem byly loděnicí Frank L. Sample Jr. Inc. v Boothbay Harboru postaveny čtyři jednotky této třídy. Do služby byly přijaty v letech 1956–1958.\n\nJednotky třídy \"Acme\":\nVýzbroj tvořil jeden 40mm kanón Bofors a dva 12,7mm kulomety. Pohonný systém tvořily čtyři diesely, pohánějící dva lodní šrouby. Nejvyšší rychlost dosahovala 14 uzlů.\n\nMinolovky třídy \"Acme\" byly mimo jiné nasazeny ve vietnamské válce a ve válce v Zálivu.\n"}
{"id": "1175116", "url": "https://cs.wikipedia.org/wiki?curid=1175116", "title": "Jean Pucelle", "text": "Jean Pucelle\n\nJean Pucelle (1300 – 1334) byl francouzský iluminátor rukopisů, aktivní v Paříži v letech 1319–1334. Je považován za nejlepšího malíře miniatur na počátku 14. století.\n\nMalíř a iluminátor Jean Pucelle je zmíněn poprvé mezi roky 1319 a 1324 v účtech bratrstva Saint-Jacques-aux-Pèlerins v Paříži. Byl pověřen navrhnout pečeť bratrstva a byla mu vyplacena odměna. Někteří historici umění předpokládají, že malíř podnikl roku 1322 výlet do Itálie, zejména do Toskánska a Sieny.\n\nDva rukopisné záznamy dokládají účast Jeana Pucelle na iluminaci bible Roberta Billinga. Ta obsahuje kolofon, který udává, že ilustroval knihu v roce 1327 se dvěma dalšími pomocníky (\"Jehan Pucelle, Anciau de Cens, Jacquet Maci, ils hont enluminé ce livre ci\"). Marginalie v breviáři Jeanne de Belleville prováděné mezi lety 1323 a 1326 dokládají, že Pucelle zaplatil velkou sumu zaměstnancům za iluminace, což znamená, že tehdy stál v čele významné dílny. Archivní dokumenty uvádějí jako datum smrti rok 1334.\nJean Pucelle přinesl jako první do francouzské knižní malby plastické ztvárnění figur a nové pojetí prostoru, typické pro italskou ranou renesanci. Italský vliv patrný v malbě Jeana Pucelle je natolik silný, že vedl ke spekulacím, zda umělec nepřišel do Paříže z Itálie. Byl obeznámen s inovacemi nejvýznamnějšího malíře treccenta Giotta a převzal některé architektonické prvky a detaily typické pro Duccia. Podle Stanley Ferbera cituje Pucelle ve svých iluminacích sochařské kompozice Giovanni Pisana. Většina jeho iluminací je vytvořena stylem grisaille, který je tónován a zvýrazněn lokálním užitím barev. Pucellovy drolerie prokazují obeznámenost se severofrancouzským a vlámským uměním a vyznačují se velkou invencí a bujnou fantazií. Je pravděpodobné, že pracoval i s jinými materiály nebo navrhoval vzory pro smalty, řezby ve slonovině a malovaná okna. Je mu přisuzováno autorství jednoho z malovaných oken v katedrále ve Štrasburku.\n\nJeho mistrovským dílem, které vytvořil na zakázku francouzského krále Karla IV., je kniha hodinek pro francouzskou královnu Jeanne d'Évreux. Tato rozměrná kniha obsahuje řadu celostránkových iluminací. Produkce Pucellovy dílny však byla rozsáhlejší, než se soudilo a jeho následovníkům jsou přisuzovány některé další rukopisy - Kniha hodinek Johany Savojské, Žaltář Bony Lucemburské, Kniha hodinek Jeanne II. de Navarre, Kniha hodinek Jolandy Flanderské.\n\n\n"}
{"id": "1175119", "url": "https://cs.wikipedia.org/wiki?curid=1175119", "title": "Iluze shlukování", "text": "Iluze shlukování\n\nPojem iluze shlukování (anglicky \"Clustering illusion\") označuje fenomén ze série tzv. kognitivních zkreslení. Podstatou tohoto myšlenkového fenoménu je tendence lidské psychiky vnímat shluky prvků (anglicky \"clusters\") v malém souboru náhodně rozmístěných dat jako nenáhodné. Vnímání jednotlivé řady dat jako nenahodilé je dáno chybným úsudkem o variabilitě, která by se měla objevit v menším vzorku dat. \n\nNaše mysl je nucena neustále vyhodnocovat vnímaná data, abychom se plynule orientovali v podnětových polích. Špatná interpretace skutečnosti pak vychází z mentálních procesů, které jsme si během svého vývoje osvojili. K novým datům, se kterými člověk přichází do styku, se může vztahovat kognitivně nebo emočně. Je-li člověk nastaven přednostně kognitivně, pracuje s daty jaksi realisticky a bere v potaz i např. důležitost zkoumaného jevu pro jeho rozvoj. Emoční nastavení naopak způsobuje primárně libostní nebo estetické vnímání.\n\nV případě, že by člověk přistupoval k malému vzorku dat kognitivně, zhodnotil by předchozí zkušenosti a logicky by dokázal určit variabilitu rozmístěných prvků. Vhledem k tomu, že však mnohdy převládá právě emoční přístup, vzorek o menším počtu dat nedokáže interpretovat s přihlédnutím k principům pravděpodobnosti a statistiky. Zároveň je přítomné i značné množství skepse a iracionality, které psychice nedovolí přijít s úsudkem, který i přes svou zdánlivou nepravděpodobnost je pravdivý.\n\nDaniel Kahneman popisuje tzv. Zákon malých čísel, který stejným způsobem jako iluze shlukování pracuje s charakteristikou menších vzorků. Jeho výzkum pracuje s četností případů rakoviny ledvin mezi jednotlivými okresy USA.\n\n\"„Extrémní výsledky (jak vysoký výskyt, tak nízký), lze s větší pravděpodobností zjistit v malých vzorcích než ve velkých. Toto vysvětlení není kauzální. Malý počet obyvatel v okrese ani nezpůsobuje rakovinu, ani jí nezabraňuje. Pouze umožňuje, aby výskyt rakoviny byl mnohem vyšší (nebo nižší), než je tomu u větší populace. V okresech s menší populací není výskyt rakoviny opravdově nižší nebo vyšší než normální, pouze se to tak jeví v důsledku práce s náhodnými vzorky.“ \"\n\nVysoká míra rakoviny v některých oblastech tak nesouvisela s voličskými preferencemi ani s životní úrovní občanů ve velkých vs. malých okresech. Důvodem je velikost zkoumaného vzorku, což v iluzi shlukování hraje hlavní roli.\n\nObdobně jako u Kahnemanova výzkumu považuje vlivem iluze shlukování člověk při pěti kolech házení mincí za nepravděpodobné, aby padla pětkrát za sebou panna. Na takto malém vzorku dat však není možné aplikovat padesátiprocentní šanci stejným způsobem jako při větším souboru. To, co platí u 1 000 hodů, tedy pravděpodobnost pětsetkrát hodit pannu, se neprojeví ve stejné míře při pěti hodech. Míra odchylky je totiž u těchto dvou souborů nesrovnatelná.\n\nZnámým příkladem, který zpracoval Thomas Gilovich, Robert Vallone a Amos Tversky, je tzv. „Klam horké ruky“ (angl. „Hot hand fallacy“). Pro tento fenomén má princip iluze shlukování zásadní význam. Klam horké ruky pracuje s obecně uznávanou vírou v tzv. strikes (pruhy) vyskytujícími se převážně ve sportu. Klam spočívá v tom, že divák má tendenci u několika výher za sebou např. v baseballu očekávat další úspěšný hod, jelikož hráč má podle této teorie horkou ruku neboli určité štěstí a tendenci uspět v řadě. Opak je však pravdou. Autoři zjistili, že úspěšný hod když nic, tak minimálně předvídá chybný hod spíše než další úspěch. Na malém vzorku dat je však v danou chvíli pravděpodobnější, že bude pokračovat série stejných hodů. Ačkoliv standardně by člověk odhadl nahodilost v za sebou jdoucích datech, při jemu zvláštní pravidelnosti očekává její trvání.\n\nHlavní otázka zní, co je příčinou tohoto kognitivního zkreslení. Nebo jinak – proč by člověk přistupoval mylně k realitě, ačkoliv z chybné interpretace neplyne žádná výhoda (na příkladu s házení mincí by jedinec na základě mylného zhodnocení pravděpodobnosti mohl přijít o šanci na výhru). Možným vysvětlením je kulturně determinovaná snaha člověka dosáhnout psychické rovnováhy.\n\n„\"Nastane-li  u jedince disonantní kognice, nové  vjemy  nezapadají do  dosavadních  poznatků a  on  se je  snaží převést na konsonantní kognici. Teprve je-li dosaženo kognitivní konsonance, pak jedinec dosáhne  psychické rovnováhy,  a  to buď  formou  změny interpretace  disonantní  kognice, nebo ji  dokonce  ignoruje. Disonantní kognice vyvolávají vjem „cizoty“ a nedůvěrnosti, snahu o dosažení konsonance lze interpretovat jako pokus o dosažení obvyklé důvěrnosti.\"“\n\nStejně tak, jako se člověk snaží začlenit cizí jevy mezi vlastní již známé myšlenkové struktury, shluk dat v malém vzorku považuje za nepravděpodobný, protože na základě znalosti principů pravděpodobnosti ve větším souboru dat je mu tento příklad cizí. Raději tedy situaci vyhodnotí jako výjimečnou, aby nedošlo k narušení jemu známých stávajících pravidel.\n\nČlověk velmi často vykazuje neschopnost matematicky nakládat s principy pravděpodobnosti. Nejen u výše zmíněných případů, kde je na malém vzorku člověku nepravděpodobné určité seskupení dat, ale i u pravděpodobnosti obecně se lidská psychika rozhoduje emočně. Zejména pak pokud se jedná o jevy přímo se týkající nás.\n\nV experimentu z roku 1972 vyplynulo, že skupina lidí nereagovala odlišně na rozdílnou pravděpodobnost obdržení elektrického šoku. Při oznámení 50% a následně 5% šance se jejich tělesné projevy rozrušení (srdeční tep, pot apod.) nezměnily. Stouply však v případě, že se zvýšila míra očekávaného elektrického šoku. Reagujeme tedy na očekávaný dosah událostí, avšak nemá na nás vliv velikost jejich pravděpodobnosti. \"„V rozdílných mírách rizika se orientujeme jen s obtížemi, a to až do okamžiku, kdy se riziko rovná nule. Protože míru rizika nedokážeme chápat intuitivně, musíme počítat.“\"\n\nJak vidíme na příkladu baseballu, nejen při rizikových situacích, jako jsou elektrické šoky, reaguje naše psychika nelogicky. Racionální vyhodnocení situace, o to více na malém zkoumaném souboru, není u člověka standardní, což je principem právě iluze shlukování.\n"}
{"id": "1175122", "url": "https://cs.wikipedia.org/wiki?curid=1175122", "title": "Far Far Away", "text": "Far Far Away\n\n„Far Far Away“ je skladba anglické rockové skupiny Slade, která byla vydána jako singl v roce 1974 na propagaci jejich tehdy nadcházejícího filmu \"Slade in Flame\". Objevila se také na stejnojmenném albu soundtracků. Skladbu napsal frontman skupiny Noddy Holder a baskytarista Jim Lea. Původní název skladby byl „Letting Loose Around The World“. Skladba dosáhla 2. místa v britském žebříčku UK Singles Chart, přičemž v první desítce se udržela 5 týdnů. Ve Spojeném království byla certifikována na stříbrnou organizací BPI.\n\n\n\n\n"}
{"id": "1175124", "url": "https://cs.wikipedia.org/wiki?curid=1175124", "title": "Ervin Bulku", "text": "Ervin Bulku\n\nErvin Bulku (* 3. března 1981, Tirana, Albánie) je albánský fotbalový záložník/obránce a reprezentant, od roku 2014 hráč klubu KF Tirana.\nHraje na postu defenzivního středopolaře, alternativně na pravém kraji obrany. Mimo Albánii působil na klubové úrovni na Ukrajině, v Chorvatsku, Ázerbájdžánu a Íránu.\n\n\nV A-mužstvu Albánie debutoval 13. 3. 2002 v přátelském utkání v San Diegu proti týmu Mexika (prohra 0:4).\n\n"}
{"id": "1175131", "url": "https://cs.wikipedia.org/wiki?curid=1175131", "title": "Robin Kaleta", "text": "Robin Kaleta\n\nRobin Kaleta (* 1. října 1980 v Třinci) je český lyžař ve volném terénu (freeride), dále se věnuje horolezectví, jízdě na horském kole a v minulosti i skokům padákem ze skal (BASE jumping). Je vítězem několika mezinárodních závodů ve freeridingu. Pořádá kempy, na kterých učí zájemce lyžování mimo sjezdovky.\n\nPokoušel se o získání licence horského vůdce UIAGM, ale neuspěl. V roce 2015 založil heliskiingovou společnost ve Švédsku.\n\nVyrůstal ve Stříteži. Lyžovat ho učili rodiče od tří let v Beskydech. V mládí v TK Elán Třinec závodně tancoval a v roce 1998 obsadil se sestrou Sabinou 2. místo na Mistrovství České republiky mládeže. Absolvoval gymnázium v Třinci, Právnickou fakultu Univerzity Palackého v Olomouci a přes Program Erasmus byl na studijním pobytu v Anglii.\n\nPracuje jako profesionální freerider. V roce 2005 obsadil 1. místo v Red Bull Thrill Qualifications on Jasna, v roce 2006 zvítězil na K2 big mountain v Cragieburn na Novém Zélandu a 2. místo obsadil na Mission Freeride na Schilthornu ve Švýcarsku, roce 2009 obsadil 2. místo v Mystic Experience – Freeride World Qualiffier na Monte Rose v Itálii a v roce 2010 byl první na Scott Czech Ride (mezinárodní mistrovství ČR ve freeridingu ve švýcarském Lenzerheide). \n\nNatočil filmy \"Every color of ski\" (Dai Aira production, 2003), \"Pass it on\" (Broken radio films, 2004), \"Alterna\" (Karkys video production, 2006), \"Uzbekistan\" – film o heliskiingu v Ťan-šanu (2008), \"Wunderbaum\" (2009), \"Aljaška v prašanu\" – film o freeridingu na Aljašce (2010). \n\nSe skikrosařem Tomášem Krausem v roce 2007 společně sjeli Lomnický štít. Roku 2010 se oba dva zúčastnili společné expedice ještě se snowboardisty Martinem Černíkem a Michalem Novotným na Aljašce. \n\nDokumentární film o Kaletových začátcích s BASE jumpingem \"Knocking on Heavens Door\" (2008) byl oceněn mezinárodními cenami. Společně s Martinem Trdlou v roce 2010 seskočili do Macochy. Jejich seskok je zdokumentován ve filmu \"Ecce ach maco\" (2010).\n\nOd roku 2010 organizuje freeridové kempy, na kterých zájemcům o volný terén předává své zkušenosti a učí je, jak předcházet nebezpečí lavin a pádů. Roku 2011 ve švýcarském Engelbergu se při při prvním z nich se zabil jeden z účastníků Martin Srba, který při sjezdu z hory Titlis utrhl převěj. \n\nV roce 2014 společně s Ondřejem Bankem natočil film \"Few Days\" o heliskiingu ve Švédsku za polárním kruhem v Nikkaluoktě. \n\nV únoru 2016 zasáhla účastníky freeridového kempu na Lizumer Hütte lavina a zemřeli oba koučové a dva účastníci. Rakouská prokuratura nakonec zastavila vyšetřování. „Cizí zavinění se nepodařilo zjistit a obě osoby, které mohly být trestně odpovědné, stejně při neštěstí zahynuly,“ uvedla rakouská prokuratura.\n\nS rodinou – manželkou Kristýnou, synem Jakubem (* 2010) a dcerou Elou žijí v Řevnicích.\n"}
{"id": "1175132", "url": "https://cs.wikipedia.org/wiki?curid=1175132", "title": "László Nemes", "text": "László Nemes\n\nLászló Nemes, rodným jménem Nemes Jeles László (* 18. února 1977 Budapešť), je maďarský filmový režisér a scenárista. Jeho celovečerní debut \"Saulův syn\" (2015) vyhrál Velkou cenu na filmovém festivalu v Cannes, stal se prvním maďarským filmem, který získal Zlatý glóbus za nejlepší cizojazyčný film, a získal také Oscara za nejlepší cizojazyčný film.\n\nLászló Nemes se narodil v Budapešti, ale vyrůstal v Paříži; jeho otec je filmový a divadelní režisér András Jeles (* 1945). Studoval historii, mezinárodní vztahy a scenáristiku, pak pracoval jako asistent filmových režisérů ve Francii i v Maďarsku, dva roky např. pracoval s Bélou Tarrem během jeho natáčení \"Muže z Londýna\". Poté natočil svůj první krátký film \"Türelem\" (2007) a studoval režii v New Yorku. Od září 2011 strávil pět měsíců opět v Paříži, kde získal stipendium Cinéfondation; s Clarou Royerovou zde napsal první verzi \"Saulova syna\". Na scénáři pak pracoval sedm měsíců v Jerusalem International Film Lab. Film pak měl premiéru v roce 2015 v hlavní soutěži na filmovém festivalu v Cannes a vyhrál zde Velkou cenu, druhé nejprestižnější ocenění festivalu. V lednu 2016 film získal Zlatý glóbus za nejlepší cizojazyčný film jako první maďarský film v historii (do té doby byly dva filmy nominovány, žádný ale cenu nezískal) a v únoru pak Oscara za nejlepší cizojazyčný film jako druhý maďarský film v historii.\n\n"}
{"id": "1175133", "url": "https://cs.wikipedia.org/wiki?curid=1175133", "title": "Julie Matoušková", "text": "Julie Matoušková\n\nJulie Matoušková (29. října 1898 Mýto – 13. prosince 1985) byla česká teoložka a kazatelka.\n\nPůsobila v sekretariátu mezinárodního Křesťanského sdružení mladých žen (YWCA) a pro tuto organizaci připravovala například během třicátých let 20. století její celostátní konference. Od počátku roku 1948 do konce února 1951 pracovala coby sekretářka při Synodní radě Českobratrské církve evangelické. Věnovala se duchovenské práci mezi ženami. Následně odešla pracovat mimo službu této církve. Dne 26. prosince 1958 byla ordinována ke kazatelské službě v Českobratrské církvi evangelické. Kázala například ve sboru této církve v Praze 8–Kobylisích při tamních posledních bohoslužbách ve staré modlitebně.\n\nMatoušková byla také literárně činná. Například do sborníku věnovaného prvnímu československému prezidentu Tomáši Garrigue Masarykovi přispěla svým pojednáním nazvaným \"Moje vzpomínka na T. G. Masaryka\".\n\n"}
{"id": "1175144", "url": "https://cs.wikipedia.org/wiki?curid=1175144", "title": "Libor Hrazdílek", "text": "Libor Hrazdílek\n\nLibor Hrazdílek (* 4. července 1939) je bývalý český fotbalista a fotbalový trenér.\n\nV sezóně 1962/63 hrál za TŽ Třinec ve druhé lize při postupu týmu do nejvyšší soutěže. V první lize už nenastoupil.\n\nV československé lize trénoval v sezóně 1975/76 TŽ Třinec. V sezóně 1981/82 byl trenérem VP Frýdek-Místek druhé lize.\n\n\n"}
{"id": "1175145", "url": "https://cs.wikipedia.org/wiki?curid=1175145", "title": "Krasnovišersk", "text": "Krasnovišersk\n\nKrasnovišersk () je město v Permském kraji v Ruské federaci. Při sčítání lidu v roce 2010 mělo zhruba šestnáct tisíc obyvatel.\n\nKrasnovišersk leží v západních výběžcích Severního Uralu na levém břehu Višery, přítoku Kamy. Od Permu, správního střediska celého kraje, je vzdálen zhruba 315 kilometrů na sever.\n\nV Kranovišersku je říční přístav na Višeře, jedná se zároveň o nejzazší místo, kam je Višera splavná. Nejbližší železniční stanice je v Solikamsku přibližně sto kilometrů na jih.\n"}
{"id": "1175155", "url": "https://cs.wikipedia.org/wiki?curid=1175155", "title": "NGC 7662", "text": "NGC 7662\n\nNGC 7662 (také známá jako Modrá sněhová koule nebo Caldwell 22) je planetární mlhovina v souhvězdí Andromedy vzdálená přibližně 6 400 světelných let od Země. Objevil ji anglický astronom William Herschel v roce 1784. Se svou magnitudou 8,3 patří mezi nejjasnější planetární mlhoviny severní oblohy.\nNa obloze se nachází v severozápadní části souhvězdí, 2,5° jihozápadně od hvězdy ι And s magnitudou 4,3.\n\nMagnituda proměnné centrální hvězdy se mění v rozsahu od 12 do 16.\nJe to modrý trpaslík se souvislým spektrem a vypočítanou teplotou kolem 75 000 K. Centrální hvězdy v planetárních mlhovinách se řadí mezi nejžhavější hvězdy.\n\nNGC 7662 je mezi amatérskými astronomy oblíbená. Malý dalekohled ukáže objekt podobný hvězdě s náznakem mlhoviny. Dalekohled o průměru 15 cm při zvětšení kolem 100x ukáže lehce namodralý kotouč, zatímco velké dalekohledy o průměru minimálně 40 cm umožňují pozorovat mírné změny barvy a jasu uvnitř mlhoviny.\n\n\n"}
{"id": "1175160", "url": "https://cs.wikipedia.org/wiki?curid=1175160", "title": "Bioveta", "text": "Bioveta\n\nBIOVETA, a. s. je výrobce imunologických a léčivých přípravků s téměř stoletou tradicí, řadí se k předním evropským farmaceutickým výrobcům. Její výrobní portfolio zahrnuje více než 200 přípravků pro zvířata i lidi. Nejvýznamnější skupinou výrobků jsou vakcíny a hormonální přípravky. V segmentu zájmových zvířat hrají významnou roli vakcíny pro psy, přípravky proti blechám a klíšťatům.\n\nSpolečnost Bioveta, a. s. má sídlo v Ivanovicích na Hané.\n\n\nBioveta v současné době prodává na čtyřech kontinentech a více než 84 zemích celého světa.\nPřípravky lze rozdělit do následujících kategorií:\n\nBioveta, a. s. při výrobě dodržuje zásady GMP, GLP, GDP a kvalitní systém kontroly a řízení jakosti.\n\nZa historicky nejúspěšnější výrobek společnosti můžeme považovat vakcínu proti vzteklině, která se stala nejpoužívanější vakcínou na světě využívanou k eradikaci vztekliny u lišek.\n\n\nPodstatný podíl na této skutečnosti mají vakcíny společnosti Bioveta, a. s., a to jak inaktivovaná vakcína k očkování psů, koček a dalších zvířat proti vzteklině, tak i orální vakcína, která je určena k imunizaci volně žijících lišek proti vzteklině.\nOba přípravky, které Bioveta a. s. prodává nejen v ČR, ale i do zahraničí, zajišťují u imunizovaných zvířat bezpečnou ochranu proti vzteklině.\n\n\n\n"}
{"id": "1175166", "url": "https://cs.wikipedia.org/wiki?curid=1175166", "title": "Teleautograf", "text": "Teleautograf\n\nTeleautograf je elektrický přístroj přenášející rukopisný text nebo jednoduchý náčrtek z papírové předlohy na dálku. Vynalezl jej roku 1888 americký vynálezce Elisha Gray, který si jej nechal patentovat.\n\n\n"}
{"id": "1175178", "url": "https://cs.wikipedia.org/wiki?curid=1175178", "title": "Vultee V-11", "text": "Vultee V-11\n\nVultee V-11 byl americký jednomotorový třímístný celokovový dolnoplošník se zatahovacím podvozkem ostruhového typu.\n\nGerard Vultee, předvídající ztrátu trhu pro jednomotorové dopravní letouny, adaptoval svůj dopravní letoun Vultee V-1A pro roli útočného bombardéru. Na 1935 předvedl přestavbu v podobě prototypu V-11 zástupcům USAAC. V-11 měl stejné křídlo a podvozek jako V-1A a podobné ocasní plochy ve spojení s novým celokovovým skořepinovým trupem. Dva členové osádky seděli za sebou, odděleni hlavní trupovou nádrží, pod čtyřdílným proskleným překrytem. Ve vnitřní pumovnici byl prostor pro 20 pum po 13,6 kg. Letoun V-11 byl nabízen s pohonnou jednotkou Wright Cyclone F52, nebo výškovou verze F-53.\n\nLetové testy prototypu V-11 (imatrikulace NX14999) skončily v září 1935 jeho havárií, přičemž oba muži na palubě zahynuli. 10. září 1935 byl zalétán druhý s označením V-11-A (NR14980) s novým vzduchem chlazeným motorem Wright Cyclone SGR-1820-G2 o vzletovém výkonu 735 kW s třílistou vrtulí. Teleskopický zaměřovač byl nahrazen klasickými mířidly, na zadní část trupu přibyla kruhová anténa radiokompasu. Stroj byl opět nabízen ve dvou variantách, jako dvoumístný V-11-G a jako třímístný V-11-GB. Osádka druhé varianty se skládala z pilota, bombometčíka a střelce, který obsluhoval kulomet Browning ráže 7,62 mm pro střelbu vzad dolů.\n\nV roce 1939 se šéfkonstruktér firmy Vultee Richard Palmer rozhodl zmodernizovat základní konstrukci aerodynamickými změnami spolu s výkonnějším motorem. Ve stejném roce začal létat prototyp Vultee V-12 s motorem Twin Wasp. Upraven byl překryt kabiny, na nějž plynule navazovala zadní zvýšená část trupu. Křídlo bylo upraveno pro montáž dvou pevných kulometů ráže 12,7 mm a dvou ráže 7,62 mm. Další hlavňovou výzbroj tvořily dva pohyblivé kulomety. Kapacita trupové pumovnice byla zvýšena na 36 pum po 13,6 kg. Kruhová anténa radiokompasu, původně nainstalovaná na trupovou palivovou nádrž pod překrytem kabiny, byla později přemístěna s kapkovitým krytem pod trup mezi šachty podvozku. Původní čelní štítek pilotní kabiny tvarovaný z jednoho kusu byl během testů zaměněn za nový dělený s rámem.\n\nPrvním zákazníkem se před koncem roku 1935 stala Čína, jejíž vláda tehdy objednala 30 kusů V-11-G. Po zakoupení třetího vyrobeného exempláře s označením V-11-A, který byl zalétán 2. prosince 1936, následovala od července 1937 do dubna 1938 dodávka 29 kusů V-11-G. Staly se součástí 14. mezinárodní perutě čínského letectva.\n\nDalším odběratelem byli zástupci sovětské obchodní organizace v USA Amtorg. Sovětská strana zakoupila jeden vzorový letoun V-11-GB (URSS-N-206), licenční výrobní práva a komponenty pro montáž prvních pěti sériových strojů. K jejich pohonu byl vybrán motor M-62 o 676 kW, odvozený A. D. Švecovem z licenčního Wright Cyclonu M-25. Sériová výroba byla zahájena v roce 1937 pod označením BŠ-1. Přidáním pancéřování bez zvýšení výkonu pohonné jednotky došlo ke zhoršení výkonů ve srovnání s originálem. Výroba proto byla po dodání 31 exemplářů v roce 1938 zastavena. Všechny letouny byly zbaveny vojenského vybavení a převedeny k Aeroflotu. Zde byly vedeny jako poštovní PS-43 a létaly především na linkách Moskva-Kyjev, Moskva-Taškent a zpět. Příležitostně přepravovaly tři pasažéry. Po napadení SSSR během II. světové války je používalo sovětské letectvo u pomocných služeb a jako spojovací.\n\nTřetím zahraničním zákazníkem se stalo Turecko, které objednalo 40 kusů V-11-GB s továrním označením V-11-GBT. Dodávka probíhala od září 1937 do dubna 1938 a letouny byly postupně vyzbrojeny čtyři letky 2. leteckého pluku tureckého letectva.\n\nVulteeho brazilský kontrakt z června 1938 a března 1939 představoval 26 kusů V-11-GB pro armádní letectvo (FAB), z nichž 8 bylo dodáno s plováky Edo jako torpédové V-11-TS a 18 ve standardní úpravě V-11-GB2. Letouny byly zařazeny k 1. a 3. pluku a do pokračovací školy. Brazilské V-11 hlídkovaly podél atlantského pobřeží do května 1945, kdy zbyly jen tři letuschopné. V následujícím roce byly vyřazeny.\n\nJako důsledek zahraničního zájmu objednalo USAAC v červnu 1938 7 V-11-GB (sér. č. 38-549 až -555) jako typ YA-19 pro operační zkoušky. Měly instalované motory Pratt & Whitney R-1830-17 Twin Wasp, dvouhvězdicové čtrnáctiválce o vzletovém výkonu 882 kW. Byly dodány v roce 1939 a lišily se širším krytem motoru typu NACA a nekrytou anténou radiokompasu. Létaly při testech u různých jednotek a poté bylo pět z nich převeleno do zóny panamského průplavu. Následně sloužily jako dopravní vojenským přidělencům USA v různých středoamerických a jihoamerických zemích.\n\nDruhý a poslední vyrobený YA-19 byly u společnosti Vultee od počátku upraveny pro zkoušky motorů. Stroj XA-19A létal s kapalinou chlazeným dvanáctiválcem Lycoming O-1230-1 o výkonu 937 kW a rozšířenou kýlovkou. Po ukončení zkoušek byl do draku zabudován hvězdicový motor R-1830-51 a označení stroje bylo\nzměněno na XA-19C. Pro testování nového hvězdicového motoru Pratt & Whitney R-2800 o 1323 kW sloužil XA-19B.\n\nPo letových zkouškách typu V-12 objednala Čína 26 kusů. Vzhledem k zabudované pohonné jednotce GR-1820-G105B Cyclone 9 o vzletovém výkonu 772 kW byly výrobcem označeny V-12-C.\n\nMimo tyto bitevní letouny objednala Čína také 52 exemplářů silnější varianty V-12-D, jejíž prototyp v USA zahájil program letových zkoušek. Pohon této verze zajišťoval dvouhvězdicový čtrnáctiválec Wright GR-2600-A5B Duplex Cyclone, vybavený dvoustupňovým kompresorem a reduktorem, který při vzletu dával výkon 1176 kW. Zabudování motoru o větším průměru si vyžádalo úpravy přední části trupu, jejíž průřez se zvětšil. Výzbroj byla identická s verzí V-12-C. Překonstruována byla také kapotáž podvozkových nohou. Do Číny byly dodány dva vzorové kusy a první sady dílů pro licenční stavbu padesátky letounů v továrně Central Aircraft Manufacturing Co. (CAMCO). Čínské sériové V-12-D měly vyšší SOP se zjednodušeným tvarem směrovky.\n\nRozbíhající se licenční stavba v CAMCO byla přerušena japonským bombardováním a proto byla uzavřena dohoda s firmou Hindustan Aircraft Ltd. v Bangalore o převzetí montáže zbývajících kusů. Všechny zachráněné přípravky, smontované díly, podskupiny a komponenty byly odeslány do Indie, kam Vultee směroval ještě nedodané zbývající díly. Po kompletaci několika V-12-D pro Čínu byly práce na V-12-D z kapacitních důvodů firmy HAL zastaveny před splněním kontraktu.\n\nÚdaje platí pro V-11-GB\n\n\n"}
{"id": "1175180", "url": "https://cs.wikipedia.org/wiki?curid=1175180", "title": "Renata Rakousko-Těšínská", "text": "Renata Rakousko-Těšínská\n\nRenata Rakousko-Těšínská (Renata Maria Caroline Raineria Theresia Philomena Desideria Macaria; 2. ledna 1888, Pula) – 16. května 1935, Balice) byla členka těšínské větve Habsbursko-lotrinské dynastie, arcivévodkyně rakouská a kněžna Radziwiłł.\n\nByla dcerou arcivévody Karla Štěpána Rakousko-Těšínského a jeho manželky arcivévodkyně Marie Terezy Habsbursko-Lotrinské. Oba rodiče byli ve velké blízkosti s císařem Františkem Josefem I. Její otec byl bratrem královny Marie Kristýny Rakouské a její matka byla vnučkou císaře Leopolda II.\n\nDne 15. ledna 1909 se v kapli na zámku Żywiec vdala za prince Hieronima Mikołaje Radziwiłła syna knížete Dominika Maria Radziwiłła a Dolores Maríe de Agramonte y Zayas-Bazán. Spolu měli šest dětí:\n\nZemřela 16. května 1935 v Balicích.\n\n"}
{"id": "1175184", "url": "https://cs.wikipedia.org/wiki?curid=1175184", "title": "Třída Currituck", "text": "Třída Currituck\n\nTřída Currituck byla třída nosičů hydroplánů Námořnictva Spojených států amerických. Celkem byly postaveny čtyři jednotky, které byly ve službě v letech 1943–1986. Plavidla se mimo jiné účastnila druhé světové války a vietnamské války.\n\nTěžké nosiče hydroplánů této třídy byly určeny ke službě v rozsáhlých prostorách Pacifiku. Konstrukčně vycházely z předcházející třídy \"Curtiss\". Původně plánována stavba sedmi jednotek byla roku 1944 přehodnocena na čtyři, neboť bylo patrné, že by se všechny nepodařilo dokončit do konce války.\n\nJednotky třídy \"Currituck\":\nVýzbroj po dokončení tvořily čtyři 127 mm kanóny v jednohlavňových věžích umístěných na přídi a na střeše hangáru. Sekundární výzbrojí bylo osm 28 mm kanónů a dva 12,7 mm kulomety. Později byla výzbroj různě modifikována. Pohonný systém tvořily čtyři kotle Babcock and Wilcox a dvě parní turbíny Parsons, které dodávaly dvěma lodním šroubům celkový výkon 20 000 koní (8,95 MW). Nejvyšší rychlost dosahovala 14 uzlů.\n\nPlavidla se mimo jiné účastnila druhé světové války a vietnamské války. USS \"Norton Sound\" později sloužil k testům nových zbraňových systémů, například řízených střel RIM-2 Terrier, RIM-66 Standard, AIM-7 Sparrow, vertikálního odpalovacího zařízení MK 41 a pokročilého zbraňového systému Aegis.\n"}
{"id": "1175190", "url": "https://cs.wikipedia.org/wiki?curid=1175190", "title": "Jedlice", "text": "Jedlice\n\nJedlice () je zaniklá osada, která se rozkládala v bezprostřední blízkosti česko-rakouské hranice. Její původní katastrální území je sloučeno do katastrálního území Veveří u Nových Hradů.\n\nPrvní písemná zmínka o Jedlici se dochovala z 31. prosince 1360, a to v souvislosti s existencí poplužního dvora. V roce 1541 osadu koupil Jošt III. z Rožmberka a připsal ji v zemských deskách k Novým Hradům. Zachovalý urbář z konce 16. století uvádí, že zde žilo 20 usedlíků. Rožmberkové Jedlici drželi až do smrti posledního z nich, Petra Voka, tedy do roku 1611. Na území osady se nacházel pivovar a dvě sklárny. V době před třicetiletou válkou se centrum osady nacházelo pravděpodobně na jiném místě místními obyvateli označovaném které se nachází již v Dolním Rakousku, a do nové lokality bylo přesunuto až po tomto konfliktu. V průběhu třicetileté války se osada, tak jako nedaleké Nové Hrady, stala majetkem Buquoyů, kteří v roce 1639 zahájili výstavbu vodovodů dlouhých necelých devět kilometrů a vedoucích až do Nových Hradů. V roce 1885 byla v Jedlici postavena nová jednotřídní škola, která nahradila původní budovu z roku 1815, a roku 1888 kaple. V roce 1890 se v osadě nacházelo 37 domů se 198 obyvateli převážně německé národnosti, v roce 1921 pak 40 domů se 182 obyvateli. Po druhé světové válce byli němečtí obyvatelé odsunuti. Vzhledem ke své poloze byla osada zahrnuta do hraničního pásma a její budovy byly zbořeny. Jedinou dosud stojící stavbou je dvůr který stojína rakouské straně hranice.\n\n"}
{"id": "1175191", "url": "https://cs.wikipedia.org/wiki?curid=1175191", "title": "Rosa Rakousko-Toskánská", "text": "Rosa Rakousko-Toskánská\n\nRosa Rakousko-Toskánská (Rosa Maria Antonie Roberta Josepha Anna Walburga Carmela Ignazia Rita de Cascia; 22. září 1906, Parsch – 17. září 1983, Friedrichshafen) byla členka toskánské větve Habsbursko-lotrinské dynastie, arcivévodkyně rakouská, princezna toskánská a vévodkyně z Württembergu.\n\nByla nejmladším dítětem a třetí dcerou arcivévody Petra Ferdinanda Toskánského a jeho manželky princezny Marie Kristýny Bourbonsko-Sicilské. Byla vychovávána se svými třemi sourozenci v Salzburgu a ve Vídni. Po skončení 1. světové války její rodina emigrovala do švýcarského Lucernu.\n\nDne 1. srpna 1928 se v Friedrichshafenu vdala za Filipa Albrechta, vévody z Württembergu syna Albrechta, vévody z Württembergu a arcivévodkyně Markéty Sofie Rakouské. Spolu měli šest dětí:\n\nZemřela 17. září 1983 ve Friedrichshafenu.\n\n"}
{"id": "1175192", "url": "https://cs.wikipedia.org/wiki?curid=1175192", "title": "Amazoňan žlutokrký", "text": "Amazoňan žlutokrký\n\nAmazoňan žlutokrký (\"Amazona auropalliata\") je typicky robustní, 36 cm velký, převážně zelený druh amazoňana žijící ve Střední Americe. Na zadní straně krku má různě velkou žlutou skvrnu, zobák a kůže kolem oka je světle až tmavě hnědá.\n\nVyskytuje se od jihovýchodního Mexika po severozápadní Kostariku, pokrývá území Salvadoru, Guatemaly, Nikaraguy a Hondurasu. Obývá polosuché lesy, suché křoviny a savany, mangrovy a paseky v listnatých lesích.\n\nPáry žijí monogamně po celý život a snůška málokdy překročí dvě mláďata. Jedná se o býložravý druh, který občas přispívá k disperzi semen.\n\nZ důvodu úbytku a degradace habitatu způsobeného rozšiřováním zemědělství a neudržitelným obchodováním, je řazen mezi ohrožené druhy. Na území všech států, které obývá, zůstává převládající hrozba odlesňování. Populace na Kostarice je považována za nejstabilnější, ale celkově ubývá a je odhadována na 20 000 až 49 999 jedinců. Amazoňan žlutokrký je řazen v příloze I. Úmluvy o mezinárodním obchodu s ohroženými druhy volně žijících živočichů a planě rostoucích rostlin CITES a nachází se v řadě chráněných oblastí. V České republice je chován v Zoo Tábor.\n"}
{"id": "1175193", "url": "https://cs.wikipedia.org/wiki?curid=1175193", "title": "Bultaco", "text": "Bultaco\n\nBultaco byla španělská firma, která vyráběla motocykly.\n\nByla založena 17. května 1958 Francesecem „Paco“ Bultem, bývalým ředitelem firmy Montesa poté, co se Montesa vzhledem ke krizi stáhla z motocyklového sportu a Bultó s tím nesouhlasil. S ním opustila závodní oddělení Montesy i většina dalších zaměstnanců, kteří přesvědčili Bulta, aby založil vlastní značku. Název Bultaco je složen z příjmení Bultó a přezdívky Paco.\nV logu firmy je i nápis CEMOTO, zkratka výrazu Compañia Española de Motores. Symbol zdviženého palce navrhl Bultó, když při sledování závodů zahlédl, jak britský závodník David Whitworth signalizuje mechanikům, že je vše v pořádku. Stejný obrázek používal na přílbě v MotoGP Séte Gibernau, vnuk zakladatele firmy Bultaco. První motocykl, silniční stopětadvacítku Bultaco Tralla 101, pojmenovanou podle španělského výrazu pro prásknutí bičem, představila firma 24. března 1959.\n\nPo 2 měsících, při Grand Prix Španělska, získala firma Baultaco sedm z prvních deseti míst. Nejvíce úspěchů dosáhla značka v motokrosu, Enduru a trialu. Nejznámějším modelem byl trialový speciál Bultaco Sherpa T, lehký dvoutaktní motocykl, vyvinutý firmou ve spolupráci s irským závodníkem Sammy Millerem, který ukončil éru britských čtyřtaktních trialových motocyklů. V roce 1965 vyhrál Miller Skotskou šestidenní v trialu a vítězství zopakoval i v letech 1967 a 1968. V letech 1968 a 1970 vyhrál Miller Mistrovství Evropy v trialu. Růst popularity trialu v Evropě i v USA zmanemal pro firmu nové trhy. V sedmdesátých letech 20. století získalo Bultaco osm titulů mistra Evropy v trialu a čtyři vítězství v trialové Skotské šestidenní.\n\nPro americký trh byl vyvinut nový model Bultaco Pursan 250, se kterým bylo možno se ihned zúčastnit jakéhokoliv motokrosového závodu. Později byla řada Pursang rozšířena i o kubatury 125, 360 a 370 cm³. Pro trial byl určen model Bultaco Sherpa T, pro enduro model Matador a pro flattrack model Bultaco Astro. Titul mistra světa v silničních závodech motocyklů získal pro Bultaco v kategorii do 50 cm³ Ángel Nieto v letech 1976-1978 a 1981. V roce 1968 jel první silniční závod na motocyklu Bultaco pozdější mistr světa třídy do 500 cm³ Barry Sheene.\n\nFirma Bultaco skončila kvůli sérii stávek v navazujícím průmyslu a tlakům trhu v roce 1979. V roce 1980 se pokusila obnovit výrobu, ale definitivně skončila v roce 1983. V roce 1998 práva na používání značky Bultaco koupil Marc Tessier, a značku využil při představení vlastních trialových speciálů Sherco. Motocykly se nejprve jmenovaly Bultaco Sherco, v roce 2000 pak Sherco by Bultaco a v roce 2001 slovo Bultaco zmizelo zcela. Majitelem americké ochranné známky je HDW Enterprises, mateřská firma dodavatele náhradních dílů a servisu pro staré motocykly Bultaco.\n\n"}
{"id": "1175198", "url": "https://cs.wikipedia.org/wiki?curid=1175198", "title": "Karl Ludwig Sand", "text": "Karl Ludwig Sand\n\nKarl Ludwig Sand (alternativně také Carl Ludwig Sand, 5. října 1795, Wunsiedel – 20. května 1820, Mannheim) byl německý student teologie, buršák a také vrah německého dramatika Augusta von Kotzebua. Tato vražda následně vedla ke snaze omezit činnost buršáckých spolků, a to formou tzv. 'Karlovarských usnesení'.\n\nJako student teologie v Tübingenu se přidal roku 1815 k buršáckému spolku Teutonia (\"Landsmannschaft Teutonia,\" Erlangen), o dva roky později také ke spolku Arminia (\"Burschenschaft Arminia\").\n"}
{"id": "1175201", "url": "https://cs.wikipedia.org/wiki?curid=1175201", "title": "Skopci", "text": "Skopci\n\nSkopci (rusky \"скопцы\", tj. doslovně kastráti) byla ruská pravoslavná sekta, kterou založil v 60. letech 18. století Kondratij Selivanov, člen sekty chlystů. Selivanovovi, který zřejmě trpěl psychickou poruchou, připadala sekta chlystů nedostatečně asketická a přísná. Selivanov se ve snaze zabránit jakémukoli tělesnému pokušení sám vykastroval a žádal tento zákrok, označovaný jako „veliká pečeť“ i po svých stoupencích. Nejradikálnější příslušníci sekty se nechávali kastrovat nebo si dokonce nechali amputovat celý penis, nejednalo se však o všechny její členy, ale odhadem 10–20% jejích členů z tvrdého jádra. Kastrovaní muži často nosili ženské oděvy, připomínající hábit pravoslavných jeptišek, zvláště při svých bohoslužbách. Některým ženám byla rozžhaveným železem odstraňována ňadra nebo alespoň jejich bradavky. Skopci se vyskytovali především na severním Kavkaze, místy na Sibiři a na jihu Ukrajiny, v oblasti severně od delty Dunaje. Od založení sekty byli skopci, kteří sami sebe nazývali praví křesťané nebo bílé holubice, většinou pronásledováni, často formou vyhnanství (katorgy) na Sibiři, což byl i osud jejich zakladatele Selivanova. Zlikvidoval je až Stalin v roce 1929 v rámci protináboženských procesů.\n\n"}
{"id": "1175202", "url": "https://cs.wikipedia.org/wiki?curid=1175202", "title": "Terestriální záření", "text": "Terestriální záření\n\nTerestriální záření je elektromagnetická energie, která pochází z povrchu Země, předmětů na něm nebo ze zemské atmosféry. Země je vystavena slunečnímu záření, jehož většinu pohlcuje. Zhruba stejné množství tepla, jako pohltí, také sama vyzařuje. Stejně jako v případě Slunce se jedná o tzv. sálání, kdy látka vydává elektromagnetické záření vlivem toho, že má nenulovou absolutní teplotu. Sálání rychle stoupá s rostoucí teplotou (je úměrné její čtvrté mocnině absolutní teploty). Průměrná hustota toku energie ze zemského povrchu vzhůru činí asi 400 W/m, což odpovídá teplotě 16 °C; hustota toku, který Země vyzařuje do vesmíru, činí ale jen asi 240 W/m a odpovídá to teplotě zhruba 255 K. Terestriální (též terestrické, pozemské) záření je v naprosté většině dlouhovlnné infračervené záření. \n\nVětšina toků energie kolem nás pochází překvapivě z běžných prostředí, ne z nějakých mimořádně horkých. Jedná se vždy o stovky wattů na metr čtvereční, a to i směrem dolů z nočního ovzduší. Neviditelné vlastnosti ovzduší a jejich změna předurčují osud života na Zemi. Sálání zemského povrchu ohřívá ovzduší ve výškách až několika kilometrů, což je dáno tím, že atmosféra pohlcuje terestriální záření díky přítomnosti molekul složených se tří či více atomů. Jedná se o tzv. skleníkové plyny, jako jsou oxid uhličitý, metan, oxid dusný a ozón. Atmosféra propustí do vesmíru pouze dvacetinu terestriálního záření zemského povrchu a jeho pokryvu, většina je zachycena. Slunečního záření naopak propustí směrem dolů většinu až na zem. Jestli atmosféra záření zachytí nebo propustí, závisí na vlnové délce. Pokud má záření krátké vlnové délky (do 3 μm), bezoblačná atmosféra jej propustí valnou většinu. Takové je právě sluneční záření. Země naopak emituje dlouhovlnné infračervené záření, které atmosféra skoro všechno zachytí. Příčinou toho, že jde o různé obory vlnových délek, je teplota. Podle teoretického spektra, které představil Max Planck a je známé jako Planckovo spektrum nebo spektrum černého tělesa, platí, že čím bude těleso teplejší, tím víc energie bude vyzařovat v krátkých vlnových délkách.\nOvzduší je také zdrojem sálání, i když slabšího než zemský povrch, jelikož je většinou chladnější. Přesto takového záření dopadá na povrch v průměru třetina kilowattu na metr čtvereční. Tento děj se nazývá skleníkový jev. Množství dlouhovlnného infračerveného záření dopadajícího na zem ze samotného ovzduší je v ročním úhrnu dvakrát větší než průměrný zemským povrchem pohlcovaný příkon slunečního záření. Toho je asi 160 W/m, skleníkový jev poskytuje zemskému povrchu zhruba 333 W/m. Jen díky tomu může mít zemský povrch v průměru teplotu asi 16 °C a vyzařovat na 400 W/m. Teplo z povrchu planety do ovzduší odchází také jiným způsobem než zářením (např. ve formě vodní páry), z ovzduší na zem pak např. tvorbou rosy. \n\nČást slunečního záření je pohlcena již ovzduším vč. mraků, úhrn měrného Zemí pohlcovaného slunečního příkonu tak činí asi 240 W/m a zhruba stejně intenzivní je i pozemské vyzařování do vesmíru. Proč je to tak málo, když tzv. sluneční konstanta činí asi 1361 W/m? Příčinou tak nízké hodnoty je kromě albeda (odrážení slunečního záření) především to, že Slunce ozařuje průřez Země (s obsahem \"pí r\"), zatímco povrch Zeměkoule je čtyřikrát větší.\n\nTerestriální záření je součástí zemské energetické bilance, která určuje teplotu planety. Země se bude zahřívat, pokud bude víc energie přijímat než ztrácet, a naopak. Pokud bude energetický příjem stejný jako energetický výdaj, teplota zůstane stejná. Rovnováha záření je zásadním parametrem určujícím klima Země. V tropických a subtropických regionech množství zachyceného záření přesahuje odchozí dlouhovlnné záření, což vede k čistému radiačnímu zahřívání těchto oblastí planety. Ve středních a polárních zeměpisných šířkách dochází k čistému radiačnímu ochlazování. Tento rozdíl mezi rovníkem a póly je primárním mechanismem, který pohání atmosférickou a oceánskou cirkulaci. V dlouhodobém měřítku musí být tato nerovnováha vyrovnávána poledníkovým transportem tepla atmosférou a oceány.\n\nPřed 200 lety bylo sálání Země většinou vyrovnané s pohlcovaným slunečním zářením, teploty ovzduší, oceánů a kontinentů zůstávaly v globálním úhrnu málo proměnné, měnily se výrazněji pouze na regionální úrovni. Malé změny způsobovala např. proměnlivost slunečního výkonu a průsvitnosti ovzduší vlivem sopečných výbuchů (více výbuchů vedlo k ochlazování, méně k oteplování).\n\nNa počátku 20. století rostla globální teplota vlivem zvýšené sluneční aktivity a úbytku sopečných výbuchů. Zároveň se ale začal projevovat vliv skleníkových plynů, jejichž koncentraci zvyšovala lidská činnost. Spalováním uhlí se navíc do ovzduší kromě CO dostávaly také aerosoly (např. oxidy síry), které rozptylují sluneční záření – k zemskému povrchu se ho dostane méně. Rozvoj průmysl po druhé světové válce tak vedl k poklesu globální teploty, přestože koncentrace skleníkových plynů se neustále zvyšovaly. Sirnaté znečištění se ale projevilo také v kyselých deštích a státy v Evropě a USA proto začaly v 70. letech do uhelných elektráren zavádět odsiřovací zařízení. Aerosoly mají v atmosféře životnost jen několik týdnů, zatímco CO vymizí až po staletí až tisíciletí. Když se atmosféra pročistila od aerosolů, skleníkový efekt zesílil a globální teplota začala opět růst. Aerosoly maskují globální oteplování i dnes především kvůli neodsířeným uhelným zdrojům v Číně.\n\nZásadním problémem je tedy narušení koloběhu látek a záření, který je hlavním předpokladem pro ustálený stav. V minulosti (i v průběhu vývoje většiny civilizace) byl koloběh narušován např. vybitím velkých druhů zvířat, odlesňováním, erozí a degradací půd. Dnes lidstvo využívá řadu technologií, které způsobují nevratné jednosměrné toky, mezi ně patří mimo jiné těžba rud a hornin, dálkový obchod, fekální kanalizace nebo těžba a užívání fosilních paliv. Do těchto toků probíhajících mimo koloběhy látek jsme zapojeni my všichni například kupováním potravin, které pochází z různých koutů světa. Dnes vlivem narušení koloběhu látek, konkrétně hromaděním odpadů - skleníkových plynů - v ovzduší, odchází do vesmíru téměř o jeden watt na metr čtvereční méně tepla. Skleníkové plyny totiž zvýšily tepelně-izolační vlastnosti ovzduší, jeho nepropustnost pro dlouhovlnné terestriálního záření, kterým Země odvádí teplo do vesmíru. Skleníkový jev se tak v posledních staletích zesiluje čím dál rychleji. Do vesmíru nyní odchází záření až z vyšších vrstev vzduchu než dříve, jedná se tedy o vrstvy studenější, sálající méně. Z atmosféry na zem naopak přichází sálání z vrstev nižších, tedy teplejších. Rozdíl pohlcovaného slunečního a do vesmíru emitovaného terestriálního záření, tzv. Earth energy imbalance je nepochybně kladný (oteplují se oceány, pevniny, ovzduší a taje led), ale dosud nedostatečně přesně zjištěný - činí nejspíše kolem 0,6 W/m.\n\nZemě se kvůli nevyvážené energetické bilanci ohřívá, a tím zároveň sama sálá víc než dříve. Ohřívání bude probíhat, dokud bude kladný rozdíl mezi pohlcovaným slunečním zářením a vyzařováním Země do vesmíru. Oteplování bude navíc pokračovat, i pokud by v ovzduší přestalo přibývat skleníkových plynů, kvůli obrovské tepelné kapacitě oceánů. K vyrovnané energetické bilanci může dojít až poté, co se oceány prohřejí a jejich povrch bude sálat dostatečně silně. \n\nVyšší teplota ovzduší vede také k menší odrazivosti zemského povrchu vlivem úbytku sněhu a ledu, pod kterými se odkrývají tmavší povrchy (polární pouště, tmavší tundra, ještě tmavší tajga…), které pohlcují více slunečního záření (roste absorbovaný sluneční příkon). \n\nPro určení radiační energetické bilance se využívá satelitů, které měří základní radiační parametry: množství dopadající sluneční energie, planetární albedo (podíl slunečního záření, které se odrazí zpět do vesmíru) a do vesmíru uvolněné terestriální záření (také jako odchozí dlouhovlnné záření, outgoing longwave radiation, OLR). Z nich pak se počítá čistá planetární energetická bilance (net radiation balance - rozdíl mezi přijatou solární energií a OLR). Nejnovějším způsobem měření těchto parametrů je tzv. Earth Radiation Budget Experiment (ERBE) od NASA. Absolutní hodnotu oné bilance ze satelitních měření sice nelze zjistit (nejistoty měření různých záření jsou příliš velké) ale její změny tak sledovat lze.\n\nAlbedo, OLR a čistá radiační bilance úzce závisí na typu povrchu a režimu počasí. OLR a albedo se také liší mezi severní a jižní polokoulí. Důležitou roli hraje také oblačnost, jelikož ovlivňuje radiační energetickou bilanci planety a tím i klimatickou změnu. V případě dlouhovlnného záření (terestriálního) mraky snižují emise záření do vesmíru a tím ohřívají Zemi. U krátkovlnného záření (solárního) mraky redukují pohlcené záření kvůli obecně vyššímu albedu, a tím přispívají k ochlazování planety. Výsledky měření radiační bilance naznačují, že v globálním významu mraky redukují radiační ohřívání planety. Podíl využité sluneční energie se mění také (kromě oblačnosti) podle průsvitnosti bezoblačného ovzduší, která je ovlivňována lidmi produkovanými aerosoly, které dnes celkové oteplení potlačují o půl kelvinu. Jejich produkce, která stále roste v Číně a Indii, pravděpodobně klesne kvůli ochraně zdraví tamních obyvatel a prevenci kyselých dešťů, čímž se oteplování urychlí. \n\nTerestriální záření, ovšem o mnoho řádů kratších vlnových délek (rentgenové, gama) - proto ionizující, pochází také z radioaktivních prvků (radionuklidů), které se nachází například v horninách, vzduchu a ve vodě jako je např. radon, uran nebo thorium. Tyto látky prochází neustálým radioaktivním rozpadem a rozkládají se na menší prvky, a tím vytváří tzv. radiační pozadí, jehož určení pomáhá např. při zkoumání dopadu atomové energie na lidské zdraví a život zvířat a rostlin. Úroveň terestriální radiace se měnila společně se stářím planety. Když byla Země mladá, vyskytovalo se na ní více radioaktivních prvků, které se po čase rozpadaly, aniž by byly nahrazovány. Radiační pozadí je přirozené a všudypřítomné a jeho hodnota závisí na lokálních podmínkách.\n\nNejdůležitějším zdrojem veškerého přirozeného ionizujícího pozemského záření je radon. Jedná se o plyn, který je osmkrát těžší než vzduch, je bez chuti, bez zápachu a je neviditelný. Jeho hlavními izotopy jsou radon-222 (tvořený rozpadem U-238) a radon-220 (rozpadem Th-232). Radon je skalním podložím, půdou, rostlinami, zvířaty a rozkládajícím se materiálem vypouštěn do atmosféry.\n"}
{"id": "1175203", "url": "https://cs.wikipedia.org/wiki?curid=1175203", "title": "Skalák", "text": "Skalák\n\nSkalák muže být:\n\n"}
{"id": "1175204", "url": "https://cs.wikipedia.org/wiki?curid=1175204", "title": "TAI Hürkuş", "text": "TAI Hürkuş\n\nTAI Hürkuş je turecký jednomotorový turbovrtulový základní cvičný a lehký bojový letoun, vyráběný společností Turkish Aerospace Industries (TAI). Konstrukce vychází z jihokorejského cvičného letounu KAI KT-1 Woongbi používaného Tureckým letectvem. Hürkuş je první pilotovaný letoun navržený a vyrobený v Turecku. Letoun je pojmenován na počest tureckého průkopnika letectví Vecihiho Hürkuşe.\n\nCvičný letoun Hürkuş je primárně vyvíjen turecké letectvo, počítá se však i s jeho prodejem civilním uživatelům. Vývoj letoun byl zahájen roku 2006, přičemž jej provází značné zpoždění. Například první let prototypu, plánovaný na rok 2009, musel být odložen o plné čtyři roky. Slavnostní roll-out prototypu proběhl v červnu 2012. První let prototypu proběhl 29. srpna 2013. V roce 2015 byl vstup letounu do služby odložen na rok 2018, přičemž tureckému letectvu chybějící letouny byly nahrazeny dodatečnou objednávkou 15 letounů KT-1T.\n\nPlánována je výroba tří základních variant, civilního cvičného letounu Hürkuş A, vojenského cvičného letounu Hürkuş B a letoun určený k protipovstaleckým operacím a přímé letecké podpoře Hürkuş C. Hürkuş C bude vybaven elektrooptickým infračerveným systémem FLIR a unese 1500 kg výzbroje. Turecko plánuje zakoupení 36 letounů Hürkuş.\n\nLetoun je dvomístný – pilot a instruktor sedí v tandemovém uspořádání, přičemž mají k dispozici moderní tzv. skleněný kokpit (HUD displeje, velkoplošné barevné displeje MFD) a vystřelovací sedadla Martin-Baker Mk T-16 s parametry 0-0. Letoun pohání turbovrtulový motor Pratt & Whitney Canada PT6A-68T o výkonu 1600 shp, pohánějící pětilistou vrtuli Hartzell HC-B5MA-3.\n\n\n\n\n"}
{"id": "1175205", "url": "https://cs.wikipedia.org/wiki?curid=1175205", "title": "Phubbing", "text": "Phubbing\n\nPhubbing je chování, kdy jedinec při setkání přehlíží jiné osoby a raději se věnuje svému mobilnímu telefonu. Tento novotvar vytvořil z anglických výrazů pro \"phone\" (telefon) a \"snubbing\" (urážení nevšímavostí) tým lexikografů, spisovatelů a básníků, které sezvala reklamní agentura \"McCann Melbourne\" v květnu 2012. Následně se pojmenování pro toto chování začalo šířit i díky antikampani, kterou vytvořil třiadvacetiletý Australan Alex Haigh, který pracoval v té reklamní agentuře.\n\nV říjnu 2015 ve Spojených státech amerických proběhl výzkum, v němž 46,3 % respondentů tvrdilo, že jejich partneři se tak chovají a 22,6 % oslovených se svěřilo, že phubbing vyvolává v jejich vztahu problémy. Podle profesora z univerzity ve Swansea, Phila Reeda, vykazuje mnoho phubberů stejné příznaky jako narkomani – bez svého mobilního telefonu trpí abstinenčním šokem.\n"}
{"id": "1175207", "url": "https://cs.wikipedia.org/wiki?curid=1175207", "title": "Selektivní vnímání", "text": "Selektivní vnímání\n\nSelektivní vnímání (ang. \"selective perception\") je jedním z mentálních modelů zkoumaných kognitivní psychologií. Plousova teorie selektivního vnímání (1993) vychází z předpokladu, že lidské vnímání je silně ovlivněno tím, co člověk subjektivně očekává či doufá, že uvidí (resp. obecně bude vnímat). Při komunikaci tedy nelze počítat s tím, že sdělení bude mít zamýšlený význam pro všechny jeho příjemce, naopak každý bude mít svoji individuální interpretaci. V modelech komunikace (např. Shannonův a Weaverův model komunikace) se procesy selektivního vnímání řadí do fáze dekódování. Slouží jako informační filtr. Příjemce je při dekódování vjemu ovlivňován svými motivacemi a přesvědčeními, selektivní percepce tak může ovlivnit i vjemem vyvolanou akci. Například pohozenou plechovku bude environmentálně založený člověk vnímat jako recyklovatelný odpad a sebere ji, jiný jí nebude věnovat žádnou pozornost.\n\nVnímání ovlivňuje řada psychologických faktorů (které probíhají téměř nevědomě), mimo jiné předpoklady na základě minulé zkušenosti, kulturní předpoklady, motivace a potřeby, aktuální nálady a postoje jedince. Efekt těchto faktorů byl zkoumán řadou experimentů a demonstrací.\n\nBruner a Postman v roce 1949 provedli experiment, který zkoumal vliv předchozí zkušenosti na vnímání. Účastníkům byly promítány v rychlém sledu hrací karty. Některé měly prohozené barvy, například červené piky, nebo černá srdce.\nNa tyto karty reagovali čtyřmi způsoby. U většiny účastníků výzkumu převládla buď barevná, nebo tvarová dominance a změny na kartách si vůbec nevšimli (\"dominance\"). Jiní kompromisně popisovali barvy jako fialové, načervenalé (\"kompromis\"), popřípadě si uvědomovali, že s kartami něco není v pořádku, ale nedokázali určit co (\"uvědomění\"). Ojediněle došlo i k dramatickým reakcím a zmatení (\"disrupce\").\n\nDalší z demonstrací vlivu předchozí zkušenosti na vnímání je pokoj vytvářející optickou iluzi pomocí nucené perspektivy vytvořený Adelbertem Amesem, Jr.\n\nVliv kulturních předpokladů na vnímání byl testován experimentem J. W. Bagbyho, kdy pomocí přístroje připomínající dalekohled byl účastníkům výzkumu promítán pro každé oko jiný obraz. Experiment byl postaven na fyziologickém jevu binokulární rivality, ke kterému dochází, když každé oko přijímá odlišné obrazy. Mozek pak obraz z jednoho oka ignoruje, nebo mezi obrazy přepíná. V experimentu byl účastníkům pro jedno oko promítán obraz býčích zápasů a pro druhé baseballového zápasu. Příslušníci mexické kultury viděli ve většině případů jako dominantní obraz ten vlastní jejich kultuře (býčí zápasy) a obdobně příslušníci kultury USA viděly jako dominantní obraz baseballový zápas.\n\nJedním z experimentů ukazujících vliv motivací na vnímání byl proveden McClellandem a Atkinsonem v roce 1948. Studovaným typem motivace byla základní lidská potřeba – hlad. První skupina účastníků experimentu nejedla 16 hodin, druhá 4 hodiny a třetí jednu hodinu. Všem účastníkům bylo řečeno, že se účastní experimentu, jehož účelem je zkoumat jejich schopnost vnímat vizuální podněty na velmi slabé úrovni. Údajně promítaný slabě viditelný obraz byl ve skutečnosti pouze prázdné plátno. Výsledky ukázaly, že četnost s jakou účastníci rozeznávali jídlo a věci s jídlem spojené se zvyšovala v závislosti na počtu hodin bez jídla.\n\nVliv postojů a názorů byl zdokumentován studií (Hastrof a Cantril, 1954) vnímání fotbalového zápasu. Studentům dvou univerzit (Princeton a Dartmouth) byl promítnut záznam sportovního zápasu mezi jejich týmy. Studenti z Dartmouthu po zhlédnutí vyčíslili množství faulů proti jejich týmu a porušení pravidel ve hře téměř dvakrát vyšší než studenti z Princetonu. Hastrof a Cathril říkají „Zdá se být jasné, že zápas byl ve skutečnosti několik zápasů a že každá verze událostí byla stejně reálná pro konkrétního jednotlivce jako jiné verze pro jiné diváky“.\n\nJsou dva typy selektivního vnímání. Nízká úroveň selektivního vnímání je selektivní pozornost, což je proces, při kterém jedinec zaznamenává a rozpoznává podněty, které jsou pro něj nějakým způsobem aktuálně důležité.\n\nVysoká úroveň selektivního vnímání je selektivní obrana. Jedinec si vytváří informační bariéru proti některým vjemům, takže je podvědomě vytěsní a nepoutají jeho pozornost. Tyto vjemy jsou často ty, které pro něj jsou nepříjemné, nebo potenciálně narušují jeho přesvědčení či názory.\n\nSelektivní vnímání může ovlivňovat voličská rozhodnutí. U svého oblíbeného kandidáta lidé selektivně vnímají politické názory tak, aby byla konzistentní s jejich vlastním náhledem na daný problém.\n\nSelektivní vnímání je důležité pro marketing, protože spotřebitelé budou reklamou osloveni spíše, pokud zapadá do jejich existujících představ o produktu či značce. Studií těchto vlivů na vnímání reklamy se zabýval Seymour Smith.\n"}
{"id": "1175209", "url": "https://cs.wikipedia.org/wiki?curid=1175209", "title": "Seznam kyjevských biskupů", "text": "Seznam kyjevských biskupů\n\nToto je seznam římskokatolických biskupů kyjevských:\n\n\n"}
{"id": "1175211", "url": "https://cs.wikipedia.org/wiki?curid=1175211", "title": "Kanton Dieue-sur-Meuse", "text": "Kanton Dieue-sur-Meuse\n\nKanton Dieue-sur-Meuse (fr. \"Canton de Dieue-sur-Meuse\") je francouzský kanton v departementu Meuse v regionu Grand Est. Tvoří ho 62 obcí. Zřízen byl v roce 2015.\n\n\n\n"}
{"id": "1175214", "url": "https://cs.wikipedia.org/wiki?curid=1175214", "title": "Les Islettes", "text": "Les Islettes\n\nLes Islettes je francouzská obec v departementu Meuse v regionu Grand Est. V roce 2013 zde žilo 795 obyvatel.\n\nObec leží u hranic departementu Meuse s departementem Marne. Sousední obce jsou: Clermont-en-Argonne, Futeau, Le Neufour a Sainte-Menehould (Marne).\n\n\"Počet obyvatel\" \n"}
{"id": "1175216", "url": "https://cs.wikipedia.org/wiki?curid=1175216", "title": "Třída Curtiss", "text": "Třída Curtiss\n\nTřída Curtiss byla třída nosičů hydroplánů Námořnictva Spojených států amerických. Celkem byly postaveny dvě jednotky, které byly ve službě v letech 1940–1960. Plavidla se mimo jiné účastnila druhé světové války.\n\nTěžké nosiče hydroplánů této třídy byly určeny ke službě v rozsáhlých prostorách Pacifiku.\n\nJednotky třídy \"Curtiss\":\nVýzbroj po dokončení tvořily čtyři 127mm kanóny v jednohlavňových věžích a šestnáct 40mm kanónů Bofors. Během války byla zesílena o čtyři 40mm kanóny a dvanáct 20mm kanónů, přičemž později byla dále modifikována. Pohonný systém tvořily čtyři kotle Babcock and Wilcox a dvě parní turbíny Parsons o celkovém výkonu 12 000 koní (8,95 MW), pohánějící dva lodní šrouby. Nejvyšší rychlost dosahovala 18 uzlů.\n\nObě plavidla se účastnila druhé světové války. Plavidlo \"Albemarle\" se po jejím skončení podílelo na jaderných zkouškách na atolu Bikini, v 50. letech byl rozsáhle modernizováno na mateřskou loď pro strategický bombardovací hydroplán Martin P6M SeaMaster, po zrušení jehož vývoje bylo vyřazeno. Po reaktivaci v 60. letech bylo přestavěno na opravárenskou loď USS \"Corpus Christi Bay\" (ARVH-1), která byla následně nasazena ve vietnamské válce.\n"}
{"id": "1175218", "url": "https://cs.wikipedia.org/wiki?curid=1175218", "title": "Altendiez", "text": "Altendiez\n\nAltendiez je obec v německé spolkové zemi Porýní-Falc, v okrese Rhein-Lahn. V 2014 zde žilo 2 209 obyvatel.\n\nSousední obce jsou: Balduinstein, Birlenbach, Diez, Heistenbach, Langenscheid a Hirschberg.\n\n"}
{"id": "1175220", "url": "https://cs.wikipedia.org/wiki?curid=1175220", "title": "Indianapolis Racers", "text": "Indianapolis Racers\n\nIndianapolis Racers byl profesionální americký klub ledního hokeje, který sídlil v Indianapolisu ve státě Indiana. Název klubu (Racers = Závodníci) je odvozen od místního automobilového okruhu Indianapolis Motor Speedway. V letech 1974–1979 působil v profesionální soutěži World Hockey Association. Racers ve své poslední sezóně v WHA skončily v základní části. Své domácí zápasy odehrával v hale Market Square Arena s kapacitou 15 993 diváků. Klubové barvy byly modrá, bílá a červená.\n\nKlub, který založili 14. září 1973 Dick Tinkham a John Weissert, začal hrát WHA od sezóny 1974/75. Proslul bouřlivým domácím prostředím (v sezóně 1976/77 měl s 9 295 diváky na zápas nejvyšší návštěvnost v lize). V roce 1975/76 tým vyhrál Východní divizi WHA, vypadl však ve čtvrtfinále play-off s New England Whalers. V Indianapolis debutoval v profesionálním hokeji Wayne Gretzky, který zde v sezóně 1978/79 odehrál osm zápasů, v nichž vstřelil tři góly a na tři nahrál. Dalšími známými hráči, kteří prošli klubem, byli Mark Messier, švédský brankář Leif Holmqvist a Dave Keon (zapsaný roku 1986 do Hokejové síně slávy). Jediným hráčem Racers, který získal individuální trofej, byl gólman Michel Dion (Ben Hatskin Trophy 1976). Trenér Jacques Demers vyhrál v sezóně NHL 1992/1993 Stanley Cup s Montreal Canadiens.\n\nV roce 1977 se stal majitelem kanadský realitní agent Nelson Skalbania, který se pokusil klub přestěhovat do Kanady. Vedení WHA mu však nevyhovělo, následně se kvůli poklesu zájmu o ligu a finančně náročnému kontraktu s Gretzkym Racers dostali do ztráty a museli svoji největší hvězdu prodat do Edmonton Oilers. Klub svoji poslední sezónu nedokončil: v prosinci 1978 odstoupil ze soutěže poté, co z 25 zápasů získal pouze 12 bodů.\n\n\nZdroj: \n\n\n\nZdroj: \n\n\n"}
{"id": "1175222", "url": "https://cs.wikipedia.org/wiki?curid=1175222", "title": "Rosemary Salm-Salm", "text": "Rosemary Salm-Salm\n\nRosemary ze Salm-Salmu (\"Rosemary Friederike Isabella Eleonore Henriette Antonia\"; 13. dubna 1904, Postupim – 3. května 2001, Persenbeug) byla německá princezna a rakouská arcivévodkyně původem z knížecího rodu Salm-Salmů.\n\nByla druhou nejstarší dcerou Emanuela Alfreda, dědičného prince ze Salm-Salmu a jeho manželky arcivévodkyně Marie Kristýny Rakouské. Přes svou matku byla vnučkou arcivévody Bedřicha Rakousko-Těšínského a princezny Isabely z Croÿ.\n\nDne 25. listopadu 1926 (civilně) a 26. listopadu 1926 (církevně) se vdala za arcivévodu Huberta Salvátora Rakousko-Toskánského syna arcivévody Františka Salvátora Rakousko-Toskánského a jeho manželky arcivévodkyně Marie Valerie Habsbursko-Lotrinské. Spolu měli třináct dětí:\n\nZemřela 3. května 2001 v Persenbeugu.\n\n"}
{"id": "1175224", "url": "https://cs.wikipedia.org/wiki?curid=1175224", "title": "Aratinga červenolící", "text": "Aratinga červenolící\n\nAratinga červenolící (\"Psittacara erythrogenys\") je středně velký papoušek z Jižní Ameriky, který dorůstá velikosti kolem 330 mm. Celkové zbarvení je zelené, čelo, temeno a tváře má červené, stejně jako okraje křídel. Duhovku má žlutou a nohy šedé. Obývá severozápadní Ekvádor a severozápadní Peru. Andy v Ekvádoru vymezují jeho nejvýchodnější hranici. Populace se může dělit na dvě odlišné subpopulace z důvodu velmi malého výskytu ve středu jeho rozšíření.\n\nNejčastěji se zdržuje na suchých místech horských oblastí ve výšce do 1 500 m n. m., i když může obývat i řadu dalších habitatů. Nejraději vyhledávají místa s bambusovými porosty. Na jednom bambusovém stvolu často sedá i několik desítek ptáků. V mimohnízdním období se potulují v hejnech o několika stech jedincích, jejichž křik je daleko slyšitelný. Hnízdo si páry zakládají ve stromových dutinách, puklinách nebo štěrbinách kolem skalních stěn. Samice snáší 4 – 6 vajec, na kterých sedí kolem 25 dnů.\n\nZ důvodu odchytu tento druh utrpěl vážné lokální poklesy populace, ale v některých oblastech zůstává běžný. Většina populace se nachází v Ekvádoru. Navzdory hrozbě odchytu je hlavní příčinou posledních úbytků úbytek a fragmentace habitatu. Celkově se řadí dle IUCN do kategorie druhů téměř ohrožených vyhubením a populace je odhadována na 10 000 jedinců s mírně ubývající tendencí. V České republice jej chová například Zoo Tábor.\n"}
{"id": "1175229", "url": "https://cs.wikipedia.org/wiki?curid=1175229", "title": "Seznam kyjevských patriarchů", "text": "Seznam kyjevských patriarchů\n\nToto je seznam ruských a ukrajinských pravoslavných metropolitů kyjevských:\n\n\n\n\n"}
{"id": "1175232", "url": "https://cs.wikipedia.org/wiki?curid=1175232", "title": "Aratinga hnědohrdlý", "text": "Aratinga hnědohrdlý\n\nAratinga hnědohrdlý (\"Eupsittula pertinax\") dosahuje délky přibližně 25 cm. Ve zbarvení převládá zelená, tváře a čelo jsou oranžové a prsa s hrdlem mají olivové zbarvení. Některé subspecie mají pouze oranžovou skvrnu okolo oka. Tento druh nevykazuje žádný zřetelný pohlavní dimorfismus ve zbarvení ani velikosti těla. Mladí ptáci postrádají živě oranžové vybarvení dospělců. Tento aratinga má hnědý zobák, šedé nohy a žlutou duhovku. Na svém rozsáhlém území výskytu tvoří aratinga hnědohrdlý 14 poddruhů.\n\nAratinga hnědohrdlý je rozšířen od západní Panamy přes severní Kolumbii, Venezuelu, Guyanu až do amazonského území. Tento aratinga je vcelku hojným druhem; vyskytuje se hlavně v pobřežních oblastech a v porostech mangrovů. Žije ale též v zemědělských oblastech a zarostlých savanách. Podle IUCN klasifikován jako málo dotčený druh.\n\nMimo dobu hnízdění tvoří papoušci menší hejna, obvykle do 30 jedinců. Hnízdo si staví často ve stromových stavbách termitů, do kterých si vydlabává dutinu. Termiti oddělí papouščí hnízdo od zbytku kolonie, a vrátí se zpět až poté, co je papoušky opuštěno. Termiti mohou hnízdícím papouškům sloužit i jako ochrana před predátory. Snůška čítá 4 až 6 vajec, samička je zahřívá sama po dobu 23 až 25 dní. Po šestém týdnu života opouštějí mladí ptáci hnízdo.\n\nZa potravu tomuto druhu slouží semena, výhonky a různé měkké plody, oříšky, květy a občasně i hmyz. Často pustoší ovocné plantáže či úrodu kukuřice. V přírodě se dožívá okolo 10 let, v zajetí až 25. Je náchylný k obezitě, která může zkrátit jeho život. V České republice jej chová Zoo Tábor a Papouščí Zoo Bošovice (u Vyškova).\n"}
{"id": "1175234", "url": "https://cs.wikipedia.org/wiki?curid=1175234", "title": "R-37", "text": "R-37\n\nVympel R-37 (v kódu NATO: AA-X-13/AA-13 Arrow) je protiletadlová střela dlouhého dosahu s aktivním radarovým naváděním. Je určena k ničení stíhaček, bojových letounů, bombardérů, transportních letadel, vrtulníků a raket s plochou dráhou letu.\n\nJe schopna zasáhnout cíle ve dne i v noci, na pozadí Země nebo vodní hladiny a také v prostředí elektronického boje.\n\nV první polovině osmdesátých let 20. století byly zahájeny práce na modernizaci letadla MiG-31, které dostalo označení MiG-31M. Vývoj této výrazně modifikované varianty sice nebyl v důsledku změny politické situace ukončen, ale umožnil vznik nové protiletadlové střely dlouhého dosahu, která byla vyvinuta na bázi rakety R-33. MiG-31M totiž měl být vybaven kromě modernější avioniky i novou raketou typu vzduch-vzduch s delším doletem. \n\nProjekt vývoje rakety nazvané K-37 (izdělije 610) byl zahájen v konstrukční kanceláři Vympel 8. dubna 1983. První fáze testování nové rakety začala v roce 1988, přičemž šlo nejprve jen o několik zkušebních výstřelů bez řídícího systému. O rok později již byly otestovány první dvě rakety s naváděcím systémem a v dubnu 1994 K-37 úspěšně zasáhla vzdušný cíl na rekordní vzdálenost 304 km. Testování střely pokračovalo až do roku 1997 kdy došlo k zásadnímu zlomu – problémy na spolupráci s ukrajinskými dodavatelskými podniky. Ty byly významným faktorem při vzniku rakety, protože se podílely na vývoji jejího naváděcího systému. Proto bylo přijato rozhodnutí, že naváděcí systém bude vlastní produkce a bude se skládat pouze z ruských komponentů. Takto modifikovaná raketa dostala označení K-37M (izdělije 610M) a byla integrována do zbraňových systémů nové verze MiGu-31BM. Pod označením RVV-BD byla raketa prezentována na několika výstavách vojenské techniky a její sériová výroba byla spuštěna v roce 2014. \n\nR-37M má na dnešní dobu již klasické uspořádání. V přední části se nachází aktivní radiolokační naváděcí hlavice 9b-1103M-350 vyvinutá Výzkumným ústavem \"AGAT\", za kterou je bezkontaktní rádiový, ale i kontaktní elektromechanický zapalovač. Následuje vysoce výbušná bojová hlavice s hmotností 60 kg. V zadní části je pohonná jednotka na pevné palivo. Raketa je dlouhá 4,06 m a váží 510 kg. Za dlouhými nosnými plochami v polovině trupu následují čtyři ovládací plochy v zadní části rakety, které jsou sklopné kvůli lepšímu umístění pod trupem letadla. Trup střely má průměr 38 cm a rozpětí zadních nosných ploch je 1,02 m.\n\nStřela je schopná ničit nepřátelské letouny manévrující s přetížením 8 g. Byla vyvinuta pro letadlo MiG-31BM/BSM, které může nést na závěsníkách AKU-410-1 (CRA-620) až 4 rakety tohoto typu. MiG-31 dokáže navádět tyto střely současně na 4 cíle nacházející se v různých výškách. RVV-BD je schopna zasáhnout jednak nízkoletící cíle od výšek 15 m nad zemí, ale i cíle ve vysokých letových hladinách až do nadmořské výšky 25 000 m. Raketa má maximální rychlost Mach 6.\n\nV počáteční fázi letu je navádění inerciální s povelovou korekcí pomocí datalinku, v závěrečné fázi je raketa naváděná aktivním radarovým systémem.\n\nUváděná životnost rakety je 8 let.\n"}
{"id": "1175238", "url": "https://cs.wikipedia.org/wiki?curid=1175238", "title": "3. slovenská fotbalová liga 2015/16", "text": "3. slovenská fotbalová liga 2015/16\n\nV soubojích 23. ročníku 3. slovenské fotbalové ligy 2015/16 se utkalo dohromady 66 týmů.\n\nNováčky ve skupině Bratislava se staly vítězové jednotlivých skupin čtvrté ligy – FK Lokomotíva Devínska Nová Ves (sk. A) a PŠC Pezinok (sk. B). Do skupiny Západ ze druhé ligy sestoupily týmy MFK Dubnica nad Váhom a FC ŠTK 1914 Šamorín, postupujícími ze čtvrté ligy se staly týmy FC Baník HN Prievidza & Handlová (vítěz sk. Severozápad) a FC Slovan Galanta (vítěz sk. Jihovýchod).\n\nVe skupině Střed se nováčky staly vítězové jednotlivých skupin čtvrté ligy – TJ Družstevník Liptovská Štiavnica (sk. Sever) a FO ŽP ŠPORT Podbrezová „B“ (sk. Jih). Dalším postupujícím ze čtvrté ligy se stal čtvrtý tým jižní skupiny MFK Detva. Do skupiny Východ ze druhé ligy sestoupily týmy FK Bodva Moldava nad Bodvou a FK Slavoj Trebišov, postupujícími ze čtvrté ligy se staly týmy TJ Rozvoj Pušovce (vítěz sk. Sever) a FK Krásna (vítěz sk. Jih). Třináctý celek východní skupiny ŠK Futura Humenné byl před zahájením sezóny přesunut do Svidníku.\n\n"}
{"id": "1175239", "url": "https://cs.wikipedia.org/wiki?curid=1175239", "title": "Aratinga jendaj", "text": "Aratinga jendaj\n\nAratinga jendaj (\"Aratinga jandaya\") je 30 cm velký papoušek, který váží 125 až 140 g. Jeho hlava a krk má žluté zbarvení, na čele, kolem očí a na lících je zbarven oranžově. Peří na prsou a břichu má zbarvené oranžově až do červena. Křídla a ocasní pera jsou zelená, některé letky a konec ocasu mají barvu do modra. U tohoto druhu není výrazný pohlavní dimorfismus. Zobák je černý. Lysý kroužek kolem oka je v barvě šedé nebo bílé. Běhák je šedý. Mláďata jsou stejně zbarvená jako dospělci, jen na hlavě a krku mají zelené skvrny a jejich peří má bledší barvu oproti dospělým jedincům. Aratinga jendaj se dožívá 20 let a více.\n\nAratinga jendaj je endemickým druhem žijící v Jižní Americe na území Brazílie, kde se vyskytuje do nadmořské výšky 1 200 m. Žije v listnatých lesích, křovinách, na okrajích pralesa a občas zalétne do oblastí se zemědělskou půdou a pastvinami.\n\nObvykle je viděn v menších hejnech, které čítá kolem 12 jedinců. Létá na dlouhé vzdálenosti mezi vhodnými biotopy. Hnízdí v dutinách stromů zhruba 15 m nad zemí. Samice snáší 3 až 6 vajec o velikosti 28,5 x 22,5 mm. Vejce jsou inkubována po dobu asi 26 dnů. Mláďata krmí od vyklubání oba rodiče. Mláďata opouštějí hnízdo zhruba po dvou měsících.\n\nV přírodě se Aratinga jendaj živí semeny, bobulemi a ovocem. V lidské péči se krmí ovocem (jablka, hrušky, banány, atd.), zeleninou (mrkev, celer, zelenými fazolemi a hrachem v lusku), kukuřicí, prosem, slunečnicovým semínkem nebo kompletní směsí pro papoušky. V České republice chová 1 samce aratingy jendaje Zoo Tábor.\n\nPodle IUCN (International Union for Conservation of Nature) tento druh není ohrožen. Mohlo by ho ale ohrozit pašování volně žijících ptáků do jihovýchodní Asie a nezákonné obchodování uvnitř Brazílie. Proto je zařazen do druhé přílohy CITES (Úmluva o mezinárodním obchodu s ohroženými druhy volně žijících živočichů a planě rostoucích rostlin).\n"}
{"id": "1175245", "url": "https://cs.wikipedia.org/wiki?curid=1175245", "title": "Řetězový dopis", "text": "Řetězový dopis\n\nŘetězový dopis je zpráva, která obsahuje příkaz pro příjemce, aby poslal kopie této zprávy dalším osobám, slibuje mu za to určitý profit či naopak mu vyhrožuje, pokud dopis nebude dál šířit. Existují papírové i elektronické verze, může jít i o internetové memy. Tématy bývají štěstí, láska, hoaxy, či sliby rychlého zbohatnutí prostřednictvím pyramidových schémat. \n\nNejdříve existovaly „dopisy štěstí“, které slibovaly v případě šíření zprávy štěstí, naopak při neúčasti smůlu. Dopisy týkající se bohatství se objevily ve 30. letech 20. století ve Spojených státech amerických, mezi první patřily \"Pošli mince\" (\"Send a dime\") či \"Klub bohatství\" (\"Prosperity club\"). V souvislosti se zdražováním a obecným ústupem klasických listovních zásilek se fenomén řetězových dopisů transformoval na fenomén řetězových e-mailů, které ale mají oproti původním řetězovým dopisům svá specifika.\n\nDopisy stojí na několika základních principech: nejprve je nutné příjemce zaujmout, následně mu pohrozit, kdyby nechtěl splnit příkazy. Poté následují instrukce a seznam jmen s adresami účastníků. V případě pyramidových variant má účastník zaslat peníze tomu, jehož jméno stojí na prvním místě. Jeho jméno pak vyškrtne a na konec seznamu napíše to své. Následně dopis rozešle dalším lidem. V pyramidových řetězových dopisech vydělá zejména ten, kdo hru založí či je se do ní zapojí v jejích počátcích. Ve verzích pro děti se posílají drobnosti (pohlednice, samolepky či drobné mince).\n\n"}
{"id": "1175248", "url": "https://cs.wikipedia.org/wiki?curid=1175248", "title": "Peter Bichsel", "text": "Peter Bichsel\n\nPeter Bichsel (* 24. března 1935, Luzern) je švýcarský spisovatel, původní profesí učitel.\n\nNarodil se 24. března 1935 v Lucernu jako syn řemeslníka. Absolvoval studium s aprobací učitele pro základní školu. Jako Primalehler pracoval až do roku 1968. V roce 1956 se oženil s herečkou Therese Spörri, se kterou měl dceru a syna.  \n\nPo malých prvotinách především z oblasti lyriky, které vycházely v novinách, se roku 1960 objevila jeho první próza v podobě soukromého tisku.V zimě na přelomu let 1963- 1964 se účastnil kurzu psaní prózy. O tomto kurzu svědčí svazek dokumentace a také společenský román \"Das Gästehaus\".\n\nV roce 1970 opustil spolu s dalšími 21 známými autory švýcarský spolek spisovatelů. V letech 1974–1981 byl osobním poradcem švýcarského politika, poslance Williho Ritscharda. Podílel se na založení skupiny Olten.\n\nJe členem \"Akademie umění v Berlíně\" a také členem \"Německé akademie pro jazyk a literaturu\" v Darmstadtu. Jeho literární odkaz se nachází ve švýcarském literárním archivu v Bernu.\n\nPeter Bichsel dnes patří k nejznámějším švýcarským spisovatelům, bývá často překládán do jiných jazyků. V českém jazyce se můžeme setkat např. s knihou \"Jahreszeiten\", která byla Jitkou Bodlákovou přeložena jako \"Roční doby,\" a nebo \"Kindergeschichten\" přeloženy Petrou Koryčánkovou jako \"Povídání pro děti\".\n\nKritici ho označují za mistra malých forem. Ve skutečnosti psal Bischel většinou malé krátké povídky v jednoduchém jazyce. Svými povídkami se snažil přivést čtenáře k reflexi o malých a často přehlížených detailech každodenního života.\n\nObdivoval Johanna Petera Hebela pro schopnost vtěsnat dlouhé epické pasáže do útlých krátkých knih. Byl také blízkým přítelem spisovatele Maxe Frische (až do Frischovy smrti). Ve svých knihách se zaměřuje na malou formu. Nejčastěji ve formě krátkých povídek, esejí a sloupků.\n\n\"Eigentlich möchte Frau Blum den Milchmann kennenlernen\" je první a nejznámější titul prózy a zároveň malá forma Bichselových povídek.\n\nJeště útlejší knihou, která je však stejně úspěšná jsou \"Kindergeschichten\" (Dětské příběhy). Jedná se o sedm příběhů pro děti všech věkových kategorií a pro čtenáře, kteří se nepřestali ptát „co by bylo kdyby?“\n\n\nZa svůj život obdržel několik významných literárních ocenění:\n\n\n"}
{"id": "1175249", "url": "https://cs.wikipedia.org/wiki?curid=1175249", "title": "Galan-Čož (okres)", "text": "Galan-Čož (okres)\n\nOkres Galan-Čož (, ) se nachází v jihozápadní části Čečenské autonomní republiky Ruské federace na severním Kavkaze. Na jihu sousedí s Gruzií, na západě s Ingušskou autonomní republikou, na severu a východě s čečenskými okresy Urus-Martan, Ačchoj-Martan, Itum-Kali a Šatoj.\n\nOkres byl vytvořen v roce 1925 a do roku 1944 byl jedním z největších okresů na území Čečenska a Ingušska. V roce 1939 měl dle statistik 9499 obyvatel, z čehož jich 9090 bylo čečenské národnosti. Náboženstvím obyvatel byl sunnitský islám, úředním jazykem byla ruština a čečenština. Na záčatku roku 1944 bylo v okrese Galan-Čož 140 vesnic (aulů) a jednotlivých hospodářských usedlostí, administrativně rozčleněných pod 12 samosprávných středisek. Těmito středisky místní samosprávy byly obce: Akka (\"Акка\"), Jalchoroj (\"Ялхорой\"), Baloj (\"Балой\"), Galan-Čož (\"Галанчож\"), Pešchoj (\"Пешхой\"), Chajbach (\"Хайбах\"), Magusty (\"Магусты\"), Bavloj (\"Бавлой\"), Nikaroj (\"Никарой\"), Meši (\"Меши\"), Erdyči (\"Ердычи\") a Merža (\"Мержа\").\n\nV únoru roku 1944 bylo veškeré obyvatelstvo horského okresu násilně vysídleno a transportováno na práci do kazašských stepí. Tam, kde by byl transport kvůli neschůdnosti cest v zimě obtížný, bylo obyvatelstvo, včetně žen a dětí, zabito na místě (Chajbach 27. února 1944). Okres byl zrušen a jeho území bylo rozděleno mezi okresy Ačchoj-Martan, Sunženský a Itum-Kali.\nPříslušníkům většiny národů, deportovaných za stalinské éry, byl umožněn návrat do vlasti po roce 1956, kdy N. S. Chruščov na XX. sjezdu KSSS odhalil praktiky předchozí vládnoucí garnitury. Obyvatelé galančožského okresu se vrátili do Čečenska v roce 1957. Nesměli se ale nastěhovat do svých bývalých domovů, zrušený okres Galan-Čož zůstal i nadále pustý a neobydlený.\n\nV letech 1992–1997 byla existence galančožského okresu uznávána v rámci tehdejší takzvané Čečenské republiky Ičkerie. V období první a druhé čečenské války probíhaly některé bojové operace i na území galančožského okresu - například na jaře roku 2000 se podle odhadů v okolí jezera Galan-Čož vyskytovalo na 500 - 600 čečenských bojovníků. K oficiálnímu obnovení okresu Galan-Čož spolu s dalším podobně postiženým okresem Čeberlojevským došlo až na podzim roku 2012. Dne 18. října 2012 na svém 179. zasedání schválil Parlament Čečenské republiky změnu ústavy země v souvislosti s obnovením obou zmíněných okresů.\n\n"}
{"id": "1175251", "url": "https://cs.wikipedia.org/wiki?curid=1175251", "title": "Lori korunkový", "text": "Lori korunkový\n\nLori korunkový (\"Glossopsitta porphyrocephala\") je druh malého ptáka z podčeledi Loriů, tribusu \"Loriini\". Bývá popisován jako „nejatraktivněji zbarvený lori rodu \"Glossopsitta\"“. Tyto ptáky lze najít na otevřených pláních jižní Austrálie, avšak současně je to i druh vzácně chovaný v zajetí. Běžně se na lorie korunkové používá kroužek o velikosti 5,0 až 5,5 mm.\n\nLori korunkový je v dospělosti dlouhý okolo 15 cm, je to tedy poměrně malý druh. Hmotnost se pohybuje okolo 60 g. Samečci mají fialovou korunku (oblast na temeni hlavy), žlutooranžové čelo, žluté líce a zbytek těla světle zelený. Barva na hrudi může přecházet až do tyrkysové a obecně se odstíny zelené na těle střídají od velmi světlé až po tmavou. Ocasní peří může být oranžovo-červené a pokud pták letí, je možné vidět i velké rudé skvrny pod křídly. Zobák je velmi drobný, černý, duhovky hnědé, nohy šedé. Samičky jsou svým druhům poměrně podobné, avšak mají tmavší kostřec, jejich barvy jsou bledší a úplně chybí i rudé skvrny pod křídly. Mladí jedinci se od dospělých liší především tím, že nemají fialovou korunku.\n\nLori korunkový se vyskytuje především v jihozápadní a jižní Austrálii, také na východ od Eyrova poloostrova. Najdeme je i na Klokaním ostrově, avšak nikoliv v Tasmánii. Lori korunkový je stěhovavý druh, který vyhledává suché a otevřené oblasti zejména s eukalyptusy.\n\nLoriové korunkoví se shromažďují do malých skupinek a můžeme je najít ve společnosti s lorii malými nebo lorii mošusovými. Jsou to aktivní, pohotoví a nesmělí ptáci, kteří pobývají převážně v korunách stromů vysoko nad zemí. Živí se nektarem z květů různých druhů eukalyptů a kajeputů. Oblíbenou rostlinou je i \"Myoporum insulare\".\n\nKaždý jedinec je pohlavně dospělý již v půl roce života. Hnízdění probíhá od srpna do prosince a samička do hnízda klade dvě až čtyři matně bílá vejce o rozměrech 20×17 mm. Samotné hnízdo je rozměrově malé a většinou se nachází v dutině stromu. U loriů korunkových není výjimečné ani hnízdění v koloniích. Vejce jsou následně inkubována po dobu asi 17 dnů.\n\nV zajetí se jedná o raritu, mimo Austrálii je téměř nemožné lorie korunkové potkat. Rozmach jejich chovu je navíc eliminován australskou vyhláškou, která odtud zakazuje vývoz fauny. Ke světovému prvoodchovu došlo právě v Austrálii a to roku 1936, mimo Austrálii se rozmnožit lorie korunkové povedlo ve 30. letech 20. století v USA a Anglii zároveň. V případě chovu v zajetí je možné držet lorie ve společnosti astrildů (například astrild pestrý) a neofém (například neoféma modrohlavá). V Česku zatím nelze najít žádného jedince, jak v zoologických zahradách, tak v soukromých chovech.\n\nLori korunkový byl poprvé popsán Lionelem Dietrichsenem v roce 1837. Druhový latinský název \"porphyrocephala\" se skládá ze dvou řeckých slov; \"porphuros\", tedy \"fialová\", a \"kephale\", \"hlava\". Druh netvoří žádné poddruhy.\n\nDle IUCN přísluší tomuto druhu status málo dotčený (LC). Populace loriů korunkových jsou stabilní a navíc se na nich ještě neprojevil dopad odchytávání volně žijících ptáků.\n\n"}
{"id": "1175254", "url": "https://cs.wikipedia.org/wiki?curid=1175254", "title": "Bernard I. Bádenský", "text": "Bernard I. Bádenský\n\nBernard I. Bádenský (1364 – 5. duben 1431, Baden) byl v letech 1391 - 1431 bádenským markrabětem.\n\nByl nejstarším synem Rudolfa VI. Bádenského a Matyldy ze Sponheimu. On a jeho bratr Rudolf VII. uzavřeli v roce 1380 smlouvu, podle které mohlo být markrabství rozděleno pouze mezi mužské potomky po dobu dvou generací. Rudolf VII. poté obdržel jižní oblasti od Ettlingenu přes Rastatt až po Baden-Baden, sám Bernard si ponechal oblasti kolem Durlachu a Pforzheimu.\n\nRodinné sídlo měl v Hohenbadenu vysoko nad lázeňským městem Badenem. Za jeho vlády byl hrad rozšířen. 25. července 1415 koupil Hachberg, Höhingen, Ober-Usenberg a město Sulzburg v Horním Badenu za 80 000 rýnských zlatých od Oty II., posledního markraběte stejnojmenné boční linie. Během té doby měl mnohé spory s městy Štrasburk, Špýr a s králem Ruprechtem.\n\n22. června 1368 byl Bernard zasnouben s Markétou, jedinou dcerou a dědičkou hraběte Rudolfa III. z Hohenbergu. Svatba se konala o šestnáct let později, 1. září 1384. Neměli spolu žádné děti a nakonec se roku 1391 rozvedli.\n\n15. září 1397 byl Bernardovi udělen papežský dispens pro jeho budoucí sňatek s Annou, dcerou hraběte Ludvíka XI. Oettingenského. Byli totiž spojeni zakázaným 4. stupněm příbuzenství. Svatba se konala 27. března 1398. Měli spolu deset dětí:\n\n\nMěl také dva nemanželské potomky:\n\n"}
{"id": "1175258", "url": "https://cs.wikipedia.org/wiki?curid=1175258", "title": "Lev jeskynní", "text": "Lev jeskynní\n\nLev jeskynní (\"Panthera spelaea\", dříve též \"Panthera leo spelaea\") byl druh kočkovité šelmy z rodu \"Panthera\" žijící v období středního a svrchního pleistocénu ve většině Evropy, částech Asie a možná i na severozápadě Severní Ameriky. Dříve byl považován za poddruh lva (a nazýván trinomickým jménem \"Panthera leo spelaea\"), podle nových analýz mtDNA však jde o samostatný druh, jehož linie se pravděpodobně oddělila od sesterského druhu \"Panthera leo\" již před téměř dvěma miliony let. Je známý nejen z fosilií, ale i z pravěkého umění. Dnes jsou jeho napodobeniny lákadlem v mnohých muzeích.\n\nLev jeskynní často byl a podle některých současných publikací i dosud je považován (pod názvem \"Panthera leo spelaea\") za poddruh lva, tedy druhu, kam patří i recentní poddruhy. Někteří vědci ho dokonce řadili do druhu tygr, tedy \"Panthera tigris spelaea\".\n\nNové analýzy kompletního mitochondriálního genomu sice ukázaly úzkou příbuznost s dnešním lvem, ale také naznačují, že se vývojové linie \"Panthera spelaea\" a \"Panthera leo\" pravděpodobně oddělily již před 1,89 milionu let (s věrohodností 95% to bylo v rozmezí 1,23 až 2,93 mil. let) a je tedy vhodné lva jeskynního považovat za samostatný druh.\n\nZe stejné studie vyplývá, že další vývojová větev rodu \"Panthera\", považovaná za odlišný vyhynulý druh \"Panthera fossilis\" (případně poddruh \"Panthera leo fossilis\"), žijící ve středním pleistocénu, je patrně pouze formou \"Panthera spelaea\".\n\nRovněž existuje teorie, že jeskynní lvi žijící v pleistocénu na Aljašce, v Yukonu a v republice Sacha tvoří další odlišný poddruh lva – \"Panthera leo vereshchagini\" , novější výzkumy však tuto teorii zpochybnily.\n\nNejstarší pozůstatky jeskynních lvů jsou staré 370 tisíc let a k jeho vyhynutí došlo pravděpodobně před 12,5 tisíci let. Vymření způsobil zřejmě konec doby ledové. Mohlo ho také způsobit vymizení megafauny, kterou lovili, a tak vyhynuli také. Lvi žili v Evropě (na Balkáně) až do 1.století, nešlo však o lvy jeskynní. V sibiřském permafrostu byla objevena také subfosilní zdechlina asi měsíc starého lvíčete tohoto druhu.\n\nByl větší než dnešní lev, na délku měřil 2,1–2,5 metru (bez ocasu) a byl vysoký až 1,2 metru. Mohl vážit až 250–320 kilogramů. Celkově byl minimálně o 10 % větší než moderní lev. Dle jeskynních maleb měl ocas zakončený střapcem a samci měli nevýraznou hřívu. Vyskytují se na jeskynních malbách, pravěkých figurkách ze slonoviny nebo jílu. Figurky zřejmě měly náboženský význam. Objev mláděte starého 43 500 let ukázal, že srst těchto šelem mohla být skvrnitá.\n\nŽil na většině území Evropy (vyjma nejsevernějších oblastí), ve střední Asii a jižnějších oblastech Sibiře a zřejmě i na Aljašce a v Yukonu. Pravděpodobně preferoval otevřenou krajinu (jako stepi či tundry), ale žil také v lesích. Žil také na území České republiky, kde bylo nalezeno mnoho jeho pozůstatků.\n\nVelice zachovalé pozůstatky byly nalezeny 2015 v republice Sacha na Sibiři. Šlo o dvě týden stará zmrzlá mláďata z doby před asi 25 až 55 tisíci lety. Ještě zachovalejší zmrzlé tělo mláděte, starého mezi šesti až osmi týdny, nalezli v téže oblasti v roce 2017. Jeho stáří se odhaduje na maximálně 50 tisíc let. Tyto nálezy znovu podnítily mnoho let přetřásanou myšlenku o klonování vyhynulých pravěkých zvířat.\n\nŘada jeho pozůstatků byla nalezena v jeskyních, nicméně mohly se tam dostat i za pomoci různých mrchožroutů. Není tedy jasné, zda lev jeskynní žil skutečně z části v jeskyních.\n\nLev jeskynní patřil spolu s hyenou jeskynní k vrcholovým predátorům své doby. Podle nejnovějších zjištění mezi těmito šelmami nedocházelo k zásadnímu potravnímu překrytí a tím ani k velkému konkurenčnímu tlaku. Lev lovil velké býložravce, především soby, dále pak jeleny rodu megaloceros, koně, mláďata mamutů či srstnatých nosorožců. Mezi jeho oblíbenou kořist patřila i mláďata medvědů jeskynních. Občas se kvůli tomu musel střetávat i s dospělými medvědy a ne vždy z těchto soubojů vycházel jako vítěz. Není jasné, zda lovil ve smečkách. Při lovu zřejmě kořist nejprve strhl k zemi a poté se zakousl do krku či hrudi a kořist zabil.\n\n"}
{"id": "1175259", "url": "https://cs.wikipedia.org/wiki?curid=1175259", "title": "Henriette Nissen-Saloman", "text": "Henriette Nissen-Saloman\n\nHenriette Nissen-Saloman (18. ledna 1819 – 27. srpna 1879) byla švédská operní mezzosopranová zpěvačka.\n\nHenriette se narodila v Göteborgu do židovské rodiny. Předtím, než v roce 1838 odešla do Paříže, studovala u varhaníka Georga Günthera, kde se naučila zpívat od Manuela Garcii a hrát na klavír od Fryderyka Chopina. Debutovala jako Elvira v opeře \"Don Juan\"v divadle Comédie ITALIANNE v Paříži v roce 1842. Cestovala po Evropě v letech 1844 až 1855, než byla zaměstnána v italské opeře v Petrohradu v Rusku (1859). Zde byla instruktorkou na konzervatoři až do roku 1873. Byla zvolena do Královské švédské akademie hudby v roce 1870, a odměněna cenou \"Litteris et Artibus\" roku 1871. Provdala se za dánského skladatele vážné hudby Siegfrieda Salomana v roce 1850.\n\n"}
{"id": "1175261", "url": "https://cs.wikipedia.org/wiki?curid=1175261", "title": "Kostel Všech svatých (Libočany)", "text": "Kostel Všech svatých (Libočany)\n\nKostel Všech svatých je římskokatolický farní kostel zasvěcený Všem svatým v Libočanech v okrese Louny. Od roku 1964 je chráněn jako kulturní památka.\n\nKostel nechal spolu s farou v letech 1749–1769 postavit majitel libočanského panství Václav Karel Schroll ze Schrollenbergu.\n\nV rámci Programu záchrany architektonického dědictví bylo v letech 1995–2014 na opravu památky čerpáno 1 700 000 Kč.\nRokokový kostel je jednolodní. Na východní straně ho zakončuje trojboký presbytář zaklenutý plackovou klenbou. K jižní straně presbytáře je přiložena obdélná sakristie. Západnímu průčelí dominují dvě čtverhranné věže. Fasádu člení pilastry a zdobí ji bohatá rokajová výzdoba. Kostelní loď je zaklenutá složitou plackovou klenbou. Loď podpírají pilíře členěné pilastry s kladím. Na stavebních prvcích (stěny, pilíře, ostění oken ad.) se dochovala původní barevná výzdoba. Iluzívní malbu na hlavním oltáři a fresku na stropech presbytáře a lodi namaloval malíř Jan Václav Tschöpper.\n\nHlavní oltář je tvořen iluzívní architekturou se dvěma rokokovými vazámi, rokajemi a alegoriemi křesťanských ctností. Před ním se nachází menza s anděly a andělíčky. Boční oltář zasvěcený pražskému Jezulátku zdobí sochy svatého Václava a svatého Jana Nepomuckého. Druhý boční oltář je zasvěcen Panně Marii a doplněn sochami svaté Alžběty a svaté Anny. Autorem obou oltářů a řezbářské výzdoby varhan je mašťovský řezbář Jakub Eberle. Vybavení doplňují rokoková kazatelna, lavice a dveře.\n\n"}
{"id": "1175275", "url": "https://cs.wikipedia.org/wiki?curid=1175275", "title": "Obština Tutrakan", "text": "Obština Tutrakan\n\nObština Tutrakan ( \"Община Тутракан\") je bulharská jednotka územní samosprávy v Silisterské oblasti. Leží ve východním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Tutrakan, kromě něj zahrnuje obština 14 vesnic. Žije zde přes 15 tisíc stálých obyvatel.\n\nV obštině žije 15 102 stálých obyvatel a včetně přechodně hlášených obyvatel 18 318. Podle sčítáni 1. února 2011 bylo národnostní složení následující:\n"}
{"id": "1175279", "url": "https://cs.wikipedia.org/wiki?curid=1175279", "title": "Kušva", "text": "Kušva\n\nKušva () je město ve Sverdlovské oblasti v Ruské federaci. Při sčítání lidu v roce 2010 mělo zhruba třicet tisíc obyvatel.\n\nKušva leží na východním okraji Uralu v povodí Tury. Od Jekatěrinburgu, správního střediska celé oblasti, je vzdálena zhruba 170 kilometrů na sever. Nedaleko města prochází rozhraní mezi Evropou a Asií.\n\n"}
{"id": "1175281", "url": "https://cs.wikipedia.org/wiki?curid=1175281", "title": "Liudolf Lotrinský", "text": "Liudolf Lotrinský\n\nLiudolf Lotrinský (asi 1000 - 10. duben 1031) byl hrabětem ze Zutphenu a Waldenburgu.\n\nNarodil se kolem roku 1000 v Sasku jako nejstarší syn falckého a lotrinského hraběte Ezza a jeho manželky Matyldy Saské, dcery císaře Oty II. a Theofano. Kromě toho, že byl Liudolf hrabětem, byl také vojenským velitelem armády kolínského arcibiskupa a rychtářem opatství Brauweiler, Münster a Borghorst.\n\nZemřel 10. dubna 1031 a byl pohřben se svými rodiči v opatství Brauweiler.\n\nLiudolf se oženil s Matyldou ze Zutphenu, se kterou měl několik dětí:\n\n"}
{"id": "1175290", "url": "https://cs.wikipedia.org/wiki?curid=1175290", "title": "Třída Abdiel", "text": "Třída Abdiel\n\nTřída Abdiel byla třída rychlých minonosek britského královského námořnictva. Jednalo se o velmi úspěšnou konstrukci. Celkem bylo postaveno šest jednotek této třídy. Tři byly potopeny za druhé světové války.\n\nCelkem bylo ve dvou skupinách postaveno šest jednotek této třídy. První skupinu představovaly čtyři a druhou dvě plavidla, jejichž konstrukce byla vylepšena na základě válečných zkušeností.\n\nJednotky třídy \"Abdiel\":\n\nV konstrukci plavidel bylo vše podřízeno dosažení co největší rychlosti. Výzbroj tvořilo šest 102mm kanónů ve dvouhlavňových lafetacích (dvě v superpozici na přídi a jedna na zádi), jeden čtyřhlavňový 40mm pom-pom Vickers, osm 12,7mm kulometů Vickers (ve dvou čtyřhlavňových lafetacích na křídlech můstku) a až 156 min. Pohonný systém tvořily čtyři kotle a dvě turbíny Parsons, které dodávaly dvěma lodním šroubům celkový projektovaný výkon 72 000 k na hřídeli (53 690,4 kW). Nejvyšší rychlost dosahovala 40 uzlů.\n\nVýzbroj tvořily čtyři 102mm kanóny ve dvouhlavňových lafetacích, čtyři 40mm kanóny Bofors, dvanáct 20mm kanónů Oerlikon a až 156 min.\n\nPlavidla byla intenzivně nasazena za druhé světové války, přičemž největší slávu si získala první čtveřice podílem na zásobování středomořského ostrova Malta a severoafrického obleženého přístavu Tobruk.\n"}
{"id": "1175292", "url": "https://cs.wikipedia.org/wiki?curid=1175292", "title": "Chuo-šan", "text": "Chuo-šan\n\nChuo-šan () je okres na východě Čínské lidové republiky, je částí městské prefektury Lu-an, ležící na západě provincie An-chuej. Okres má rozlohu 2 042 čtverečních kilometrů a má 370 tisíc obyvatel. Okres je rozdělen na devět městysů a šestnáct obcí, sídlem okresního úřadu je městys Cheng-šan.\n"}
{"id": "1175294", "url": "https://cs.wikipedia.org/wiki?curid=1175294", "title": "Gertruda Polská", "text": "Gertruda Polská\n\nGertruda Polská (asi 1025 - 4. leden 1108) byla polská princezna, dcera krále Měška II. Lamberta a Richenzy Lotrinské a pravnučka císaře Oty II.\n\nV roce 1043 se provdala za Izjaslava I. Kyjevského, se kterým měla několik dětí: Jaropolka Izjaslaviče, Mstislava, dceru Eupraxii, která se později provdala za krakovského prince Měška. Často je uznáván jejím synem Svjatopolk II. Izjaslavič, který mohl být synem Izjaslava a jeho konkubíny.\n\nGertruda zdědila středověký iluminovaný rukopis, známý jako \"Egbertův\" nebo \"Trierův žaltář\", který byl vytvořen v druhé polovině 10. století pro arcibiskupa Egberta z Trieru. Byl součástí modlitební knihy jako součást kodexu. V modlitební knížce se modlí šestkrát za Jaropolka, \"unicus filius meus\" (v překladu jako buď \"můj oblíbený synu\" nebo \"můj jediný synu\").\n"}
{"id": "1175298", "url": "https://cs.wikipedia.org/wiki?curid=1175298", "title": "Hybrid Memory Cube", "text": "Hybrid Memory Cube\n\nHybrid Memory Cube (HMC) je rozhraní RAM využívající zkonstruované na technologii TSV (through-silicon via) architektonicky založené na stohování DRAM pamětí. Toto rozhraní je velice blízkým konkurentem (HBM) neboli rozhraní na bázi vysoké prostupnosti pamětí.\n\nHybrid Memory Cube bylo představeno společností Micron Technology v roce 2011 a slibuje rychlost 15 krát větší než dosavadní DDR3. Hybrid Memory Cube Consorcium (HMCC) se opírá o několik významných technologických společností jako jsou Samsung, Micron Technology, Open-Silicon, ARM, HP, Microsoft, Altera a Xilinx.\n\nHMC kombinuje křemíkové průchody (TSV) a mikrovýstupky pro připojení více (v současné době 4-8) paměťových buněk v řadách nad sebou. Paměťový řadič je integrován jako samostatný obvod.\n\nHMC používá standardní DRAM buňky, ale má více datových schránek než klasické DRAM paměti stejné velikosti. Rozhraní HMC je nekompatibilní s žádnou z aktuálních DDRn (DDR2 nebo DDR3, DDR4) implementací.\n\nHMC technologie vyhrála v roce 2011 cenu za \"nejlepší novou technologii\" od The Linley Group (vydavatel časopisu Mikroprocesor Report).\n\nPrvní veřejné specifikace se HMC dočkalo v dubnu roku 2013, v podobě HMC 1.0. Podle té používá HMC 16 nebo 8 pruhové full-duplex sériové linky. Každý HMC „balíček“ nazýváme krychle nebo kostka, které mohou být řetězeny a vytvářeny tak sítě až 8 krychlí. Typická krychle obsahuje 4 linky a má 896 BGA pinů. Velikost takovéto krychle je 31×31×3,8 mm.\n"}
{"id": "1175300", "url": "https://cs.wikipedia.org/wiki?curid=1175300", "title": "Ostforschung", "text": "Ostforschung\n\nOstforschung (česky \"bádání o Východě\", polsky \"Badania wschodnie\") bylo označení pro vědecký výzkum o německém osídlení ve střední a východní Evropě. Výzkumnými tématy byly dějiny, jazyk, migrace, právo, náboženství a geografie. Od 90. let 20. století době je koncept Ostforschung opouštěn. V současnosti je předmětem kritického zkoumání historiků. \n\nOstforschung vznikl v 18. století jako věda o německém osídlení Východu. Největšího rozkvětu dosáhl v meziválečné době a v době nacismu, kdy měla tato věda podporovat a dokazovat nadřazenost Němců. Po roce 1945 se výzkumu bývalého německého osídlení věnovala řada historiků a jiných vědců, vysídlených z Polska, Československa a dalších středoevropských zemí, do Západního Německa. Centrem výzkumu se stal především Herderův institut. Kromě tradičních témat bylo zkoumáno i samotné vysídlení Němců. S nastupující generací německých historiků byl od 60. let. 20. stol. Ostforschung kritizován pro svůj jednostranně nacionální přístup. V 90. let byla celá koncepce Ostforschung opuštěna a celé bádání bylo podrobeno historickému výzkumu.\n\n\n"}
{"id": "1175303", "url": "https://cs.wikipedia.org/wiki?curid=1175303", "title": "Platónské uhlovodíky", "text": "Platónské uhlovodíky\n\nPlatónské uhlovodíky jsou syntetické uhlovodíky, jejichž uhlíkové atomy jsou uspořádány do tvaru některého z pěti Platónských těles, vazby mezi uhlíky odpovídají hranám těchto mnohostěnů a na každý z nich je navázán jeden atom vodíku.\n\nNe všechny Platónské uhlovodíky mají své rovinné protějšky.\n\nTetraedran (CH) je hypotetická sloučenina, dosud (2016) nebyl syntetizován bez substituentů, ovšem předpokládá se, že je stabilní. Bylo připraveno několik derivátů, např. tetra-\"terc\"-butyltetraedran a tetra(trimethylsilyl)tetraedran.\n\n\nČtyři vazby vycházející z každého uhlíku osmistěnu zabraňují navázání vodíku, molekula oktaedranu by tedy byla alotropní modifikací uhlíku (C) a nikoliv uhlovodík.\n\nDodekaedran (CH) již byl připraven.\n\nČtyřvaznost uhlíku znemožňuje, aby byl uhlík na každém vrcholu dvacetistěnu, jelikož z něj vychází pět hran.\n"}
{"id": "1175305", "url": "https://cs.wikipedia.org/wiki?curid=1175305", "title": "Vlčí kámen", "text": "Vlčí kámen\n\nVlčí kámen je označení více míst: \n"}
{"id": "1175308", "url": "https://cs.wikipedia.org/wiki?curid=1175308", "title": "Siao Jün-cchung", "text": "Siao Jün-cchung\n\nSiao Jün-cchung (; 1596–1673) byl čínský malíř, kaligraf a básník pozdně mingského a raně čchingského období.\n\nSiao Jün-cchung používal zdvořilostní jméno Čch’-mu () a umělecké pseudonymy Wu-men tao-žen (), Čung-šan lao-žen () a An-chuej Wu-chu-žen ().\n\nSiao Jün-cchung pocházel z Wu-chu (v moderní provincii An-chuej), v jeho době okresu prefektury Tchaj-pching.\n\nZnám byl svými malbami krajin, jako například albem \"Tchaj-pching šan-šuej tchu-chua\" (, volně „Prefektura Tchaj-pching v obrazech“ 1648), obsahujícím 43 ilustrací scenérií ze tří okresů prefektury doplněných příhodnými básněmi. V nichž užíval zkroucené tahy suchým štětcem zvané \"kuej-šu-pchaj\" (). Jeho styl byl originální a nedržel se žádného vzoru. V kaligrafii je zaznamenáníhodné jeho dílo \"Mej-chua tchang i-kao\" (). celý život zachovával věrnost dynastii Ming.\n"}
{"id": "1175309", "url": "https://cs.wikipedia.org/wiki?curid=1175309", "title": "265 (číslo)", "text": "265 (číslo)\n\nDvě stě šedesát pět je přirozené číslo, které následuje po čísle dvě stě šedesát čtyři a předchází číslu dvě stě šedesát šest. Římskými číslicemi se zapisuje CCLXV.\n\n\nSilnice II/265 je česká silnice II. třídy vedoucí na trase Lipová – Velký Šenov – Krásná Lípa – Varnsdorf – Německo\n\n\n"}
{"id": "1175310", "url": "https://cs.wikipedia.org/wiki?curid=1175310", "title": "Sydir Holubovyč", "text": "Sydir Holubovyč\n\nSydir Holubovyč, cyrilicí Сидір Голубович (6. března 1873 Tovstenke, dnes Čortkivský rajón – 12. ledna 1938 Lvov), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady, po první světové válce předseda vlády Západoukrajinské lidové republiky.\n\nPůsobil jako právník a politik. V letech 1893–1897 vystudoval práva na Lvovské univerzitě. Roku 1902 získal titul doktora práv. Od roku 1903 pracoval jako advokát v Ternopilu, od roku 1905 ve vlastní advokátní kanceláři. V roce 1908 byl jedním z právních zástupců atentátníka Myroslava Sičynského, který zabil haličského místodržícího Andrzeje Kazimierze Potockého. Od roku 1904 do roku 1914 předsedal ternopilské pobočce spolku \"Prosvita\" a v téže době byl i vedoucím funkcionářem místního Sokola.\n\nByl aktivní i politicky. Patřil do Ukrajinské národně demokratické strany. Od roku 1913 zasedal jako její poslanec na Haličském zemském sněmu. Od roku 1915 byl členem Ukrajinské národní rady.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 68. Po roce 1911 byl na Říšské radě členem poslaneckého klubu Ukrajinské parlamentní zastoupení.\n\nPo válce, v době krátké existence Západoukrajinské lidové republiky, se zapojil do vládních struktur tohoto státního útvaru. V roce 1918 se stal ministrem spravedlnosti Západoukrajinské lidové republiky. Později byl po rezignaci Kosta Levyckého od ledna 1919 do června 1919 i předsedou vlády této republiky. Podílel se na jednáních o spojení toto státu s Ukrajinskou lidovou republikou působí na území bývalého carského Ruska. Od června 1919 působil ve vládních strukturách diktátora Jevhena Petruševyče se zodpovědnosti za rezort vnitřních záležitostí. V listopadu 1919 odešel společně s Petruševyčem do exilu do Vídně, ale nebyl členem jeho exilové ukrajinské vlády.\n\nV roce 1922 se vrátil do Lvova a byl od roku 1924 předsedou Ukrajinské národní strany práce (trudová). V roce 1925 se podílel na založení Ukrajinského národně demokratického sjednocení. Následně se ale stáhl z politiky. Od roku 1931 byl advokátem v Založci\n"}
{"id": "1175314", "url": "https://cs.wikipedia.org/wiki?curid=1175314", "title": "Marcela Březinová", "text": "Marcela Březinová\n\nMarcela Březinová (* 18. listopadu 1960) je česká zpěvačka, textařka a pedagožka.\n\nFinalistka někdejší talentové soutěže Mladá píseň (1980), svou profesionální kariéru zahájila jako kmenová vokalistka avantgardní elektronické skupiny OK Band (1981–1987), s níž natočila i svůj stěžejní hudební materiál. Ačkoli po svém odchodu z kapely se prosazovala již sólově, zázemí nahrávacích studií nalézala převážně v titulní spolupráci s jinými umělci; nejčastěji po boku Leška Semelky a jeho S.L.S. (1987–1991), posléze také v Yandim Band Slávka Jandy (1989–1990). Zásadnějších výsledků včetně nominace na výroční hudební ocenění Gramy se umělkyně dočkala v 90. letech uplynulého století, kdy jí vyšly dvě profilové desky. V novém tisíciletí pak částečně zrehabilitovala své působení v dočasně obnoveném OK Bandu (1999–2003, 2011–2013). Dle \"Encyklopedie jazzu a moderní populární hudby\", Březinová „jako jedna z prvních transformovala pěvecké prvky nové vlny do českého ženského vokálu.“\n\n\nOd roku 2008 je vedoucí Oddělení populárního zpěvu na Mezinárodní konzervatoři v Praze, kde vyučuje interpretaci. \n\nČást dětství prožila v Libyi, kde chodila do americké klášterní školy. Její otec tam pracoval jako zubař, matka byla letuškou.\n\nŽije v Suchdole u Kutné Hory a je vdovou po režisérovi, hudebníkovi a výtvarníkovi Zdeňkovi Švarcovi, s nímž má dceru Vandu (* 1995). Z předchozího vztahu má syna Jana (* 1993).\n\nV doprovodu různých ansámblů se opakovaně účastnila také československého festivalu populární písně Bratislavská lyra, kde soutěžila se skladbami „Nechci v týhle show už hrát“ s OK Band (1986), „Tvůj obličej“ s S.L.S. (1988) a „Radost ze života“ s Yandim Band (1990); bez úspěchu.\n\nDle každoročně vyhlašovaných výsledků ankety Zlatý slavík, největší oblibě se těšila v polovině 80. let minulého století, kdy se skupinou OK Band obsadila 9. (1984), případně 12. místo (1985), kdežto sólově nanejvýš 18. příčku (1986). V novodobé éře ankety neboli v Českém slavíku pronikla do Top 40 v letech 1998 až 2000.\n\n"}
{"id": "1175318", "url": "https://cs.wikipedia.org/wiki?curid=1175318", "title": "Kostel svatého Mikuláše (Želeč)", "text": "Kostel svatého Mikuláše (Želeč)\n\nKostel svatého Mikuláše je římskokatolický farní kostel zasvěcený svatému Mikuláši v Želči v okrese Louny. Od roku 1964 je chráněn jako kulturní památka.\n\nDochovaný barokní kostel vznikl v roce 1751 přestavbou staršího gotického kostela. Později byl upravován ještě v roce 1842, kdy byla dostavěna věž.\n\nKostel s obdélným půdorysem je jednolodní. Před západní průčelí předstupuje hranolová věž se stanovou střechou zakončenou lucernou. Východní stranu uzavírá presbytář s trojbokým závěrem. K jeho severní straně je přiložena sakristie. Fasádu zdobí pásové rámce a interiér osvětlují segmentově uzavřená okna. Vnitřní vybavení je převážně novorománské z roku 1899, ale starší kazatelna se zprohýbanou stříškou, střapcovou čabrakou a andílky je rokoková. Socha svatého Pavla je z poloviny osmnáctého století. V lodi se nachází dřevěná kruchta z roku 1830.\n\n"}
{"id": "1175321", "url": "https://cs.wikipedia.org/wiki?curid=1175321", "title": "Diskografie Marcely Březinové", "text": "Diskografie Marcely Březinové\n\nDiskografie Marcely Březinové dokumentuje původní hudební materiál, nahrán ať už v rámci sólové kariéry zpěvačky nebo jejího působení v elektronické skupině OK Band. Celkem vydala Březinová šest studiových alb včetně dvou profilových, čtyři pak se svou kmenovou kapelou. Autorsky se navíc podílela na jedné tematické desce s nahrávkami coververzí, jednom remixovém titulu, dvou koncertních, třech retrospektivních a jednom box setu. Zároveň jí vyšlo dvacet devět singlů různého formátu a na třiceti čtyřech dalších nahrávkách spolupracovala zejména v prospěch jiných umělců.\n\n"}
{"id": "1175329", "url": "https://cs.wikipedia.org/wiki?curid=1175329", "title": "Volodymyr Sinhalevyč", "text": "Volodymyr Sinhalevyč\n\nVolodymyr Sinhalevyč, cyrilicí Володимир Сінгалевич, uváděn též Володимир Сінґалевич – \"Volodymyr Singalevyč\" (13. ledna 1875 Moskalivka – 7. listopadu 1945), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z původně německého rodu Schillingů. Jeho otec byl řecko-katolickým duchovním. Profesí byl Volodymyr Sinhalevyč soudcem. V roce 1893 absolvoval Lvovskou univerzitu. Patřil do Ukrajinské národně demokratické strany. Od roku 1913 do roku 1914 zasedal jako poslanec Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 63. Po roce 1911 byl na Říšské radě členem poslaneckého klubu Ukrajinské parlamentní zastoupení.\n\nPo válce se zapojil do budování Západoukrajinské lidové republiky. V letech 1918–1919 byl členem Ukrajinské národní rady. V letech 1919–1922 byl vyslancem Západoukrajinské lidové republiky ve vídeňském exilu a od roku 1920 působil ve vládních exilových strukturách Jevhena Petruševyče jako zmocněnec pro rezort financí, později i vnitřních záležitostí. Po návratu do Haliče působil od rok 1930 do roku 1939 jako ředitel zemské banky ve Lvově. Roku 1931 spoluzakládal Ukrajinský katolický svaz. Zemřel v exilu v Rakousku v roce 1945.\n"}
{"id": "1175334", "url": "https://cs.wikipedia.org/wiki?curid=1175334", "title": "Fanské hory", "text": "Fanské hory\n\nFanské hory (tádžicky \"Кӯҳҳои Фон\") je pohoří v severozápadním Tádžikistánu (provincie Sughd). Tento řetěz hor propojuje Zeravšanský hřbet na severu a Hissarský hřbet na jihu. Nejvyššími vrcholy jsou Čimtarga (5487 m n. m.), Bodchona (5138 m n. m.) a Mirali (5120 m n. m.), pohořím protékají řeky Jagnob a Fandarja, centrem oblasti je město Pendžikent. Hory byly vyvrásněny v období paleozoika.\n\nPohoří je oblíbeným cílem turistů pro poměrně snadnou dostupnost, mírné počasí a množství atraktivních vyhlídek na příkré štíty a ledovce. Nachází se v něm množství vysokohorských jezer s průzračnou vodou, jako Iskanderkul, Kulikalonská jezera nebo Marguzorská jezera. Roste zde topol, jalovec, rakytník a množství léčivých bylin, faunu tvoří medvěd hnědý, irbis nebo argali. \n\nV horách se nacházejí ložiska černého uhlí, které způsobuje podzemní požáry: už Plinius starší se zmiňuje o „planoucích vrcholcích baktrijských hor“.\n"}
{"id": "1175338", "url": "https://cs.wikipedia.org/wiki?curid=1175338", "title": "Neoféma", "text": "Neoféma\n\nNeoféma (\"Neophema\") je jeden ze dvou rodů neofém (druhý je monotypický rod \"Neopsephotus\" s jediným zástupcem traváčkem Bourkovým). Řadí se do čeledi Psittaculidae a podčeledi Platycercinae. Celkem má tento rod šest zástupců, neofém. I přesto někteří autoři nazývají tyto ptáky jako \"papoušky\", stejně je tomu i v angličtině. Neofémy se vyskytují pouze v Austrálii. Rod poprvé popsal italský biolog Tommaso Salvadori v roce 1891.\n\nVšechny představitele rodu neofém spojuje výrazný pohlavní dimorfismus, pestré opeření a některé z nich i obliba mezi chovateli okrasného ptactva. Typickým znakem je také velmi malý a dolů směřující zobák. Například neoféma skalní sice nemá příliš pestrá, avšak má typicky tvarovaný zobák. Neofémy také vyhledávají sušší místa a většinu života tráví vysoko v korunách stromů.\n\nMezi neofémy nejčastěji chované v zajetí patří neoféma ozdobná a modrohlavá, oba tyto druhy mají dle IUCN status málo dotčený (LC). Na druhou stranu, druh neoféma žlutobřichá má status kriticky ohrožený.\n\nCo se týče chovu neofém, pak nejsou příliš náročné, ne více, než jiné druhy drobných papoušků. Je možné je chovat společně s jinými druhy ptáků, například s lorii korunkovými nebo některými druhy astrildovitých ptáků. Jsou vhodné pro voliérový chov s dostatkem prostoru.\n\n"}
{"id": "1175342", "url": "https://cs.wikipedia.org/wiki?curid=1175342", "title": "Volodymyr Zahajkevyč", "text": "Volodymyr Zahajkevyč\n\nVolodymyr Zahajkevyč, cyrilicí Володимир Загайкевич (19. října 1876 Ternopil nebo Přemyšl – 7. června 1949 Mittenwald), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady, v meziválečném období poslanec polského Sejmu.\n\nPůsobil jako právník a politik. Absolvoval gymnázium v Ternopilu a studoval na Lvovské univerzitě, Vídeňské univerzitě a Berlínské univerzitě. Působil jako advokát. Od roku 1907 byl advokátem v Přemyšli. V roce 1908 byl jedním z právních zástupců atentátníka Myroslava Sičynského, který zabil haličského místodržícího Andrzeje Kazimierze Potockého. Od roku 1909 do roku 1914 zastával funkci předsedy pobočky spolku Prosvita a měšťanské záložny. Od roku 1910 do roku 1914 vydával list \"Peremyskyj visnyk\".\n\nPůsobil také coby poslanec Říšské rady (celostátního parlamentu Předlitavska), kam usedl v roce 1912. Byl zvolen za obvod Halič 61. Nastoupil jako náhradník poté, co zemřel poslanec Hryhorij Cehlynskyj. Slib složil 11. listopadu 1912. Po roce 1912 byl na Říšské radě členem poslaneckého klubu Ukrajinské parlamentní zastoupení. Uvádí se jako Dr. Wladimir Zahajkiewicz, advokát.\n\nPo válce, v době krátké existence Západoukrajinské lidové republiky, se zapojil do budování tohoto státního útvaru. Byl členem Ukrajinské národní rady. Od podzimu 1918 byl ale vězněn Poláky. Veřejně a politicky činným zůstal i v meziválečném období. Od roku 1928 do roku 1935 byl poslancem polského Sejmu. Na Sejmu zastupoval Ukrajinské národně demokratické sjednocení. Od roku 1928 do roku 1930 zastával funkci vicemaršálka (místopředsedy) Sejmu. Předsedal Ukrajinskému klubu na Sejmu.\n\nByl aktivní i jako právní zástupce v četných politických kauzách. Od roku 1939 do roku 1944 působil na postu viceprezidenta apelačního soudu v Krakově. Zemřel v emigraci v Bavorsku. V letech 1919–1929 vydával list \"Ukrajinskyj posol\" v Přemyšli.\n\nJeho bratrem byl pedagog Bohdan Zahajkevyč.\n"}
{"id": "1175343", "url": "https://cs.wikipedia.org/wiki?curid=1175343", "title": "Brazilská mužská basketbalová reprezentace", "text": "Brazilská mužská basketbalová reprezentace\n\nBrazilská mužská basketbalová reprezentace reprezentuje Brazílii v mezinárodních soutěžích v basketbalu.\n"}
{"id": "1175344", "url": "https://cs.wikipedia.org/wiki?curid=1175344", "title": "Tereza Rakousko-Toskánská", "text": "Tereza Rakousko-Toskánská\n\nTereza Rakousko-Toskánská (Theresa Monika Valerie Elisabeth Ludovika Walburga Anna; * 9. ledna 1931, Wallsee) je členka toskánské větve Habsbursko-lotrinské dynastie, arcivévodkyně rakouská a bavorská princezna.\n\nByla druhým dítětem a nejstarší dcera arcivévody Theodora Salvátora Rakousko-Toskánského a jeho manželky hraběnky Marie Terezie von Waldburg-Zeil.\n\nDne 17. října 1955 se na zámku Wallsee vdala za prince Rassa Bavorského syna knížete Františka Bavorského a jeho manželky princezny Isabely Antonie z Croÿ. Spolu měli sedm dětí:\n\n"}
{"id": "1175345", "url": "https://cs.wikipedia.org/wiki?curid=1175345", "title": "Jaroslav Fišer (fotograf)", "text": "Jaroslav Fišer (fotograf)\n\nJaroslav Fišer (* 8. září 1965 Praha) je český fotograf, pedagog, kameraman a kurátor.\n\n\nV letech 1981-1985 studoval fotografii na Střední průmyslové škole grafické v Praze a mezi lety 1987-1992 na FAMU. Absolvoval stáže na Rijksakademii van Beeldende Kunste v Amsterdamu (1990), na AVU v atelieru Aleše Veselého (1991) a na Trent University v Nottinghamu (1992). Vedl Galerii Svazu českých fotografů (1992) a byl výkonným ředitelem Pražského domu fotografie (1993-1994). Působil jako odborný asistent v nově založeném atelieru fotografie na VŠUP.\n\nV současné době působí na škole pro reklamu a umění Michael. Jako pedagog působil na zahraničních stážích na uměleckoprůmyslové fakultě v Krakově (1999) a na Univerzitě v Káhiře (2000). Samostatně vystavuje od roku 1988, mimo jiné v Praze, Brně, Amsterdamu, Curychu, Mnichově a v Krakově. Jeho tvorba je zastoupena v soukromých i veřejných sbírkách (Victoria Albert Museum v Londýně, Uměleckoprůmyslové muzeum v Praze, Stiftung fur die fotografie-Kunsthaus Zurich, Karlova Univerzita, Muzeum fotografie a moderních obrazových médií v Jindřichově Hradci a Galerie hlavního města Prahy) Je členem Umělecké Besedy a Pražského domu fotografie (dnes Fotoforum).\n\nVedle volné tvorby se věnuje i užité fotografii (např. knižní obálky pro Odeon, vydavatelství Hejkal, Bulzoni editore v Římě, Mladou Frontu či spolupráce s tištěnými periodiky vydavatelství Mladá Fronta, Stratosféra, Sanoma, Hachette aj.) Kurátorsky připravil výstavy Ladislav Postupa (Galerie SČF), Nová jména (PHP), Zmizelý svět Romana Vishniaka (Správa Pražského hradu), výstavy studentů VŠUP, filmové plakáty J. Fišera staršího aj. Mimo tyto aktivity působí jako kameraman a vytváří virtuální prezentace. Spoluorganizoval letní kurzy fotografie pořádané ve spolupráci s The School for Photografic Studies se sídlem v Baltimore a Vysokou školou Uměleckoprůmyslovou v Praze. Od roku 2013 spolupracuje s Českou televizí.\n\n\n\n\n\n\nFotografie architektury, designu, ilustračních a studiových snímků, jídla a portrét pro časopisy:\n\n\n\n\n"}
{"id": "1175346", "url": "https://cs.wikipedia.org/wiki?curid=1175346", "title": "Moji známí z divočiny", "text": "Moji známí z divočiny\n\nMoji známí z divočiny je název českého výboru z povídek o přírodě a divoce žijících zvířatech USA a Kanady, které napsal kanadský spisovatel Ernest Thompson Seton. Výbor vyšel poprvé roku 1961 ve Státním nakladatelství dětské knihy, povídky vybral a přeložil Jiří Šeda, knihu ilustroval Jan Černý. Toto vydání obsahuje následujících osm povídek: \"Tita\", \"Čtverák\", \"Bingo\", \"Štěk\", \"Divočák\", \"Lobo\", \"Winnipežský vlk\" a \"Vej-ača\".\n\nDruhé vydání vyšlo roku 1967 opět ve Státním nakladatelství dětské knihy. Toto přepracované vydání obsahuje sedm povídek. Oproti prvnímu vydání jsou vynechány povídky \"Čtverák\", \"Bingo\" a \"Lobo\" a místo nich výbor obsahuje povídky \"Krag\" a \"Billy z pustiny\". Třetí vydání z roku 1984 v nakladatelství Albatros je shodné s vydáním druhým. Obě dvě tato vydání opět uspořádal Jiří Šeda a ilustroval Jan Černý.\n\n"}
{"id": "1175347", "url": "https://cs.wikipedia.org/wiki?curid=1175347", "title": "Valerie Rakousko-Toskánská", "text": "Valerie Rakousko-Toskánská\n\nValerie Rakousko-Toskánská (Valerie Isabelle Marie Anna Alfonsa Desideria Brigitte Sophia Thomasia Huberta Josepha Ignatia; * 23. května 1941, Vídeň) je členka toskánské větve Habsbursko-lotrinské dynastie, arcivévodkyně rakouská a markraběnka Bádenská.\n\nByla devátým dítětem a sedmou dcerou arcivévody Huberta Salvátora Rakousko-Toskánského a jeho manželky princezny Rosemary Salm-Salm.\n\nDne 23. září 1966 (civilně) a 30. září 1966 (církevně) se na zámku Persenbeug vdala za Maximiliána, markraběte Bádenského syna Bertholda, markraběte Bádenského a jeho manželky princezny Teodory Řecké a Dánské. Spolu mají čtyři děti:\n\n"}
{"id": "1175352", "url": "https://cs.wikipedia.org/wiki?curid=1175352", "title": "Marie Windisch-Grätz", "text": "Marie Windisch-Grätz\n\nMarie Windisch-Grätz (11. prosince 1856, Vídeň – 9. července 1929, Ludwigslust) byla princezna Windisch-Grätz a vévodkyně Meklenburská.\n\nNarodila se 11. prosince 1856 ve Vídni jako dcera Huga, knížete Windisch-Grätz a jeho manželky princezny Louise Meklenbursko-Zvěřínskou.\n\nDne 5. května 1881 se v Zvěříně vdala za jejího bratrance prince Pavla Fridricha Meklenburského syna Fridrich Františka II., velkovévody Meklenburského a jeho manželky princezny Augusty Reuss Kestřické. Spolu měli pět dětí:\n\nDne 21. dubna 1884 její manžel odložil práva nástupnictví svých synů na Meklenbursko-Zvěřínský trůn ve prospěch svých mladších bratrů a jejich synů.\n\nRoku 1887 se se svým manželem a dětmi konvertovala z Luteránství na římský katolicismus.\n\nZemřela 9. července 1929 v Ludwigslustu.\n\n"}
{"id": "1175355", "url": "https://cs.wikipedia.org/wiki?curid=1175355", "title": "Nova International", "text": "Nova International\n\nNova International je program určený pro diváky na Slovensku. Program je zaměřen na vlastní pořady TV Nova, které mají vysílací práva na Slovensku, např. seriály \"Ulice\", \"Ordinace v růžové zahradě\", \"Gympl s (r)učením omezením\", \"Na vodě\", \"Televizní noviny\", \"Snídaně s Novou\", \"Počasí\", \"Prásk!\", \"Střepiny\" nebo \"Víkend\".\n\nProgram je šířen ve formátu MPEG-4/SD, na Slovensku přes satelit Astra 3B u Skylinku.\n\n"}
{"id": "1175356", "url": "https://cs.wikipedia.org/wiki?curid=1175356", "title": "Moráň (Čím)", "text": "Moráň (Čím)\n\nMoráň je zaniklá osada ve středních Čechách. Roku 1954 byla společně s dalšími osadami, jako byly Cholín, Živohošť, Oboz apod., zatopena vzedmutou hladinou právě dostavěné Slapské přehrady. Ležela z velké části na levém břehu Vltavy v blízkosti obce Čím v okrese Příbram.\n\nPrvní písemná zmínka pochází z roku 1390, kdy se jméno obce objevilo v urbáři benediktinského kláštera sv. Jana Křtitele na Ostrově. Moráň tehdy tvořil jen mlýn a při něm stojící malý hostinec. Po roce 1517 pak osada připadla pod klášter sv. Jana pod Skalou. Roku 1850 se stala osadou spadající pod obec Čím.\n\nPostupem let se začala osada zvětšovat až na 12 domů, z nichž dva byly hostince. U vorařů byla obzvláště oblíbená hospůdka Aloise Vodrážky, ve které častokrát setrvávali. K vesnici také patřil dvůr Malčany, ležící již vysoko nad břehem, který původně sloužil pro benediktiny, kteří přijeli navštívit poddanskou ves. Součástí statku byla i malá kaple se zvonicí.\n\nVětší popularity se Moráni začalo dostávat ve 20. letech 20. století, kdy oblast Povltaví zažil turistický a rekreační rozmach. V okolí v té době stál větší počet hostinců, do kterých se každoročně sjížděli hosté, a to i v době 2. světové války, kdy byl v této oblasti zřízen výcvikový prostor SS.\n\nV letech 1945 a 1947 postihly Moráň silné povodně. Velkou škodu napáchaly také ledové dřenice, které se společně s vodou valily korytem Vltavy. Několik staveb bylo zničeno a kvůli nastávající výstavbě přehrady nebyla další snaha je opravovat. Počátkem 50. let byly pozemky vykoupeny a obyvatelé přestěhováni. Roku 1954 pak vesnice nenávratně zmizela pod hladinou.\n\nJedna z \"ikon\" Moráně, která se objevuje hned na několika fotkách, je socha Černého svatého Jana Nepomuckého, patrona plavců. Tato socha také pomyslně značila počátek Svatojánských proudů. Zajímavé je to, že nevíme, kdy přesně byla vystavěna. Na zadní straně světce měl být vytesán letopočet 1784, avšak jiný zdroj uvádí již rok 1734. Osud sochy je také zamlžen tajemstvími. Existují verze, že ještě před zatopením někdo sochu vzal a uskladnil ji tak, že se postupem let socha stále více a více rozpadala, až z ní zbylo prakticky jen torzo, které bylo použité na zasypání strouhy. Pravděpodobnější scénář je ten, že byla socha nenávratně poničena už při zmíněné povodni roku 1947, která s sebou vzala i několik obydlí.\n\nPři bližším zkoumání bylo zjištěno, že podstavec ztracené sochy by měl být stále ukrytý někde na dně Slapské přehrady. Dne 7. 10. 2012 byl na podnět pana Vojtěcha Pavelčíka proveden zkušební ponor, při kterém byl skutečně podstavec nalezen. V průběhu podzimu pak bylo provedeno několik dalších ponorů, při kterých byly od bahna očištěny celkem tři kusy podstavce. Pískovcové kusy ležely v hloubce 35 metrů, ve které bylo nemožné dostat je z vody, tudíž bylo rozhodnuto o jejich postupném přemístění ke břehu do hloubky 4 metrů. Vyzvednutí bloků se uskutečnilo 12. 5. 2013. Bloky byly následně převezeny do obce Chotilsko. Zde byl podstavec sestaven a umístěn do expozice muzea Historie střední Vltavy.\n\nDnes se na břehu Slapské přehrady v místech, pod kterými dříve stávala Moráň a další samoty k osadě příslušící, nachází resort Měřín a chatová osada Hrdlička. Ze samotné vesnice zbyl pouze statek Malčany, který byl po zatopení pod správou státu, což se podepsalo na jeho celkovém stavu. Dnes ho vlastní potomci původních majitelů.\n\n\n"}
{"id": "1175359", "url": "https://cs.wikipedia.org/wiki?curid=1175359", "title": "Hornický hrádek u Vyskytné", "text": "Hornický hrádek u Vyskytné\n\nHornický hrádek u Vyskytné (dříve též \"Burgštadl\", \"Burgstadel\" či \"Burgstodl\") je označení pro opevnění typu motte, nacházející se asi 300 metrů od soutoku Bělokamenského potoka s Jihlavou, v katastru Vyskytné nad Jihlavou, asi 150 metrů od samoty Brandlův mlýn a nedaleko bývalé skládky firmy .A.S.A. Jedná se o jedinou památku tohoto druhu na území bývalého jihlavského rudního revíru. Nedaleko vede doposud zachovalý vodní náhon z roku 1315, který vodou zásoboval stroje v dolech ve Starých Horách u Jihlavy.\n\nZ hrádku se do současnosti dochoval pouze uměle vytvořený pahorek, který obklopuje příkop. Průměr hrádku včetně příkopu činí 26 m, přičemž příkop je široký 5 m. Vlastní pahorek je pak 4 m vysoký. Půdorysně je obdobná jako fortifikace ve Štítkách na Želetavsku – zde těžba probíhala v době okolo roku 1257. Součástí zabezpečení objektu zřejmě byly i palisády okolo celého okraje pahorku a vnějšího okraje příkopu.\n\nV roce 1780 se na katastrálním plánu Dorffes Taitsch Güsshibel (dnešní Vyskytná nad Jihlavou) objevuje v místě Burgstadlu skoro okrouhlá parcela č. 170.\n\nPrvní zmínky o této lokalitě přináší v roce 1920 německý historik Altrichter, ovšem místo vlastního opevnění zkoumal nedaleké místo, kde patrně stávala huť. Celá tato lokalita navíc bývala považována za vojenské opevnění z let 1842 – 1843, kdy v okolí manévroval 8. moravský pěší regiment z Jihlavy.\n\nK místě se váže pověst o zlém rytíři, kterou v roce 1919 zapsal vyskytenský kronikář A. Siegl. O rok později ji publikoval, stejně jako Altrichter (ten opět v roce 1931). V té době se místu říkalo \"Burgstadel\" (dříve snad i \"Heustadel\") – na místě totiž prý stával kamenný seník, jehož zbytky byly zcela rozebrány.\n\nV roce 2005 proběhl v lokalitě archeologický výzkum, který doložil zdejší \"osídlení\" ve 13., případně i ve 14. století. Na místě se našly střepy z keramických nádob, železné hřeby, struska, uhlíky, mazanice a zlomky kamenů. Jižně od opevnění pak archeologové Muzea Vysočiny v Jihlavě nalezli msta hutí na zpracovávání vytěžené rudy. V opevnění pak bylo stříbro ukládáno před převozem do mincovny v Jihlavě. Na podzim 2006 místo navštívil prof. Jiří Musil z Univerzity Palackého v Olomouci.\n\nNedaleko od opevnění se nacházejí dosud viditelné stopy po těžbě stříbra. Nejvýraznější je patrně tzv. starohorský vodní náhon, který vedl od Böhmova mlýna u Vyskytné až do Starých Hor. V roce 1981 byla výstavba náhona na základě listiny z roku 1315 zasazena do 1. čtvrtiny 14. století.\n\nJako hypotetická se tak jeví možnost, že opevnění sloužilo k ochraně, případně k údržbě tohoto vodního díla. Jelikož zde byl náhon posílen o vody z Bělokamenského potoka, došlo asi 150 m od motte k vybudování dnes již neznatelné retenční nádrže.\n\n"}
{"id": "1175361", "url": "https://cs.wikipedia.org/wiki?curid=1175361", "title": "Dbx", "text": "Dbx\n\nSystém dbx je širokopásmový kompandér, který se používá k potlačení šumu u analogových záznamů. Vyvinul jej v roce 1971 americký inženýr - elektronik David E. Blackmer. Ve stejném roce byla založena i stejnojmenná společnost dbx, Inc. Tento systém se postupně používal pro potlačení šumu a zvýšení dynamického rozsahu u gramofonových desek (dbx discs), v magnetofonech (dbx I a jednodušší verze dbx II), dále v televizi (dbx-TV) i ve filmu. Kompandéry dbx se vyráběly jako samostatné přístroje k propojení s domácími hifi komponenty přes kabely, nebo se přímo vestavovaly např. do magnetofonů (dbx II).\n\nObvod pracuje jako tzv. širokopásmový kompandér, tj. provádí kompresi signálu na vstupu před jeho záznamem na médium (pásek nebo desku) v celé šířce kmitočtového spektra. Při přehrávání pak signál prochází expanzí, která musí mít přesně inverzní průběh vůči původní kompresi. Při nesplnění této podmínky dojde ke zkreslení signálu (tzv. „dýchání“), které má v případě širokopásmového kompandéru mnohem horší dopad na výslednou kvalitu zvuku než např. u systémů Dolby NR. Z toho důvodu je nezbytné, aby měl přístroj, na němž je záznam s dbx přehráván, naprosto stejné parametry, a to jak mechanické (kolmost hlav a přítlačných prvků, jejich míra opotřebení), tak elektrické (kmitočtová charakteristika snímacího zesilovače).\nSignál, který přichází na záznamové médium, se v kompandéru dbx nejprve rozdělí podle vstupní úrovně na tři části: Signál s úrovní 0 dB prochází obvodem beze změny. Signál s úrovní menší než 0 dB je zesílen tak, aby měl dvojnásobnou úroveň (např. z -20 dB na -10 dB, z -6 dB na -3 dB, atd.). Signál s úrovní vyšší než 0 dB je naopak zeslaben na poloviční úroveň (z +4 dB na +2 dB, z +2 dB na +1 dB…). Při přehrávání je signál opětovně utlumen, resp. zesílen na původní velikost. Protože šum samotného záznamového média touto úpravou neprošel, jeho úroveň po expanzi signálu klesne, resp. vzroste odstup signálu od šumu. Rovněž dojde ke značnému nárůstu dynamického rozsahu, který je srovnatelný s digitálními záznamovými médii (CD, DAT, MiniDisc, DCC...). Kazetové magnetofony vybavené systémem dbx běžně dosahovaly dynamického rozsahu až 110 dB a odstupu signál/šum 92 dB.\n\nSystém dbx se používal při přenosu TV signálu převážně v USA pro potlačení šumu ve zvukovém doprovodu, dále některými nahrávacími společnostmi pro odstranění šumu z gramofonových desek. Majitelé takovýchto nahrávek používali externí kompandér, resp. expandér zařazený do signálové cesty mezi gramofon a zesilovač, který musel být nastaven shodně jako kompresor v nahrávacím studiu.\n\nNejvětšího rozšíření se dbx dočkal u kazetových magnetofonů, neboť u nich odstraňoval největší nevýhodu záznamu na pásek s nízkou rychlostí posuvu (vysoká hladina šumu a malá dynamika záznamu). V 80. letech 20. století jej používalo ve svých magnetofonech mnoho známých výrobců (Aiwa, Akai, Luxman, Marantz, Onkyo, Pioneer, Sansui, Tascam, Teac, Yamaha a především Technics). Většímu rozšíření v magnetofonech zabránila především jeho vysoká náročnost na identické nastavení záznamového a přehrávacího zařízení, která v praxi znamenala, že nahrávka pořízená systémem dbx musela být přehrávána pouze v přístroji, na němž byla nahrána. S nástupem digitální éry ztratil tento systém (stejně jako další analogová protišumová zařízení) na významu.\n\n\n"}
{"id": "1175362", "url": "https://cs.wikipedia.org/wiki?curid=1175362", "title": "Severní Sentinel", "text": "Severní Sentinel\n\nSeverní Sentinel je jedním z ostrovů Andamanského souostroví v Bengálském zálivu. Leží asi 35 km směrem na západ od pobřeží ostrova Jižní Andaman. Ostrov se nachází poměrně daleko od hlavních osad Velkých Andaman, je obklopený korálovými útesy a postrádá přirozené přístavy. Většina z ostrova je zalesněná.\n\nNa ostrově žije skupina domorodých lidí zvaných Sentinelci, Sentinelové (Sentinelese). Jejich populace je odhadována v rozmezí od 50 do 400 lidí. Odmítají jakýkoli kontakt s ostatními lidmi a patří mezi posledními kmeny, prakticky nedotčené moderní civilizací. Jejich populace čelí potenciální hrozbě infekčních nemocí, ke kterým nemají vybudovanou imunitu, stejně jako násilí vetřelců. Indická vláda proto prohlásila celý ostrov, který má přibližně velikost Manhattanu, a jeho okolní vody na tři míle od ostrova za ochrannou zónu.\n\nV listopadu 2018 byl při nepovoleném vstupu na ostrov místními obyvateli zabit Američan John Allen Chau. Na ostrov pronikl tajně v noci 14. listopadu 2018 s pomocí rybářů, za jejichž služby zaplatil částku zhruba 25 000 rupií, tj. v přepočtu více než 8 000 Kč.\n"}
{"id": "1175366", "url": "https://cs.wikipedia.org/wiki?curid=1175366", "title": "Větší arcibiskup ukrajinské řeckokatolické církve", "text": "Větší arcibiskup ukrajinské řeckokatolické církve\n\nVětší arcibiskup ukrajinské řeckokatolické církve je hlavou této církve, která vůči ní vykonáva patriarchální práva, má titul \"větší arcibiskup kyjevsko-haličský\". Aktuálně je jeho vlastní archieparchií Kyjev.\n\nPo uzavření Brestlitevské uniev roce 1596 zůstala kyjevskému metropolitovi jen omezená pravomoc nad církvemi (jmenovat sufragánní eparchy). Až v roce 1963 povýšil papež Pavel VI. ukrajinskou katolickou církev na vyšší arcibiskupskou církev. V té době byla sídlem vyššího arcibiskupa Lvovská ukrajinská archieparchie. Dne 6. prosince 2004 byl změněn titul většího arcibiskupa na \"větší arcibiskup kyjevsko-haličský\" a současně se jeho vlastní archieparchií stal Kyjev.\n\n\n"}
{"id": "1175367", "url": "https://cs.wikipedia.org/wiki?curid=1175367", "title": "Vyšší archieparchie Kyjev–Halyč", "text": "Vyšší archieparchie Kyjev–Halyč\n\nVyšší archieparchie Kyjev–Halyč je archieparchie ukrajinské řeckokatolické církve, nacházející se na Ukrajině.\n\nVyšší archieparchie zahrnuje všechny věřící ukrajinské řeckokatolické církve na území Ukrajiny.\n\nArchieparchiálním sídlem je město Kyjev, kde se také nachází hlavní chrám – katedrála Vzkříšení Krista.\n\nRozděluje se do 86 farností. K roku 2016 měla 500 000 věřících, 69 archieparchiálních kněží, 17 řeholních kněží, 10 trvalých jáhnů, 25 řeholníků, 37 řeholnic.\n\nCírkevní provincie:\n\nKyjevská řeckokatolická archieparchie vznikla v roce 1596 tím, že pravoslavná kyjevská metropole se v rámci Brestlitevské unie připojila ke katolické církvi. \n\nDne 6. března 1798 byla část jejího území připojena k nově vzniklé eparchii Suprašl.\n\nPo ruském záboru se konal v roce 1839 tzv. Polocký synod, na němž se všechny řeckokatolické diecéze a farnosti v ruském záboru staly součástí ruské pravoslavné církve.\n\nDne 25. listopadu 1995 obnovil papež Jan Pavel II. řeckokatolickou strukturu na tomto území, a to vytvořením arcibiskupského exarchátu Kyjev–Vyžhorod. Exarchát byl vytvořen z řásti území vyšší archieparchie Lvov.\n\nDne 11. ledna 2002 byl z části jejího území vytvořen arcibiskupský exarchát Doněck–Charkov.\n\nDne 28. července 2003 byl z další části jejího území vytvořen arcibiskupský exarchát Oděsa–Krym. \n\nDne 6. prosince 2004 byl exarchát povýšen na vyšší archieparchii a část jejího území přešla k archieparchii Lvov. Ve stejný den získala titul zrušené eparchie Kamjanec.\n\nDne 15. ledna 2008 dala část jejího území vzniknout arcibiskupskému exarchátu Luck.\n\n\n"}
{"id": "1175369", "url": "https://cs.wikipedia.org/wiki?curid=1175369", "title": "Nemrut (Bitlis)", "text": "Nemrut (Bitlis)\n\nNemrut (, , ) je dormantní stratovulkán, k jehož poslední aktivitě došlo v roce 1692. Údaje o nadmořské výšce kolísají mezi 2865 a 3300 m.\n\nVrchol Nemrutu byl při erupci odmrštěn tak, že vytvořil mohutnou kotlovitou kalderu o průměru 7 km. Na západní straně je tato kaldera naplněna jedním z největších sopečných jezer na zemi, které je 155 m hluboké a naplněné studenou vodou. V kráteru jsou další dvě vedlejší jezera. Na severu leží jezero Ilıgöl, které je podle svého jména teplé. Na jeho okrajích se nacházejí vývěry horké vody a páry, v jejichž blízkosti dosahuje teplota vody v jezeře až 80 °C. Jezero Ilıgöl má průměr 500 m a hloubku 7 - 8 m. Druhé jezero se jmenuje Küçükgöl (v překladu: Malé jezero) a leží východně od sopečného jezera.\n\nNázev Nemrut je odvozen od biblického krále Nimroda.\n\n"}
{"id": "1175370", "url": "https://cs.wikipedia.org/wiki?curid=1175370", "title": "Václav Krška (fotbalista)", "text": "Václav Krška (fotbalista)\n\nVáclav Krška (* 9. září 1973) je bývalý český fotbalista.\n\nV nejvyšší soutěži nastoupil za Boby Brno v jediném utkání. Ve středu 8. června 1994 přišel v Ostravě na hřiště místo Pavla Holomka na posledních 18 minut za stavu 1:4. Tímto výsledkem také zápas skončil.\n\nDále hrál MSFL za Ratíškovice, poté nastupoval několik let v Rakousku. Po návratu hrál za FK Znojmo, Vojkovice, TJ Sokol Opatovice, TJ Družstevník Hostěradice, SK Měnín či SK Moutnice.\n\n"}
{"id": "1175371", "url": "https://cs.wikipedia.org/wiki?curid=1175371", "title": "Vzestup hladiny oceánů", "text": "Vzestup hladiny oceánů\n\nPod vzestupem hladiny oceánů se zde myslí eustatická změna – globální růst průměrné hladiny moří v důsledku změn celkového objemu (v důsledku teplotní roztažnosti a/anebo změny množství) vody v oceánech. Mírou eustatického růstu je globální střední hladina moře. Okamžitá hodnota hladiny kolísá vlivem slapů na volném moři o necelý metr, což je více než současný růst průměrné hladiny za sto let. Po skončení poslední doby ledové mnoho staletí rostla hladina moří o více než metr za století. Přičemž změny hladiny o metr za století i druhým směrem byly běžné v minulosti po celou dobu. Odhaduje se, že hladina moře byla před několika miliardami let o 1 až 2 km výše než je dnes a souš netvořila ani 10 % povrchu Země. Na území ČR tak mohlo být moře (Barrandien).\n\nTento článek pojednává o v současnosti pozorovaném vzestupu hladiny oceánů. Od roku 1993 (počátkusatelitních měření) do roku 2010 činil průměrný nárůst hladiny oceánů 2,6–2,9 ± 0,4 mm za rok s průměrným zrychlením 0,013 ± 0,006 mm za rok. V letech 1993–2017 rostla hladina průměrně o 3,1 mm za rok a v letech 2005–2017 o 3,8 mm za rok (z čehož přírůstek vody dává 2,5 mm za rok a teplotní roztažnost 1,1 mm za rok). Od začátkupozemních měření v roce 1870 byl zaznamenán souhrnný nárůst hladiny moří o 195 mm. Vzestup hladiny oceánů se projevuje výrazněji pomaleji, než nárůst globální průměrné teploty – už dosavadní vzestup teploty o 1 K v dlouhodobém horizontu povede k nárůstu hladiny oceánů o přibližně 2,3 m s možným odstupem až 2000 let; za předpokladu scénáře vysokých emisí – vysokého nárůstu teplot však může narůst až o 7 metrů do roku 2500.\n\nProjekce vzestupu hladiny oceánů se liší v předpovědích možných změn společenských a přírodních systémů, které mohou ovlivnit vývoj klimatických změn a s nimi spjatých změn v příčinách nárůstu hladiny oceánů (teploty a masy vody). Jednotlivé projekce jsou tak založeny na scénářích možného vývoje globálních teplot (reprezentativní směry vývoje koncentrací), a tudíž operují jen v rámci určité pravděpodobnosti (intervalu spolehlivosti). I když se všechny projekce shodují na postupování růstu hladiny oceánů, odhady míry nárůstu se výrazně liší v závislosti na využitých modelech, faktorech a předpokládaných scénářích. Významným faktorem jsou nejistoty a limity spojené s fyzickými modely – modelování reakcí a změn grónského a antarktických ledových příkrovů, ledovců, zásob podzemních vod a stérického efektu (teplotní roztažnosti a kompenzace salinity–hustoty vody).\n\nMezivládní panel pro změny klimatu v páté hodnotící zprávě o klimatických změnách v roce 2014 odhadl možný vývoj růstu na rozmezí 26–61 cm do konce století za předpokladu drastického snížení emisí na scénář RCP2.6, tento odhad je však za současného vývoje považován za optimistický. Pro vyšší emise (bez mitigačních opatření – scénář RCP8.5) IPCC předpokládá nárůst hladiny oceánů v rozpětí 52–98 cm – jedná se o zvýšení odhadů růstu oproti Čtvrté hodnotící zprávě IPCC z roku 2007 o cca 60 %.\n\nVětšina expertů však odhaduje scénáře prudšího nárůstu hladiny oceánů, než IPCC, zejména pro scénáře vyšších emisí skleníkových plynů.\n\nI v případě realizace nízkoemisních scénářů však podle modelů bude hladina moří růst další stovky let, kvůli pomalé reakci mas oceánů na rychlejší změny klimatu. Predikce dlouhodobé míry růstu a nejhoršího možného vývoje je důležitá pro adaptaci zasažených pobřežních oblastí a ostrovů, hlavním nástrojem na zmírnění dopadů je však zpomalení nárůstu hladiny oceánů, jež se dá docílit jedině zmírňováním příčin globálního oteplování, zejména snižováním emisí skleníkových plynů.\n\nHlavními příčinami růstu hladiny moře jsou stoupání teploty oceánů (teplotní roztažnost) a tání ledu a někdy možná i úbytek podzemních vod (v letech 2002-2014 jich ale přibylo). Lokální změny úrovně hladiny moře mohou být způsobeny lokálními změnami teplot, salinity, anomáliemi atmosférického tlaku a větrem působícím na dlouhé dráze. Z dlouhodobého globálního hlediska mají výrazný vliv na úroveň hladiny zejména změny teplot.\n\nVýměna vodní (ledové) masy mezi zemí a oceány se na globální úrovni hladiny oceánů projevuje v průběhu několika dnů, vliv na oceánské proudy prostřednictvím změny teploty a salinity se však může projevovat s nástupem až desítek let.\n\nNárůst teploty oceánů a úbytek ledu opřeného o pevninu se výrazně projevuje na dvou úrovních: první je vliv na počasí, a druhý se týká přímého dopadu vyšší hladiny oceánů na pobřežní oblasti. Významným důsledkem tání ledu z pevniny je vliv na termohalinní cirkulaci, pozorovaný například na zpomalování atlantické meridionální cirkulace (ev. vč. změn Golfského proudu). Úbytek mořského ledu vede k transportu tepla (i latentního) do ovzduší, růst teploty v subtropech i v hloubkách přes sto metrů k možnosti zvláště rychlého a déletrvajícího uvolňování vodních par. Zeslabování cirkulace vody a zvyšování teploty rovněž může vést ku anoxickým událostem, které ohrožují celé mořské ekosystémy a život v mořích. Dalším trendem, který nepřímo souvisí se zvyšováním mořské hladiny, je okyselování oceánů, způsobené rozpouštěním antropogenního oxidu uhličitého v oceánech, a s ním spojené ohrožení živočišných druhů a ekosystémů, například korálových útesů. Ty však nárůst hladiny může přímo podpořit.\n\nPřímé dopady zvyšování hladiny oceánů by zasáhly zejména pobřežní oblasti, jež jsou v současnosti domovem přibližně pětiny světové populace. Zvýšená hladina moře zmenšuje zdroje pitné vody, odplavuje úrodnou půdu, urychluje erozi pobřeží nebo zaplavuje celé níže položené ostrovy. Nejzranitelnější jsou zejména hustě osídlené delty řek v Africe a Asii a menší ostrovy.\n\nHladina moře nestoupá na všech místech ve stejné míře – lokálně může podléhat různým změnám, například subsidenci, výzdvihu pobřeží, vnitřní klimatické variabilitě nebo cyklickým oscilacím (například El Niño). Kvůli lokálním změnám je přímé měření úrovně hladiny málo spolehlivé. Variabilita v nárůstu (poklesu) hladiny oceánů rovněž znesnadňuje určení podílu antropogenních příčin tohoto nárůstu. Dlouhodobá zkoumání umožňují z dat odstranit krátkodobé výkyvy nebo oscilace – podle analýzy trendů globálního nárůstu hladiny moří se tak dá lidskému vlivu s jistotou připsat více než 45 % nárůstu hladiny moří. \n\nNepřímé metody zaměřené na určení rychlosti tání ledu z pevnin zahrnují například měření prostřednictvím poměru přítomnosti izotopu kyslíku-18.\n\nPřímé metody zahrnují globální satelitní měření a lokální měření prostřednictvím mareografu.\nV roce 1992 byla vyslána satelitní mise TOPEX/Poseidon, zaměřená na mapování topografie povrchu oceánů prostřednictvím radiového výškoměru. V současnosti tutéž úlohu zastává mise OSTM (Ocean Surface Topography Mission) na satelitu Jason-2 (do roku 2013 i Jason-1). Díky přesnosti v řádu centimetrů mise poskytuje spolehlivou topografickou mapu výšky oceánu, jakožto i přehled o oceánských proudech a množství tepla, které oceány pohlcují, v spojení s komplexnějšími pozemními měřeními systémem ponorných sond Argo.\n\nDalším důležitým zdrojem pozorování hladiny moře je globální síť měřidel přílivu a odlivu . Na rozdíl od satelitního záznamu, tento záznam má spoustu prostorových mezer, ale delší časový záznam. Pokrytí měřidel přílivu začalo především na severní polokouli, data z jižní polokoule zůstávají vzácná až do sedmdesátých let. Nejdelší měření hladiny moře, měřeno NAP (Amsterdam Ordnance Datum) založená v roce 1675, jsou zaznamenány v Amsterdamu, Nizozemí. Australská sbírka je také docela rozsáhlá, zahrnuje měření amatérského meteorologa, které začalo v roce 1837, a měření moře na malém útesu ostrova v Tasmánii. \n\nUrčité lokální rozdíly hladiny moře můžeme pozorovat přímo z údajů měřidla přílivu a odlivu. Některé zaznamenané lokální změny jsou skutečně způsobeny rozdíly hladiny moře, zatímco jiné jsou způsobeny vertikálním pohybem půdy. Například v Evropě se často objevují značné rozdíly, jelikož některé oblasti zemského povrchu rostou, zatímco jiné klesají. Od roku 1970 zvýšení hladiny moře zaznamenala většina přílivových stanic, ale hladiny moře klesly podél severního Baltského moře kvůli post-glaciálnímu odrazu.\n"}
{"id": "1175372", "url": "https://cs.wikipedia.org/wiki?curid=1175372", "title": "Franz Becher", "text": "Franz Becher\n\nFranz von Becher, též Franz Gustav Becher (??? – 14. června 1884 Bubeneč), byl rakouský politik německé národnosti z Čech, v 60. letech 19. století poslanec Říšské rady.\n\nPůsobil jako velkostatkář v Chanovicích. Byl členem Vlastenecko-hospodářské společnosti a dalších institucí. Byl povýšen do šlechtického stavu. Získal přídomek von Chanowicz. Do šlechtického stavu byl povýšen roku 1867. Na panství Chanovice provozoval i pivovar.\n\nV zemských volbách roku 1861 byl zvolen na Český zemský sněm za kurii velkostatkářskou, nesvěřenecké velkostatky. V zemských volbách v lednu 1867 mezi zvolenými poslanci nebyl, ale uspěl již v krátce poté konaných zemských volbách v březnu 1867. Do sněmu se vrátil v zemských volbách roku 1872. Zastupoval Stranu ústavověrného velkostatku.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Český zemský sněm (Říšská rada tehdy ještě byla volena nepřímo, coby sbor delegátů zemských sněmů). 17. června 1863 složil slib.\n\nZemřel v červnu 1884 po dlouhé nemoci ve vysokém věku. Byl pohřben na Košířském hřbitově.\n\n"}
{"id": "1175373", "url": "https://cs.wikipedia.org/wiki?curid=1175373", "title": "Přemysl Kovář (1974)", "text": "Přemysl Kovář (1974)\n\nPřemysl Kovář (* 1. prosince 1974) je bývalý český fotbalista hrající na pozici útočníka.\n\nV nejvyšší soutěži nastupoval za Boby Brno a Karvinou. Debutoval 27. srpna 1995 ve Zlíně, za Boby Brno odehrál celé utkání (remíza 0:0). Oba prvoligové góly vstřelil za Karvinou: 23. března 1997 byl jediným střelcem karvinského utkání proti Slavii (výhra 1:0), 4. května 1997 dal branku Teplicím (výhra 2:0). Poslední prvoligový start zaznamenal 9. srpna 1998 v Brně Za Lužánkami proti Liberci. Tehdy vystřídal Petra Švancaru a odehrál posledních 11 minut (prohra 0:2).\n\nNa jaře 1998 hrál na Slovensku za FC Artmedia Petržalka, na podzim 1998 za FC Spartu Brno, od jara 1999 byl v Poštorné. V letech 2000–2008 působil v Rakousku a po návratu se stal hráčem TJ Sokol Lanžhot. Hrál také za TJ Baník Lužice a TJ Sokol Tvrdonice.\n\n"}
{"id": "1175374", "url": "https://cs.wikipedia.org/wiki?curid=1175374", "title": "Július Pašiak", "text": "Július Pašiak\n\nJúlius Pašiak (22. prosince 1940 Kameňany – 16. srpna 2015 Bardejov) byl slovenský fotbalový brankář.\n\nVystudoval pedagogickou fakultu, stal se učitelem jako jeho otec Július Pašiak (20. června 1913 Turčok – 12. července 2004 Jelšava). Celý svůj život zasvětil sportu, zejména fotbalu. Měl velkou zásluhu na rozvoji dalších sportů v Bardejově, za což byl roku 2010 oceněn \"Cenou primátora města Bardejov\". Dlouhé roky pracoval jako ředitel Domu pionýrů a až do odchodu do důchodu jako ředitel Centra volného času. Zemřel po boji se zákeřnou chorobou.\n\nS fotbalem začínal v Jelšavě, v československé lize chytal za Tatran Prešov v ročnících 1961/62, 1962/63 a 1963/64. V nižších soutěžích hrál také za Partizán Bardejov.\n\nJako hlavní trenér vedl Družstevník Bardejovská Nová Ves.\n\n\n"}
{"id": "1175377", "url": "https://cs.wikipedia.org/wiki?curid=1175377", "title": "Petr Bystroň (politik)", "text": "Petr Bystroň (politik)\n\nPetr Bystroň (* 1972 Olomouc) je německý politik českého původu, od října 2015 bavorský zemský předseda strany Alternativa pro Německo. Dne 24. října 2017 byl zvolen poslancem Německého spolkového sněmu za AfD.\n\nS rodiči emigroval do Německa v roce 1987 ve svých šestnácti letech. Celá rodina dostala v Německu politický azyl.\n\nNarodil se v Olomouci, vyrůstal v Českém Těšíně. Je ženatý a má dvě děti.\n\nBystroň studoval na Vysoké škole politické v Mnichově ekonomii a mezinárodní vztahy. Po skončení studia byl zvolen předsedou podpůrného spolku pro tuto vysokou školu. Poté, co vzhledem k jeho angažmá v AfD došlo k protestům proti jeho předsednictví, se Bystroň této funkce vzdal.\n\nPo studiu založil mezinárodně činnou agenturu pro navazování obchodních styků; po nějaké době agenturu prodal. V současnosti je profesně činný jako poradce obchodních společností. Vytváří pro ně koncepty pro hospodářské styky a strategické postupy na trzích. Podle obchodního rejstříku má původní Bystroňova společnost s ručením omezeným nyní název \"Lendvay GmbH\" a zabývá se výrobou, opravami a prodejem kožených bot.\n\nDle vlastních slov je členem strany Alternativa pro Německo od jejího počátku a do čela bavorské části se dostal díky tomu, že se vymezil proti odcházejícímu zakladateli Berndovi Luckemu.\n\nBystroň kandidoval ve volbách do německého Spolkového sněmu dne 24. září 2017. Na listině kandidátů AfD za Bavorsko byl na čtvrtém místě. Protože bavorská AfD získala 12,5 % platných \"druhých\" hlasů (\"Zweitstimme\") jako třetí nejsilnější uskupení těsně za SPD a dostala tak 14 mandátů, byl Bystroň zvolen poslancem Bundestagu.\n\nPo zvolení poslancem oznámil v říjnu 2017, že v listopadu 2017 již nebude obhajovat post předsedy bavorské AfD.\n\nOd března 2017 byl Bystroň sledován Bavorským úřadem pro ochranu ústavy, neboť je na něj „podezření ze snahy o protiústavní činnost“. Podle bavorského ministra vnitra Joachima Herrmanna vykazoval Bystroň „vyslovenou blízkost k pravicově extrémnímu Hnutí za identitu“ (\"Identitäre Bewegung\"). Bystroň totiž publikoval článek, ve kterém napsal, že „AfD musí být ochranným štítem pro tuto organizaci“. Bystroň proti svému sledování podal žalobu u správního soudu, která však byla zamítnuta. Administrativě Svobodného státu Bavorsko však bylo nařízeno, aby o sledování Bystroně neinformovala veřejnost, zprávy o tom přesto pronikly jak do rozhlasu, tak do tisku. Po jisté době od zvolení Bystroně do Spolkového sněmu bylo jeho sledování Bavorským úřadem pro ochranu ústavy zrušeno, protože nebylo přípustné vzhledem k jeho statusu jako poslanec.\n\n"}
{"id": "1175379", "url": "https://cs.wikipedia.org/wiki?curid=1175379", "title": "Pugačov (město)", "text": "Pugačov (město)\n\nPugačov () je město v Saratovské oblasti v Ruské federaci. Při sčítání lidu v roce 2010 mělo bezmála dvaačtyřicet tisíc obyvatel.\n\nPugačov leží na severovýchodě Saratovské oblasti na Velkém Irgizu. Od Saratova, správního střediska celé oblasti, je vzdálen 246 kilometrů. Nejbližším městem je Balakovo necelých 70 kilometrů na západ.\n\nPugačov vznikl v důsledku výzvy carevny Kateřiny Veliké, která v roce 1762 vyhlásila program osídlování Povolží. Samotný Pugačov byl založen v roce 1764 jako sloboda \"Mečetnaja\" () starověrci, kteří se vrátili z Polska.\n\nV roce 1835 se 18. prosince rozhodnutím cara Mikuláše I. stala Mečetnaja městem a zároveň byla přejmenována k jeho poctě na \"Nikolajevsk\".\n\nV roce 1918 bylo 11. listopadu město z iniciativy Vasilija Ivanoviče Čapajeva přejmenováno na \"Pugačov\" k poctě Jemeljana Pugačova.\n"}
{"id": "1175385", "url": "https://cs.wikipedia.org/wiki?curid=1175385", "title": "Suzuki SV 1000", "text": "Suzuki SV 1000\n\nSuzuki SV 1000 je motocykl firmy Suzuki kategorie naked bike, vyráběný v letech 2003-2005. Předchůdcem modelu je Suzuki TL 1000 a menší model Suzuki SV 650.\n\nDvouválec byl původně vyvíjen za účelem startu v šampionátu superbiků. Podvozek je přesný a stabilní i ve vyšších rychlostech, ale díky poměrně krátkému rozvoru není příliš stabilní na nerovnostech. Krátký rozvor, úzká stavba a hravá geometrie umožňuje proplétání se kolonami stojících automobilů, výhodou je pružný a silně točivý motor, který nenutí jezdce přemýšlet, jaký má právě zařazený rychlostní stupeň. Plusem je dobré zpracování a sportovně naladěný podvozek. Nevýhodou naopak chladič ohrožený při pádu motocyklu, tuhý tlumič řízení a menší pohodlnost pro vyšší řidiče (u modelového roku 2003 verze S).\n\n\n\n"}
{"id": "1175386", "url": "https://cs.wikipedia.org/wiki?curid=1175386", "title": "Argentinská mužská basketbalová reprezentace", "text": "Argentinská mužská basketbalová reprezentace\n\nArgentinská mužská basketbalová reprezentace reprezentuje Argentinu v mezinárodních soutěžích v basketbalu.\n"}
{"id": "1175392", "url": "https://cs.wikipedia.org/wiki?curid=1175392", "title": "Papežská rada pro novou evangelizaci", "text": "Papežská rada pro novou evangelizaci\n\nPapežská rada pro novou evangelizaci ( ) je dikasterium Římské kurie.\n\nVznik Papežské rady pro novou evangelizaci byl vyhlášen 28. června 2010 papežem Benediktem XVI. Účelem této rady je „podporovat obnovenou evangelizaci v zemích, kde již zaznělo první hlásání víry a jsou zde již zavedená církevní společenství, které ale procházejí postupnou sekularizací společnosti a už nich došlo k jakémusi «zatmění smyslu pro Boha», které představují pro církev výzvu, aby nalezla vhodné prostředky k znovuobjevení věčné pravdy Kristova evangelia“.\n\nOd 30. června byl papežem jmenován předsedou rady arcibiskup Rino Fisichella, který byl dříve rektorem Papežské Lateránské univerzity a předsedou Papežské akademie pro život.\n\n12. října 2010 byl zveřejněn apoštolský list ve formě motu proprio \"Ubicumque et Semper\", v němž papež zřídil dicasterium a stanovil jeho úkoly a složení.\n\n16. ledna 2013 papež apoštolským listem ve motu proprio \"Fides per doctrinam\", této radě také svěřil odpovědnost na katechezi, kterou dosud měla Kongregace pro klérus.\n\n\n\n\nČlenové Rady se mohou účastnit jednání Rady a účastnit se také ročních plenárních zasedání v Římě. Mají pětileté funkční období, které může být opakováno až do 80. roku věku.\n\n\n\n"}
{"id": "1175393", "url": "https://cs.wikipedia.org/wiki?curid=1175393", "title": "Portorická mužská basketbalová reprezentace", "text": "Portorická mužská basketbalová reprezentace\n\nPortorická mužská basketbalová reprezentace reprezentuje Portoriko v mezinárodních soutěžích v basketbalu. \n"}
{"id": "1175395", "url": "https://cs.wikipedia.org/wiki?curid=1175395", "title": "Dalibor Dědek", "text": "Dalibor Dědek\n\nDalibor Dědek (* 21. června 1957) je český podnikatel, mecenáš a spolumajitel skupiny firem Jablotron. Podle časopisu \"Forbes\" je s majetkem přes 5 miliard korun 36. nejbohatším Čechem (2017).\n\nVyučil se elektrikářem ve Sklostroji Turnov, maturoval na SPŠE v Jičíně a roku 1983 promoval na Fakultě elektrotechnické na ČVUT v Praze. Pracoval jako vývojář v podniku LIAZ v Jablonci nad Nisou. Po revoluci založil s dalšími třemi spolupracovníky firmu JABLOTRON s.r.o. Pod vedením Dalibora Dědka se firma vypracovala na mezinárodně uznávaného, ryze českého výrobce zabezpečovací a komunikační techniky. Základem úspěchu Jablotronu se stal vývoj vlastních produktů a orientace na výzkum nových technologií. Po dvaceti letech působení se firma zařadila mezi nejúspěšnější české podniky. Kromě zabezpečovací techniky Jablotron mezinárodně proslul výrobou obřího mobilního telefonu. Pro zachování pružnosti a schopnosti rychlé reakce se společnost později transformovala na holdingově řízenou skupinu firem Jablotron Group a.s. Dalibor Dědek část podílu ve firmě převedl na manažery, kteří řídí chod společnosti. Sám se dále podílí na formování vizí a záměrů dalšího rozvoje. \n\nV srpnu 2017 oznámil, že bude kandidovat za hnutí STAN v parlamentních volbách. Měl být lídrem kandidátky hnutí v Ústeckém kraji, svoji kandidaturu však 24. srpna 2017 stáhl a zůstal pouze podporovatelem tohoto hnutí.\n\nDalibor Dědek se snaží zlepšovat svět prostřednictvím společensky odpovědných činností. Ty byly v letech 1990–2015 koordinovány přímo z firmy, od roku 2016 z Nadace JABLOTRON. Za uvedenou dobu byly podpořeny prospěšné aktivity za více než 200 milionů korun, přičemž hlavními přispěvateli nadace jsou firmy skupiny Jablotron. Prioritně je pomoc zaměřena na vzdělávání a vědu, ale podpora jde také do humanitární oblasti a zdravotnictví, okrajově pak do kultury a sportu. Jablotron stojí za vznikem zimní noclehárny pro bezdomovce v Praze, či za rozsáhlou rekonstrukcí bývalé Bižuterie na moderní Domov pro seniory v Jablonci, podporuje Nadační fond Neuron pro podporu vědy a spolufinancuje nákup přístrojů do Jablonecké nemocnice. Mimořádnou roli hraje ve správě a ochraně cenných horských luk v Jizerských horách. Některé projekty podporuje Dalibor Dědek přímo, jako např. obnovení provozu Prezidentské chaty v Jizerských horách.\n"}
{"id": "1175400", "url": "https://cs.wikipedia.org/wiki?curid=1175400", "title": "Kubánská mužská basketbalová reprezentace", "text": "Kubánská mužská basketbalová reprezentace\n\nKubánská mužská basketbalová reprezentace reprezentuje Kubu v mezinárodních soutěžích v basketbalu.\n"}
{"id": "1175404", "url": "https://cs.wikipedia.org/wiki?curid=1175404", "title": "Aratinga tmavohlavý", "text": "Aratinga tmavohlavý\n\nAratinga tmavohlavý (\"Aratinga weddellii\") je jihoamerický papoušek dorůstající 28 cm velký a vážící 95 – 115 gramů. Samec i samice jsou zbarveni stejně. Peří na hlavě mají šedohnědé, zobák je černý, lysé okruží oka je bílé, oči světle žluté. Papoušek je jinak celý zelený, spodina je žlutozelená. Letky a ocasní pera jsou na konci modrá. Běháky jsou šedé barvy. Mláďata aratingy tmavohlavého jsou zbarveni podobně jako dospělci. Jen hlavu mají zbarvenou více do zelena a na spodině mají méně žlutého zabarvení než dospělí. Aratinga tmavohlavý se dožívá 20 let a více.\n\nAratinga tmavohlavý se vyskytuje na území Bolívie, Brazílie, Kolumbie, Ekvádoru a Peru do nadmořské výšky 750 m. V těchto státech obývá nížinná území. Žije v okolí lesů, které navazují na řeky, v bažinách s vysokým porostem. Aratingu tmavohlavého také lze uvidět ve vlhké savaně se zbytky lesů.\n\nV přírodě se živí semeny, plody palem, květy, bobulemi, hmyzem a jejich larvami. V lidské péči se aratinga tmavohlavý krmí ovocem (jablka, hrušky, banány, apod.), zeleninou (mrkev, celer, zelené fazole a hrách v lusku) zelenými listy (pampeliška, mangold), prosem, ovsem, pohankou, namočeným naklíčeným slunečnicovým semínkem, kukuřičnými klasy nebo se krmí kompletní směsí pro papoušky.\n\nAratinga tmavohlavý je pozorován v párech nebo malých skupinkách, ale také ve větších hejnech až o 75 jedincích, a to v oblastech bohatých na jejich potravu. Tito papoušci hledají hnijící větve a pařezy z důvodu hledání jejich hlavní potravy - hmyzu. Samice snáší 3 – 4 vejce. Inkubační doba vajec je 25 dní. Mláďata v hnízdě zůstávají zhruba 55 dní. Ze zoologických zahrad v České republice chová Aratingu tmavohlavého Zoo Tábor.\n\nPodle IUCN (International Union for Conservation of Nature) tento druh není ohrožen. Ale je zařazen do druhé přílohy CITES (Úmluva o mezinárodním obchodu s ohroženými druhy volně žijících živočichů a planě rostoucích rostlin).\n"}
{"id": "1175405", "url": "https://cs.wikipedia.org/wiki?curid=1175405", "title": "Filipínská mužská basketbalová reprezentace", "text": "Filipínská mužská basketbalová reprezentace\n\nFilipínská mužská basketbalová reprezentace reprezentuje Filipíny v mezinárodních soutěžích v basketbalu.\n"}
{"id": "1175407", "url": "https://cs.wikipedia.org/wiki?curid=1175407", "title": "Manfred Germar", "text": "Manfred Germar\n\nManfred Germar (* 10. března 1935 Kolín nad Rýnem) je bývalý německý atlet, sprinter, mistr Evropy v běhu na 200 metrů z roku 1958.\n\nJeho prvním mezinárodním vystoupením byl start ve štafetě na 4 x 100 metrů na evropském šampionátu v Bernu v roce 1954, německá štafeta však byla v rozběhu diskvalifikována. Na olympiádě v Melbourne v roce 1956 doběhl ve finále nejkratšího sprintu pátý a byl členem bronzové německé štafety na 4 x 100 metrů. Nejúspěšnější sezónou se pro něj stal rok 1958. Vyrovnal světový rekord v běhu na 200 metrů časem 20,6 s (a vytvořil tak nový evropský rekord) a byl také členem německé štafety na 4 x 100 metrů, která vyrovnala světový rekord 39,5 s. Na mistrovství Evropy ve Stockholmu zvítězil v běhu na 200 metrů, na poloviční trati doběhl druhý za svým krajanem Harym. Zlatou medaili vybojoval také ve štafetě na 4 x 100 metrů. Kvůli zdravotním problémům neměl vrcholnou formu v době římské olympiády v roce 1960 a vypadl v rozbězích na 100 i 200 metrů. V závěru sportovní kariéry vybojoval v roce 1962 v Bělehradu titul mistra Evropy ve štafetě na 4 x 100 metrů.\n\n"}
{"id": "1175409", "url": "https://cs.wikipedia.org/wiki?curid=1175409", "title": "Eduard Štros", "text": "Eduard Štros\n\nEduard Štros (* 16. listopadu 1939 Bošany), uváděný i jako Eduard Štross, je bývalý československý fotbalový brankář.\n\nV československé lize chytal za TŽ Třinec v první historické sezoně klubu mezi elitou – 1963/64.\n\n\n"}
{"id": "1175413", "url": "https://cs.wikipedia.org/wiki?curid=1175413", "title": "František Dvořák (fotbalový brankář)", "text": "František Dvořák (fotbalový brankář)\n\nFrantišek Dvořák (13. března 1930, Zlín – 22. ledna 2011) byl český fotbalový brankář. Po skončení aktivní kariéry působil jako trenér mládeže a asistent u A mužstva.\n\nV československé lize hrál za Svit Gottwaldov, Duklu Praha a Baník Ostrava. S Duklou získal v roce 1958 mistrovský titul.\n\n\n"}
{"id": "1175415", "url": "https://cs.wikipedia.org/wiki?curid=1175415", "title": "Aratinga zelený", "text": "Aratinga zelený\n\nAratinga zelený (\"Psittacara holochlorus\") je středně velký středoamerický papoušek. Jeho celkové zbarvení je zelené, naspodu těla světlejší. U některých jedinců jsou na hlavě jednotlivá červená pera. Ocas má zelený, vespod olivově žlutý. Okolí oka je zbarveno oranžovo-žlutě, duhovka je červená. Nohy jsou hnědé. Celkově jde o jeden z nejméně nápadnějších druhů aratingy. Aratinga zelený typicky dorůstá velikosti okolo 32 cm a dosahuje váhy 250 gramů.\n\nAratinga zelený se vyskytuje v Mexiku a severní Nikaragui, částečně také v Salvadoru, Guatemale a Hondurasu. Těžištěm výskytu tohoto druhu jsou horské či kopcovité oblasti – v češtině byl tento papoušek proto znám i jako aratinga horský.\n\nŽije v hejnech o 20 až 30 jedincích, ale i v těchto skupinách se spolu jednotlivé páry stále drží pohromadě. V době hnízdění pak páry obhajují svá teritoria. Do dutiny stromu snáší samice 1 nebo 2 vejce, která se inkubují asi 25 dní. Ve věku okolo 8 týdnů opouštějí papouščata hnízdo. Pokud pár nenajde ke hnízdění vhodnou dutinu, může zahnízdit i v opuštěném hnízdu dravců nebo v dutině vzniklé činností stromových termitů – do ní si svoji hnízdní dutinu hloubí zobákem. Aratinga zelený se živí semeny, ovocem a výhonky, někdy i květy rostlin.\n\nPočetná populace aratingy zeleného obývá rozsáhlé území, a i přes lehce klesající početní stavy tohoto druhu není tento papoušek ohroženým druhem – podle IUCN klasifikován jako málo dotčený druh. V České republice chová aratingu zeleného Zoo Tábor, celkově ale nepatří mezi příliš často odchovávané druhy. Papoušek nepodléhá mezinárodní úmluvě CITES na ochranu volně žijících živočichů.\n"}
{"id": "1175424", "url": "https://cs.wikipedia.org/wiki?curid=1175424", "title": "Chilská mužská basketbalová reprezentace", "text": "Chilská mužská basketbalová reprezentace\n\nChilská mužská basketbalová reprezentace reprezentuje Chile v mezinárodních soutěžích v basketbalu.\n"}
{"id": "1175425", "url": "https://cs.wikipedia.org/wiki?curid=1175425", "title": "Národní parky v Nikaragui", "text": "Národní parky v Nikaragui\n\nV roce 2013 se v Nikaragui nacházely 3 národní parky.\n\n"}
{"id": "1175426", "url": "https://cs.wikipedia.org/wiki?curid=1175426", "title": "František Kordula", "text": "František Kordula\n\nFrantišek Kordula (* 3. června 1938 Ratíškovice) je bývalý český fotbalový záložník a trenér. Žije v Dubňanech.\n\nJe odchovancem Baníku Ratíškovice, se kterým v roce 1955 vyhrál dorostenecký titul. V československé lize hrál za Duklu Praha, dal 10 ligových gólů. S Duklou získal v sezoně 1957/58 mistrovský titul. V Poháru mistrů evropských zemí nastoupil v 1 utkání proti Dinamu Záhřeb.\n\nPo skončení hráčské kariéry se stal trenérem. Začínal v Baníku Dubňany jako hrající asistent trenéra, od roku 1974 vedl mužstvo jako hlavní trenér. Dále trénoval Baník Ratíškovice, Sigmu Hodonín, Jiskru Kyjov, Sokol Vracov, Družbu Bukovany, Agro Milotice a Spartak Svatobořice-Mistřín.\n\n\n"}
{"id": "1175428", "url": "https://cs.wikipedia.org/wiki?curid=1175428", "title": "Sociální struktura slonů", "text": "Sociální struktura slonů\n\nSociální struktura slonů je založena na složité a proměnlivé fission-fusion společnosti. Což znamená, že tato sociální struktura je velmi pružná, pravidelně se štěpí a spojuje.\n\nU slona afrického existuje vícestupňová sociální organizace stáda, kde několik matek s mláďaty tvoří základní sociální jednotku – rodinu vedenou matriarchou. Rodiny se obvykle skládají z 8-12 jedinců, ačkoliv se mohou objevovat také menší nebo větší skupiny. Členové rodiny spolu tráví přibližně 70-90% času. Několik příbuzných rodin, které mezi sebou vykazují značné sociální interakce, vytvářejí příbuzenské skupiny, v angličtině nazývané kinship groups nebo také bond groups. Spojením těchto skupin vznikají klany, ve kterých probíhají mezi jednotlivými rodinami intenzivní interakce a zdravení. Sloni využívají při komunikaci velké množství různých zvuků. Nejpozoruhodnější součástí jejich repertoáru je infrazvuk, což bylo zjištěno až v roce 1987. Klan se může skládat z 50-250 jedinců. \n\nVelikost skupiny u velkých savců je dána podmínkami prostředí, dostupností vody a potravy, sezonními vlivy a také frekvencí kontaktů s lidmi. U slonů je velikost skupiny výsledkem kompromisů mezi výhodami, které mohou vzrůstat s bližším sociálním kontaktem jedinců a schopností využívat omezené zdroje. Sloni získávají díky úzkých sociálním vazbám některé výhody, například větší skupiny mohou lépe ochránit mláďata a nedospělé jedince před predátory. Sloni mohou také vytvářet větší skupiny kvůli lepší ochraně, například v místech, kde se ve větší míře pohybují pytláci. \n\nSloučení nepříbuzných jedinců do jedné sociální jednotky je pravděpodobně méně běžné, ale zdaleka ne neznámé, a může být častější po extrémní změně rodinné struktury, která nastává například v důsledku pytláctví a ztráty jedinců ve stádě.\n\nPravděpodobně nejdéle probíhající studie slonů vůbec, začala pod vedením Cynthie Moss v roce 1972 v Amboseli a až do dnešní doby podává dokonalejší pohled nejen na sociální organizaci slonů. Během třiceti let bylo do výzkumu zahrnuto více než 2 500 jedinců, od novorozených mláďat až po šedesát let staré matriarchy.\n\nNa rozdíl od slona afrického, u kterého je dlouhodobě studována nejméně jedna populace, a to v Národním parku Amboseli v Keni, sociální organizace slona indického byla zatím prostudována jen velice málo. Studie slona indického v tropických suchých oblastech potvrdila existenci základních sociálních jednotek, zahrnujících matky s mláďaty. Sdružení dvou a více takových jednotek bývá nazýváno různě - v jihovýchodní Srí Lance je to rodina, v jižní Indii se jedná o rodinnou jednotku nebo klan. Na rozdíl od rodin slonů afrických, které společně tráví odhadem 70 - 90 % času, studie slonů v Asii ukázala mnohem nižší sdružování mezi členy rodiny, 18-29% v jihozápadní Srí Lance. Slon indický často cestuje pouze v rodinných jednotkách. Již zmiňované bond groups nebo klany nejsou zdaleka tak časté jako u slona afrického.\n\nVe stádě, kde jsou vůdčí samice, je postavení každého jedince ovlivněno jeho věkem, velikostí, příbuzenskými vazbami a pravděpodobně také reprodukčním stavem. Protože slonice zůstávají po celý život ve svém stádě, vytvářejí se mezi nimi silné vazby s významným vzájemným sdílením informací. Obvykle nejstarší slonice ve stádě, tzv. matriarcha, je pro ostatní „studnicí vědomostí“. Bylo pozorováno, že skupiny vedené starší zkušenou patriarchou, mají oproti ostatním stádům konkurenční výhodu. Rodiny vedené starší matriarchou (>35 let) jsou obvykle větší než rodiny v čele s mladšími matriarchami. Starší matriarcha také napomáhá učení, tím, že ostatní členové stáda napodobují její aktivity. Bylo pozorováno, že rodiny se staršími matriarchami se pohybovaly během období sucha na daleko větší vzdálenosti, jelikož mohly těžit ze znalostí matriarch, které mají přehled o místech s vodními zdroji dostupnými po celý rok.\n\nV rámci sociálních skupiny příbuzných samic (především těch mladých), jsou dosud nerodící samice zapojeny do dění jako tzv. allomothers (allomothering - „tetičkovské chování“). Pomáhají nejen s výchovou mláďat, ale mohou též získat cenné zkušenosti v péči o mláďata jiných slonic.\n\nSamci ve věku 9 až 18 let opouštějí svoji rodinu postupně během 4 let. Dospělí samci jsou převážně solitérně žijící, ale mohou se občas spojit se samicemi nebo mohou vytvářet volné asociace s jinými samci, v závislosti na svém věku a sexuálním statusu. Tyto výhradně samčí skupiny se nazývají „mládenecká stáda“ a jsou vedena starším zkušeným samcem. Ztráta starších samců v místní populaci slonů může mít za následek dřívější odchod mladých samců ze stáda a zvyšování jejich příležitosti k páření. Zatímco je známé, že samci slona indického odcházejí ze své rodiny, není zcela jasné, zda také opouštějí svůj domovský okrsek, nebo zde zůstávají a pohybují se na dlouhých trasách pouze za účelem páření.\n\nZvířata se přesouvají za potravou, pohybují se při hledání svých druhů, nebo pokud se chtějí vyhnout predátorům. Od narození si zvíře stanovuje tzv. domovský okrsek prostřednictvím svého pohybu. U prepubertálních jedinců je tato oblast stanovená pohybem vedoucí samice. Samičí skupiny mají vzájemně se překrývající okrsky a mohou tak koordinovat své pohyby. Samci, kteří odcházejí od své rodiny, si vytvářejí vlastní domovské okrsky. Tato oblast se také může během života slona rozšiřovat, a to jak díky vlastnímu pohybu, tak prostřednictvím sociálního kontaktu se sousedními skupinami. \n\nMezi domovskými okrsky jednotlivých samců a rodin můžeme najít obrovské rozdíly ve velikosti od 15 do přibližně 11 000 km. Avšak jen málo studií zaznamenalo domovský okrsek menší než 100 km a to pravděpodobně bylo způsobené nedostatkem dat. Významným faktorem ovlivňujícím velikost domovských okrsků jsou především srážky, zejména u populací, které čelí omezeným zdrojům vody. Voda má také vliv na množství a kvalitu potravy, což dále ovlivňuje pohyb slonů. V současné době získává stále větší vliv na velikost stanoviště také tlak ze strany lidí.\n\nNapříklad v Krugerově Národním parku v jižní Africe se domovský okrsek dospělých samic pohybuje mezi 86 – 2 776 km, přičemž 880 km je nejčastější. V severní Botswaně velikost domovského okrsku dosahuje průměrně velikosti přes 1 000 km, pohybující se mezi 447 – 3 309 km a některé skupiny cestují více než 200 km při hledání vody v období sucha. V polosuchých savanách oblasti Samburu - Laikipia v Keni, se velikost sloního okrsku pohybuje mezi 102 – 5 527 km. Zatímco u nejlépe prostudované populace v severozápadní Namibii sloni přežívají sezónní nedostatek vody a potravy, přesunem přes obrovské oblasti o vzdálenosti až 12 600 km. U slona indického domovský okrsek kolísá mezi 34 - 800 km u samic a 200 - 235 km u samců, některé z nich však pokrývají i tisíce km.\n"}
{"id": "1175431", "url": "https://cs.wikipedia.org/wiki?curid=1175431", "title": "Hanzal", "text": "Hanzal\n\nPříjmení Hanzal může označovat:\n\n\n"}
{"id": "1175438", "url": "https://cs.wikipedia.org/wiki?curid=1175438", "title": "Brian Shenton", "text": "Brian Shenton\n\nBrian Shenton (15. března 1927 Doncaster – 9. května 1987) byl britský atlet, sprinter, mistr Evropy v běhu na 200 metrů z roku 1950.\n\nNa evropském šampionátu v Bruselu v roce 1950 zvítězil v běhu na 200 metrů, britská štafeta na 4 x 100 metrů, jejímž byl členem, skončila čtvrtá. Olympiáda v Helsinkách o dva roky později pro něj nedopadla příliš úspěšně – nepostoupil do semifinále na 200 metrů. Při svém startu na dalším mistrovství Evropy v Bernu v roce 1954 byl členem stříbrné britské štafety na 4 x 100 metrů, ve finále běhu na 200 metrů doběhl čtvrtý. Jeho osobní rekordy na 100 (10,6) i 200 metrů (21,2) pocházejí z roku 1956.\n\n"}
{"id": "1175440", "url": "https://cs.wikipedia.org/wiki?curid=1175440", "title": "Nikolaj Karakulov", "text": "Nikolaj Karakulov\n\nNikolaj Zacharovič Karakulov (; 10. srpna 1918 – 10. března 1988) byl sovětský atlet, sprinter, mistr Evropy v běhu na 200 metrů z roku 1946.\n\nByl celkem sedmnáctkrát mistrem SSSR v bězích na 100 a 200 metrů i ve štafetě na 4 x 100 metrů. Na prvním poválečném mistrovství Evropy v Oslo v roce 1946 zvítězil v běhu na 200 metrů ve svém nejlepším výkonu 21,6. Na dalším evropském šampionátu v Bruselu v roce 1950 byl členem vítězné sovětské štafety na 4 x 100 metrů.\n\n"}
{"id": "1175441", "url": "https://cs.wikipedia.org/wiki?curid=1175441", "title": "Johann Heinrich Voss", "text": "Johann Heinrich Voss\n\nJohann Heinrich Voß (20. února 1751, Sommerstorf (Meklenbursko – Přední Pomořansko) – 29. března 1826, Heidelberg) byl německý spisovatel, básník, člen spolku \"Göttinger Hainbund\" a také překladatel.\n\nPocházel z velice jednoduchých poměrů. Již jako školou povinný se cítil býti přitahován studiem latiny, posléze také řečtinou. V okruhu svých přátel nadšeně četl Gellerta, Hagedorna, Ramlera či Klopstocka. Rodina avšak neměla dostatek financí na jeho studium, a proto si musel začít sám vydělávat. Roku 1772 se ale situace zásadně změnila, když mu nabídl podporu vydavatel Heinrich Christian Boie.\n\nMezitím přešel z univerzitního studia teologie na filologii (1772–1775), a také se seznámil s Boieho sestrou Ernestinou.\n\nVelice záslužnou činností byla především jeho překladatelská práce, a to např. překlad Homérovy \"Odysseiy\".\n\n\n"}
{"id": "1175443", "url": "https://cs.wikipedia.org/wiki?curid=1175443", "title": "Misijní biskup", "text": "Misijní biskup\n\nMisijní biskup je úřad římskokatolické církve vytvořený při zasedání tridentského koncilu. Jde o kněží s titulem a biskupským svěcením (konsekrací) podléhající přímo papeži, kteří však nespadají pod jurisdikci konkrétní diecéze, nýbrž jsou vyslíláni na misie.\n\nDo hodnosti biskupa byli vysvěcováni kněží z řad místního obyvatelstva, v němž probíhala misijní činnost. Často se toto označení vztahuje do starší doby na biskupy (viz např. svatý Bonifác, Bruno z Querfurtu, Jordan), kteří působili na pohanských nebo čerstvě christianizovaných územích, ačkoli přísně vzato taková instituce v katolické církvi do konce středověkuk neexistovala. \n\nPodle výzkumů historiků se zřejmě rozlišovalo mezi titulem \"episcopus regionarius\" (regionální biskup) a \"episcopus gentium\" (lidový biskup). Prvně jmenovaní byli zváni panovníky-neofity k vytvoření církevní struktury. Druzí vyjížděli na misie do zemí, kde křesťanství nebylo přítomno.. \n\nInstituce misijních biskupů se rozvinula v době velkých misijních akcí v 17. a 18. století. Na územích pronásledování křesťanů (SSSR, Čína) působili misijní biskupové, jejichž činnost nemohla probíhala ve spolupráci s konkrétní diecézí.\n\nOficiální titulatura misijních arcibiskupů neexistuje. Užití erbů tradičně náležicích metropolitům některými misijními biskupy (pallium), bylo spjato s právem svěcení dalších biskupů. Jejich arcibiskupská titulatura měla podle některých pramenů výlučně formu zdvořilosti.\n"}
{"id": "1175446", "url": "https://cs.wikipedia.org/wiki?curid=1175446", "title": "Obština Glavinica", "text": "Obština Glavinica\n\nObština Glavinica ( \"Община Главиница\") je bulharská jednotka územní samosprávy v Silisterské oblasti. Leží ve východním Bulharsku v Dolnodunajské nížině, u Dunaje a hranic s Rumunskem. Sídlem obštiny je město Glavinica, kromě něj zahrnuje obština 22 vesnic. Žije zde přes 11 tisíc stálých obyvatel.\n\nVšechna sídla jsou samosprávná.\nV obštině žije 11 267 stálých obyvatel a včetně přechodně hlášených obyvatel 14 119. Podle sčítáni 1. února 2011 bylo národnostní složení následující:\n"}
{"id": "1175447", "url": "https://cs.wikipedia.org/wiki?curid=1175447", "title": "R-33", "text": "R-33\n\nR-33 (v kódu NATO: \"AA-9 Amos\") je protiletadlová střela dlouhého dosahu s poloaktivním radarovým naváděním. Je určena k ničení bombardérů, průzkumných letadel, raket s plochou dráhou letu a letadel AWACS. R-33 byla první sovětskou raketou vybavenou vestavěným digitálním počítačem.\n\nJe schopna provozu za všech povětrnostních podmínek a také v prostředí silného rušení.\n\nVývojem a zaváděním nízkoletících bombardérů (typy FB-111A a B-1A) do amerického letectva vznikla pro Sovětský svaz nová hrozba, na kterou nedokázali reagovat tehdejšími prostředky. Letadla Tu-128 a MiG-25 byla totiž určena k likvidaci letadel ve vysokých letových hladinách a nebyla vybavena raketami schopnými zasahovat nízkoletící cíle. Z toho důvodu začali sovětští konstruktéři pracovat nejen na vývoji nového MiGu-31, ale i na modernější protiletadlové střele.\n\nZpracováním projektu takto výkonné protiletadlové řízené střely byly pověřeny hned dvě konstrukční kanceláře, a to konstrukční kancelář Vympel a PKPK Minaviaproma M.R. Bisnovata. Vítězným se přitom stal návrh konstrukční kanceláře Vympel v podobě typu K-33. Vývoj zpočátku probíhal pod dohledem hlavního konstruktéra V.V. Žuravleva a později ho vedl J.K. Zacharov.\n\nPůvodně měla být raketa K-33 do zbraňového systému MiGu-31 zavedena hned ve čtyřech modifikacích, z nichž jedna počítala s poloaktivní radiolokační, druhá s aktivní radiolokační, třetí s pasivní infračervenou a čtvrtá s kombinovanou pasivní IČ a poloaktivní radiolokačních samonaváděcí soustavou. Nakonec se tato zbraň dočkala realizace pouze v jedné verzi vybavené poloaktivní samonaváděcí hlavicí, která spolupracovala s palubním radiolokátorem Zaslon. Ten disponoval na svou dobu moderní pevnou anténou s fázovanou mřížkou a digitálním vychylováním paprskem. Díky tomu tento typ radaru dokázal střely typu K-33 navádět hned na čtyři vzdušné cíle zároveň.\n\nPrvní střelecké testy byly provedenyy na letadle Tu-104 a následně na prototypu Je-155MP, co už probíhalo v reálných výškách a při reálných rychlostech. Testování rakety probíhalo v letech 1975 až 1980, přičemž první sestřel bezpilotního letounu MiG-17 se uskutečnil 26. března 1976. Střela byla zařazena do výzbroje stíhaček MiG-31 dne 6. května 1981 pod názvem R-33.\n\nR-33 má na dnešní dobu již klasické uspořádání. V přední části se nachází poloaktivní radarový naváděcí systém, za kterým je bezkontaktní rádiový, ale i kontaktní elektromechanický zapalovač. Následuje zařízení autopilota a vysoce výbušná bojová hlavice o hmotnosti 47 kg. V zadní části je pohonná jednotka na pevná paliva. Raketa je dlouhá 4,15 m a váží 490 kg. Za dlouhými nosnými plochami v polovině trupu následují čtyři ovládací plochy v zadní části rakety, které jsou sklopné kvůli lepšímu umístění pod trupem letadla. Trup střely má průměr 38 cm a rozpětí zadních ovládacích ploch je 1,18 m.\n\nStřela je schopná ničit nepřátelské letouny manévrující s přetížením 4 g s pravděpodobností 60 - 80%. Byla vyvinuta pro letadlo MiG-31, které může nést na závěsníky AKU-33 až 4 rakety tohoto typu. MiG-31 dokáže navádět tyto střely současně na 4 cíle nacházející se v různých výškách. R-33 je schopna zasáhnout jednak nízkoletící cíle ve výškách 25 – 50 m nad zemí, ale i cíle ve vysokých letových hladinách až do nadmořské výšky 28 000 m. Raketa má maximální rychlost Mach 4,5 a může tak likvidovat cíle letící až rychlostí 3 700 km/h.\n\nV počáteční fázi letu přibližně do vzdálenosti 100 km od MiGu-31 je navedení inerciální s povelovou korekcí pomocí datalinku, v závěrečné fázi je raketa naváděná poloaktivním radarovým systémem.\n\n\n"}
{"id": "1175451", "url": "https://cs.wikipedia.org/wiki?curid=1175451", "title": "NGC 1275", "text": "NGC 1275\n\nNGC 1275 (také známá jako Perseus A nebo Caldwell 24) je pekuliární galaxie v souhvězdí Persea vzdálená přibližně 220 milionů světelných let. Nachází se blízko středu Kupy galaxií v Perseovi, kde je umístěn i silný zdroj rádiových vln Perseus A. Na obloze se nachází ve střední části souhvězdí, 2° východně od hvězdy Algol s magnitudou 2,1. Je to Seyfertova galaxie typu 1.5, i když je někdy označována jako 1.\ni 2. \ntypu.\n\nNGC 1275 se skládá ze dvou galaxií: superobří galaxie typu cD (podle Yerkeské klasifikace galaxií) v centru Kupy galaxií v Perseovi a takzvaný \"high velocity system\" (HVS), který se nachází o něco blíže směrem k Zemi. HVS se k centrální galaxii pohybuje rychlostí 3 000 km/s \na Kupa galaxií v Perseovi jej pravděpodobně pohltí. HVS centrální galaxii nevlivňuje, protože je od ní vzdálen 200 000 světelných let,\nale slapové působení ho narušuje a tření způsobené mezihvězdným prostředím z něj strhává plyny a spouští v něm tvorbu hvězd. \n\nCentrální galaxie je obalena rozsáhlou sítí vláken vyzařujících čárové spektrum. \nTato vlákna jsou z galaxie vytahována plazmatem proudícím z aktivního galaktického jádra relativistickou rychlostí. \nDlouhá vlákna plynu se táhnou až za hranici galaxie, kde pronikají do plynu o teplotě několika milionů stupňů, který vyplňuje kupu a vyzařuje rentgenové záření. Množství plynu obsažené v každém takovém vlákně je přibližně milion formula_1. Vlákna jsou často velmi rovná, široká pouze 200 světelných let a dlouhá až 20 000 světelných let. \n\nPřítomnost těchto vláken představuje problém, protože jsou mnohem chladnější než okolní mezihvězdné prostředí. Není jasné, jak tato vlákna vydržela tak dlouho, ani proč se neohřála, nerozplynula nebo nezbortila za vzniku nových hvězd. \nJednou z možností je, že slabé magnetické pole (o síle desetitisíciny magnetického pole Země) působí dostatečnou silou na ionty ve vláknech a tím je drží pohromadě. \n\nNGC 1275 obsahuje ve svém mezihvězdném prostředí molekulární vodík o hmotnosti 13 miliard formula_1, který pravděpodobně padá do centra galaxie a tím živí aktivní galaktické jádro \na zároveň způsobuje značné množství vznikajících hvězd. \n\nV centru NGC 1275 se pravděpodobně nachází obří černá díra o hmotnosti 340 milionů formula_1.\n\nBěhem posledních 100 let byly v NGC 1275 pozorovány 2 supernovy: SN 1968A s magnitudou 15,5 a SN 2005mz s magnitudou 18,2. \n\n"}
{"id": "1175452", "url": "https://cs.wikipedia.org/wiki?curid=1175452", "title": "Stefanie Windisch-Grätz", "text": "Stefanie Windisch-Grätz\n\nStefanie Windisch-Grätz (4. dubna 1909, Ploskovice – 29. května 2005, Uccle) byla kněžna Windisch-Grätz a hraběnka z Querrieu.\n\nByla dcerou prince (od roku 1902 knížete) Otta Windisch-Grätze a jeho manželky arcivévodkyně Alžběty Marie Rakouské. Roku 1924 její rodiče od sebe odešli a roku 1948 byli rozvedeni.\n\nDne 22. července 1933 se v Bruselu vdala za hraběte Pierra d'Alcantara de Querrieu syna hraběte Jeana Marie d'Alcantara de Querrieu a jeho manželky baronesy Marie t'Kint de Roodenbeke. Její manžel zemřel 14. října 1944 v Koncentračním táboře Oranienburg. Spolu měli jedno dítě:\n\nDne 14. listopadu 1945 se vdala za Karla Axel Björklunda. Spolu měli jedno dítě:\n\nZemřela 29. května 2005 v Uccle.\n\n"}
{"id": "1175456", "url": "https://cs.wikipedia.org/wiki?curid=1175456", "title": "Owe Jonsson", "text": "Owe Jonsson\n\nOwe Jonsson (23. listopadu 1940 Växjö – 29. září 1962) byl švédský atlet, sprinter, mistr Evropy v běhu na 200 metrů z roku 1962.\n\nV letech 1961 a 1962 se stal mistrem Švédska na obou sprinterských tratích. Na mistrovství Evropy v Bělehradu v roce 1962 zvítězil v běhu na 200 metrů ve svém nejlepším osobním čase 20,7. Třináct dní po tomto vítězství zemřel při autonehodě.\n"}
{"id": "1175457", "url": "https://cs.wikipedia.org/wiki?curid=1175457", "title": "Yolanda z Ligne", "text": "Yolanda z Ligne\n\nYolanda z Ligne (Yolande Marie Jeanne Charlotte de Ligne; * 6. května 1923, Madrid) je princezna rodu Ligne a arcivévodkyně rakouská.\n\nByla druhou dcerou Evžena, knížete z Ligne a jeho manželky princezny Philippine de Noailles. Její otec byl belgický ambasador v Indii (1947-1951) a poté ve Španělsku (1951-1958).\n\nDne 17. ledna 1950 se v Château de Belœil v Belgii vdala za arcivévodu Karla Ludvíka Habsbursko-Lotrinského syna posledního rakouského císaře Karla I. a jeho manželky Zity Bourbonsko-Parmské. Spolu měli čtyři děti:\n\n"}
{"id": "1175464", "url": "https://cs.wikipedia.org/wiki?curid=1175464", "title": "Národní parky v Peru", "text": "Národní parky v Peru\n\nV jihoamerickém Peru se v roce 2016 nacházelo 14 národních parků. Jejich souhrnná rozloha dosahovala hodnoty 95 254 km² (pro porovnání rozloha České republiky činí 78 867 km². Národní parky spravuje organizace El Servicio Nacional de Áreas Naturales Protegidas por el Estado (zkratka SERNANP), která spadá pod peruánské ministerstvo životního prostředí. Národní parky zahrnují různé ekosystémy – od tropických deštných pralesů až po vysokohorské suché oblasti. Mezi největší hrozby pro chráněná území patří změna využívání půdy, nelegální těžba dřeva, rybolov, pastevectví, hornictví, neudržitelný rozvoj turismu a nekontrolovatelná expanze zastavěného území.\n"}
{"id": "1175467", "url": "https://cs.wikipedia.org/wiki?curid=1175467", "title": "Efekt podpory již zvoleného", "text": "Efekt podpory již zvoleného\n\nEfekt podpory již zvoleného neboli výběr-podporující bias (anglicky choice-supportive bias) je jedním z typů kognitivního zkreslení neboli biasu, který ovlivňují lidský úsudek.\nPodstata tohoto zkreslení tkví ve vědomé či nevědomé obhajobě rozhodnutí, které osoba v minulosti již uskutečnila a naopak v odsouzení ostatních možností, které nebyly zvoleny. Obhajoba i odsouzení jsou však nezávislé na racionálních faktorech a mohou být nebezpečné při tvorbě budoucích rozhodnutí.\n\nDůsledkem nakonec je, že osoba má tendenci si svá minulá rozhodnutí pamatovat jako správná (pozitivní) a ostatní nezvolené možnosti jako špatné (negativní), nezávisle na skutečnosti.\nOsoba tedy velmi snadno přesvědčí sama sebe o nepravdě.\n\nTendence k pamatování si zvolených možností jako lepších než ve skutečnosti byly, při které je zároveň přikládána vyšší váha pozitivním důsledkům zvolené možnosti a nižší váha pozitivním důsledkům možnosti nezvolené.\n\nPokud měl tedy člověk v minulosti v konkrétní situaci na výběr možnosti A a B a vybral si možnost A, má v budoucnosti tendenci přeceňovat pozitivní důsledky a bagatelizovat negativní důsledky vybrané možnosti A a naopak bagatelizovat možné pozitivní důsledky a přeceňovat ty negativní u možnosti B.\n\nPři lidském procesu rozhodování je cílem zvolit co nejvhodnější možnost, přičemž každá z dostupných možností má své vlastní kladné i záporné aspekty.\n\nOsoba si po provedení rozhodnutí vedle zvolené možnosti pamatuje i samotný proces, který konečné volbě předcházel a jeho odůvodnění.\n\nVznik biasu popisuje několik teorií, významné je spojení vzniku s lidským egem.\n\nHlavním motivem biasu by totiž mělo být vlastní přesvědčení, že pokud si osoba vybrala jednu z možností, musela to být ta nejlepší volba – nikdo by si dobrovolně nezvolil špatně.\nToto přesvědčení však může být falešné – lidský mozek a vědomí mají vlastní obranné mechanismy, které mají za cíl chránit před negativními pocity například vinny, smutku a sebelítosti (tyto pocity by mohly vzniknout při uvědomění si své chyby při provedeném rozhodnutí).\n\nBěhem tohoto procesu osoba může věnovat pozornost pouze některým částím informací, které má z doby při provádění volby – ostatní jsou vytěsněny či upozaděny a nehrají při vzpomínkách na situaci významnou roli.\n\nJakmile bylo uskutečněno rozhodnutí a člověk je pod vlivem biasu, tento bias narušuje zpětné vyhodnocení rozhodnutí a jeho reflexi. Nebezpečí Efektu podpory již zvoleného může být skryto v opakování stejných rozhodnutí: pokud osoba stojí před stejným rozhodnutím v budoucnu znovu, má tendenci volit stejné řešení jako v minulosti. Toto rozhodnutí může nyní mít zafixované jako správné a s pozitivními asociacemi, ostatní nezvolené možnosti analogicky jako špatné s asociacemi negativními. Po racionální úvaze a zvážení všech pozitivních a negativních stránek by přitom mohla osoba dojít k rozhodnutí zcela opačnému. V mnoha případech navíc osoba postižená biasem nemusí o svém neracionálním stanovisku přesvědčovat pouze sama sebe, ale i své kolegy, rodinu a další osoby.\n\nBylo prokázáno, že v některých specifických případech rozhodování či volby jsou osoby od tohoto biasu částečně či úplně odproštěny.\nV případě přidělení volby osobě jinou osobou (vyšší autoritou – např. nadřízený v práci, velitel…) bias nevzniká. Jedná se ale pouze o volby, které nebyly rozhodnuty v nejlepším možném zájmu dotčené osoby – například pokud je autorita přítelem dotčené osoby a rozhodnutí bylo vybráno pouze s ohledem na tuto osobu.\nVýběr-podporující bias nevzniká ani při volbě, která byla vybrána zcela náhodně. Je to z důvodu absence rozhodovacího procesu a z ní plynoucí absence možných výčitek a vinny.\n\nJe vědecky prokázáno, že udržování vzpomínek je závislé na emocích, které v člověku původní situace vyvolala: Nejlépe si osoba pamatuje vzpomínky příjemné a pozitivní, o něco hůře vzpomínky nepříjemné a negativní, nejhůře potom vzpomínky neutrální.\n\nOvěření probíhalo experimentem na myších: Čím vyšší byla podávaná dávka látky pro stimulaci emočního centra mozku amygdaly, tím snáze se myši učili procházet bludištěm.\n\nVelmi důležitá je také důvěryhodnost vzpomínek. Lidé mají vlastní mechanismus pro ověřování vzpomínek, při kterém ověřují, zda může být skutečná.\nPokud si osoba například pamatuje létající prase, nakonec dojde k závěru, že vzpomínka mus pocházet z minulého snu, neboť prasata ve skutečném světě létat nemohou.\nPaměť totiž neumožňuje lidem dokonalé reprodukce, ale konstrukce a rozbory toho, co se stalo. Toto také souvisí se Sleeper effectem, kdy člověk nejprve zapomíná na původ informace a její zdroj, až mnohem později informaci samotnou.\n\nV tomto biasu můžeme vidět přímou analogii s IKEA efektem, který velmi zjednodušeně říká, že lidé přisuzují větší hodnotu věcem, které částečně či úplně sami vytvořili.\n\nLidské rozhodnutí může být bráno jako \"věc\" z definice IKEA efektu, pokud ho člověk provedl zcela samostatně či se na rozhodnutí alespoň částečně podílel.\nTímto se vysvětluje tendence, proč člověk za svým rozhodnutím stojí, i když ve skutečnosti nemuselo být zvoleno vhodně: sám se pro něj svobodně rozhodl.\n\nIKEA efekt a Efekt podpory již zvoleného mají stejný základ a vznik.\n\n"}
{"id": "1175469", "url": "https://cs.wikipedia.org/wiki?curid=1175469", "title": "Josef Arpád Habsbursko-Lotrinský", "text": "Josef Arpád Habsbursko-Lotrinský\n\nJosef Arpád Habsbursko-Lotrinský (Joseph Arpád Benedikt Ferdinand Franz Maria Gabriel; 8. února 1933 Budapešť – 30. dubna 2017 Madrid, Španělsko ) byl člen uherské větve Habsbursko-lotrinské dynastie a arcivévoda rakouský.\n\nByl čtvrtým dítětem arcivévody Josefa Františka Habsbursko-Lotrinského a jeho manželky princezny Anny Saské. Byl pravnukem arcivévody Josefa Habsbursko-Lotrinského uherského palatina.\n\nDne 25. srpna 1956 (civilně) a 12. září 1956 (církevně) se v německém Bronnbachu oženil s princeznou Marií Löwenstein-Wertheim-Rosenberg s dcerou Karla, 8. knížete Löwenstein-Wertheim-Rosenberg a jeho manželky hraběnky Caroliny Rignon. Spolu měli osm dětí:\n\n"}
{"id": "1175472", "url": "https://cs.wikipedia.org/wiki?curid=1175472", "title": "Aratinga sluneční", "text": "Aratinga sluneční\n\nAratinga sluneční (\"Aratinga solstitialis\") je druhem „žlutých“ aratingů, dosahující velikosti okolo 30 cm a hmotnosti mezi 100 – 130 gramů a dožívá se až 25 let. Celkově je žlutě až oranžově zbarvený, čelo, strany hlavy, spodní břicho, kostřec a spodní strana zad mají nádech do oranžova. Výrazné jsou spodní ocasní krovky, které dosahují zelenavého zbarvení s nádechem žluté. Ocas je jinak světle zelený, na špičce namodralý. Střední a spodní krovky křídel jsou žluté. Spodní strana letek, zobák a běháky jsou šedivé. Tento papoušek i přes velmi pronikavý křik je často chován v zajetí a to především z důvodu, že se často používá jako chůva pro jiné papoušky. Výrazné zbarvení v korunách stromů připomíná žluté květy.\n\nVe volné přírodě obývá oblast jihozápadní Guyany, Francouzské Guyany a Surinamu, severozápadní Brazílie, jihovýchodní Venezuely. Jeho výskyt není ve volné přírodě hojný, vyskytuje se zde v hejnech a BirdLife International odhaduje počty divoce žijících jedinců na 1500 až 4000, z toho 1000 až 2500 dospělých ptáků s trendem na pokračující pokles stavu. V Česku tohoto papouška lze spatřit hned v několika zoologických zahradách – v Zoo Ústí nad Labem, Zoo Olomouc, v Papouščí Zoo Bošovice (u Vyškova) a v Zoologické zahradě Tábor.\n\nV přírodě si aratinga sluneční staví hnízdo v dutinách stromů, především v kmenech palem. Samice snáší 3-4 vejce s průměrnou inkubační dobou 25 dnů. Živí se různými druhy ovoce, semeny, pupeny, květy, bobulemi, atd.\n\nJe zařazen do druhé přílohy CITES a jeho chov, dovoz a prodej tudíž nepodléhá povinné registraci. Někdy je v češtině označován jako aratinga zlatý. V roce 2014 od něj byl systematicky oddělen nový druh aratinga sírožlutý (\"Aratinga maculata\"), který je celkově bledší.\n"}
{"id": "1175473", "url": "https://cs.wikipedia.org/wiki?curid=1175473", "title": "Ludvík Zifčák", "text": "Ludvík Zifčák\n\nLudvík Zifčák (* 11. ledna 1960) je bývalý český příslušník Sboru národní bezpečnosti, který je znám především v souvislosti s událostmi z listopadu 1989 během sametové revoluce, kdy o sobě prohlašoval, že sehrál roli údajně mrtvého studenta Martina Šmída.\n\nLudvík Zifčák byl členem Sboru národní bezpečnosti od 1. ledna 1982 člen SNB jako inspektor pořádkové služby Místního oddělení Veřejné bezpečnosti v benediktinské ulici v Praze 1. Od 1. listopadu 1985 byl zástupcem velitele čety 1. praporu Pohotovostního pluku VB ČSR. \nStudoval na Důstojnické škole SNB, jako stážista působil na krajské správě SNB Ostrava.\n\nOd 1. března 1989 byl starším referentem 2. oddělení II. odboru správy Státní bezpečnosti Praha.\n\nPo listopadu 1989 prohlašoval, že na pokyn svých nadřízených sehrál na demonstraci 17. listopadu roli údajně mrtvého studenta Martina Šmída. Po neúspěšném ukrytí na Vysoké škole SNB byl dne 14. ledna 1990 odvolán z funkce a poté 2. července 1990 propuštěn ze služebního poměru SNB.\n\nOd roku 2001 byl Ludvík Zifčák předsedou nezaregistrované a neuznané Komunistické strany Československa – Československé strany práce.\n\nPo roce 1990 opakovaně vystupoval v rozhovorech pro tisk, v nichž kritizoval události v listopadu 1989 s tím, že šlo o předem připravenou akci.\n\nV roce 2009 v jednom rozhovoru Zifčák uvedl, že u StB měl na starosti studentské hnutí a podílel se na založení „Nezávislého studentského hnutí“, které demonstraci na Albertově svolalo a tuto informaci předalo do Svobodné Evropy (dle Zifčáka financované CIA) a Hlasu Ameriky. Dále prohlašoval, že měl s kolegy úkol průvod navést směrem na Václavské náměstí a sehrát mrtvého studenta, což údajně přiznal také Zifčákův nadřízený major Petr Žák. Šiření zprávy měla zajistit Drahomíra Dražská, která byla údajně členem Zifčákovy skupiny. Vyšetřovací komise Federálního shromáždění pro objasnění událostí 17. listopadu 1989 Zifčákova tvrzení označila je za „opakovanou snahu přisuzovat své osobě a reálným událostem podstatně jiný význam, než jaký ve skutečnosti měly“. Sám Zifčák při výslechu na vojenské prokuratuře v roce 1990 pod hrozbou vyššího trestu uvedl, že si vymýšlí, na veřejnosti ale dále šířil svou verzi událostí.\n\n\n"}
{"id": "1175474", "url": "https://cs.wikipedia.org/wiki?curid=1175474", "title": "Žitavsko", "text": "Žitavsko\n\nŽitavsko je historické území, které v současnosti leží na jihovýchodě Německa, blízko českých a polských hranic. Do roku 1424 náleželo k Čechám, poté splynulo s Horní Lužicí. Centrem území je město Žitava (Zittau).\n"}
{"id": "1175475", "url": "https://cs.wikipedia.org/wiki?curid=1175475", "title": "Šperkovnice", "text": "Šperkovnice\n\nŠperkovnice, to je označení krabičky různého tvaru určené pro odkládání šperků. Často může být dekorována a vyrábí se z různých materiálů. V minulosti měly také klíček na uzamknutí, takový klíček pak každá majitelka nosila u sebe, neboť se jednalo o její největší poklady.\n\nHistorie šperkovnice sahá do minulosti. Dříve se dědily z generace na generaci a vyráběly se výhradně z drahého dřeva s výrazným zdobením. Většinou je vlastnily pouze movitější domácnosti a byly tak ozdobou ložnic nebo obývacích pokojů. Vyráběny byly nejslavnějšími dílnami v Itálii a Německu. Později se také začaly dovážet kousky z Orientu.\n"}
{"id": "1175487", "url": "https://cs.wikipedia.org/wiki?curid=1175487", "title": "Konfederace evropských skautů", "text": "Konfederace evropských skautů\n\nKonfederace evropských skautů, anglicky Confederation of European Scouts, francouzsky Confederation Européenne de Scoutisme, zkratkou CES, je mezinárodní skautská federace sdružující organizace v jednotlivých zemích. Vznikla v Bruselu, dne 12. listopadu 1978 a až do současnosti sídlí v Belgii. CES zdůrazňuje, evropský rozměr skautingu a tvrdí, že nabízí \"autentický skauting Roberta Baden-Powella\". CES se odštěpila od Fédération du Scoutisme Européen (FSE), později přejmenované na Union Internationale des Guides et Scouts d'Europe, k rozdělení došlo v důsledku sporů o významnosti náboženských prvků a koedukace. Přesný počet členů CES není znám.\n"}
{"id": "1175492", "url": "https://cs.wikipedia.org/wiki?curid=1175492", "title": "Divize B 1992/93", "text": "Divize B 1992/93\n\nV soubojích 28. ročníku České divize B 1992/93 se utkalo 16 týmů dvoukolovým systémem podzim–jaro. Tento ročník začal v srpnu 1992 a skončil v červnu 1993.\n\n\nPoznámky:\n"}
{"id": "1175493", "url": "https://cs.wikipedia.org/wiki?curid=1175493", "title": "Jodid rubidný", "text": "Jodid rubidný\n\nJodid rubidný je anorganická sloučenina, (halogenid) se vzorcem RbI. Krystaluje ve formě těsné krychlové (kubické) mřížky jako NaCl.\n\nJodid rubidný se připravuje reakcí kovového elementárního rubidia s elementárním jodem:\nJiná možnost je reakce hydroxidu rubidného s kyselinou jodovodíkovouː\n\n"}
{"id": "1175496", "url": "https://cs.wikipedia.org/wiki?curid=1175496", "title": "Italská mužská basketbalová reprezentace", "text": "Italská mužská basketbalová reprezentace\n\nItalská mužská basketbalová reprezentace reprezentuje Itálii v mezinárodních soutěžích v basketbalu.\n\n"}
{"id": "1175500", "url": "https://cs.wikipedia.org/wiki?curid=1175500", "title": "Emil Kašpar", "text": "Emil Kašpar\n\nEmil Kašpar (10. května 1907 Řepníky – 1. května 1998) byl český pedagog, jeden ze zakladatelů didaktiky fyziky. Po 2. světové válce působil ve Výzkumném ústavu pedagogickém v Praze. Od roku 1953 působil na Vysoké škole pedagogické v Praze a v roce 1959 přešel na matematicko-fyzikální fakultu UK v Praze, kde byl v roce 1962 jmenován profesorem. V roce 1962 byl také jmenován zasloužilým členem JČMF.\n\n\n"}
{"id": "1175502", "url": "https://cs.wikipedia.org/wiki?curid=1175502", "title": "Le Neufour", "text": "Le Neufour\n\nLe Neufour je francouzská obec v departementu Meuse v regionu Grand Est. V roce 2013 zde žilo 78 obyvatel.\n\nObec leží u hranic departementu Meuse s departementem Marne. Sousední obce jsou: Le Claon, Clermont-en-Argonne, Florent-en-Argonne (Marne), Les Islettes a Sainte-Menehould (Marne).\n\n\"Počet obyvatel\"\n"}
{"id": "1175505", "url": "https://cs.wikipedia.org/wiki?curid=1175505", "title": "Španělský alano", "text": "Španělský alano\n\nŠpanělský alano, též uváděný jako španělský lovecký pes alano (španělsky: \"Alano Español\", anglicky: \"Spanish Bulldog\"), je molossoidní psí plemeno původem ze Španělska. Mezinárodní kynologická federace (FCI) jej neuznává, avšak jedná se o početné plemeno rozšířené po celé západní a střední Evropě.\n\nNázev \"Alano\" pochází z íránského kočovného kmene Alani. Byli to kočovní pastevci, kteří přišli do Španělska při stěhování národů v 5. století n. l. Tento kočovný kmen již při příchodu sem choval velké strážné psy, jejichž úkolem byla především ochrana hospodářských zvířat. Právě tito molossové se stali předky dnešních alanů.\n\nPrvní písemná zmínka o plemeni zvaném alano pochází ze 14. století a je to zmínku v knize \"Libro de la Montería de Alfonso XI\", kde jsou psi, zvaní alanové, popisování jako mohutní psi s krásnými zbarveními. Psi podobného typu v této době také cestovali se španělskými průzkumníky a byli používání jako váleční psi. Na dlouhou dobu bylo také jejich úkolem strážení a případné dopadávání otroků. Další známá zmínka pochází z roku 1816, kdy Francisco de Goya v knize \"La Tauromaquia\" vyobrazil boj psů s býky (viz obrázek vlevo). Na díle lze snadno poznat zda byli alani využívání i pro boj se psy; nebyli. Lze to poznat podle nekupírovaných uší, které se u psů jako byli například bulteriéři a stafordšírští bulteriéři vždy ze zdravotních důvodů kupírovali. Mimo bojů s býky se alanové využívali i k lovu vysoké zvěře.\n\nPostupem času začala bojová a molossoidní plemena upadat. Především proto, že začaly upadat bojové hry, nakonec byly i zakázány. Modernější metody se začaly využívat i při hlídání stád dobytka a co více, rozmohla se menší a méně náročnější plemena ovčáckých psů, například border kolie. Nakonec v první polovině 20. století vyhynul i vlk španělský (\"Canis lupus deitanus\") a alani tak prakticky neměli před čím stáda dobytka chránit. Roku 1963 byl španělský alano oficiálně pokládán za vymřelé plemeno. V roce 1970 se ale skupina chovatelů a studentů veteriny rozhodla, že plemeno oživí. Prvním krokem bylo vyhledání čistokrevných nebo co nejtypičtějších jedinců v západním a severním Španělsku. Několik psů bylo nalezeno v Baskicku, především v Kantábrii a zdejších horách, kde se molossoidní psi stále k hlídání dobytka před predátory využívali. Následně byl sepsán standard a v roce 2004 byl španělský alano uznán španělským Kennel Clubem jako samostatné plemeno.\n\nŠpanělský alano se stává populárním až v posledních několika letech, kdy plemeno zažilo největší rozmach. Chovná základna se teď nachází nejen ve Španělsku a Francii, ale i v Polsku, Německu nebo Rakousku a přestože plemeno dosud není uznáno FCI, již bylo uskutečněno několik vývozů do Severní Ameriky.\n\nŠpanělský alano byl a také je předkem několika psích plemen, například již zaniklého německého plemene, známého jako býkohryz. Býkohryzové byli také předky několika modernějších plemen, například německých boxerů a z podobných psů byla vyšlechtěna i německá doga. Díky španělské invazi do Jižní Ameriky bychom krev alanů našli i v brazilských filách.\n\nŠpanělský alano je velký pes molossoidního typu s velkou, těžkou a masitou hlavou. Délka těla má být o 10% větší než výška v kohoutku. Psi (samci) dosahují výšky 58-63 cm při hmotnosti 30-40 kg, u fen je to 55-60 cm při hmotnosti 25-35 kg. Hlava je hranatá, široká, s přiměřeně zkrácenou širokou a hlubokou partií čenichu. Kůže na ní vytváří vrásky. Uši jsou obvykle kupírované, avšak v některých zemích Evropy, například i v Česku, je to již zakázané, proto je možné vidět i ušní boltec v přirozené podobě. Srst je krátká, přiléhavá, na dotek hladká. Zbarvení může být plavé jakéhokoliv odstínu, popřípadě s černou maskou na obličeji, nebo žíhané, rovněž s maskou. Malé bílé skvrny jsou povoleny pouze na končetinách, nikoliv na hrudi nebo krku.\n\nVětšina velkých molossoidních plemen si je navzájem podobná, avšak nejvíce se španělským alanům podobají kanárské nebo malorské dogy (zde se spekuluje i o příbuznosti těchto dvou plemen). Vzhledem se alanům podobá i uruguayský cimarron, avšak toto plemeno je velmi vzácné.\n\nŠpanělský alano je typický molossoidní pes; samostatný, hrdý, ale zároveň také společenský a milující. Jelikož byl využíván ke kolektivnímu lovu, nejspokojenější je ve společnosti jiných, nejlépe stejně velkých, psů. Vůči majiteli a jeho rodině je loajální a milující, těžko snáší změnu. Jedná se o věrné psí plemeno, v případě nebezpečí svého majitele chrání, jak umí. Alanové jsou inteligentní a chápaví, avšak potřebují dominantního majitele a vždy si dobře rozmyslí, zda udělají, co po nich žádá. Mají vyvinutý lovecký pud a vůči cizím jsou lhostejní a dokáží rozeznat přátele od nezvaných návštěvníků. Jsou to dobří hlídači, hlasitě upozorní na každého kolemjdoucího a pokud případného zloděje neodradí zjevem, tak odvážností a velkými zuby jistě ano.\n\nHodí se pro celoroční chov venku. Potřebují každodenní aktivity, kde si mohou vybít přebytečnou energii a také časté opakování známých povelů i nové učení těch neznámých. Socializace je nutným prvkem výchovy již ve chvíli, kdy si chovatel přiveze štěně domů.\n"}
{"id": "1175508", "url": "https://cs.wikipedia.org/wiki?curid=1175508", "title": "Hilary Hahn", "text": "Hilary Hahn\n\nHilary Hahn (* 27. listopadu 1979 Lexington, Virginie) je americká houslistka.\n\nHilary Hahn vyrůstala v Baltimoru. Její předkové pocházeli z německé spolkové země Porýní-Falc, konkrétně z města Bad Dürkheim, avšak z rodiny německy hovoří pouze ona. Ovládá také francouzštinu a japonštinu.\n\nJejí první významnou učitelkou hry na housle byla Klara Berkovich, zástupkyně ruské houslové školy z Oděsy. V deseti letech přešla na Curtis Institute of Music ve Filadelfii k profesoru Jashovi Brodskému, poslednímu následovníkovi belgické houslové tradice skladatele Eugèna Ysaÿe.\n\nSvé první veřejné vystoupení absolvovala houslistka již ve svých šesti letech. V deseti letech věku měla svůj první celovečerní sólový koncert, ve dvanácti hrála poprvé s malým komorním orchestrem a později též s velkým orchestrem (Baltimore Symphony Orchestra). Od té doby lze napočítat celkem přes 800 koncertů Hilary Hahnové po celém světě, z toho přes 500 s orchestry. Vystupovala ve více než 200 městech v 27 zemích na čtyřech kontinentech, přičemž spolupracovala se 150 dirigenty.\n\nJako své debutové CD natočila roku 1997 jednu sonátu a dvě partity pro sólové housle Johanna Sebastiana Bacha. Na svém dalším albu přednesla Beethovenův houslový koncert, s nímž jako 15letá debutovala v Německu. V roce 2000 natočila také jeden z houslových koncertů Edgara Meyera, který autor věnoval přímo jí. O rok později houslový koncert Johannese Brahmse se zřídka uváděným houslovým koncertem Igora Stravinského\n\nNahrála také filmovou hudbu k hollywoodskému snímku \"The Village\" režiséra Jamese Newtona Howarda. Kromě toho je možné slyšet její houslové přednesy v písních \"To Russia My Homeland\" (na albu \"Worlds Apart\") a \"Witch’s Web\" (na albu \"So Divided\") americké rockové skupiny \"And You Will Know Us by the Trail of Dead\".\n\nV roce 2007 hrála ve Vatikánu se Struttgartským symfonickým orchestrem pod vedením venezuelského dirigenta Gustava Dudamela u příležitosti 80. výročí narození papeže Benedikta XVI.. Na programu byla Novosvětská symfonie od Antonína Dvořáka (bez účasti Hahnové) a houslové skladby Giovanni Gabrieliho a Wolfganga Amadea Mozarta.\n\nV roce 2016 vystoupila Hilary Hahn v rámci Mezinárodního festivalu Antonína Dvořáka v Praze, kde spolu s Českou filharmonií pod taktovkou Jiřího Bělohlávka zahrála jeden z Mozartových houslových koncertů. Rovněž v roce 2016 (a také 2017) podniká koncertní turné po Spojených státech, v Evropě a Japonsku, při kterém se soustřeďuje na uvádění šesti nových skladeb pro sólové housle, které pro ni na zakázku vytvořil španělský skladatel Antón García Abril.\n\n"}
{"id": "1175513", "url": "https://cs.wikipedia.org/wiki?curid=1175513", "title": "Turecká mužská basketbalová reprezentace", "text": "Turecká mužská basketbalová reprezentace\n\nTurecká mužská basketbalová reprezentace reprezentuje Turecko v mezinárodních soutěžích v basketbalu.\n"}
{"id": "1175514", "url": "https://cs.wikipedia.org/wiki?curid=1175514", "title": "Žlutice (zámek)", "text": "Žlutice (zámek)\n\nŽlutice jsou zaniklý zámek ve stejnojmenném městě v okrese Karlovy Vary. Vznikl přestavbou staršího hradu v severozápadním nároží historického středu města. V roce 1761 vyhořel a postupně byl rozebrán na stavební materiál. Viditelným pozůstatkem zámku je brána, která se dochovala v horní části náměstí. Od roku 1964 je chráněna jako kulturní památka.\n\nŽlutický hrad byl založen pány z Rýzmburka nejspíše v osmdesátých letech čtrnáctého století, ale první písemná zmínka o něm pochází až z roku 1442, kdy město patřilo husitskému hejtmanu Jakoubkovi z Vřesovic. Z obranného hlediska se však nacházel v nevýhodné poloze, a proto Jakoubek nároží města zabezpečil novým opevněním, ze kterého se vyvinul hrad Mazanec a sám sídlil na novém hradě Nevděku.\n\nV roce 1537 koupili město páni z Plavna, od kterých je roku 1563 získali Hasištejnští z Lobkovic. V letech 1575–1872 potom město patřilo Kokořovcům z Kokořova. Ti nechali starý hrad v letech 1602–1623 přestavět a poté ještě jednou v letech 1680–1700. Nový zámek byl postaven v barokním slohu a kolem něj se nacházela zámecká zahrada. Kokořovci však v roce 1723 přesídlili na zámek ve Štědré, a zdejší zámek začal upadat. V roce 1761 vyhořel, a postupně byl rozebrán na stavební materiál. Ve dvacátém století byly zbytky zámku ještě patrné, ale později byly na jejich místě postaveny panelové domy.\n\nJedinou dochovanou částí zámku je brána na severozápadní straně náměstí, která vedla do zámeckého areálu. Vznikla v roce 1680 během přestavby za Ferdinanda Hroznaty z Kokořova. Brána je trojdílná. Po stranách průjezdu se nachází zdvojené pilastry s volutovými hlavicemi a maskarony. Nad bránou je zespodu prolomený štít se znakovou kartuší.\n\nPodobu původního hradu, ze kterého se dochoval pouze jeden gotický portál, neznáme. Vzhledem k jeho poloze v nároží pravidelné městské zástavby však můžeme předpokládat, že měl také pravidelný čtverhranný půdorys. Barokní zámek byl dvoupatrový se dvěma kratšími křídly a strmými štíty v průčelích.\n\n"}
{"id": "1175515", "url": "https://cs.wikipedia.org/wiki?curid=1175515", "title": "Jihlavské terasy", "text": "Jihlavské terasy\n\nJihlavské terasy je komplex budov v Jihlavě mezi ulicemi Havlíčkova a Srázná.\n\nV letech 1801–1811 zde stála továrna na výrobu sukna Johanna Tosta. V roce 1851 na jejím místě vznikla tabáková továrna, až do 30. let 20. století firma přistavovala nové budovy. V roce 1958 se výroba přestěhovala do Kutné Hory. Poté tu sídlila elektrotechnická firma Tesla Jihlava, která se v 90. letech přestěhovala do Hruškových Dvorů. V roce 2007 byl areál prodán společnosti Corbada. V letech 2010–2014 v areálu o rozloze 23 500 m² vznikl víceúčelový komplex, která zahrnuje školící středisko, administrativní budovu, lékařský dům s 25 ordinacemi, domov pro seniory Stříbrné terasy s kapacitou 78 lůžek, soukromou mateřskou školu, galerii, tříhvězdičkový hotel, prádelnu restauraci, kavárnu a studentské koleje. Naproti domovu pro seniory stojí 7patrový bytový dům s podzemními garážemi pro 200 vozů. V celém areálu se nachází dohromady přes 200 bytů.\n\n"}
{"id": "1175520", "url": "https://cs.wikipedia.org/wiki?curid=1175520", "title": "Karel Nováček (hudebník)", "text": "Karel Nováček (hudebník)\n\nKarel Nováček, \"také\" Karl Novacek, (12. července 1868 Bela Crkva – 1929 Budapešť) byl violoncellista, dirigent a vojenský kapelník českého původu.\n\nPocházel z hudební rodiny Nováčků. Jeho otec, Martin Nováček, pocházel z Horažďovic, vystudoval Varhanickou školu v Praze, ale usadil se v Temešváru, kde byl sbormistrem v pravoslavném chrámu, dirigentem Filharmonické společnosti a ředitelem místní hudební školy. Hudební vzdělání tak získal v rodině. Od svých devíti let hrál na violoncello v kvartetu, který vytvořil otec s ještě dalšími dvěma bratry Rudolfem a Otakarem.\n\nV letech 1890–1893 byl Karel Nováček kapelníkem rakouského pěšího pluku č. 61. v Petrovaradínu, a poté ve vojenské kapele 71. pěšího pluku v Egeru. Od roku 1897 působil jako první violoncellista na Královské opery v Budapešti, kde setrval až do odchodu do důchodu. Zemřel v roce 1929, ve stejném roce jako jeho bratr Rudolf.\n\n\n"}
{"id": "1175522", "url": "https://cs.wikipedia.org/wiki?curid=1175522", "title": "Štěpánka (pramen)", "text": "Štěpánka (pramen)\n\nPramen Štěpánka je čtrnáctý karlovarský minerální pramen. Nachází se na levém břehu řeky Teplé na okraji lázeňské části Karlových Varů v parku před parkhotelem Richmond. Umístěn je v dřevěném altánu, má teplotu 13 °C a vydatnost 2,5 l/min. \n\nNa pozemku dnešního parku před parkhotelem Richmond byly vývěry vřídelní vody známy již v 18. století. V roce 1884 zde byl zachycen pramen, jenž byl pojmenován na počest rakouské arcivévodkyně Štěpánky. Pro své složení se tehdy stal významnou součástí pitné kúry lázeňských hostů.\n\nNa počátku 20. století vývěr pramene zanikl a teprve v roce 1993 byl po několika neúspěšných pokusech realizován nový vrt. V roce 1997 byl nad obnoveným vývěrem postaven ve švýcarském stylu osmiboký dřevěný altán Aloise Kleina. \n\nPramen je volně přístupný. Doposud nebyl vyhlášen jako přírodní léčivý zdroj, nebývá tedy předepisován k pitným kúrám. Teplotu má 13 °C, vydatnost 2,5 litrů/min., obsah kysličníku uhličitého je větší než 1 200 mg/litr a celkový obsah minerálů přesahuje 6 700 mg/litr.\n\n"}
{"id": "1175523", "url": "https://cs.wikipedia.org/wiki?curid=1175523", "title": "Emine Nazikedâ Kadınefendi", "text": "Emine Nazikedâ Kadınefendi\n\nEmine Nazikedâ Kadınefendi (9. října 1866 – 4. dubna 1941), rozená Princezna Emine Marshan, byla první ženou a hlavní konkubínou osmanského sultána Mehmeda VI. Byla poslední ženou nesoucí titul Kadinefendi v Osmanské říši.\n\nEmine Nazikeda Kadınefendi se narodila 9. října 1866 v Tsebeldě, když se Abcházie stala součástí Ruského impéria. Byla z abchazko-gruzínské šlechtické rodiny Marshaniových. Jejím otcem byl princ Hassan Bey Marshania (1836–1877) a její matkou princezna Fatma Horecan Hanim Aredba. Byla vnučkou prince Ismaila Beye. V roce 1877 se Emine se svými sestrami a sestřenicemi odstěhovali do Istanbulu, kde byly ubytovány v paláci Cemile Sultan. Její teta Suzidil Hanim byla dvorní dámou Cemile Sultan. Měla dva starší bratry, prince Mehmeda Beye a prince Abdülkadira Beye.\n\nSvé dětství strávila v paláci sultánky Cemile, kde chodila na soukromé hodiny piána. Od mala jevila zájem o ježdění na koni a ve volném čase jezdila v parku paláce Cemile Sultan. Později se stala dvorní dámou Cemiliny dcery, Fatmy Hanimsultan. V roce 1884 se seznámila s princem Vahideddinem Efendim, budoucím sultánem Mehmedem VI. a zamilovala se do něj. Mehmed požádal Cemile Sultan o její ruku. Dne 8. června 1885 se vzali v paláci Ortaköy v Istanbulu a toho dne se stala jeho hlavní ženou. Tři roky po svatbě se jim narodila dcera Münire Sultan. V letech 1892 až 1894 se jim narodily dcery Fatma Ulviye Sultan a Rukiye Sabiha Sultan.\n\nBěhem turecké války za nezávislost, která probíhala od 19. května 1919 do 24. července 1923, zřídila charitativní organizace, školy, nemocnice a mešity. V roce 1922 byl už bývalý sultán Mehmed VI. vyhoštěn do exilu. Ona a zbytek rodiny se odstěhovali do paláce Feriye. Zde zůstali do 10. března 1924; v tu dobu byli také posláni do exilu. Po opuštění Turecka žila v San Remo v Itálii až do smrti svého manžela v roce 1926. Poté bydlela ve Francii a od roku 1929 žila v Káhiře, kde také zemřela dne 4. dubna 1941. Je pohřbena na hřbitově Abbasiye.\n\nSpolečně se sultánem Mehmedem VI. měla 3 děti:\n"}
{"id": "1175526", "url": "https://cs.wikipedia.org/wiki?curid=1175526", "title": "Instore design", "text": "Instore design\n\nInstore design (též instore komunikace, komunikace v prodejně), součást retail designu, je soubor reklamních prostředků používaných uvnitř prodejny, které jsou určeny k ovlivňování nákupního rozhodnutí nakupujících. Je součástí marketingové komunikace a podle posledních marketingových trendů se stává jedním z nejefektivnějších způsobů jak ovlivnit zákazníka těsně před nákupem. Realizuje se pomocí POS materiálů v konkrétním místě prodeje. \n"}
{"id": "1175527", "url": "https://cs.wikipedia.org/wiki?curid=1175527", "title": "Bogdan Stancu", "text": "Bogdan Stancu\n\nBogdan Sorin Stancu (* 28. června 1987 Pitești) je rumunský fotbalový útočník a reprezentant, hrající tureckou Süper Lig za ankarský klub Gençlerbirliği SK.\n\nJe odchovancem klubu FC Argeș Pitești, odkud přestoupil roku 2008 do Steauy Bukurešť. Byl nejlepším střelcem klubu v rumunské lize i v Evropské lize UEFA 2009/10. V lednu 2011 přestoupil do tureckého Galatasaray SK, kde se však střelecky neprosadil a odešel na hostování do Ordusporu, kam roku 2012 přestoupil, o rok později podepsal tříletou smlouvu s Gençlerbirliği SK.\n\nHrál za rumunskou reprezentaci do 21 let. V seniorské reprezentaci Rumunska debutoval 11. 8. 2010 v přátelském utkání proti Turecku (prohra 0:2). Ve svém druhém zápase 3. 9. 2010 vstřelil jako střídající hráč jedinou branku svého týmu v kvalifikačním zápase proti Albánii (zápas skončil remízou 1:1).\nTrenér rumunského národního týmu Anghel Iordănescu jej vzal na EURO 2016 ve Francii, kam Rumunsko postoupilo ze druhého místa kvalifikační skupiny F. Rumuni obsadili se ziskem jediného bodu poslední čtvrté místo v základní skupině A, Stancu byl jediným střelcem svého týmu na šampionátu (vstřelil dva góly, jeden v zahajovacím utkání proti Francii, druhý v zápase se Švýcarskem).\n\n\n"}
{"id": "1175529", "url": "https://cs.wikipedia.org/wiki?curid=1175529", "title": "Aratinga", "text": "Aratinga\n\nAratinga je rod ptáků z čeledi papouškovitých, který má celkem deset zástupců, přičemž tři jsou již vyhynulé. Ve většině případů se jedná o známé druhy oblíbené mezi chovateli okrasných ptáků, avšak výjimkou je aratinga Hockingův, druh, který byl popsán teprve v roce 2006. Původně tento rod zahrnoval větší množství druhů, ale ty byly vyčleněny do samostatných rodů - \"Eupsittula\", \"Psittacara\" a \"Guaroba\".\n\nAratingy jsou středně velcí ptáci volně žijící v Jižní Americe. Zbarvením se nejedná o příliš pestré ptáky, u většiny převažuje jednotlivé zelené nebo žluté zbarvení. Žijí v menších skupinkách a vyhledávají suché husté lesy. Živí se ovocem, ořechy nebo rostlinami, pěstovanými na plantážích; rýží, kukuřicí...\n\nMezi nejčastěji chované aratingy v zajetí patří aratinga sluneční a jendaj. Druh aratinga jendaj má sice status málo dotčený, avšak aratingu slunečnímu přísluší dle IUCN status ohrožený. Dalším druhem často viděným v klecích chovatelů je aratinga zlatohlavý, ten má status téměř ohrožený. Jak již bylo řečeno, tři druhy aratingů již vyhynuly; aratinga guadeloupský (vyhynul v 18. století), \"aratinga roosevelti\" a \"aratinga vorohuensis\". Snižování populace jednotlivých druhů způsobuje především ničení jejich přirozeného prostředí; lesů, které jsou káceny, aby na jejich místech mohly vyrůst plantáže.\n\n\n"}
{"id": "1175532", "url": "https://cs.wikipedia.org/wiki?curid=1175532", "title": "Saliha Sultan (dcera Mahmuda II.)", "text": "Saliha Sultan (dcera Mahmuda II.)\n\nSaliha Sultan (16. června 1811 – 19. února 1843) byla osmanská princezna, dcera sultána Mahmuda II. a jeho konkubíny Aşubican Kadınefendi. Byla nevlastní sestrou sultánů Abdülmecida I. a Abdülazize.\n\nNarodila se jako dcera sultána Mahmuda II. a jeho konkubíny Aşubican Kadınefendi. Když jí bylo 23 let, byla provdána za Damata Gürcüho Halila Rifata Pashu. \n\nMěli dvojčata, dceru Ayşe Sıdıkka Hanımsultan a syna Sultanzade Abdülhamid (* 22. března 1835). Syn zemřel v roce 1837 na infarkt. Ayşe byla prvním vnoučetem sultána Mahmuda II. Jako malá holka přišla o matku a vyrůstala u svého strýce, sultána Abdülmecida I. Když jí bylo 16 let, provdala se za Servera Paşu a měla s ním 3 děti.\n"}
{"id": "1175534", "url": "https://cs.wikipedia.org/wiki?curid=1175534", "title": "Victor Nováček", "text": "Victor Nováček\n\nVictor Nováček (1875 Temešvár – 3. března 1914 Helsinky) byl český houslista a hudební pedagog.\n\nVictor Nováček byl nejmladším synem hudební rodiny Nováčků. Jeho otec, Martin Nováček, pocházel z Horažďovic, vystudoval Varhanickou školu v Praze, ale usadil se v Temešváru, kde byl sbormistrem v pravoslavném chrámu, dirigentem Filharmonické společnosti a ředitelem místní hudební školy. Jeho bratři, Rudolf, Otakar a Karel se stali také hudebníky. Hudební vzdělání tak získal v rodině. Stal se členem rodinného kvarteta. Ve svých 13 letech, 9. prosince 1888, hrál jako první houslista tohoto kvarteta v rámci 15. filharmonického matiné Haydnův kvartet op. 2, č. 5, Trio op. 15 pro housle, violoncello a klavír Bedřicha Smetany a Smyčcový kvintet op. 87 Felixe Mendelssohna- Bartholdyho. O rok později hrál již s orchestrem 1. houslový koncert Niccola Paganiniho.\n\nStudoval na Pražské konzervatoři a na Vysoké škole hudební a divadelní v Lipsku. Za své houslové mistrovství zde získal cenu Roberta Schumanna. Krátce studoval i v Berlíně u Josepha Joachima.\n\nHodlal v rodném Temešváru otevřít houslové interpretační kurzy, ale dostal nabídku stát se koncertním mistrem \"Helsinské filharmonie\", takže na realizaci tohoto projektu nedošlo. V Helsinkách působil také jako profesor houslové hry na tamní Akademii. Dne 8. února 1904 měl tu čest uvést premiéru \"Houslového koncertu d-moll op. 47\" Jeana Sibelia pod taktovkou autora.\n\nZemřel v Helsinkách 3. března 1914.\n\n\n"}
{"id": "1175537", "url": "https://cs.wikipedia.org/wiki?curid=1175537", "title": "Sambar ostrovní", "text": "Sambar ostrovní\n\nSambar ostrovní, jinak též známý pod synonymy sambar hřivnatý a jelen timorský (\"Rusa timorensis\") je přežvýkavec patřící do čeledi jelenovití (\"Cervidae\") a rodu sambar (\"Rusa\"). Druh popsal Henri Marie Ducrotay de Blainville roku 1822 a dělí se na několik poddruhů, které byly určeny v roce 2011. Dle Mezinárodního svazu ochrany přírody se řadí mezi zranitelné druhy, je chráněn indonéskými zákony a vyskytuje se v řadě chráněných území.\nSambar ostrovní je blízkým příbuzným sambara indického (\"Rusa unicolor\"). Je známo celkem sedm poddruhů určených v roce 2011 (Wilson a Mittermeier). Jinými vědci je nicméně tato systematika zpochybňována. \n\nSambar ostrovní se vyskytuje na mnohých ostrovech Indo-Pacifiku, od Sulawesi až po Nový Zéland. Původně se vyskytoval pouze na Jávě a Bali, ale postupně kolonizoval řadu dalších ostrovů. Rozšířili se po dnešní Indonésii, jako je Sulawesi, Komodo a Flores. Později byli člověkem vysazeni do vzdálenějších míst. V roce 1639 byli dovezeni na Mauricius a Réunion, po roku 1870 do Nové Kaledonie. Ve 20. století byli vysazeni na Novém Zélandu, Madagaskaru a dalších oblastech, jako je Thajsko, ale i Brazílie. K životu dávají přednost okrajům listnatých lesů, obývají i stepi, pasou se na travnatých plochách. Nevadí jim žít v oblastech s malým množstvím pitné vody. Žijí v maximální výšce 900 m n. m.\n\nPrůměrná délka těla sambara ostrovního je 83−110 cm, samci sambara ostrovního měří v kohoutku 1,1 m a váží zhruba 115 kg. Samice je menší a její hmotnost se odhaduje na 74 kg; je vyvinutý pohlavní dimorfismus (dvojtvárnost). Sambarové vypadají zavalitě, což způsobují krátké nohy. Samci vlastní parohy ve tvaru lyry, které váží až 2,5 kg. Obě pohlaví mají hrubou šedohnědou srst, která je na břiše světlejší. Mláďata po narození postrádají skvrny charakteristické pro ostatní druhy jelenů. Druh je také charakteristický velkýma ušima.\nSambarové ostrovní jsou převážně noční zvířata, ale mohou se pást během dne, při největším žáru se ukrývají do lesa. Velikosti teritorií tohoto druhu nejsou známy. Podobně jako ostatní příbuzné druhy používají ke komunikaci pachové značky a zvukové projevy v období rozmnožování. Samci jsou mezi sebou navzájem agresivní a i se samicemi žijí během většiny roku odděleně. Rozmnožování probíhá během celého roku, samci v období páření lákají samice a odstrašují konkurenty tím, že si na parohy napichují rostlinstvo a větvičky jako ozdoby. Po osmiměsíční březosti samice porodí jedno až dvě mláďata, která jsou po 6−8 měsících odstavena od mateřského mléka. Pohlavní dospělosti dosahují po 18−24 měsících, dožívají se 15−20 let, tento věk je však ve volné přírodě málokdy přesažen. Mezi přirozené nepřátele patří krokodýli, krajty a varan komodský (\"Varanus komodoensis\"); na ostrově Komodo tvoří sambarové důležitou část potravy varanů. Sambarové se živí trávou a listím nebo spadlým ovocem.\nMezinárodní svaz ochrany přírody hodnotí při vyhodnocení ohrožení sambara ostrovního pouze původní populace. Podle IUCN je zranitelným druhem a jeho populace klesá; odhaduje se na méně než 10 000 dospělých jedinců s odhadovaným poklesem populace asi o 10 % během tří generací. Nebezpečí představuje především ztráta přirozeného prostředí a degradace stanovišť. Časté je také pytláctví pro maso, léčivé přípravky a lokálně jsou sambarové loveni jako domácí mazlíčci.\n\nSambar ostrovní se vyskytuje v mnoha jávských chráněných oblastech a je chráněn indonéskými zákony.\n\nSambar ostrovní je v Česku v současnosti chován pouze ve dvou zoologických zahradách: Zoo Plzeň a Zoo Praha. Ty se tak řadí k jedněm z mála evropských zoo, které tento druh kdy chovaly. V minulosti tento druh kopytníka nechovala žádná další česká ani slovenská zoo. V celé Evropě byl v březnu 2018 k vidění v pouhých osmi zoo, z toho dvě jsou již zmíněné zoo v Česku, další dvě pak najdeme v Anglii a rovněž v Německu. Po jedné zoo s tímto jelenem mají ve Španělsku a Polsku. V dubnu 2019 již nebyl chován ve Španělsku, a tak se udával počet sedm zoo a asi 40 jedinců.\n\nHistorie chovu tohoto vzácného sudokopytníka se píše teprve od května roku 2014. Tehdy výběh v horní části areálu obsadila skupinka dvou samců a dvou samic z Tierparku v německém Berlíně. Již 13. listopadu 2014 se narodilo první mládě – sameček. Jednalo se tedy o první odchov tohoto druhu v Zoo Praha, byť laň už přišla březí. V roce 2015 došlo k dalšímu porodu. Ze dvou tehdy narozených mláďat bylo úspěšně odchováno jedno – opět se jednalo o samce. V roce 2016 nebyly odchovy úspěšné, ale pražské stádo obohatila nová samice. V březnu 2018 byli chováni dva samci a tři samice. 25. a 28. prosince 2018 se narodila další dvě mláďata – historicky první samičky narozené v Zoo Praha.\n\n\n"}
{"id": "1175538", "url": "https://cs.wikipedia.org/wiki?curid=1175538", "title": "Arménské letectvo", "text": "Arménské letectvo\n\nArménské letectvo je vojenské letectvo zformované nezávislou Arménií v roce 1992 v souvislosti s rozpadem Sovětského svazu. Je organizováno a vybaveno především k poskytování přímé letecké podpory arménské armádě a k letecké přepravě v hornatém terénu. Letectvo rovněž poskytovalo účinnou podporu během bojů s Ázerbájdžánem během války o Náhorní Karabach v letech 1992 až 1994. Arménské letectvo sice postrádá stíhací letouny pro vybojování vzdušné nadvlády, ale ochranu vzdušného prostoru zajišťují letouny MiG-29 ruského letectva v rámci smlouvy o vojenské spolupráci. Počínaje rokem 2003 financuje arménská vláda modernizaci a rozšíření vzdušných sil.\n\nV březnu 2015 byla vydána zpráva, že společnost Irkut Corporation jedná s Arménií o nákupu cvičných a lehkých bojových letounů Jakovlev Jak-130.\n\n"}
{"id": "1175540", "url": "https://cs.wikipedia.org/wiki?curid=1175540", "title": "Světový pohár v judu 2012", "text": "Světový pohár v judu 2012\n\nSvětový pohár (SP) v judu tvoří během roku turnaje, na kterých se bojuje především o body ke kvalifikaci na olympijské hry. Turnaje jsou odstupňované podle prestiže a mimo bodů jsou i finančně dotované.\n\nTurnaje světového poháru organizované Mezinárodní judistickou federací (IJF).\n\nVýsledky českých reprezentantů v judu 2012\n"}
{"id": "1175542", "url": "https://cs.wikipedia.org/wiki?curid=1175542", "title": "Beatrix von Storchová", "text": "Beatrix von Storchová\n\nBeatrix von Storchová (* 27. května 1971 Lübeck, Německo), plným jménem \"Beatrix Amelie Ehrengard Eilika von Storch\", je německá politička za stranu Alternativa pro Německo (AfD).\n\nOd července 2014 byla poslankyní Evropského parlamentu. Zvolena byla za německou AfD. Původně patřila ke skupině Evropští konzervativci a reformisté, ale z té jí spolu s kolegou Marcusem Pretzellem hrozilo vyloučení po výrocích o možném použití střelných zbraní proti ilegálním imigrantům v dubnu 2016. Proto z této skupiny odešla a stala se členkou skupiny Evropa svobody a přímé demokracie. \n\nV AfD zastává funkci místopředsedkyně strany. Společně se svým manželem má vazby na několik pravicových organizací. Od 24. září 2017 je poslankyní Německého spolkového sněmu za AfD. Mandát v Evropském parlamentu přenechala stranickému kolegovi.\n\nPochází z původně velkovévodského rodu Oldenburků. Do starobylé rodiny svobodných pánů Storchů se provdala v říjnu 2010 sňatkem se Svenem von Storch. Dříve, než vystudovala právo na Heidelberské a na Lausannské univerzitě, pracovala jako bankéřka. Po studiu a před svým vstupem do politiky pracovala v Berlíně v právnickém oboru. Je bezdětná.\n\n"}
{"id": "1175547", "url": "https://cs.wikipedia.org/wiki?curid=1175547", "title": "Peyveste Hanımefendi", "text": "Peyveste Hanımefendi\n\nPeyveste Hanımefendi (10. května 1873–1943), rodným jménem Rabia Emuhvari, byla desátou ženou osmanského sultána Abdulhamid II.\n\nRabia Emuhvari se narodila 10. května 1873 v Picunde v Gruzii a byla členem Abchazské dynastie, \"Emuhvari\". Byla nejmladší dcerou prince Osmana Beye Emuhvari a jeho ženy, princezny Hesny Hanim Çaabalurhva. Měla staršího bratra Ahmeda Beye Emukhmari a tři starší sestry – Eda Hanim, Nurhayat Hanim a Mahşeref Hanım. Měla zelené oči a dlouhé tmavě hnědé vlasy, které nestříhala celý svůj život.\n\nV roce 1877, během Rusko-turecké války (1877–1878), její rodina emigrovala do Caucasu v Istanbulu, kde byla Rabia odvedena do harému jako konkubína. Jako první sloužila Nazikedâ Kadınefendi (první ženě sultána Abdulhamida II.) a dostala své jméno Peyveste. Později se stala hlavní kalfou v sultánově harému. Nicméně, brzy si jí sultán Abdulhamid II. všiml a zalíbila se mu. Vzali se 24. ledna 1893 v paláci Yildiz (tehdy sultánova rezidence).\n\nO rok později, po narození jejich společného syna, prince Abdurrahima Hayri Efendiho, nechal sultán Abdulhamid vybudovat malý palác pro jeho mladou ženu Peyveste. Nicméně, Peyveste se nedostala k postu sultánky, protože v roce 1896 se začal sultán zajímat o jinou mladou ženu, která se stala jeho novou oblíbenkyní. Brzy se z této ženy jménem Fatma Pesend Hanım Efendi stala sultánova 11. manželka. Peyveste se přestala o sultána zajímat, jelikož on o ni přestal jevit jakýkoliv zájem. \n\nBěhem Mladoturecké revoluce v roce 1908 Peyveste emigrovala. O rok později se vrátila do Istanbulu.\nV roce 1924 znovu emigrovala spolu se svým synem, nejříve do Neapole a poté do Říma. Později se pak znovu přestěhovala a to do Paříže, kde také v roce 1943 zemřela. Je pohřbena na muslimském hřbitově Bobigny v Paříži.\n\nSe sultánem Abdulhamidem II. měla pouze jedno dítě:\n"}
{"id": "1175550", "url": "https://cs.wikipedia.org/wiki?curid=1175550", "title": "Tiskový úřad Svatého Stolce", "text": "Tiskový úřad Svatého Stolce\n\nTiskový úřad Svatého Stolce, nazývaný také Tiskovým střediskem Svatého Stolce (ital.: \"Sala Stampa della Santa Sede\") má povinnost publikovat oficiální zprávy o aktivitách papeže a o různých odděleních římské kurie. Všechny projevy, zprávy, dokumenty, jakož i prohlášení vydané ředitelem, jsou zveřejněny v plném rozsahu. Tiskový úřad pracuje každý den v italštině, ačkoli texty v jiných jazycích jsou také k dispozici. Vedoucím tiskového úřadu, s titulem ředitele, je od července roku 2019 Matteo Bruni.\nPrvní informační úřad podléhající \"L'Osservatore Romano\" byl založen 20. února 1939 za účelem předávání informací přímo novinářům. Během II. vatikánského koncilu byl připraven speciální sál pro novináře účastnících se tak těchto sezení, který pokračoval v činností tak, že absorboval předchozí úřad, jenž byl od roku 1966 podřízen Papežské radě pro sdělovací prostředky (lat. \"Pontificium consilium de communicationibus socialibus\").\n\nV roce 2015 je Tiskový úřad Svatého Stolce součástí první sekce Státního sekretariátu a pracuje v součinnosti s \"L'Osservatore Romano\", vatikánským rádiem a vatikánskou televizí. Úkolem střediska je akreditace novinářů a správa \"Information Service Management (V.I.S.)\".\n\nV sobotu 27. června 2015, papež František, apoštolským listem ve formě mota proprio, zřídil sekretariát pro komunikaci v Římské kurii,do nějž měl být tiskový úřad začleněn. Od 1. ledna 2016 je tiskový úřad podřízen tomuto dikasteriu a zároveň Státnímu sekretariátu.\n\nV pondělí 21. prosince 2015, papež František jmenoval Dr. Grega Burkeho, dřívějšího Poradce pro komunikace z Oddělení pro všeobecné záležitosti vatikánského Státního sekretariátu Svatého stolce (klíčové oddělení v římské kurii), zástupcem ředitele tiskového úřadu.\n\n\n\n"}
{"id": "1175552", "url": "https://cs.wikipedia.org/wiki?curid=1175552", "title": "Fatma Pesend Hanımefendi", "text": "Fatma Pesend Hanımefendi\n\nFatma Pesend Hanımefendi (13. ledna 1876 – 5. listopadu 1924), rodným jménem Fatma Kadriye Achba, byla jedenáctou manželkou osmanského sultána Abdulhamida II.\n\nFatma Kadriye Achba se narodila 13. ledna 1876 v Istanbulu. Její otec, princ Sami Bey Achba (Sami Pasha) pocházel z urozené abchazské rodiny a její matka, princezna Fatıma Hanım Mamleeva pocházela z vysoce postavené tatarské rodiny, která sídlila na území tzv. Zlaté Hordy. Fatmina prateta byla Verdicenan Kadınefendi, která byla manželkou sultána Abdulmecida I.\n\nVe velmi nízkém věku se u Fatmy začal projevovat malířský talent a od svých sedmi let malovala obrazy. Mimo jiné ráda jezdila na koni. Nicméně, pár měsíců před tím, než měla odjet studovat do Evropy, byla unesena a prodána do harému. Zde se však také mohla vzdělávat.\n\nSultán Abdulhamid II. byl o 34 let starší než Fatma. Rodiče Fatmy se sňatkem nesouhlasili, ale sultán si ji prostě chtěl vzít. Vzali se 20. července 1896 v paláci Yildiz. Po roce se jí narodilo její jediné dítě, dcera Hatice Sultan, ta ale po osmi měsících zemřela. Po její smrti nechal sultán zřídit dětskou nemocnici. \n\nV roce 1909 Fatma Pesend následovala svého manžela do exilu do Soluně, kde strávili jen rok a poté se zase vrátili do Istanbulu. Když v roce 1918 její manžel, sultán Abdulhamid zemřel, ostříhali si své dlouhé vlnité blond vlasy. Ostříhala se úplně do hola, vlasy namotala na korunu a hodila je do Bosporu.\n\nBěhem okupace v Istanbulu v letech 1920 až 1922 aktivně bojovala proti sultánské rodině. Byla jedna z těch, co posílali členy dynastie do exilu. Zemřela ve vile Vaniköy dne 5. listopadu 1924 a byla pochována na hřbitově Karacaahmet v Üsküdaru naproti své matce.\n\n"}
{"id": "1175553", "url": "https://cs.wikipedia.org/wiki?curid=1175553", "title": "Brazilské letectvo", "text": "Brazilské letectvo\n\nBrazilské letectvo ( – FAB; vzdušné síly Brazílie), je součástí největších ozbrojených sil v regionu Latinské Ameriky. Vlastními leteckými složkami disponuje i brazilská armáda a brazilské námořnictvo.\n\nÚspěšná civilní výroba letecké společnosti Embraer je v současnosti rozšířena o vojenskou výrobu, která díky svým vývojovým kapacitám a zahraniční spolupráci získává na důležitosti a do značné míry umožňuje uspokojit domácí poptávku. Předpokládaná hodnota brazilských zbrojních programů plánovaných do roku 2030 má dosáhnout 74 miliard dolarů. Na exportní úspěchy cvičných vrtulových letounů společnosti Embraer navázal víceúčelový cvičně-bojový typ EMB 314 / A-29 Super Tucano. Poptávku domácích vzdušných sil ve výši 99 letounů následovalo úspěšné zavedení do služby a nasazení proti organizovanému zločinu na území Brazílie.\n\nVe srovnání s obměnou či modernizací jiných druhů letecké výzbroje představovala pro brazilské letectvo dlouhodobý problém náhrada zastaralých stíhacích letounů Mirage IIIE/B. Program na pořízení nového typu letounu, pojmenovaný F-X a spuštěný na začátku nového tisíciletí, se ovšem nedařilo uskutečnit a jako dočasné řešení byl zvolen pronájem. Smlouva mezi Francií a Brazílií byla podepsána 15. července 2005 a brazilské vzdušné síly tak získaly 12 strojů Mirage 2000C/B. K obnovení programu došlo pod názvem F-X2 v září 2007, přičemž specifikace zahrnovaly dodání 36 nadzvukových letounů, které by do roku 2022 nahradily stroje Mirage 2000 a F-5 Tiger II.\n\nDo soutěže byly přihlášeny stroje předních světových výrobců - např. Boeing F/A-18E/F, Dassault Rafale, Eurofighter Typhoon, Lockheed Martin F-16BR, SAAB Gripen a Suchoj Su-35. Za favorita užšího finále, ve kterém se nacházely typy Gripen NG, Rafale a F/A-18E/F, byl v říjnu 2008 považován francouzský typ, což měla v září následujícího roku potvrdit smlouva o spolupráci v oblasti vojenské techniky mezi brazilským prezidentem da Silvou a francouzským prezidentem Sarkozym. Ani tato podoba programu stíhacích letounů však neměla být definitivní. Z řad letectva se totiž ozývaly hlasy, které preferovaly švédské letouny z důvodu nižší pořizovací ceny i provozních nákladů. Program byl tedy v roce 2011 znovu pozastaven.\n\nRuské letouny Su-35 byly sice ze soutěže vyřazeny, ale Suchoj přišel s nabídkou zapojení brazilského průmyslu do vývoje a výroby stíhacího letounu páté generace T-50 PAK FA. Podobná spolupráce probíhá mezi Ruskem a Indií, která bude T-50 licenčně vyrábět v rámci programu FGFA a podílí se též na vývojových pracích. Rozhodnutí o F-X2 odložila prezidentka Dilma Rousseffová na rok 2015. Konečné rozhodnutí v programu F-X2 nicméně padlo již 18. prosince 2013, kdy byl za vítěze vyhlášen švédský Saab Gripen E/F. Akvizice v hodnotě 4,5 miliardy dolarů zahrnuje dodání 36 letounů, transfer všech technologií a nabízí se další možnost spolupráce mezi brazilským a švédským průmyslem.\n\nNejvětší program vojenské výroby v brazilském leteckém průmyslu představuje transportní a tankovací letoun Embraer KC-390. Tyto stroje jsou vyvíjeny od roku 2006 jako náhrada za dosluhující transportní letouny DHC-5 Buffalo, C-130E/H a tankovací KC-130H. Do programu vývoje, výroby a následné akvizice, dotovaného brazilskou vládou, se postupně zapojilo několik jihoamerických (Argentina, Chile, Kolumbie) a evropských států (Portugalsko, Česko - konkrétně Aero Vodochody) i nadnárodních společností (např. BAE Systems či americký Boeing). K prvnímu vzletu mělo dojít v závěru roku 2014 a první zákazníci měli přebírat objednané KC-390 o tři roky později.\n\nTabulka obsahuje přehled letecké techniky brazilského letectva podle Flightglobal.com.\nJak vypadá konkrétní nasazení brazilských letounů v akci proti ilegální činnosti demonstrovalo letectvo například v polovině roku 2011, kdy proběhla v pohraničním pásu od Venezuely až po Uruguay tzv. Operace Ágata. V této kombinované operaci letectva, námořnictva a pozemních sil bylo nasazeno 105 letadel a 35 vrtulníků, což demonstrovalo užitečnost vzdušných sil i proti protivníkům nestátního charakteru. Vojenské letouny byly zapotřebí při útocích na letiště pašeráků ukrytá hluboko v pralesích a při stíhání jejich letadel a vrtulníků. Výsledkem akce bylo 2600 zadržených zločinců, zabaveno bylo 46 500 kg nelegálních pesticidů, 3320 kg marihuany, atd.\n\n"}
{"id": "1175558", "url": "https://cs.wikipedia.org/wiki?curid=1175558", "title": "Osobní přepravník se samovyvažovacím zařízením", "text": "Osobní přepravník se samovyvažovacím zařízením\n\nOsobní přepravník se samovyvažovacím zařízením je legislativní termín, který zahrnuje řadu osobních vozítek založených na principu gyroskopu. Spolu s blíže neurčenými „obdobnými zařízeními“ patří s účinností od 20. února 2016 podle § 2 písm. nn) novelizovaného znění českého zákona č. 361/2000 Sb., o provozu na pozemních komunikacích a o změnách některých zákonů (zákon o silničním provozu), pod pojem osobní technický prostředek, který je dále uváděn pod legislativní zkratkou osobní přepravník. České legislativní řešení vzniklo především kvůli kolizím masově půjčovaných vozítek Segway v centru Prahy s pěším provozem, souběžně se však ve světě objevuje řada podstatně levnějších a lehčích samovyvažovacích osobních přepravníků. \n\n"}
{"id": "1175560", "url": "https://cs.wikipedia.org/wiki?curid=1175560", "title": "Anna Hlohovská (1271)", "text": "Anna Hlohovská (1271)\n\nAnna Hlohovská (německy \"Anna von Schlesien-Glogau\"; 1250/52 – 25. června 1271, Mnichov) byla bavorská vévodkyně a rýnská falckraběnka ze slezské větve dynastie Piastovců.\n\nNarodila se jako jedno z mnoha dětí hlohovského vévody Konráda I. a Salomeny, dcery velkopolského knížete Vladislava Odoniče. 24. srpna 1260 se v Heidelbergu stala druhou manželkou bavorského vévody Ludvíka II. Svou první manželku v žárlivosti zavraždil. Sňatek měl sblížit Ludvíka s Přemyslem Otakarem II., který byl tou dobou bez potomstva a Annin otec byl jeho příbuzným a spojencem. Anna porodila Ludvíkovi dvě dcery a syna, budoucího dědice. Zemřela v létě 1271 a byla pohřbena v cisterciáckém klášteře Fürstenfeld. Ludvík se o dva roky později znovu oženil.\n"}
{"id": "1175563", "url": "https://cs.wikipedia.org/wiki?curid=1175563", "title": "PdfTeX", "text": "PdfTeX\n\nPočítačový program pdfTeX je rozšířením Knuthova sázecího programu TeX a byl napsán a naprogramován Hàn Thế Thànhem v rámci jeho magisterské a disertační práce na Fakultě informatiky Masarykovy univerzity v Brně. Samotná myšlenka na tvorbu takového programu vznikla v 90. letech 20. století, kdy zakladatel fakulty Jiří Zlatuška s Philem Taylorem konzultovali spolu s Donaldem Knuthem ze Stanfordovy univerzity některé z nápadů na jeho další vývoj. Knuth posléze Hàn Thế Thànha potkal v roce 1996 během své návštěvy v Brně, kde od Masarykovy univerzity převzal čestný doktorát.\n\nDva hlavní znaky pdfTexu jsou mikrotypografická vylepšení: vysunutí interpunkce a dalších opticky nevýrazných znaků mimo sazební obrazec, které vzniklo zobecněním konceptu visící interpunkce, a úpravy šířky znaků, což je použití myšlenek Hermanna Zapfa pro zlepšení šedi vysázené stránky. Oba rozšiřují jádro programu a jsou popisovány v Hàn Thế Thànhově práci.\n\npdfTex je součástí nejnovějších verzí LaTeXu a ConTeXtu (včetně TeX Live, MacTeX a MikTeX) a je používán jako výchozí TeXovský program. Hlavní rozdíl mezi mezi TeXem a pdfTeXem je, že zatímco výstupem TeXu je soubor ve formátu DVI, přímým výstupem pdfTeXu je soubor ve formátu PDF. Tímto je umožněna integrace PDF vlastností, jako jsou hypertextové odkazy a obsahové tabulky, užívající balíčky jako je hyperref.\n\nJe také možné dostat jako výstup z pdfTeXu DVI soubor. Tento soubor by měl být identický s tím z TeXu, pokud nejsou v pdfTeXu aktivované speciální prvky mikrotypografie. Protože LaTeX, ConTeXt aj. jsou makro balíčky pro TeX, fungují stejně dobře i s pdfTeXem.\n\n"}
{"id": "1175564", "url": "https://cs.wikipedia.org/wiki?curid=1175564", "title": "Miroslava Genčiová", "text": "Miroslava Genčiová\n\nMiroslava Genčiová (5. dubna 1923, Kutná Hora – 2012) byla česká literární teoretička a překladatelka.\n\nRusistiku vystudovala v Moskvě, pak pracovala na Katedře rusistiky Filozofické fakulty Univerzity Karlovy a dosáhla titulu PhDr. Specializovala se na literaturu pro děti a mládež (zabývala se didaktikou dětské literatury) a na science fiction. Napsala mnoho studií, několik teoretických knih a středoškolských i vysokoškolských učebnic. Je rovněž autorkou hesel o sovětské sci-fi v \"Encyklopedii literatury science fiction\". Přeložila řadu vědeckofantastických povídek ruských sovětských autorů, uspořádala několik antologií a napsala řadu předmluv a doslovů.\n\n"}
{"id": "1175568", "url": "https://cs.wikipedia.org/wiki?curid=1175568", "title": "Sluneční vařič", "text": "Sluneční vařič\n\nSluneční vařič je zařízení sloužící k vaření a pečení pokrmů nebo k pasterizaci vody. Princip slunečního vařiče spočívá v odrazu slunečních paprsků na nádobu s pokrmem nebo vodou, přičemž nádoba se slunečním zářením zahřívá. Existuje více typů slunečních vařičů. Nejběžnější jsou vařiče \"panelové\", \"krabicové\" a \"parabolické\". Sluneční vařiče lze rozdělit na \"přímé\", které soustředí paprsky přímo na černý hrnec, a \"nepřímé\", které dopravují teplo od absorbéru k potravinám prostřednictvím kapalného média. Vařiče \"akumulační\" umožňují pokračovat ve vaření při zatažené obloze nebo po setmění. Existují i vařiče \"hybridní\", které při nepříznivém počasí dohřívají potraviny z jiného zdroje (obvykle elektricky, ale lze použít např. i LPG).\n\nK průkopníkům slunečních vaření patřili Ehrenfried Walther von Tschirnhaus, Horace-Bénédict de Saussure, John Frederick William Herschel, Auguste Mouchot, Charles Geeley Abbot a Maria Telkes. V současnosti jsou sluneční vařiče chápány především jako zařízení vhodné pro chudé lidi v rozvojových zemích. Velice aktivní v propagaci slunečních vařičů je americká nezisková organizace Solar Cookers International.\n\nPro porovnávání výkonu slunečních vařičů lze použít americký standard ASAE S580.1-2013, který je založen na rychlosti ohřevu vody za stanovených podmínek. Ve vědeckém tisku je využíván převážně indický standard IS 13429-3 (2000), který nejlépe umožňuje studovat vlastnosti krabicových vařičů. Sluneční vařiče uplatňují jednoduché fyzikální principy a jsou proto vhodnou pomůckou pro vyučování fyzice na všech stupních škol.\n"}
{"id": "1175572", "url": "https://cs.wikipedia.org/wiki?curid=1175572", "title": "Rečyca", "text": "Rečyca\n\nRečyca (bělorusky \"Рэчыца\", rusky \"Речица, Rečica\") je město v Bělorusku, na pravém břehu řeky Dněpr. Je administrativním centrem Rečyckého rajónu v Homelské oblasti. V roce 2009 měla 64 731 obyvatel. Nachází se 50 km od města Homelu. Je železniční stanicí na lincí Homel–Kalinkavičy a silničním uzlem směrem k městům Homel, Kalinkavičy, Světlahorsk, Žlobin, Lojeŭ či Chojniki. Slouží také jako říční přístav.\n\nPodle rozšířeného názoru se místní jméno „Рэчыца“ utvořilo ze stejnojmenné řeky. V té době bylo hydronymum odvozeno od slovanského slova „řeka“ (рака).\n\n\nPo válce se Rečyca rozvíjela v souladu s rozpracovanými územními plány. Budovy jsou převážně jednopatrové nebo dvoupatrové a třípatrové. Hlavní výstavba bytových důmů se nachází v centru, centrálních čtvrtí a mikrorajónech.\n"}
{"id": "1175576", "url": "https://cs.wikipedia.org/wiki?curid=1175576", "title": "Věznice Folsom", "text": "Věznice Folsom\n\nStátní věznice Folsom (anglicky: \"Folsom State Prison\"), je kalifornskou státní věznicí, ležící ve městě Folsom v Kalifornii asi 30 km severovýchodně od hlavního města Sacramento.\n\nJejí provoz započal v roce 1880 a po věznici San Quentin je Folsom druhým nejstarším vězením v Kalifornii, zároveň se jedná o první ústav svého druhu ve Spojených státech, ve kterém byla zavedena elektřina. Kromě toho se jednalo o jedno z nejstarších vězení s nejvyšší ostrahou a jako takové bylo během 42 let popravování svědkem 93 exekucí.\n\nFolsom je relativně dobře známý díky hudebníku Johnny Cashovi, který zde uspořádal několik koncertů. Ze dvou z nich, konaných v 13. ledna 1968 vzniklo live album. Známá je též jeho píseň \"\"Folsom Prison Blues\"\", kterou ale napsal asi o dekádu dříve (v Čechách je oblíbený její cover \"\"Blues folsomské věznice\"\" od skupiny Greenhorns).\n\nFolsom je druhým nejstarším vězením v Kalifornii, v době následující po kalifornské zlaté horečce nechvalně známým pro své velmi drsné podmínky. Přestože dnes jsou zde umístěni především vězni vyžadující střední zabezpečení, v minulosti se jednalo o jedno z nejpřísněji střežených zařízení v USA.\n\nStavba zařízení započala v roce 1878, na místě někdejší zlatokopecké osady Stony Bar, v blízkosti Americké řeky. Ústav byl oficiálně otevřen v roce 1880 a to s kapacitou 1800 vězňů. Ti trávili většinu času v temnotě, zavřeni za pevnými, nýtovanými, ocelovými dveřmi v kamenných celách o rozměrech 1,2 x 2,4 m, s 15 centimetrovým průzorem. V roce 1940 byly do dveří (které se používají dodnes) umístěny větrací otvory.\n\nFolsom byl první elektrifikovanou věznicí na světě. Elektřina byla zajišťována první vodní elektrárnou v Kalifornii.\n\nPoté co získal stát Kalifornie v roce 1891 výlučnou kontrolu nad tresty smrti, začaly být popravy vykonávány právě ve Folsomu a San Quentinu. Mezi 13. prosincem 1895 a 3. prosincem 1937 zde bylo oběšeno 93 odsouzenců. Poté co začaly být používány plynové komory, byly popravy přesunuty do San Quentinu.\n\nVězni jsou zaměstnáni v metalurgické továrně a v tiskárně. Žulový lom ve Folsomu zajišťoval materiál pro stavbu Kapitolu a štěrk zde vytěžený sloužil jako podklad většiny nejstarších kalifornských silnic. Od 30. let 20. století se ve Folsomu vyrábí kalifornské státní poznávací značky.\n\nV roce 1968 uskutečnil ve věznici několik koncertů Johnny Cash. Každý z navštívených vězňů, žil ve své vlastní cele a téměř všichni byli ve vzdělávacím programu nebo se učili obchod. Většina z navštívených vězňů se po propuštění do Folsomu nevrátila.\n\nV roce 2009 bylo vězení silně přeplněné, když se v něm nacházelo 4427 delikventů. Většina vězňů propuštěných v tomto období se do Folsomu vrátila.\n\nV lednu 2013 byla uvedena do provozu samostatná ženská sekce. Jedná se o nejseverněji umístěnou ženskou věznici v Kalifornii. Její kapacita je 403 vězeňkyň. 25% delikventek je hispánského původu. Jsou zde umístěny vězeňkyně vyžadující nízkou úroveň zabezpečení.\n\nVěznice je dějištěm několika filmů, např. Riot in Cell Block 11; Nelítostný souboj; Já, Američan; Míle do Jericha; Dalších 48 hodin; Půlnoční podraz; částečně v biografickém filmu Johnnyho Cashe \"\"Walk the Line\"\" a ve filmu Inside the Walls of Folsom Prison.\n\nVe Folsomu také čeká na popravu (většina jeho předchozího trýznění popisovaného v knize se však odehrává v San Quentin) hlavní hrdina knihy Tulák po hvězdách, spisovatele Jacka Londona.\n"}
{"id": "1175577", "url": "https://cs.wikipedia.org/wiki?curid=1175577", "title": "TAZARA", "text": "TAZARA\n\nTAZARA (celým názvem \"Tanzania-Zambia Railway\", \"Tanzansko-zambijská železnice\") je dálková železnice v Africe. Začíná v největším tanzanském městě Dar es Salaamu na pobřeží Indického oceánu a vede do Kapiri Mposhi v Zambii, kde se napojuje na dráhu spojující hlavní město Lusaku s hornickou oblastí Copperbelt na severu země. Trať je dlouhá 1 860 km, spravuje ji společnost \"Tanzania-Zambia Railway Authority\", která je ve společném vlastnictví obou států. Je známá také pod názvy Tan-Zam nebo Uhuru Railway (Železnice svobody). Trať má rozchod koleje 1067 mm (tzv. kapský rozchod).\n\nŽeleznice vede přes národní park Mikumi a Selousovu rezervaci. V Kidatu z ní odbočuje trať do Kilosy, spojující Tazaru s Central Line vedoucí střední Tanzanií k jezeru Tanganika. Nejvyšší bod trati leží v pohoří Kipengere nedaleko města Mbeya a má nadmořskou výšku 1789 metrů.\n\nDůvodem stavby dráhy byla roztržka mezi Zambií a režimem bílé menšiny v Rhodesii, přes jejíž území vedla železnice spojující Zambii s mořem a umožňující její export. Prezident Zambie Kenneth Kaunda a jeho tanzanský kolega Julius Nyerere se proto rozhodli vybudovat železnici spojující obě země, nedokázali však pro tento účel získat zahraniční půjčku, proto se rozhodli obrátit o pomoc na Čínskou lidovou republiku. Stavba byla zahájena v roce 1970 a dokončena v roce 1975, provoz byl zahájen v červenci 1976. Šlo o první velký čínský rozvojový projekt v zahraničí, náklady se odhadují na 988 000 000 jüanů (asi pět set milionů amerických dolarů), na stavbě pracovalo 50 000 dělníků, z toho 16 000 Číňanů. Železnice přinesla množství pracovních příležitostí, v návaznosti na ni vznikla také přehrada Kidatu s hydroelektrárnou nebo papírna na řece Rufiji.\n\nEkonomický efekt dráhy nesplnil očekávání. Plánovala se kapacita dvacet milionů tun nákladu ročně, bylo však dosaženo maximálně dvanácti milionů. Hospodářské potíže obou zemí i konkurence trati do Jihoafrické republiky, zprovozněné po zrušení apartheidu, vedly od devadesátých let k poklesu až na 370 000 tun ročně. Výnosy trati činí 45 miliard šilinků ročně, což nedosahuje ani poloviny nákladů. Zaměstnanci dostávají výplaty se značným zpožděním, což vedlo ke stávce v lednu 2015. \n\n"}
{"id": "1175581", "url": "https://cs.wikipedia.org/wiki?curid=1175581", "title": "Čou Po-čchi", "text": "Čou Po-čchi\n\nČou Po-čchi (; 1298–1369) byl čínský kaligraf, básník a malíř jüanského období.\n\nČou Po-čchi používal zdvořilostní jméno Po-wen () a pravděpodobně umělecký pseudonym Ťien-paj-c’ ()\n\nČou Po-čchi pocházel z jihočínského Žao-čou (moderní okres Pcho-jang ťiangsiské prefektury Šang-žao), ale vyrůstal v Pekingu, kde studoval na státní univerzitě Kuo-c’-ťien. Úřední kariéru začal na okresní úrovni, později povýšil na staršího kompilátora v císařské akademii. Zde psal poezii, maloval, vynikl jako kaligraf.\n"}
{"id": "1175582", "url": "https://cs.wikipedia.org/wiki?curid=1175582", "title": "Petr Bystroň", "text": "Petr Bystroň\n\nPetr Bystroň může být:\n\n"}
{"id": "1175584", "url": "https://cs.wikipedia.org/wiki?curid=1175584", "title": "Nišská operace", "text": "Nišská operace\n\nNišská operace (srbsky v cyrilici Нишка операција, v latince Niška operacija, bulharsky Нишка операция) byla bojová operace vojsk Lidověosvobozenecké armády Jugoslávie (partyzánů), bulharské armády a Rudé armády proti německým okupačním vojskům, které okupovaly od roku 1941 území tehdejšího jižního Srbska. Probíhala od 8. října do 14. října 1944. \n\nJugoslávským vojskům během operace velel Koča Popović a sovětským Sergej Birjuzov. Německé vojsko bylo pod vedením Hanse Felbera.\n\nZatímco jugoslávští partyzáni chystali sabotážní akce a přerušili především silniční a železniční spojení mezi jihosrbskými městy, zahájila bulharská armáda útok z východu a postup na Niš. Špatná koordinace na počátku operace vedla k tomu, že se Němcům dařilo úspěšně odolávat bulharskému útoku. Početní převaha bulharské armády, kterou podporovali i Sověti se však naplno projevila o několik dní později. Německá armáda se pokusila zajistit posily z oblasti dnešní Severní Makedonie, nicméně v blízkosti města Vranje je při jejich postupu na sever zadržely partyzánské a bulharské jednotky. \n\nBojová operace skončila vítězstvím partyzánů a bulharské armády. Obě síly měly jednak zhruba čtyřnásobnou početní převahu, jednak na počátku střetu získaly vhodnější pozici k útoku. Německé jednotky se během operace připravovaly na ústup, nicméně spojenecké vojsko je obklíčilo a ničilo jednu německou jednotku po druhé. \n\nPo Nišské operaci bylo osvobozeno území údolí řeky Jižní Moravy. Německé vojsko se z oblasti Makedonie mohlo zpět na sever stáhnout jedině přes údolí řeky Ibar a přes Kosovo, což představovalo značnou komplikaci vzhledem k náročnějšímu terénu, než kterým je údolí řeky Moravy.\n\nJedinou skutečností, která mohla být německé armádě ku prospěchu, byla problematická spolupráce mezi jugoslávskými partyzány a bulharskou armádou. Bulhaři se dle informací jugoslávských vojáků nechovali na území jižního Srbska zrovna nejlépe, a proto představitelé vrchního štábu pro Srbsko požádali Tita, aby okamžitě po obsazení jihu Srbska partyzánským vojskem byla bulharská armáda stažena. Tito následně tento požadavek schválil, a bulharské armádě bylo nařízeno odejít zpět na území Bulharska. \n"}
{"id": "1175587", "url": "https://cs.wikipedia.org/wiki?curid=1175587", "title": "Leopold IV. Anhaltský", "text": "Leopold IV. Anhaltský\n\nLeopold IV. Anhaltský (též Leopold IV. Fridrich, 1. října 1794, Dessau – 22. května 1871, tamtéž) byl princ askánský a vévoda Anhaltska.\n\nOd roku 1817 do roku 1853 byl vévodou Anhaltska-Desavska, následně od roku 1847 do roku 1853 také vévodou Anhaltsko-köthenským a od roku 1835 do roku 1863 byl pánem spojeného vévodství Anhaltsko-Desavsko-Köthensko. Nakonec se od roku 1863 stal i vévodou sjednoceného Anhaltska.\n\nLeopold se narodil v Dessau dne 1. října 1794 jako nejstarší syn Fridricha, dědičného vévody Anhaltska-Desavska, a jeho manželky, lankraběnky Amálie Hesensko-Homburské, dcery Fridricha V. Hesensko-Homburského. Jeho otec se nikdy vévodou nestal, zemřel totiž ještě před svým otcem, Leopoldovým dědečkem; Leopoldem III. Anhaltsko-Desavským. Po smrti Leopolda III. tedy převzal veškeré tituly až jeho vnuk, právě Leopold IV. Byl znám jako milovník literatury, roku 1820 přijal na post zámeckého knihovníka v Dessau básníka Wilhelma Müllera.\n\nPo smrti Leopolda III. byl oficiálně 9. srpna 1817 prohlášen vévodou Anhaltsko-desavským. Leopold měl již v té době vlivné přátele, například vlivného německého státníka Christiana Rastera.\n\nBěhem revoluce v roce 1848 byl dne 29. října 1848 nucen podepsat ústavu pro Dessau. Nicméně, 4. listopadu 1849 byla stejně zrušena a nahrazena novou verzí až v říjnu roku 1859.\n\nDne 27. listopadu 1847 zdědil vévodství Anhaltsko-Köthensko od svého vzdáleného příbuzného, vévody Jindřicha. V květnu 1853 pak s Anhaltsko-bernburskými uzavřel smlouvu, jejímž výsledkem bylo spojení těchto dvou vévodství, čímž vzniklo Anhaltsko-Desavsko-Köthensko. Po smrti jeho dalšího vzdáleného příbuzného, Alexandra Karla, dne 19. srpna 1863, zdědil Leopold i Anhaltsko-Bernbursko. 30. srpna 1863 pak oficiálně převzal titul vévoda anhaltský. Stalo se tak po více jak 280 letech, jelikož Jáchym Arnošt Anhaltský (1536-1586) byl před Leopoldem IV. posledním držitelem titulu vévoda Anhaltska. Jeho titul ale nebyl dědičný, proto si jeho synové Jan Jiří, Kristián, Augustus, Rudolf a Ludvík, mezi sebou celé Anhaltsko rozdělili.\n\nLeopold zemřel v Dessau dne 22. května 1871 ve věku 76 let, jeho následníkem se stal syn Fridrich.\n\nDne 18. dubna 1818 se v Berlíně Leopold oženil s Bedřiškou Vilemínou Pruskou (1796-1850), dcerou Ludvíka Karla Pruského a jeho manželky Frederiky Meklenbursko-Střelické. Jejím strýcem tedy nejenže byl Fridrich Vilém III., ale zároveň měla nevlastního bratra Jiřího V. Hannoverského. Leopold s Bedřiškou měli šest dětí, přičemž pouze tři se dožily dospělosti.\n"}
{"id": "1175588", "url": "https://cs.wikipedia.org/wiki?curid=1175588", "title": "Ostrov (zámek, okres Karlovy Vary)", "text": "Ostrov (zámek, okres Karlovy Vary)\n\nOstrov je zámek ve stejnojmenném městě v okrese Karlovy Vary. Areál zámku tvoří rozsáhlý komplex několika budov různého stáří, na nějž na západní straně navazuje jedenáctihektarový park s letohrádkem a další drobnou architekturou. Vznikl po třicetileté válce přestavbou staršího šlikovského sídla. Dochovanou podobu získal při klasicistní přestavbě na konci osmnáctého století a pozdějších úpravách. Od roku 1964 je chráněn jako kulturní památka. Po rozsáhlé rekonstrukci v letech 2012–2014 slouží budovy zámku potřebám města i veřejnosti (městský úřad, městská knihovna, výstavní prostory).\n\nExistují hypotézy, že hrad v Ostrově založil při lokaci města již král Přemysl Otakar II. Šlikovská rezidence potom vznikla jeho přestavbou na přelomu patnáctého a šestnáctého století nebo v jeho první polovině.\n\nPísemně je panský zámek v Ostrově doložen až v roce 1545, kdy se uvádí jako sídlo Kašpara a Jindřicha Šlika. Od roku 1577 zámek drželi zástavní majitelé, kterým je přenechala Lukrécie Šliková, rozená Salmová. Šlikovské dědičné právo se podařilo v roce 1607 získat městu, které se mezitím vykoupilo z poddanství. Za účast na stavovském povstání však město o svá práva přišlo, a jeho panství získal kníže Julius Jindřich Sasko-Lauenburský, který nechal v roce 1650 postavit nový barokní zámek. Na jeho stavbě se podíleli architekti Kryštof Dientzenhofer a Giulio Broggio. V roce 1689 panství sňatkem získal markrabě Ludvík Vilém I. Bádenský, jehož potomkům patřilo až do roku 1782. Tehdy připadlo královské komoře, která ho v roce 1811 prodala toskánskému velkovévodovi Ferdinandu III. Jeho rodu patřilo až do roku 1918.\n\nExistoval-li v Ostrově hrad již před koncem patnáctého století, mohly se jeho zbytky dochovat v podobě několika valeně klenutých prostor v suterénu severozápadního zámeckého křídla. Z pozdně gotického nebo raně renesančního sídla Šliků se dochovala pouze jedna zeď a jeho podobu známe jen díky vedutě z roku 1642 od Matthäuse Meriana. Tehdejší čtyřkřídlý zámek měl čtverhranný půdorys. Největší stavbou bylo mohutné severozápadní křídlo, na které navazovalo menší jihozápadní křídlo s pavlačí a arkýřovitými vížkami na vnější straně. Je možné, že pavlač na rytině byla ochozem starší parkánové hradby. V jižní části bylo toto křídlo nebo hradba ukončena okrouhlou baštou s polygonální vrchní částí. V protějším křídle s arkádou v patře byla brána do ulice pod městskou \"Dolní bránou.\" Na místě dochovaného zámku bývalo menšími budovami po obvodu zastavěné předzámčí.\n\nTěžce poškozený starý zámek nahradila roku 1650 stavba raně barokního sídla, které obklopil rozsáhlý francouzský park. Nový zámek tvořila čtyřkřídlá budova okolo obdélného dvora. Jednotlivé budovy se do nádvoří otevíraly půlkruhovými arkádami v přízemí. Architektonické detaily byly dokončeny až v devadesátých letech sedmnáctého století.\n\nBarokní podobu zámku však změnila klasicistní přestavba po požáru v roce 1795. Z původního zámku zůstaly jen obvodové zdi, portál z roku 1690 a některé drobné detaily. Klasicistní úpravy fasád zahrnují především římsy a lizény, dále potom mansardové střechy a detaily oken. Úpravy interiérů, které proběhly v devatenáctém století, odstranily jejich historický charakter.\n\n\n\n"}
{"id": "1175591", "url": "https://cs.wikipedia.org/wiki?curid=1175591", "title": "Osobní technický prostředek", "text": "Osobní technický prostředek\n\nOsobní technický prostředek je termín, který byl novelizačním českým zákonem č. 48/2016 Sb. s účinností od 20. února 2016 zaveden do znění zákona č. 361/2000 Sb., o provozu na pozemních komunikacích. Podle jeho § 2 písm. nn) jde o „osobní přepravník se samovyvažovacím zařízením, nebo obdobné zařízení“. Tento termín je pokusem o legislativní abstrakci charakteru patentovaných vozítek značky Segway, avšak dosud nebylo objasněno, jaké další prostředky by do takto rozšířeného pojmu mohly spadat – jistě do něj spadá tzv. minisegway, teoreticky i například jednokolka. Termín je pouze v úvodní části zákona definován, ale nikde dále v tomto zákoně ani jiném předpise už není použit, místo něj je jako legislativní zkratka zaveden s téměř shodnou definicí termín osobní přepravník. \n\nTermín vznikl ve snaze legislativně zařadit dopravní prostředky značky Segway. Pro ně české ministerstvo dopravy ve svém návrhu novely zákona o silničním provozu z října 2014 navrhlo název osobní přepravník se samovyvažovacím zařízením, který zároveň zahrnulo pod obecnější pojem osobní přepravní prostředek, pod který měla spadat též „obdobná zařízení“. \n\nVládní verze návrhu z dubna 2015 termín „osobní přepravní prostředek“ nahradila termínem „osobní technický prostředek“. Zároveň tentýž vládní návrh v dalším textu zavedl legislativní zkratku „osobní přepravník“ pro „osobní přepravník se samovyvažovacím zařízením nebo obdobné technické zařízení“. \n\nVerze z vládního návrhu byla nakonec také přijata. Definitivní znění zákona č. 48/2016 Sb., účinného od 20. února 2016, zavádí v § 2 písmenu nn) zákona 361/2000 Sb. pojem osobní technický prostředek, který definuje jako osobní přepravník se samovyvažovacím zařízením, nebo obdobné zařízení. Takto zavedení termín „osobní technický prostředek“ však není nikde v zákoně ani jednou použit, v novém § 60a však je místo toho v odst. 1 pro tentýž význam (osobní přepravník se samovyvažovacím zařízením nebo obdobné technické zařízení) zavedena legislativní zkratka osobní přepravník. Rovněž v návrhu prováděcího předpisu (novely k vyhlášce č. 294/2015 Sb.), který 14. ledna 2016 předložilo ministerstvo do meziresortního připomínkového řízení, se v názvech a stanovení významů nových dopravních značek (výstražná značka A 12c Osoby na osobních přepravnících, zákazová značka B 30a Zákaz vjezdu osob na osobních přepravnících a zónová značka IZ 8a Zóna s dopravním omezením ve variantě se zákazem vjezdu osob na osobních přepravnících) používá termín „osobní přepravník“. \n\nDůvodová zpráva k návrhu zákona č. 48/2016 Sb. používá v nadpise příslušných pasáží termín samohybná osobní vozítka (kapitoly 1.4.3 a 1.5.1 mají shodný název „Provoz samohybných osobních vozítek“), avšak text se zabývá výhradně „vozítky segway“, které pak jmenuje i různými zkrácenými způsoby („tato vozítka“, „uživatelé segway“ apod.). \n\nTermín „technický prostředek“ (bez přívlastku „osobní“) byl dosud v zákoně o silničním provozu používán jako oficiózní opisné označení pro tzv. botičku k zabránění odjezdu vozidla (např. v novém § 124c, který byl do zákona vnesen toutéž novelou, je pro možné policejní zásahy použita formulace: „zajistí vozidlo použitím technického prostředku nebo jeho odtažením“. \n\nZákon ani prováděcí předpis neposkytuje žádná vodítka, která by umožnila dovozovat, jaká další zařízení by mohla být považována za „obdobné zařízení“ či „obdobné technické zařízení“ a na základě jakých kritérií by tato „obdobnost“ měla být posuzována. \n\nDůvodová zpráva neobsahuje žádný náznak úvahy, jaká další vozítka nebo jaké další „technické prostředky“ by pod pojem mohly být zahrnuty, a nijak nevysvětluje, proč termín navržený ministerstvem (osobní přepravní prostředek) byl nahrazen termínem obecnějším a nejasnějším (osobní technický prostředek).\n\nPodobně nejasnou formulaci obsahuje i otevřená definice chodce v témž zákoně. Podle § 2 písm. j) zákona č. 360/2001 Sb. je chodcem i osoba, která tlačí nebo táhne sáňky, dětský kočárek, vozík pro invalidy nebo ruční vozík o celkové šířce nepřevyšující 600 mm, pohybuje se na lyžích nebo kolečkových bruslích anebo pomocí ručního nebo motorového vozíku pro invalidy, vede jízdní kolo, motocykl o objemu válců do 50 cm³, psa a podobně. Novelizační zákon 48/2016 Sb. za lyže nebo kolečkové brusle přidal slova „nebo obdobném sportovním vybavení“, čímž tuto definici přiblížil stávajícímu ustanovení § 53 odst. 8, podle nějž „osoba pohybující se na lyžích, kolečkových bruslích nebo obdobném sportovním vybavení nesmí na chodníku nebo na stezce pro chodce ohrozit ostatní chodce“, a § 57 odst. 7, podle nějž „(vyhrazený) jízdní pruh pro cyklisty nebo stezku pro cyklisty může užít i osoba\npohybující se na lyžích nebo kolečkových bruslích nebo obdobném sportovním vybavení.“\n\nMinisterstvo dopravy v letech 2010–2015 (jak samo nakonec přiznalo, tak bez právního opodstatění) ve své správní a metodické praxi prosazovalo tezi, že osoba na segwayi je chodec (mluvčí ministerstva dopravy Martin Novák: „Považovali jsme segway za chodce i doposud, ale nemělo to oporu v zákoně. Jinak by musel mít světlo, zvonek, ukazatel směru, abychom ho mohli brát jako vozidlo.“ Jediné možné právní vysvětlení tehdy mohlo být, že segway je sportovní vybavení obdobné lyžím nebo kolečkovým bruslím, přičemž ani v tomto případě zákon nijak nenaznačuje, v čem by taková obdobnost měla spočívat a jak by mělo být pojímáno adjektivum „sportovní“. \n\nMluvčí ministerstva dopravy Martin Novák v červnu 2014 informoval o tom, že podle ministerstvem připravované novely zákona by měla být vozítka segway a skateboardy jmenovitě přidána do výčtu v definici chodce: „pod pojmem chodec spadají i osoby pohybující se na lyžích, kolečkových bruslích, skateboardu nebo osobním transportéru segway anebo jiném obdobném zařízení.“\nMluvčí Martin Novák tehdy ve výkladu pro média konstatoval, že stejná pravidla jako pro segway budou platit i pro in-line brusle nebo jednokolku či boty s kolečky.\n\nV pozdějších návrzích však byly osobní přepravníky (tzv. osobní technické prostředky) vyčleněny do samostatného pojmu, přičemž tyto prostředky nejsou zmiňovány jako vozidla a jejich uživatelé nejsou zmiňování ani jako chodci, ani jako řidiči. Znění zákona, které nakonec bylo schváleno, ponechává nevyřešenou otázku, která z dalších zařízení (skateboard, jednokolka, skákací boty apod.) jsou spíše obdobná osobními přepravníku se samovyvažovacím zařízením, a která jsou spíše sportovním vybavením obdobným lyžím či kolečkovým bruslím. \n\nUžívání osobního přepravníku s účinností od 20. února 2016 upravuje nový § 60a zákona 361/2000 Sb., o silničním provozu, vložený do něj novelizačním zákonem 48/2016 Sb. Provozní zásady jsou pro jejich uživatele stanoveny podobně jako pro osoby na lyžích nebo kolečkových bruslích, tj. primárně jim zákon předepisuje provoz v režimu chodce (na chodníku, stezce pro chodce, stezce pro chodce a cyklisty na odděleném pruhu pro chodce, na stezce pro chodce a cyklisty, na pěších a obytných zónách, při přecházení vozovky, při přecházení železničního přejezdu, při pohybu po krajnici nebo po okraji vozovky), přičemž stejně jako osobám na lyžích, bruslích a obdobném sportovním vybavení je jim také umožněno použít jízdního pruhu vyhrazeného pro cyklisty, stezky pro cyklisty nebo\nodděleného pruhu pro cyklisty na stezce pro chodce a cyklisty.\n\nZásadním rozdílem je, že zatímco pro pohyb pěšky nebo na lyžích nebo kolečkových bruslích není stanoveno žádné omezení rychlosti, při užívání osobního přepravníku v režimu chodce se uživatel smí pohybovat „nejvýše rychlostí srovnatelnou s rychlostí chůze“. Při užívání osobního přepravníku v režimu cyklisty (na cyklistických pruzích či stezkách) není rychlost omezena. \n\nZákon o silničním provozu zmocňuje obce, že mohou na svém území nařízením (tedy v přenesené působnosti) vymezit na svém území místa, kde je provozování osobního přepravníku na chodníku, stezce pro chodce, stezce pro chodce a cyklisty, na odděleném pruhu pro chodce na stezce pro chodce a cyklisty, na pěších a obytných zónách nebo vozovce zakázáno (tj. nelze tímto způsobem omezit jejich provoz na stezkách pro cyklisty, ve vyhrazených jízdních pruzích pro cyklisty ani po krajnici). I v případě, že je omezení stanoveno nařízením obce, je však obec povinna jej vyznačit příslušnou dopravní značkou. Pro tento účel prováděcí předpis zavádí prostou zákazovou značku i zónovou zákazovou značku. Zákaz uložený nařízením obce se nevztahuje na osobní přepravníky užívané Policií České republiky nebo obecní policií při plnění jejich povinností. \n\n"}
{"id": "1175595", "url": "https://cs.wikipedia.org/wiki?curid=1175595", "title": "Technický prostředek", "text": "Technický prostředek\n\nTechnický prostředek je široký abstraktní pojem, kterým je možno označit prakticky jakékoliv technické zařízení. Jako termín nebo součást termínu je použit například v těchto souvislostech: \n\n"}
{"id": "1175596", "url": "https://cs.wikipedia.org/wiki?curid=1175596", "title": "Richardis ze Sualafeldgau", "text": "Richardis ze Sualafeldgau\n\nRichardis ze Sualafeldgau (945/950 - 994) byla manželka Leopolda I. Babenberského, markraběte rakouského.\n\nNarodila se roku 945 nebo 950 jako dcera hraběte Ernsta IV. ze Sualafeldgau. Možná byla příbuzensky spojená s Adalbera, vévody z Korutan.\n\nVdala se za Leopolda I. Babenberského, markraběte rakouského. Spolu měli osm dětí:\n\nZemřela roku 994.\n"}
{"id": "1175602", "url": "https://cs.wikipedia.org/wiki?curid=1175602", "title": "Alexander von Bethmann", "text": "Alexander von Bethmann\n\nAlexander von Bethmann (25. srpna 1814 Frankfurt nad Mohanem – 20. srpna 1883 Homburg), byl rakouský bankéř a politik německé národnosti původem Frankfurtu, ale působící v Čechách, v 60. letech 19. století poslanec Říšské rady.\n\nV době svého působení v parlamentu se uvádí jako statkář svobodný pán Alexander von Bethmann. Pocházel z bankéřské rodiny. Byl jedním ze čtyř synů bankéře Simona Moritze von Bethmanna. Sám se věnoval bankéřské činnosti a pobýval zčásti ve Frankfurtu, zčásti na svém statku v Křinci u Nymburku v Čechách, kde se s úspěchem zabýval chovem koní. Patřil mezi zakladatele porýnského dostihového spolku. Roku 1855 byl povýšen na svobodného pána. Byl též čestným rytířem johanitského řádu.\n\nAngažoval se i politicky. V zemských volbách roku 1861 byl zvolen na Český zemský sněm za kurii velkostatkářskou, nesvěřenecké velkostatky. Zastupoval Stranu ústavověrného velkostatku.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Český zemský sněm (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 složil slib.\n\nZemřel v srpnu 1883.\n"}
{"id": "1175603", "url": "https://cs.wikipedia.org/wiki?curid=1175603", "title": "Tjentište", "text": "Tjentište\n\nTjentište (v srbské cyrilici Тјентиште) je vesnice na jihovýchodě Bosny a Hercegoviny, v Republice srbské. Administrativně spadá pod opštinu Foča. V roce 1991 měla 393 obyvatel, podle sčítání lidu z roku 2013 mělo 88 obyvatel.\n\nVesnice se nachází v údolí řeky Sutjeska, obklopují ji husté lesy a vysoké hory národního parku Sutjeska. Význam Tjentište je turistický (je výchozím bodem horských túr, včetně výstupu na vrchol Maglić), i historický; v její blízkosti probíhala v roce 1942 Bitva o Sutjesku, kde se střetli partyzáni s německým vojskem. Na počest této bitvy byl jižně od vesnice vybudován brutalistický památník, známý jako tzv. „údolí hrdinů“. \n\nPohoří v okolí Tjentište nesou názvy Ozren, Zelengora, Milinklada, Ljubin Grob, Volujak, Maglić, Vučevo, Peručica a Dragoš-sedlo. Přístupové cesty k vesnici, kterou prochází významný silniční dopravní tah ve směru Foča-Gacko, jsou vedeny úzkými horskými kaňony. \n"}
{"id": "1175605", "url": "https://cs.wikipedia.org/wiki?curid=1175605", "title": "Arnošt I. Švábský", "text": "Arnošt I. Švábský\n\nArnošt I. Švábský (úmrtí 1015) byl vévoda švábský.\n\nByla synem Leopold I., markraběte rakouského a jeho manželky Richardis ze Sualafeldgau.\n\nRoku 1012 německý král Jindřich II. předal po smrti bezdětného vévody Hermana III. švábské vévodství Arnoštovi. V zájmu legitimatizace se oženil s Hermanovou sestrou Giselou Švábskou.\n\nSpolu měli dva syny, Arnošta a Heřmana. Zemřel roku 1015 v důsledku lovecké nehody. Pohřben je ve Würzburgu.\n"}
{"id": "1175606", "url": "https://cs.wikipedia.org/wiki?curid=1175606", "title": "Svícník rozšířený", "text": "Svícník rozšířený\n\nSvícník rozšířený (\"Ceropegia ampliata\") je mimo dobu kvetení nenápadná, keřovitá rostlina. Tento sukulentní druh z rodu svícník pochází z jihoafrických regionů Kapsko, Natal a Transvaal, vyskytuje se také v Tanzanii a na Madagaskaru. Byl objeven teprve roku 1830 německým botanikem J. F. Drège.\n\nSvícník rozšířený je původním druhem na velkém území, nevyskytuje se však nikde ve velkém počtu. Roste na kamenitých svazích a v suchých údolích v teplých a bezvodých savanách. Velmi často je obklopen jinou, stejné životní podmínky preferující vegetací, která jeho nepevné stonky podpírá. V době, kdy nemá květy, bývá běžně přehlížen.\n\nRoste v polostínu ostatních rostlin na půdě, která je dobře odvodněná a na místech, kde neklesá noční teplota pod +10 °C, vysoká teplota rostlinám nevadí, snese i +45 °C. Vyskytuje se v místech, kde v období hlavní vegetace od března do srpna pršívá pravidelně a od srpna deště ubývá a v lednu a únoru neprší vůbec.\n\nVytrvalá rostlina s tenkými a slabými stonky, které se opírají o okolní vegetaci nebo polehávají. Vyrůstají z trsu ztlustlých kořenů nebo ztlustlé hlízy. Dužnaté, lysé, v uzlinách se rozvětvující stonky jsou až 2 m dlouhé a polehnuté; z uzlin mohou též vypustit kořínky. Na čerstvě vyrostlých, vztyčených stoncích vyrůstají drobné, kopinaté nebo srdčité, asi 3 mm dlouhé listy, jež brzy opadávají. Fotosyntézu zajišťují hlavně chlorofylem vybavené stonky.\n\nPětičetné, oboupohlavné květy na stopkách vyrůstají z uzlin po dvou až čtyřech. Rozkvétají však postupně, obvykle mezi prosincem a březnem. Drobný kalich má jen 3 mm dlouhé špičaté plátky. Koruna má tvar vespod rozšířené, 5 až 7 cm dlouhé a 2 cm široké trubky, jejíž plátky jsou na vrcholu špičkami srostlé a vytvářející klec; na vnitřní straně je porostlá chloupky směřujícími dolů. Trubka je světle zelená nebo bílá, s podélnými zelenými proužky. V rozšířené části je dvojitá pakorunka s pěti vnějšími, hluboce dělenými plátky vytvářejícími pohárek s deseti vrcholy a pěti vnitřními, šídlovitými plátky, které se dotýkají prašníků. Nitky tyčinek jsou srostlé do kratičké trubky a nesou prašníky s pylem v brylkách, naspodu trubky je hlavičkovitá blizna.\n\nKvěty v domovině postupně rozkvétají od prosince do března a opylují je mouchy lákané na vůni, pro lidi dost nelibou. Po vstupu do ústí trubky je moucha nucena postupovat po směru tuhých chloupků dolů a nemůže se vrátit zpět. V rozšířené základně trubky je navedena nejdříve k prašníkům, o které se otře a nasbírá brylky pylu na své ochlupené tělo, které pak přenese společně s přineseným pylem na bliznu vespod trubky. Po několika dnech začne květ vadnout, jeho chloupky se skloní a hmyz může květ opustit a část pylu přenést do jiného květu. Opylování zajišťují především mouchy rodů \"Muscidae\", \"Lauxaniidae\", \"Tachinidae\" a \"Sarcophagidae\", které odměnou dostávají malé množství řídkého nektaru.\n\nPlodem jsou dva míšky (často se vyvine jen jeden), které bývají podlouhlé, vřetenovité nebo cylindrické a po dozrání vyschnou a prasknou. Obsahují řadu semen s bílým chmýrem napomáhajícím při šíření větrem.\n\nKromě semen se svícník rozšířený rozmnožuje také vegetativně, když polehnuté stonky dotýkající se půdy v uzlinách zakoření. Lze jej také dobře množit stonkovými řízky.\n\nRostlina je občas v tropech či subtropech využívána jako ozdobná liána pnoucí se po částečně přistíněné konstrukci, pěstuje se někdy i na zastřešených terasách a balkonech bytů. Její květy navzdory své kráse vydávají nepříjemnou vůni, proto se využívá jen řídce.\n\n\n \n"}
{"id": "1175608", "url": "https://cs.wikipedia.org/wiki?curid=1175608", "title": "Živák", "text": "Živák\n\nŽivák může být:\n\n\n"}
{"id": "1175609", "url": "https://cs.wikipedia.org/wiki?curid=1175609", "title": "Poppo Babenberský", "text": "Poppo Babenberský\n\nPoppo Babenberský (asi 986 – 16. června 1047, Trevír) byl arcibiskupem Trevíru.\n\nNarodil se asi roku 986 jako syn Leopolda I., markraběte rakouského a jeho manželky Richardis ze Sualafeldgau.\n\nStudoval v Řeznu a roku 1007 jej císař Jindřich II. jmenoval prvním proboštem nové katedrály v Bamberku. Když roku 1015 zemřel trevírský arcibiskup Megingod, Jidřich Poppa jmenoval jeho nástupcem. Biskupské svěcení přijal z rukou Erkanbalda, arcibiskupa Mohuče. Roku 1016 jej v této funkci uznal papež Benedikt VIII.\n\nMezi roky 1028 a 1030 cestoval s mnichem Simeonem z Trevíru do Svaté země. Později Poppo Simeona pohřbil v Porta Nigra a byl svatořečen papežem Benediktem IX.\n\nZemřel 16. června 1047 a pohřben byl v kostele svatého Simeona z Trevíru.\n"}
