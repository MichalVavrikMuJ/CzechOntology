{"id": "1227413", "url": "https://cs.wikipedia.org/wiki?curid=1227413", "title": "Alexandr Aňukov", "text": "Alexandr Aňukov\n\nAlexandr Gennaďjevič Aňukov (rusky: \"Александр Геннадьевич Анюков\"; * 28. září 1982, Kujbyšev, Sovětský svaz) je ruský fotbalový obránce a bývalý reprezentant, od roku 2005 působí v klubu FK Zenit Sankt-Petěrburg. Hraje na postu pravého beka.\n\n\nCelkově za ruský národní tým odehrál 77 zápasů a vstřelil v něm 1 branku. Zúčastnil se EURA 2004 v Portugalsku, EURA 2008 v Rakousku a Švýcarsku, a EURA 2012 v Polsku a na Ukrajině.\n\n"}
{"id": "1227418", "url": "https://cs.wikipedia.org/wiki?curid=1227418", "title": "Bácsszentgyörgy", "text": "Bácsszentgyörgy\n\nBácsszentgyörgy je obec v Maďarsku v župě Bács-Kiskun v okrese Baja.\n\nBácsszentgyörgy leží na jihu Maďarska na hranicích se Srbskem. Baja je vzdálena 24 km.\n"}
{"id": "1227419", "url": "https://cs.wikipedia.org/wiki?curid=1227419", "title": "Pavel Pogrebňak", "text": "Pavel Pogrebňak\n\nPavel Viktorovič Pogrebňak (rusky: \"Па́вел Ви́кторович Погребня́к\"; * 8. listopadu 1983, Moskva, Sovětský svaz) je ruský fotbalový útočník a bývalý reprezentant, od roku 2015 působí v klubu FK Dynamo Moskva.\n\n\nCelkově za ruský národní výběr odehrál 33 zápasů a vstřelil v něm 8 branek. Zúčastnil se EURA 2012 v Polsku a na Ukrajině.\n\n"}
{"id": "1227421", "url": "https://cs.wikipedia.org/wiki?curid=1227421", "title": "Bátmonostor", "text": "Bátmonostor\n\nBátmonostor je obec v Maďarsku v župě Bács-Kiskun v okrese Baja.\n\nBátmonostor leží na jihu Maďarska. Prochází jím silnice spojující Baju a Sombor.\n"}
{"id": "1227423", "url": "https://cs.wikipedia.org/wiki?curid=1227423", "title": "HMS Aboukir (1900)", "text": "HMS Aboukir (1900)\n\nHMS Aboukir byl britský pancéřový křižník třídy Cressy o výtlaku 12 000 tun. Sdružené parní stroje s trojčitou expanzí a dva lodní šrouby mu dodávaly nejvyšší rychlost 21 uzlů (39 km/h). Nesl dvě děla ráže 9,2 palce a 12 děl ráže 6 palců. Postaven byl v loděnici Fairfield Shipbuilding & Engineering Co Ltd. ve skotském městě Govan. Aboukir měl sesterské lodě HMS Bacchante, HMS Euryalus, HMS Hogue a HMS Cressy a byl to první křižník postavený od roku 1886 s pancéřováním trupu ke zlepšení ochrany před většími a dokonalejšími děly z konce 19. století.\n\nLodě třídy Cressy se svojí konstrukcí z konce 19. století před první světovou válkou rychle zastaraly. Během vypuknutí války byla většina těchto lodí v záloze. Aboukir byla jedna ze čtyř lodí, které tvořily přední eskadru sedmi křižníků admirála Henryho H. Campbella. Kvůli svému stáří dostaly tyto lodě název \"Eskadra živých návnad\" (). Aboukir, Cressy a Hogue byly potopeny 22. září 1914 během své hlídkové plavby v jižní části Severního moře německou ponorkou U-9. Ztráty na životech byly vysoké, z posádky Aboukiru zahynulo 527 mužů.\n\n"}
{"id": "1227425", "url": "https://cs.wikipedia.org/wiki?curid=1227425", "title": "Craig Bellamy", "text": "Craig Bellamy\n\nCraig Bellamy (* 13. července 1979, Cardiff, Wales, Spojené království) je bývalý velšský fotbalový útočník a reprezentant. Kariéru ukončil v roce 2014 ve velšském klubu Cardiff City FC.\n\n\nBellamy nastupoval ve velšských mládežnických reprezentacích U18 a U21.\n\nCelkově za velšský národní výběr odehrál 78 zápasů a vstřelil v něm 19 branek. Za britský olympijský tým se zúčastnil LOH 2012 ve Spojeném království.\n\n"}
{"id": "1227426", "url": "https://cs.wikipedia.org/wiki?curid=1227426", "title": "Grotte di Castellana", "text": "Grotte di Castellana\n\nGrotte di Castellana je systém jeskyní nacházející se v krasové oblasti Murge v jihoitalské Apulii. Leží necelé dva kilometry jižně od města Castellana Grotte a je nejdelším podzemním labyrintem v Itálii.\n\nCelý komplex jeskyní je dlouhý okolo 3300 metrů a dosahuje maximální hloubky 122 metrů. Vchod tvoří vertikální propast, z níž vycházejí rozsáhlé podzemní dómy nazvané Bílá jeskyně, Černá jeskyně a Jeskyně zkázy. Jeskyně pocházejí z geologického období křídy. Teplota uvnitř se celoročně pohybuje mezi čtrnácti a osmnácti stupni Celsia, vlhkost vzduchu dosahuje devadesáti procent. Žije zde syarina velká a množství netopýrů. Interiér jeskyní zdobí vápencové krápníky bizarních tvarů.\n\nJeskyně objevil 23. ledna 1938 badatel Franco Anelli, po němž je pojmenováno i zdejší speleologické muzeum. Labyrintem vede dvoukilometrová prohlídková trasa, pro návštěvníky jeskyní byla zřízena nedaleká zastávka na železnici z Bari do Tarenta.\n\n"}
{"id": "1227427", "url": "https://cs.wikipedia.org/wiki?curid=1227427", "title": "Hřbitov v Poděbradech", "text": "Hřbitov v Poděbradech\n\nHřbitov v Poděbradech se nachází v městské části Kluk jihozápadně od centra města, na rohu ulic Bílkova a Kolínská. Jeho rozloha je 2,7 hektaru a spravuje jej město Poděbrady. Je zapsán jako nemovitá kulturní památka.\n\nV obci Kluk u Poděbrad se již od roku 1896 nacházel evangelický a židovský hřbitov. Katolický hřbitov býval blíže centru města, po jeho přemístění do Kluku počátkem 20. století byly na tomto místě založeny Jiráskovy sady.\n\nTuto novou část hřbitova, budovanou v letech 1902 – 1903 podle návrhu architekta Josefa Fanty, doplnily sgrafita a reliéfní medailony od sochaře Františka Bílka, umístěné na severní zdi členěné slepými arkádami. Součástí hřbitova se stala i kaple s bývalou márnicí a pitevnou, hřbitovní kříž s Kristem, domek hrobníka a železná vrata s brankami. Hřbitovní kaple slouží ve druhé dekádě 21. století bohoslužbám pravoslavné církve (společenství v Poděbradech-Kluku je filiálkou Pravoslavné církevní obce v Kolíně).\n\nNa hřbitově je pohřben historik a zakladatel poděbradského muzea Jan Hellich, památkář a historik umění Vojtěch Birnbaum, malíř a etnograf Ludvík Kuba nebo spisovatel a překladatel Jan Zábrana. Spisovatel Bohumil Říha byl pohřben v evangelické části hřbitova.\n\n\n\n"}
{"id": "1227428", "url": "https://cs.wikipedia.org/wiki?curid=1227428", "title": "Gary Speed", "text": "Gary Speed\n\nGary Andrew Speed (8. září 1969, Mancot, Wales, Spojené království – 27. listopadu 2011, Huntington, Anglie, Spojené království) byl velšský fotbalový trenér a fotbalista. Hrával na postu levého záložníka. Zemřel v roce 2011 po spáchání sebevraždy oběšením.\n\n\n\nSpeed odehrál tři zápasy za velšskou reprezentaci do 21 let.\n\nCelkově za velšský národní výběr odehrál 85 zápasů a vstřelil v něm 7 branek.\n\n"}
{"id": "1227430", "url": "https://cs.wikipedia.org/wiki?curid=1227430", "title": "Karel Arnošt z Valdštejna", "text": "Karel Arnošt z Valdštejna\n\nKarel Arnošt hrabě z Valdštejna (4. května 1661 Dobrovice/Vídeň? – 7. ledna 1713 Vídeň), německy Karl Ernst von Waldstein byl český šlechtic ze starobylého rodu Valdštejnů a významný diplomat ve službách habsburské monarchie. Po návratu z francouzského zajetí se stal jedním z nejvlivnějších ministrů císaře Josefa I. Byl rytířem Řádu zlatého rouna a vlastnil rozsáhlé statky v Čechách.\n\nNarodil se jako jediný potomek z manželství Karla Ferdinanda z Valdštejna (1634–1702) a Marie Alžběty z Harrachu (1637–1710), která byla dvorní dámou císařovny Eleonory. Studoval v Praze na filozofické fakultě Karlovy univerzity, během studií podnikal i cesty za hranice (Drážďany), poté absolvoval kavalírskou cestu, během níž pobýval rok v Itálii (Turín, Řím, Siena) a ve Francii. Za studií a v zahraničí si osvojil především znalost několika jazyků, mluvil česky, německy, latinsky, italsky a francouzsky.\n\nV letech 1689–1692 byl říšským dvorským radou, v roce 1689 byl pověřen diplomatickou misí do Španělska, v roce 1691 byl mimořádným vyslancem v Polsku, kde měl za úkol předat králi Janu Sobieskému Řád zlatého rouna. V roce 1693 vykonal misi v Savojsku, v roce 1695 podnikl další cesty do Španělska a Francie, v letech 1695–1696 byl vyslancem v Berlíně. V roce 1697 byl jmenován tajným radou a v roce 1698 obdržel Řád zlatého rouna, v letech 1698–1699 byl mimořádným vyslancem u francouzského královského dvora ve Versailles.\n\nČetné zahraniční cesty Karla Arnošta vyplývaly z jeho finančních možností, tj. že si diplomatické mise platil ze svých prostředků a náklady na reprezentaci mu císařská pokladna vyplácela až s několikaletým zpožděním. V letech 1700–1703 byl vyslancem v Portugalsku, kam dorazil přes Anglii. Jeho úkolem v Lisabonu bylo získat portugalské spojenectví na počátku války o španělské dědictví, hlavním aktérem jednání se ale stal anglický diplomat Paul Methuen. Součástí mise Karla Arnošta z Valdštejna bylo i jednání o sňatku arcivévody Karla s portugalskou princeznou Teresou, která však zemřela v dětském věku v roce 1704.\n\nZ Portugalska odcestoval v květnu 1703 na nizozemské válečné lodi, ve Středozemním moři ale padl do francouzského zajetí. Byl převezen do Toulonu, později byl vězněn ve Vincennes u Paříže. Zajetí císařského vyslance vyvolalo rozruch v celé Evropě, s ohledem na jeho vysoké postavení se ale nejednalo o vězení v pravém slova smyslu. Na čestné slovo šlechtice mu byly dokonce povoleny výjezdy do Paříže. Propuštěn byl nicméně až po deseti měsících a po návratu do Vídně za odměnu postupoval v dvorské kariéře. V letech 1704–1708 byl nejvyšším maršálkem císařského dvora, poté nejvyšším hofmistrem císařovny Vilemíny (1708–1709) a nakonec nejvyšším komořím císaře Josefa I. (1709–1711). Od roku 1709 byl též státním a konferenčním ministrem. Císař Karel VI. měl k Valdštejnově osobnosti výhrady již dříve a po svém nástupu na trůn jej odvolal z funkcí (1711). Za války o španělské dědictví se s dalšími císařskými ministry složil na půjčku ve výši 600 000 zlatých, jeho podíl činil 70 000 zlatých.\n\nV roce 1686 se ve Vídni oženil s hraběnkou Marií Terezií z Losensteinu (1666–1729) a sňatek nadějného dvořana s dědičkou vymírajícího bohatého dolnorakouského rodu se odehrál v Hofburgu za přítomnosti císaře, císařovny a diplomatického sboru. Rod Losensteinů vymřel v roce 1692 a Marie Terezie již při sňatku získala věnem dědický podíl ve výši 200 000 zlatých.\n\nZ manželství se narodily čtyři děti, jediný syn Josef Karel (1693–1712) zemřel v mládí a bez potomstva. Nejstarší dcera Eleonora Marie (1687–1749) se provdala za svého vzdáleného bratrance Jana Josefa z Valdštejna (1684–1731), který tímto sňatkem rozšířil rodový majetek. Druhorozená dcera Marie Josefa (1688–1735) se stala manželkou hraběte Jana Romedia z Thun-Hohensteina (1673–1701), přičemž Thunové byli již od poloviny 17. století dlouholetými věřiteli Valdštejnů. Nejmladší dcera Marie Henrietta (1702–1780) byla v patnácti letech provdána za polního maršála knížete Jana Jiřího Kristiána z Lobkowicz (1686–1755).\n\nKarel Arnošt po otci zdědil severočeská panství Dobrovice, Loučeň a Svijany, po otci také pokračoval v dlouholetém soudním sporu o panství Židlochovice. Jako nejstarší žijící člen rodu v roce 1708 převzal navíc správu seniorátního fideikomisu Třebíč. Podobně jako otec pobýval většinu života mimo Čechy, nicméně po roce 1704 inicioval výstavbu loučeňského zámku. Součástí zámeckého areálu byl také kostel Nanebevzetí Panny Marie, který byl dílem F. M. Kaňky.\n\nPanství Svijany zdědily společně dcery Eleonora Marie a Marie Josefa. Marie Josefa pak v roce 1714 svůj podíl prodala švagrovi Janu Josefovi z Valdštejna. Dědičkou panství Dobrovice-Loučeň se stala vdova po Karlu Arnoštovi Marie Terezie. Ta žila ve Vídni a české statky chtěla prodat, měla ale zájem uchovat je pro rod Valdštejnů, proto Dobrovici a Loučeň nabídla za půl miliónu zlatých své dceři. Po delším vyjednávání o snížení ceny nakonec Dobrovici koupil taktéž Jan Josef z Valdštejna.\n\n"}
{"id": "1227431", "url": "https://cs.wikipedia.org/wiki?curid=1227431", "title": "Gary Medel", "text": "Gary Medel\n\nGary Medel (* 3. srpna 1987, Santiago de Chile, Chile) je chilský fotbalový obránce/defenzivní záložník a reprezentant, od roku 2016 působí v klubu FC Internazionale Milano.\n\n\nMedel nastupoval v chilských mládežnických reprezentacích U20 a U23.\n\nV A-týmu Chile debutoval 18. 4. 2007 v přátelském zápase proti reprezentaci Argentiny (remíza 0:0). Celkově za chilský národní výběr odehrál 91 zápasů a vstřelil v něm 7 branek (k 1. 9. 2016). Zúčastnil se MS 2010 v Jihoafrické republice, CA 2011 v Argentině, MS 2014 v Brazílii, CA 2015 v Chile a CA 2016 v USA.\n\n"}
{"id": "1227432", "url": "https://cs.wikipedia.org/wiki?curid=1227432", "title": "Vincent Trocheck", "text": "Vincent Trocheck\n\nVincent Trocheck (* 11. července 1993, Pittsburgh, Pensylvánie) je americký hokejový útočník hrající v severoamerické National Hockey League (NHL) za tým Florida Panthers, jenž ho v roce 2011 draftoval ze 64. pozice.\n\nTrocheck se narodil v pensylvánském městě Pittsburgh, kde hrával za amatérskou organizaci Pittsburgh Hornets pro hráče do věku 13. let, než se s rodinou odstěhoval do Detroitu. Tam nastupoval za tým Detroit Little Caesars, se kterým se stal dvakrát národním šampiónem a dvakrát ovládl kanadské bodování v lize MWEHL. Později se přesunul do týmu Saginaw Spirit, působící v kanadské juniorské lize Ontario Hockey League (OHL), který si ho vybral během draftu do OHL z 24. pozice. V jeho druhé sezóně za Spirit (2010/11), byl vybrán do CHL Top Prospects Game, pro hráče Canadian Hockey League s nejlepšími vyhlídkami pro National Hockey League (NHL).\n\nBěhem draftu NHL v roce 2011 si ho ve 3. kole jako 64. celkově vybral tým Florida Panthers. Dne 23. dubna 2012 podepsal s tímto týmem tříletou nováčkovskou smlouvu.\n\nTrocheck byl odměněn za jeho vynikající sezónu 2012/13 v OHL za týmy Saginaw a Plymouth Whalers jmenováním do Prvního All-Star Týmu této soutěže.\n\nUSA reprezentoval na Mistrovství světa v ledním hokeji do 20 let v ruské Ufě v roce 2011, kde s týmem vybojoval po finálové výhře nad Švédskem zlaté medaile. Na turnaji si v 7 zápasech připsal 3 góly a 3 asistence, včetně gólů do prázdné branky a jedné asistence ve finálovém utkání. Za USA nastoupil i na MS 2014 v Bělorusku, kde si v 7 utkáních nepřipsal žádný bod a s týmem obsadil 6. příčku.\n\nDne 2. září 2016 nahradil v nominaci výběru do 23 let pro Světový pohár v ledním hokeji 2016 v Torontu vedenou Toddem McLellanem zraněného kanadského útočníka Seana Monahana. S týmem obsadil konečné 5. místo, když nedokázali postoupit ze skupiny. Na turnaji zaznamenal ve třech odehraných utkáních jednu branku.\n\n\n"}
{"id": "1227440", "url": "https://cs.wikipedia.org/wiki?curid=1227440", "title": "Kaple svatého Ducha (Liběchov)", "text": "Kaple svatého Ducha (Liběchov)\n\nŘímskokatolická kaple svatého Ducha a Božího Hrobu (místně též \"Horní kostel\" či \"Kostelíček\") je raně barokní sakrální stavba, stojící na vrchu nad městem Liběchov. Od 31. prosince 1966 je kaple chráněnou kulturní památkou. Jedná se o staré poutní místo, jehož hlavní přístupová cesta je lemována čtrnácti výklenkovými kaplemi křížové cesty, které ji propojují s farním kostelem svatého Havla.\n\nVyýstavbu kaple na vrchu nad Liběchovem inicioval tehdejší majitel liběchovského panství, pan Karel Hyacint, hrabě Villani de Castolo Pilonico. Stavba, zaujímající dominantní polohu v krajině, byla dokončena roku 1654. Kromě sakrálního prostoru se v kapli nachází též krypta, ve které byl hrabě Villani roku 1656 sám pohřben. Renovace kaple proběhla v roce 1730, díky panu hraběti Janu Jáchymovi Pachtovi. Nový pán liběchovského panství Jakub Veith v roce 1823 nechává ke kapli přistavit věž, do níž byly umístěny zvony z původní dřevěné zvonice, stojící na svahu před kaplí.\n\nZatím poslední oprava exteriéru i interiéru kaple proběhla v roce 1928, kterou financoval nový majitel panství, pan František Homolka, následně byla kaple 9. června 1929 znovu vysvěcena.\n\nV noci z 13. na 14. dubna 1966 vyhořela věž kaple v důsledku úderu blesku. Oprava věže a střechy se uskutečnila v letech 1968-69.\n\nRoku 1973 byly z krypty nedůstojně přeneseny ostatky rodiny Veithů do neoznačených hrobů na liběchovském hřbitově.\n\nVe druhé dekádě 21. století je kaple v majetku města Liběchov, které shání prostředky na její opravu.\n\n\n\n"}
{"id": "1227441", "url": "https://cs.wikipedia.org/wiki?curid=1227441", "title": "Mauricio Isla", "text": "Mauricio Isla\n\nMauricio Aníbal Isla Isla (* 12. června 1988, Buín, Chile) je chilský fotbalový obránce/záložník a reprezentant, od roku 2017 působí v klubu Fenerbahçe SK.\n\n\nIsla odehrál 16 zápasů za chilskou reprezentaci do 20 let.\n\nV A-týmu Chile debutoval 7. 9. 2007 v přátelském zápase proti reprezentaci Švýcarska (prohra 1:2). Celkově za chilský národní výběr odehrál 79 zápasů a vstřelil v něm 3 branky (k 1. 9. 2016). Zúčastnil se MS 2010 v Jihoafrické republice, CA 2011 v Argentině, MS 2014 v Brazílii, CA 2015 v Chile a CA 2016 v USA.\n\n"}
{"id": "1227443", "url": "https://cs.wikipedia.org/wiki?curid=1227443", "title": "Zámecký pivovar Břeclav", "text": "Zámecký pivovar Břeclav\n\nZámecký pivovar Břeclav je pivovar v jihomoravském městě Břeclav.\nV roce 2014 činil jeho výstav piva 15 000 hektolitrů.\n\nPrvní písemné zmínky o vaření piva v Břeclavi pocházejí z 15. stol. n. l. V roce 1522 je v zámeckém areálu založen pivovar. Po roce 1926 začíná pivovar prosperovat a zvyšovat produkci piva, která dosahuje před 2. světovou válkou až 50 000 hl. Po válce dochází ke znárodnění pivovaru, jenž se začleňuje do větších státních podniků (postupně Středomoravské pivovary, Jihomoravské pivovary, Národní podnik Brno). V roce 1992 dokázal vyrobit 225 tisíc hektolitrů piva.\nV roce 1994 je břeclavský pivovar privatizován a o dva roky později zde dochází k ukončení výroby piva. Pivovar vyvážel třetinu produkce na Slovensko, které po rozdělení Československa zavedlo vysoká dovozní cla. \n\nK obnově výroby piva dochází v roce 2013, během tohoto roku se zde uvařilo 9 000 hl. V roce 2014 činil výstav piva 15 000 hektolitrů. Sortiment se prodává mj. v maloobchodní síti Enapo.\n\n\"K srpnu 2016\"\n"}
{"id": "1227444", "url": "https://cs.wikipedia.org/wiki?curid=1227444", "title": "David James", "text": "David James\n\nDavid Benjamin James (* 1. srpna 1970, Welwyn Garden City, Anglie, Spojené království) je anglický fotbalový trenér a bývalý fotbalista. Hráčskou kariéru ukončil v roce 2014 v indickém klubu Kerala Blasters FC.\n\n\nV anglické Premier League odchytal 169 utkání s čistým kontem a je v tomto žebříčku druhý v pořadí za Petrem Čechem.\n\n\nJames odchytal 10 zápasů za anglickou reprezentaci do 21 let.\n\nCelkově za anglický národní výběr odchytal 53 zápasů. Zúčastnil se MS 2002 v Jižní Korey a Japonsku, EURA 2004 v Portugalsku, MS 2006 v Německu a MS 2010 v Jihoafrické republice.\n\n"}
{"id": "1227446", "url": "https://cs.wikipedia.org/wiki?curid=1227446", "title": "Pickles", "text": "Pickles\n\nPickles (asi 1962 – 1967) byl pes, černobílý kříženec kolie, který patřil lodníkovi z Londýna Davidu Corbettovi. Proslavil se v březnu 1966 jako nálezce Zlaté Niké, trofeje pro vítěze mistrovství světa ve fotbale.\n\nPřed mistrovstvím světa v Anglii byla Zlatá Niké vystavena v londýnské Methodist Central Hall v rámci veletrhu známek Stampex. V neděli 20. března 1966 The Football Association oznámila, že soška byla z výstavy ukradena. Následné vyšetřování Scotland Yardu přineslo dopadení Edwarda Betchleyho, který zavolal předsedovi asociace Joe Mearsovi a žádal za pohár výkupné ve výši patnáct tisíc liber šterlinků. Betchley u výslechu uvedl, že je jenom prostředník a ukradenou Zlatou Niké má člověk, který vystupuje pod přezdívkou The Pole. Byl odsouzen ke dvouletému trestu odnětí svobody, skutečného zloděje se však vypátrat nepodařilo.\n\nV neděli 27. března 1966 objevil Pickles na procházce se svým pánem po londýnském předměstí Upper Norwood v živém plotu ukrytý balík v novinovém papíře, který skrýval hledanou Zlatou Niké. Corbett poté odevzdal nález na místní policejní stanici. Pickles byl bouřlivě oslavován, obdržel titul Psa roku, byl pozván do televizní show Blue Peter i na recepci pro anglické fotbalisty poté, co domácí šampionát vyhráli, firma Spillers mu věnovala psí žrádlo zdarma po dobu jednoho roku. Zahrál si také sám sebe ve filmu \"The Spy with a Cold Nose\", špionážní parodii s Ericem Sykesem a Daliah Laviovou v hlavních rolích, která byla nominována na Zlatý Glóbus. David Corbett byl pro svůj nepravděpodobný nález podezříván ze spoluúčasti na krádeži, nakonec ale obdržel odměnu ve výši téměř pěti tisíc liber, za kterou si koupil dům ve vesnici Lingfield. Zde Pickles roku 1967 zahynul, když se uškrtil na vlastním obojku při pronásledování kočky.\n\nV roce 1970 získali Brazilci jako trojnásobní mistři světa Zlatou Niké trvale do svého vlastnictví. V prosinci 1983 byla soška ze sídla Brazilské fotbalové konfederace znovu ukradena a už se ji nepodařilo najít, pravděpodobně byla roztavena. \n\nV roce 2006 byl volně podle Picklesova příběhu natočen hraný film \"Pickles: The Dog Who Won the World Cup\" (režie Gavin Millar).\n\n"}
{"id": "1227453", "url": "https://cs.wikipedia.org/wiki?curid=1227453", "title": "Micah Richards", "text": "Micah Richards\n\nMicah Richards (* 24. června 1988, Birmingham, Anglie, Spojené království) je anglický fotbalový obránce a bývalý reprezentant, od roku 2015 působí v klubu Aston Villa FC. Hraje na postu středního obránce.\n\n\nRichards nastupoval v anglických mládežnických reprezentacích U16, U19 a U21.\n\nV A-týmu Anglie debutoval 15. 11. 2006 v přátelském zápase proti reprezentaci Nizozemska (remíza 1:1). Celkově za anglický národní výběr odehrál 13 zápasů a vstřelil v něm 1 branku. Za britský olympijský tým se zúčastnil LOH 2012 ve Spojeném království.\n\n"}
{"id": "1227478", "url": "https://cs.wikipedia.org/wiki?curid=1227478", "title": "Přísečnická hornatina", "text": "Přísečnická hornatina\n\nPřísečnická hornatina je geomorfologický okrsek na střední části Krušných hor v okrese Chomutov.\n\nPřísečnická hornatina se nachází ve střední části Krušných hor. Její severní hranice je administrativně stanovena hranicí s Německem. Nejsevernější bod se nachází u zaniklé vesnice Pohraniční, odkud hranice vede směrem k samotě Nový Dům, a za ním ji přibližně tvoří tok Bíliny, která nedaleko odtud pramení. Od Mezihoří se hranice stáčí na jih k Blatnu a dále k vodní nádrži Kamenička, bývalému Třetímu Mlýnu v Bezručově údolí a Domině. Od ní směrem k jihozápadu hranici vymezuje pás sídel Lideň, Vysoká Jedle, Louchov, Domašín, Horní Halže. Za Horní Halží pokračuje k severozápadu okolo Kovářské k Českým Hamrům. Dalšími významnějšími sídly jsou zejména Vejprty a podstatně menší Měděnec, Výsluní a Hora Svatého Šebestiána.\n\nZ hornin převažují starohorní až prvohorní svory, pararuly a ortoruly krušnohorského krystalinka. Až patnáct metrů vysoké výchozy ortoruly lze pozorovat v přírodní památce Sfingy. Místy se nachází vložky granitového porfyru, amfibolitu a skarnu a ojedinělé proniky třetihorních vulkanických hornin.\n\nHornatina se nachází v západní části podcelku Loučenská hornatina a převyšuje sousední Bolebořskou vrchovinu asi o 200 metrů. Ve vrcholové části se přímo pod Jelení horou nachází rozsáhlá denudační sníženina s vodní nádrží Přísečnicí. V geomorfologickém členění má okrsek označení IIIA-2B-1. Sousedí s geomorfologickými okrsky Jáchymovskou hornatinou na západě, Rudolickou hornatinou na východě a Bolebořskou vrchovinou na jihovýchodě.\n\nNejvyšším vrcholem Přísečnické hornatiny je Jelení hora (993,5 m n. m.) východně od vodní nádrže Přísečnice. Další významné vrcholy jsou\n\n\nOblast je odvodňována zejména do povodí Ohře krátkými prudkými potoky, které protékají hluboce zaříznutá údolí. Místy se na nich vyskytují vodopády. Největší z vodních toků jsou Chomutovka a Prunéřovský potok. Vodu ze severní části odvádějí Černá voda a Přísečnice a hraniční toky jako Polava a Černá do německé řeky Zchopau. Voda z nejvýchodnější části odtéká do řeky Bíliny. Na přítocích Chomutovky byly vybudovány vodní nádrže Křimov a Kamenička, ale největší vodní plochou je vodní nádrž Přísečnice.\n\nV oblasti Přísečnické hornatiny se nachází několik maloplošných zvláště chráněných území a dva přírodní parky:\n\n"}
{"id": "1227481", "url": "https://cs.wikipedia.org/wiki?curid=1227481", "title": "Kostel svatého Jiří (Pozděchov)", "text": "Kostel svatého Jiří (Pozděchov)\n\nKostel svatého Jiří je jednolodní farní římskokatolický kostel v Pozděchově. Je chráněn jako kulturní památka České republiky.\n\nKostel pravděpodobně stojí na místě staršího kostela. V letech 1700 až 1710 jej zde nechal vybudovat majitel vizovického panství hrabě Prokop Gervas Gollen. Dodnes jej připomíná gollenský erb nad hlavním vchodem do kostela. Od roku 1868 slouží jako farní kostel pro farnost Pozděchov.\n\nDo poloviny 19. století zde byl umístěn pouze pozitiv. Od roku 1858 v kostele sloužily varhany z dílny zlínského varhanáře Antonína Daniela Hanačíka mladšího. Ty byly v 70. letech 20. století vyměněny za nové varhany, které byly původně postaveny pro kostel v Želechovicích nad Dřevnicí (postavil je uherskohradišťský varhanář Josef Hauke v roce 1888). Tamní farnost si totiž v roce 1976 pořídila dvoumanuálové varhany Rieger nové, a proto byl nadbytečný nástroj převezen do Pozděchova.\n"}
{"id": "1227486", "url": "https://cs.wikipedia.org/wiki?curid=1227486", "title": "Changdusaurus", "text": "Changdusaurus\n\n\"Changdusaurus\" (známý také jako \"Changtusaurus\") je neformální rodové jméno ptakopánvého dinosaura, žijícího v období svrchní jury na území dnešní Číny. \n\nPravděpodobně se jednalo o stegosaurida, tedy býložravého \"obrněného\" dinosaura s hřbetními pláty a bodci. Binomický název \"Changdusaurus laminoplacodus\" byl stanoven ve vědecké práci Zhao, 1986, protože však fosilní materiál nebyl dosud formálně popsán, je klasifikován jako \"nomen nudum\". Je možné, že původní materiál byl zničen nebo ztracen a dnes již neexistuje.\n\n\n"}
{"id": "1227488", "url": "https://cs.wikipedia.org/wiki?curid=1227488", "title": "ZETT", "text": "ZETT\n\nZETT byla továrnou na čokoládu a cukrovinky v Moravské Ostravě, kterou založil Isidor Zuckermann.\n\nV roce 1900 se přistěhoval z Krakova do Moravské Ostravy vyučený cukrář Isidor Zuckermann (? – 4. dubna 1939 Ostrava). V květnu téhož roku získal povolení k výrobě orientálních cukrovinek a kanditů, které začal vyrábět v malé výrobně na Těšínské ulici. Výrobky prodával na trzích. V roce 1905 rozšířil sortiment o pečené cukrářské výrobky a začal obchodovat s čokoládou. V dílně na Mostní ulici (ulice 28. října) č.p. 548 zaměstnával deset dělníků. V roce 1911 zavedl do výroby elektrické stroje. V roce 1913 součástí dílny byla pekařská pec se šesti troubami, míchačka, mlýnek, šlehač, sušák a sporák k přípravě sirupů. V roce 1914 zakoupil tiskárnu Hebling v Ostravě na Kostelní ulici, od roku 1917 umístil podnik do prvního patra. V přízemí byla tiskárna Adolfa Lusera. V roce 1919 začal vyrábět čokoládu. V té době zaměstnával 15 dělníků. V následujících létech zakoupil nové stroje a začal rozšiřovat sortiment čokoládového zboží. Dne 26. září 1922 byla firma zapsána v němčině u Krajského soudu v Moravské Ostravě pod názvem \"ZETT, Chokoladen und Zuckerwarenfabrik I. Zuckermann\". Český název \"Zett, továrna na čokoládu a cukrovinky I. Zuckermann\" byl zapsán 28. dubna 1928.\n\nNa konci roku 1925 provoz rozšířil do přízemí domu a v roce 1927 nechal přistavět druhé patro. Výroba se rozrůstala takže v roce 1928 zakoupil objekt Likérky v Sokolovské třídě, kam postupně přesouval část výroby. K celkovému přesunu nedošlo vlivem okupace a následně druhé světové války.\n\nZuckermanovi byli Židé, v roce 1930 se dobrovolně přihlásili k německé národnosti. Podle závěti z roku 1928 rodinný podnik měl přejít do rukou dětí: dcer Pavly Steinerové, Hermíny Fürstové (14. února 1905 Moravská Ostrava–1945 Osvětim) a syna Josefa Zuckermanna (?13.3.1908 Moravská Ostrava? – Osvětim). Po smrti Isaka Zuckermana dědicové převzali firmu a vytvořili veřejnou obchodní společnost, která byla do obchodního rejstříku 29. dubna 1943 se zpětnou platností k 31. říjnu 1940. Dne 29. prosince 1939 byla na firmu Němci uvalena nucená správa. \"Treuhänderem\", tj. nuceným správcem se stal zaměstnanec firmy a příslušník NSDAP Němec Ludwig Lorenz. Dne 24. srpna 1943 byl vystřídán Walterem Pindurem, majitelem firmy \"Kirchhof a Pindur, továrna na cukrovinky a čokoládu\" v Opavě. Dne 6. října 1944 Walter Pindur odkoupil továrnu ZETT a stal se jediným majitelem továrny. Ke konci druhé světové války se zde také vyráběly sklíčka do plynových masek. Konec války byl pro továrnu zničující. Dostala přímý zásah 500 kg pumou a byla značně poškozena dělostřeleckou palbou.\n\nPo ukončení druhé světové války byla továrna zkonfiskována a dána pod národní správu, národním správcem byl Vilém Vašek. Během roku 1945 byla výroba obnovena, pracovalo zde 150 zaměstnanců, kteří založili zaměstnanecké výrobní družstvo \"Družstevní továrna na kakao, čokoládu, cukrovinky a trvanlivé pečivo s.r.o.\" v Ostravě. Družstvo bylo zapsáno 18. února 1946. V roce 1947 se pokusil získat firmu ZETT zpátky do vlastnictví jediný přeživší člen rodiny Zuckermannů Julius spolu s lékařem MUDr. Erichem Steinerem (manžel Pavly Zuckermanové). Majetek nebyl navrácen. Dne 28. února 1948 byla firma začleněna pod \"Československé čokoládovny\", n.p. Praha a od 23. prosince 1948 pod \"Slezský průmysl jemného pečiva, n.p.\" Opava. V březnu 1949 byl podnik zlikvidován. Budova firmy ZETT včetně zaměstnanců přešly pod \"Oděvní průmysl n.p\". Prostějov. Budovy byly přestavěny pro výrobu konfekce.\n\nPočáteční výroba se odvíjela od výroby kanditů a orientálních cukrovinek. Od roku 1905 výroba byla rozšířená o pečené cukrářské výrobky a obchod s čokoládou.V roce 1919 začal vyrábět čokoládu. Začátek dvacátých let 20. století byly hlavním výrobním sortimentem vánoční kolekce a čokoládové figurky (60%). Nejvíce výrobků putovalo na Slovensko. Týdenní plat se pohyboval v rozmezí 120 až 160 korun. V roce 1928 zaměstnával Isidor Zuckermann v rodinném podniku 200 dělníků, převážně ženy, a v sezoně vzrostl jejich počet na 300. V roce 1935 celkový obrat činil 5 milionu korun. Krize se podniku výrazně nedotkla.\n\nBěhem druhé světové války se v továrně vyráběly poživatiny a ke konci války zde byla zavedena výroba sklíček do plynových masek. V závěru roku byly stroje vyvezeny do Německa a v době osvobozovacích bojů sklady vyrabovány.\n\nBěhem toku 1945 se podařilo obnovit výrobu v devastovaném podniku. Byly vyráběny různé deserty s jemnou náplní, fondantové cukrovinky, fourée, dragée, kandity, karamely a jiné výrobky. V rámci akce UNRRA byly družstvu dodány kakaové boby.Od roku 1947 byla zahájená výroba čokolády a kakaa.\n\nPoznámky\n"}
{"id": "1227494", "url": "https://cs.wikipedia.org/wiki?curid=1227494", "title": "Kostel Narození Panny Marie (Pržno)", "text": "Kostel Narození Panny Marie (Pržno)\n\nKostel Narození Panny Marie je farní římskokatolický kostel v Pržně.\n\nKostel byl postaven v roce 1889 na místě zbořeného kostela z roku 1525. Ten se měl původně od roku 1880 přestavovat, k zahájení přestavby došlo však až v roce 1896 na popud okresního hejtmana, kdy byl položen základ nové zděné věže. První bohoslužby se zde konaly 29. listopadu 1889. Za druhé světové války zde došlo ke generální opravě interiéru.\n\nHlavní oltář pochází z roku 1895 a je postaven podle návrhu Františka Rosmaëla. Autorem fresek uvnitř kostela je ostravský akademický malíř Ferdinand Adámek.\n"}
{"id": "1227497", "url": "https://cs.wikipedia.org/wiki?curid=1227497", "title": "Zemětřesení v Oklahomě 2016", "text": "Zemětřesení v Oklahomě 2016\n\nZemětřesení v Oklahomě 2016 bylo nejsilnější zemětřesení v roce 2016 v této oblasti, ke kterému došlo 3. srpna 2016 v 14:02 místního času o síle 5,6 momentové škály a hloubce 4,5 kilometru. Později byla síla zemětřesení upřesněna na 5,8 momentové škály. Zemětřesení mělo maximální sílu VII (velmi silné) na Mercalliho stupnici a poškodilo silně obce Pawnee a Fairfax, které leží v Oklahomě. Zemětřesení bylo cítit více než 900 kilometrů od epicentra a cítilo ho více než 1 milion lidí. V době zemětřesení bylo v nebezpečné oblasti více než 3 tisíc lidí. Zemětřesení napáchalo škody ve státech Oklahoma, Missouri, Nebraska, Arkansas, Kansas a Texas. Padali úlomky budov, někdy komíny a v obchodech padalo zboží. Při zemětřesení byl zraněn 1 člověk, který se zranil v Pawnee po pádu komínu a 1 člověk měl středně silně poničený dům a stal se náchylný ke zřícení. Celkem bylo registrováno zhruba dalších 20 dotřesů, z nichž měl jeden sílu 3,6 momentové škály. Toto zemětřesení vyrovnalo svou silou zemětřesení v Oklahomě z roku 2011, které mělo též sílu 5,6 momentové škály.\n"}
{"id": "1227500", "url": "https://cs.wikipedia.org/wiki?curid=1227500", "title": "Gara", "text": "Gara\n\nGara je obec v Maďarsku v župě Bács-Kiskun v okrese Baja.\n\nGara leží na jihu Maďarska u potoka Igali-Főcsatorna. Baja je vzdálena asi 18 km.\n"}
{"id": "1227504", "url": "https://cs.wikipedia.org/wiki?curid=1227504", "title": "The Chainsmokers", "text": "The Chainsmokers\n\nThe Chainsmokers je duo amerických diskžokejů Alexe Palla a Andrewa Taggarta. Skladby spolu začali skládat v roce 2012 v New Yorku. Duo dosáhlo mezinárodního úspěchu se svým singlem z roku 2014 s názvem „#Selfie“, který obsadil 16. příčku na americké Billboard Hot 100 a 11. příčku na britském žebříčku singlů. Své jméno si také proslavily na singlu „Roses„ který obsadil 6. příčku v US \"Billboard\" Hot 100 a \"Don't Let Me Down\". Pak přišel hit „Closer„ který obsadil 1. příčku v US \"Billboard\" Hot 100. Posledními významnými hity jsou \"Paris\" a \"Something Just Like This\".\n\nDruhé EP \"Collage\" vyšlo v listopadu 2016. Jejich nejnovější album \"Memories...Do not open\" bylo vydáno v dubnu 2017.\n\nAlexander \"Alex\" Pall se narodil 16. května 1985. Vyrůstal ve Westchester County, New York. Alexova matka je žena v domácnosti a jeho otec je obchodník s uměním.\n\nAndrew Taggart se narodil 31. prosince 1989. Své dětství trávil ve Freeport, Maine. Jeho matka je učitelka. Do elektro hudby se zamiloval ve svých patnácti letech. Obdivoval umělce jako je David Guetta nebo Daft Punk.\n\nV roce 2017 se k Chainsmokers přidal také australský bubeník Matt McGuire, který se po turné Memories, do not open stal členem kapely.\n\nAndrew popsal styl vlastní hudby jako \"rozmazání hranic mezi indie, popem, taneční hudbou a hip-hopem\". Jejich první singl \"Roses\" tuto myšlenku potvrdil.\n\nSkupinu The Chainsmokers zpočátku tvořili DJové Alex Pall a Rhett Bixler, který skupinu po čase opustil. Andrew byl Alexovi představen Adamem Alpertem v roce 2012. Duo DJů, které známe dnes, bylo zformováno téhož roku za pomoci Adama Alperta v New York City. V tu dobu Alex navštěvoval univerzitu New York University obor umělecká historie a hudební byznys. Andrew chodil na univerzitu Syracuse University. Jako první tito umělci tvořili remixy na již existující indie skladby.\n\nV nedávném rozhovoru Alex odtajnil něco málo o vzniku názvu skupiny. Vznik názvu souvisel s Alexovým životem na střední škole, kde užíval návykové látky jako je marihuana.\n\nPrvní live show tohoto dua byla v Terminal 5, kde vystupovali před skupinou Timeflies. Jeden z jejich nejslavnější singlů \"Selfie\" byl vydán v prosinci 2013. Alex Pall popisuje tuto píseň jako \"život měnící\", protože se stala opravdu populární. Po čase podepsali smlouvu s nahrávacím studiem Sony Music Entertainment.\n\nPrvní vydané album skupiny se jmenuje Bouquet. Na albu můžeme najít písně jako \"\"New York City\"\", \"\"Until You Were Gone\"\", \"\"Waterbed\"\", \"\"Good Intentions\"\" a \"\"Roses\"\". Následně byl vydán singl \"Don't Let me Down\", na jehož vzniku se podílela i zpěvačka Daya. Na internetu byl poprvé zveřejněn 5. února 2016.\n\n19. března 2016 vystupovala skupina na festivalu Ultra Music Festival.\n\n\n\n\n\n\n\n\n\n\n"}
{"id": "1227505", "url": "https://cs.wikipedia.org/wiki?curid=1227505", "title": "Nagybaracska", "text": "Nagybaracska\n\nNagybaracska je obec v Maďarsku v župě Bács-Kiskun v okrese Baja.\n\nNagybaracska leží na jihu Maďarska. Prochází jím silnice z Baji do srbského Somboru, vzdáleného 43 kilometrů. Baja je vzdálena asi 17 km.\n"}
{"id": "1227506", "url": "https://cs.wikipedia.org/wiki?curid=1227506", "title": "Nemesnádudvar", "text": "Nemesnádudvar\n\nNemesnádudvar je obec v Maďarsku v župě Bács-Kiskun v okrese Baja.\n\nNemesnádudvar leží na jihu Maďarska. Prochází jím silnice z Baji do Soltvadkertu. Baja je vzdálena 20 km, Soltvadkert 42 km.\n"}
{"id": "1227507", "url": "https://cs.wikipedia.org/wiki?curid=1227507", "title": "Sükösd", "text": "Sükösd\n\nSükösd je obec v Maďarsku v župě Bács-Kiskun v okrese Baja.\n\nSükösd leží na jihu Maďarska. Prochází jím silnice z Baji do Kalocsy. Baja je vzdálena 10 km, Kalocsa 29 km.\n"}
{"id": "1227510", "url": "https://cs.wikipedia.org/wiki?curid=1227510", "title": "Vaskút", "text": "Vaskút\n\nVaskút je obec v Maďarsku v župě Bács-Kiskun v okrese Baja.\n\nVaskút leží na jihu Maďarska u potoka Igali-főcsatorna. Baja je vzdálena 8 km.\n"}
{"id": "1227513", "url": "https://cs.wikipedia.org/wiki?curid=1227513", "title": "Miklós Cirjenics", "text": "Miklós Cirjenics\n\nMiklós Cirjenics (* 11. března 1990 Pécs, Maďarsko) je maďarský zápasník–judista.\n\nJudu se věnuje od svých 9 let. Připravuje se v Paksi v týmu sponzorovaném Jadernou elektrárnou pod vedením László Hangyáse. Mezi přední evropské polotěžké váhy se řadí od roku 2013. V roce 2016 vybojoval přímou kvalifikaci na olympijských hrách v Riu. V úvodním zápase olympijského turnaje svedl vyrovnaný souboj s Němcem Karlem-Richardem Freyem a prohrál v prodloužení na ippon.\n\n\n\n"}
{"id": "1227514", "url": "https://cs.wikipedia.org/wiki?curid=1227514", "title": "Sorrow (píseň, The McCoys)", "text": "Sorrow (píseň, The McCoys)\n\n„Sorrow“ je píseň amerického autorského tria Bob Feldman, Jerry Goldstein a Richard Gottehrer. Její první verzi nahrála v roce 1965 skupina The McCoys. V roce 1966 jí nahrála skupina The Merseys a píseň se stala velkým hitem ve Spojeném království (čtvrté místo v hitparádě). Hitem se rovněž stala verze od zpěváka Davida Bowieho, která vyšla na jeho albu \"Pin Ups\" z roku 1973 (třetí místo v hitparádě). Velšský hudebník a skladatel John Cale představil píseň ve vlastním aranžmá při poctě Bowiemu na BBC Proms dne 29. července 2016.\n"}
{"id": "1227515", "url": "https://cs.wikipedia.org/wiki?curid=1227515", "title": "Sorrow", "text": "Sorrow\n\nSorrow může být:\n\n"}
{"id": "1227524", "url": "https://cs.wikipedia.org/wiki?curid=1227524", "title": "Minna Canthová", "text": "Minna Canthová\n\nMinna Canthová, rodným jménem Ulrika Wilhelmina Johnssonová (19. března 1844, Tampere - 12. května 1897, Kuopio) byla finská spisovatelka. \n\nV rané fázi své tvorby měla blízko k feminismu, anarchismu a socialismu. Později se dostala na pozice křesťanské. V literatuře byla představitelkou realismu. Byla první významnou finskou spisovatelkou. Nejznámější jsou její divadelní hry \"Työmiehenvaimo\" (\"Dělníkova žena\") a \"Papin perhe\" (\"Pastorova rodina\"). Od roku 2007 je ve Finsku slaven den Minny Canthové – státní svátek („Den vlajky“) sociální rovnosti na její památku, v den jejích narozenin.\n\n"}
{"id": "1227525", "url": "https://cs.wikipedia.org/wiki?curid=1227525", "title": "Anthony LaMarca", "text": "Anthony LaMarca\n\nAnthony LaMarca je americký hudebník.\n\nPochází z Youngstownu ve státě Ohio. V roce 2009 se stal členem doprovodné skupiny hudebnice St. Vincent, v níž hrál na bicí. Roku 2010 se podílel na albu \"\" od dua Dean & Britta. Rovněž hrál na albu \"Dean Wareham\" jednoho z členů tohoto dua. V roce 2014 se stal členem skupiny The War on Drugs, s níž nahrál její třetí album \"Lost in the Dream\". Ve skupině hraje na kytaru. V roce 2015 nahrál verzi písně „Big White Cloud“ od velšského hudebníka Johna Calea a zařadil ji mezi „písně, které by si přál napsat“. V roce 2016 se rozhodl prodat svou kytaru Fender Jaguar z roku 1969 za účelem získání peněz pro rodiny postižené mnohočetným myelomem.\n"}
{"id": "1227532", "url": "https://cs.wikipedia.org/wiki?curid=1227532", "title": "Tararua Range", "text": "Tararua Range\n\nTararua Range je pohoří na jihu Severního Ostrova na Novém Zélandu. Jihozápadně od pohoří leží město Wellington a Cookův průliv. Tararua Range má rozlohu 3 168 km, nejvyšší horou je \"Mitre\" (1 571 m).\nK dalším nejvyšším vrcholům náleží \"Mt. Hector\" (1 529 m) a \"Arete\" (1 516 m).\n\nPohoří se rozkládá ze severovýchodu na jihozápad v délce okolo 80 km. Jednotlivé horské hřebeny jsou odděleny hlubokými údolími s řekami. Nadmořská výška vrcholů se pohybuje mezi 1 300 až 1 500 m. Na západní straně pohoří (která je výrazně vlhčí, ročně zde spadne až 5 000 mm srážek) roste řada druhů jehličnanů, kapradiny, keře a vinná réva. Východní straně dominují bukové lesy. Část pohoří je součástí přírodní rezervace \"Tararua Forest Park\".\n"}
{"id": "1227533", "url": "https://cs.wikipedia.org/wiki?curid=1227533", "title": "Cínovecká hornatina", "text": "Cínovecká hornatina\n\nCínovecká hornatina je geomorfologický okrsek ve východní části Krušných hor v okrese Teplice. Rozloha okrsku je 68,02 km².\n\nOkrsek se nachází ve východní části Krušných hor. Severní hranice je uměle stanovena státní hranicí s Německem a jediným sídlem v této části je Cínovec. Na východní straně se stáčí k jihu údolím potoka Mohelnice (Weiße Müglitz), překoná rozvodí a pokračuje k jihu údolím Unčínského potoka. Na úpatí hor tvoří hranici okrsku linie sídel Unčín, Krupka, Dubí, Střelná a Hrob, u kterého se obrací údolím Bouřlivce k Mikulovu a podél Divoké Bystřice zpět ke státní hranici.\n\nDominantními horninami v oblasti jsou ryolitový až trachytový ignimbrit a prvohorní ortoruly.\n\nOkrske je tvořen úzkým pásem rozvodních náhorních rovin, které jsou zbytky holoroviny, a příkrým jihovýchodním svahem rozčleněným hlubokými údolími vodních toků.\n\nNejvyšším vrcholem Cínovecké hornatiny je Pramenáč (909,4 m n. m.) severovýchodně od Mikulova. Další významné vrcholy jsou\n\n\nJediným maloplošným zvláště chráněným územím v Cínovecké hornatině je přírodní rezervace Rašeliniště U jezera – Cínovecké rašeliniště rozdělená do dvou oddělených lokalit. Do severovýchodní části okrsku zasahuje přírodní park Východní Krušné hory.\n"}
{"id": "1227534", "url": "https://cs.wikipedia.org/wiki?curid=1227534", "title": "Ludvík Orleánsko-Braganzský", "text": "Ludvík Orleánsko-Braganzský\n\nLudvík Orleánsko-Braganzský celým jménem \"Luís Maria Filipe Pedro de Alcântara Gastão Miguel Rafael Gonzaga\" (26. ledna 1878 Petrópolis – 26. března 1920 Cannes) byl syn brazilské korunní princezny Isabely a jejího manžela Gastona Orleánského (původně francouzského prince) a jako takový byl brazilským princem. Od roku 1908 až do své smrti v roce 1920 byl navíc po své matce následníkem na zrušený trůn brazilského císařství v důsledku rozhodnutí staršího bratra Pedra oženit se proti vůli matky, která jako hlava císařské rodiny se sňatkem nesouhlasila a musel se tak nároku na trůn vzdát ve prospěch mladšího bratra Ludvíka.\n\nBěhem první světové války sloužil v řadách britské armády ve Flandrech, kde se nakazil zhoubnou formou revmatické nemoci, která podlomila jeho zdraví a v 42 letech zemřel. Před svou smrtí byl za válečné zásluhy vyznamenán ve Francii, Belgii a Spojeném království.\n\nDne 4. listopadu 1908 se v Cannes oženil s princeznou Marií Piou Bourbonsko-Sicilskou (1878–1973). Spoleně měli 3 potomky:\n\n\n"}
{"id": "1227535", "url": "https://cs.wikipedia.org/wiki?curid=1227535", "title": "Neil McCormick", "text": "Neil McCormick\n\nNeil McCormick (* 31. března 1961) je anglický hudební publicista a zpěvák. Narodil se v Anglii, později s rodinou žil ve Skotsku a nakonec v Irsku. V 70. a 80. letech byl zpěvákem několika skupin. V roce 2004 vydal sólové album \"Mortal Coil\". Od roku 1996 působí v deníku \"The Daily Telegraph\". V roce 2003 vydal knihu \"I Was Bono's Doppelgänger\" (ve Spojených státech amerických vyšla pod názvem \"Killing Bono\"). Kniha byla inspirací pro film \"Je třeba zabít Bona\" (2011). Je rovněž ghostwriterem knihy \"U2 by U2\".\n\n"}
{"id": "1227537", "url": "https://cs.wikipedia.org/wiki?curid=1227537", "title": "Ayouba Traoré", "text": "Ayouba Traoré\n\nAyouba Traoré, (* 9. srpna 1982) je malijský zápasník–judista. Na mezinárodní scéně se objevuje sporadicky. Pracuje jako učitel na francouzské škole v Bamaku. V roce 2016 se na něho usmálo štěstí v podobě africké kontinentální kvóty pro účast na olympijských hrách v Riu, kde vypadl v prvním kole.\n\n"}
{"id": "1227539", "url": "https://cs.wikipedia.org/wiki?curid=1227539", "title": "Ruahine Range", "text": "Ruahine Range\n\nRuahine Range je pohoří v jižní části Severního ostrova na Novém Zélandu. Rozkládá se ze severovýchodu na jihozápad v délce okolo 110 km.\nNejvyšší horou pohoří je \"Mangaweka\" (1 733 m).\nSeverně na pohoří navazují Kaimanawa Mountains a Kaweka Range, jižně Tararua Range.\n"}
{"id": "1227540", "url": "https://cs.wikipedia.org/wiki?curid=1227540", "title": "Petr de Alcântara Orleánsko-Braganzský", "text": "Petr de Alcântara Orleánsko-Braganzský\n\nPetr de Alcântara Orleánsko-Braganzský, princ z Grão-Pará (15. říjen 1875 – 29. leden 1940; celým jménem \"Pedro de Alcântara Luiz Filipe Maria Gastão Miguel Gabriel Rafael Gonzaga\") byl nejstarším synem brazilské korunní princezny Isabely a jejího manžela Gastona Orleánského (původně francouzského prince). Jako nejstarší syn následníka brazilského trůnu mu příslušel titul \"princ z Grão-Pará\".\n\nV roce 1908 se Petr (Pedro) oženil s českou šlechtičnou hraběnkou Alžbětou Dobřenskou z Dobřenic. Tento krok se nelíbil jeho matce, která byla od smrti Pedrova dědečka císaře Petra II. v roce 1891 hlavou císařské rodiny. A právě souhlas hlavy císařské rodiny (v době existence císařství tedy císaře) brazilští princové dle monarchistické ústavy potřebovali k tomu, aby byl takový sňatek platný (dle ústavy si nemuseli princové brát rovnorodé partnery). Pedro se rozhodl oženit dle své vůle a tak se vzdal práva na trůn s tou podmínkou, že jeho matka princezna Isabela bude s jeho sňatkem souhlasit. Následníkem trůnu se poté stal Pedrův mladší bratr Ludvík.\n\n15. listopadu 1908 se ve Versailles oženil se svou vyvolenou Alžbětou Dobřenskou z Dobřenic. Měli 5 dětí:\n\n\nPetr zemřel 29. ledna 1940 a je pohřben společně se svou ženou, v katedrále v Petrópolisu v brazilském státě Rio de Janeiro.\n\n"}
{"id": "1227542", "url": "https://cs.wikipedia.org/wiki?curid=1227542", "title": "Kuej-jü", "text": "Kuej-jü\n\nMěstys Kuej-jü () je městys v obvodě Čchao-jang městské prefektury Šan-tchou v provincii Kuang-tung v Čínské lidové republice. Leží západně od jádra Čchao-jangu a v roce 2003 měla přes 130 tisíc obyvatel.\n\nKuej-jü proslulo jako největší čínské středisko elektroodpadu, kolem roku 2013 bývá uváděné jako největší celosvětové. Zdraví obyvatelstva i celkové životní prostředí bylo značně poznamenáno skutečností, že velká část domácností se živila rozebíráním elektroodpadu na součástky a suroviny, obvykle nejlevnějšími postupy bez ohledu na jedovatost či nebezpečnost.\n"}
{"id": "1227544", "url": "https://cs.wikipedia.org/wiki?curid=1227544", "title": "Džavád Mahdžúb", "text": "Džavád Mahdžúb\n\nJavad Mahjoub (Džavád Mahdžúb), (* 26. května 1991) je íránský zápasník–judista.\n\nNa mezinárodní scéně se objevuje od roku 2009. V roce 2012 dosáhl na asijkou kontinentální kvotu pro účast na olympijských hrách v Londýně, ale pár dní před startem soutěží byl z turnaje ztažen oficiálně z důvodu nemoci. Na svojí olympijskou premiéru si tak musel počkat do roku 2016, kdy mu žádná z okolností nebránila účastnit se olympijských her v Riu. V prvním kole nastoupil proti Tomu Nikiforovi z Belgie a po vyrovnaném průběhu zápasu prohrál na jedno napomenutí (šido).\n\n\n"}
{"id": "1227546", "url": "https://cs.wikipedia.org/wiki?curid=1227546", "title": "Klaka", "text": "Klaka\n\nKlaka (z franc. \"claque\") označuje organizovaný a placený potlesk nebo jinak vyjadřované umělé nadšení, které je využíváno zejména v divadlech. Obecně pak jakoukoli neupřímnou a předem sjednanou hromadnou podporu.\n\nModerní organizace placených tleskačů (klakerů) má svůj původ v Paříži, kde si už roku 1820 jakýsi podnikavý Sauton otevřel kancelář pro pojišťování dramatických úspěchů (\"assurance de succès dramatiques\"). Od té doby se rozšířila po všech evropských operních i jiných divadelních jevištích. Každá klaka má svého organizátora, který určuje kdy a jak silně je třeba vystupujícího umělce podpořit tleskáním, dupáním, voláním apod., čímž má být strženo zbývající obecenstvo. Kromě projevů nadšení ale může klaka působit také negativně a např. vypískat umělce, který za její služby odmítl zaplatit. Všeobecně byla klaka považována za negativní jev a často neúspěšně potlačována. Např. Gustav Mahler se ji pokusil po svém nástupu na místo ředitele opery ve Vídni v roce 1897 zcela zakázat, což se mu ale nepodařilo.\n"}
{"id": "1227550", "url": "https://cs.wikipedia.org/wiki?curid=1227550", "title": "Lester del Rey", "text": "Lester del Rey\n\nLester del Rey (2. června 1915, Saratoga, Minnesota – 10. května 1993, New York) byl americký spisovatel science fiction a fantasy, jeden z autorů období tzv. Zlatého věku sci-fi.\n\nLester del Rey tvrdil, že se narodil jako Ramon Felipe San Juan Mario Silvio Enrico Smith Heartcourt-Brace Sierra y Alvarez del Rey y de los Verdes, že jeho otec byl chudý pachtýř španělského původu a že jeho rodina zahynula při autonehodě roku 1935. Avšak podle jeho právníků bylo jeho skutečné jméno Leonard Knapp a při havárii roku 1935 zahynula jeho první manželka.\n\nStudia na Univerzitě George Washingtona po dvou letech opustil a pak prošel různými zaměstnáními. Debutoval roku 1938 povídkou \"The Faithful\", která vyšla v nejprestižnějším pulpovém magazínu té doby \"Astounding Science Fiction\", který redigoval John Wood Campbell. Zde také v tom samém roce vydal dnes již klasickou robotickou povídku \"Helen O'Loy\" (Helena O'Leyová). Spisovatelem z povolání se stal roku 1950 a pod různými pseudonymy také redigoval do roku 1953 celou řasu časopisů (\"Space Science Fiction\", \"Fantasy Fiction\", \"Science Fiction Adventures\", \"Rocket Stories\" a \"Fantasy Fiction\"). V letech 1969-1974 řídil významnější časopisy \"If\" a \"Galaxy Science Fiction\". Roku 1977 vstoupil se svou čtvrtou manželkou Juddy-Lynn do nakladatelství \"Ballantine Books\" a společně s ní zde založil významnou sci-fi edici \"Del Rey Books\". Po její smrti roku 1986 setrval v této činnosti až do roku 1991. \n\nZa svá dla získal celou řadu ocenění. Roku 1972 mu udělila New England Science Fiction Association cenu \"Edward E. Smith Memorial Award for Imaginative Fiction\", roku 1985 získal zvláštní cenu Balrog a roku 1990 se stal jedenáctým velmistrem sci-fi.\n\n\n\n"}
{"id": "1227551", "url": "https://cs.wikipedia.org/wiki?curid=1227551", "title": "Cihlářský rybník", "text": "Cihlářský rybník\n\nCihlářský rybník je vodní plocha s rozlohou téměř 3,8 ha zhruba 1,5  m jihozápadně od Tisé poblíž města Libouchec v Ústeckém kraji. Napájí ho dva potůčky a odtok je de facto přítok potoku Tisá. Rybník náleží do povodí Jílovského potoka, jenž se v Děčíně vlévá do Labe.\n\nVznikl někdy v 16. století, kdy oblast spravovali rytíři z Bünau (Bynova) tím, že došlo k zaplavení jámy, která sloužila k vykopávání jílu na cihly. Ty se použili k výstavbě tiského zámku Schönstein.\n\nRoku 1924 se u břehů postavila rekreační zařízení a restaurace. Po hladině se jezdilo na lodičkách a rybník byl velmi oblíbené místo pro odpočinek. Vše bylo v roce 1945 zničeno sovětskou armádou a dodnes se žádná budova nedochovala. Po velkých povodní v povodí Jílovského potoka roku 1987, kdy právě zde byly nejvyšší srážkové úhrny (195 mm) se v okolí potoků, zejména u odtokového, nesměl nikdo pohybovat. Hrozilo totiž nebezpečí sesuvu naplavenin.\n\nV současných dnech je Cihlářský rybník mezi místními oblíben zejména svojí odlehlostí a tichem, jelikož se nachází v důlku mezi poli.\n"}
{"id": "1227554", "url": "https://cs.wikipedia.org/wiki?curid=1227554", "title": "Ben Fletcher", "text": "Ben Fletcher\n\nBenjamin \"Ben\" Fletcher (* 13. března 1992 Reading, Spojené království) je britský a anglický zápasník–judista.\n\nS judem začínal v 11 letech ve Wokinghamu v klubu Pinewood pod vedením Dona Wernera. Judu se vrcholově věnuje i jeho starší sestra Megan. V mužské seniorské reprezentaci se pohybuje od roku 2012 v polotěžké váze. Připravuje se pod vedením Jürgena Klingera v univerzitním klubu v Bath. V roce 2014 musel kvůli zranění kolene vynechat pro Brity vysoce prestižní Hry Commonwealthu. V roce 2016 se kvalifikoval na olympijské hry v Riu. V úvodním kole nastoupil proti Gruzínci Bekovi Gvinyjašvilimu a prohrál po kombinaci curi-komi-goši a osae-komi na ippon-wazari.\n\n\n\n\n"}
{"id": "1227555", "url": "https://cs.wikipedia.org/wiki?curid=1227555", "title": "Ceny Franklinova institutu", "text": "Ceny Franklinova institutu\n\nCeny Franklinova Institutu (nebo též \"Medaile Benjamina Franklina\") jsou ocenění udělovaná od roku 1948 Franklinovým institutem ve Filadelfii, USA v oblastech přírodních věd a technologií. Ceny Franklinova Institutu zahrnují Medaili Benjamina Franklina v sedmi oblastech vědy a techniky, Bowerovo ocenění za úspěch ve vědě a Boweru cenu za vůdčí roli v obchodě udělovanou osobnostem, které prokázaly mimořádné výkony v rámci amerického obchodu a průmyslu, aniž by se vzdaly nejvyšších etických standardů.\n\nMedaile Benjamina Franklina byly vytvořeny roku 1998 reorganizací a rozčleněním všech medailí do té doby udělovaných Franklinovým institutem do sedmi oblastí vědeckého bádání. Jsou jimi chemie, výpočetní a kognitivní vědy, vědy o Zemi a životním prostředí, elektrotechnické inženýrství, vědy o živém, strojírenství a fyziky. První Medaile Benjamina Franklina byly uděleny v roce 1998. \n\nMedailisté jsou vybíráni Výborem pro vědu a umění (Committee on Science and the Arts, CS&A) po důkladném výběru a průzkumu kandidátů.\n\nBowerovo ocenění za úspěch ve vědě a Bowerova cena za vůdčí roli v obchodě jsou nejnovějšími oceněními zřízenými z odkazu továrníka z oblasti chemického průmyslu Henryho Bowera z roku 1988 ve výši 7,5 milionů dolarů.\n\n\n"}
{"id": "1227556", "url": "https://cs.wikipedia.org/wiki?curid=1227556", "title": "Rudolická hornatina", "text": "Rudolická hornatina\n\nRudolická hornatina je geomorfologický okrsek ve střední části Krušných hor v okresech Chomutov a Most.\n\nNa severu je okrsek uměle vymezen státní hranicí s Německem. Přibližně v místech hraničního přechodu mezi Deutschneudorfem a Novou Vsí v Horách se hranice stáčí směrem na jih k Dřevařskému rybníku, odkud pokračuje údolím Černického potoka k úpatí hor. Podél něj vede k Vysoké Peci, u které se stočí podél Kundratického potoka k severu a u Pyšné znovu na západ. Dále hranici přibližně vymezují vesnice Boleboř a Orasín a údolí Bíliny. Od samoty Nový Dům hranice obejde západní úbočí Jeleního vrchu a pokračuje k zaniklé osadě Pohraniční. Dalšími významnějšími sídly jsou Kalek, Brandov a Hora Svaté Kateřiny u hranice s Německem.\n\nZ hornin v Rudolické hornatině převažují starohorní až prvohorní ortoruly, méně pararuly. Z třetihorních vulkanických hornin je významný rozsáhlý relikt bazaltového příkrovu na Kamenném vrchu jižně od Brandova.\n\nRudolickou hornatinu tvoří strukturně denudační plošiny a hřbety. Okrsek se mírně svažuje směrem k Brandovu, u kterého se nalézá mělká pánev s černouhelnými slojemi z mladších prvohor. Uhlí se těžilo v dole Zdař Bůh v letech 1826–1924, po kterém zůstala asi 200 metrů dlouhá halda s výskytem prachovců s otisky rostlin.\n\nV geomorfologickém členění má okrsek označení IIIA-2B-2. Sousedí s geomorfologickými okrsky Přísečnickou hornatinou, Bolebořskou vrchovinou a Novoveskou hornatinou a na jihovýchodě s geomorfologickým podcelkem Chomutovsko-teplickou pánví.\n\nNejvyšším vrcholem Rudolické hornatiny je Medvědí skála (923,8 m n. m.) asi čtyři kilometry jihovýchodně od Hory Svaté Kateřiny. Další významné vrcholy jsou:\n\n\nV Rudolické hornatině se nachází několik maloplošných zvláště chráněných území: jedna část přírodní památky Prameniště Chomutovky (dříve též Bučina na Kienhaidě), přírodní rezervace Buky a javory v Gabrielce a národní přírodní rezervace Jezerka. Do západní části také okrajově zasahuje přírodní park Bezručovo údolí.\n"}
{"id": "1227557", "url": "https://cs.wikipedia.org/wiki?curid=1227557", "title": "Kikkiakki", "text": "Kikkiakki\n\nKikkiakki je vesnice v Krasnoselkupské oblasti v Jamalo-něneckém autonomním okruhu. Kikkiakki spadá pod administrativní středisko Tolkinskoje.\n\nVesnice se nachází na břehu řeky Taz, nedaleko od ústí řeky Karalka.\n\nV letech 1976 a 1981 přes obec procházela Naučně-sportovní expedice na počest I. D. Papanina. V roce 2007 bylo v Kikkiakki plánováno vybudovat dieselovou elektrárnu, chladicí zařízení a otevřít pobočku farmy „Tolkinskoje“. Také bylo v plánu otevření knihovny, zřízení pravidelného dopravního spojení vrtulníkem, a nákup 8 vysílaček.\n\nKikkiakki, stejně jako okolní obce Тolka a Rаttа, jsou hlavním místem pobytu Selkupů v Jamalo-něneckém autonomním okruhu.\n"}
{"id": "1227558", "url": "https://cs.wikipedia.org/wiki?curid=1227558", "title": "Rafael Buzacarini", "text": "Rafael Buzacarini\n\nRafael Augusto Buzacarini, (* 6. října 1991 v Barra Bonita, Brazílie) je brazilský zápasník–judista. Na mezinárodní scéně se objevuje od roku 2013. Je milovníkem nestandartního obousměrného úchopu. Své technické nedostatky však dohání na polotěžkou váhu velkou dynamikou pohybu, kdy neustále nastupuje do chvatů. Připravuje se v São Paulu pod vedením Luize Shinohary. V roce 2016 si vybojoval nominaci ke startu na domácích olympijských hrách v Riu na úkor veterána Luciana Corrêi. Po úvodní výhře nad judistou z Uruguaye nestačil v dalším kole na Japonce Rjúnosukeho Hagu a skončil bez umístění.\n\n"}
{"id": "1227560", "url": "https://cs.wikipedia.org/wiki?curid=1227560", "title": "Sean B. Carroll", "text": "Sean B. Carroll\n\nSean B. Carroll (* 17. září 1960) je profesor molekulární biologie, genetiky a lékařské genetiky na University of Wisconsin–Madison. Studuje vývoj cis-regulačních prvků v regulaci genové exprese v kontextu vývojové biologie, a to s využitím \"octomilky\" jako modelového systému. Je výzkumníkem Lékařského institutu Howarda Hughese a od roku 2010 rovněž viceprezidentem pro vědecké vzdělávání na téže instituci.\n\nCarroll studoval na Washingtonské univerzitě v St. Louis, a později obdržel doktorát z imunologie z Tuftsovy univerzity.\n\nCarroll stojí v popředí oboru známého jako evoluční vývojová biologie (\"evo-devo\"). Je profesorem genetiky, lékařské genetiky a molekulární biologie na University of Wisconsin–Madison, a rovněž vědeckým pracovníkem Lékařského institutu Howarda Hughese.  Dále píše měsíční sloupek pro \"New York Times\" nazývaný \"Pozoruhodná Stvoření\". Je silným obhájcem vedoucí úlohy cis-regulačních prvků v kontextu morfologické evoluce. V roce 2010 byl jmenován viceprezidentem pro vědecké vzdělávání na Lékařském institutu Howarda Hughese. V roce 2012 mu byla předána Medaile Benjamina Franklina za vědy o živém. V roce 2016 potom obdržel Cenu Thomase Lewise udělovanou Rockefellerovou univerzitou.\n\nSpisovatel píšící o vědě pro \"The Guardian \"Peter Forbes nazývá \"Nekonečné, nesmírně obdivuhodné a překrásné\" naprosto esenciální publikací a jejího autora za \"současně vynikajícího vědce ... a jednoho z našich nejvýznamnějších autorů píšících o vědě\". Podle něj se Carrollovi v díle \"Serengeti Rules (Pravidla Serengeti\", česky dosud nevyšlo) podařilo \"sjednotit přírodovědu s \"tvrdou vědou\" genomiky.\"\n\nLouise S. Meadová ve své recenzi \"The Making of the Fittest (Stvoření nejzdatnějšího\", česky dosud nevyšlo) pro Národní centrum vědeckého vzdělávání poznamenala, že Carroll zprostředkovává \"část ohromujících dokladů pro evoluci, které jsou obsaženy v DNA\" za použití nejrůznějších liní výzkumu, mezi něž patří například studium úseků DNA, které kódují již nepoužívané gene, a dokladů evolučních změn. Meadová rovněž zdůrazňuje predikční schopnosti evoluční teorie, jak se ukazují například u některých bezkrevných kostnatých ryb z podřádu Notothenioidei (řád Ostnoploutví) z antarktických oblastí, jejichž předchůdci měli haemoglobin, zatímco tyto ryby, které jej v ledových vodách nepotřebují, jej ztratily.\n\nVe své recenzi knihy \"Nekonečné, nesmírně obdivuhodné a překrásné\" pro časopis \"Artificial Life\" (\"Umělý život\") H. Douglas Erwin píše, že životní formy od \"Drosophil\" po člověka mají mnohem méně genů, nežli mnozí biologové očekávali – v případě člověka jenom nějakých 20 000. \"Jak mohou lidé, v té naší rozmanitosti buněčných typů a složitosti neuronů, potřebovat v podstatě stejný počet genů jako moucha, nebo dokonce červ (hlístice \"Caenorhabditis elegans\")?\" ptá se Erwin. A vzápětí si sám odpovídá na otázku o \"ohromující morfologické rozmanitosti\" zvířat pocházející z \"natolik omezeného množství genů\". Carrolla chválí za \"bystrý a nadšený\" styl a \"vtipné a poutavé\" psaní, kterým čtenáře vtáhne do složitostí Hox a PAX-6 genů stejně jako do oslavy Kambrické exploze životních forem, jakož i do mnohého dalšího.\n\n\n"}
{"id": "1227561", "url": "https://cs.wikipedia.org/wiki?curid=1227561", "title": "Reginald Innes Pocock", "text": "Reginald Innes Pocock\n\nReginald Innes Pocock (4. března 1863 – 9. srpna 1947), často uváděný jen jako R. I. Pocock, byl britský zoolog.\n\nNarodil se v Bristolu jako čtvrtý syn reverenda a historika Nicholase Pococka a Edith Pritchardové. Studoval přírodní historii na St. Edward's School v Oxfordu. Sir Edward Poulton jej vyučoval zoologii, komparativní anatomii poznával v Oxford University Museum of Natural History. Vystudoval biologii a geologii na University College v Bristolu, kde jej vyučovali Conwy Lloyd Morgan and William Johnson Sollas.\n\nV roce 1885 nastoupil jako asistent do londýnského Přírodopisného muzea, kde strávil dalších 19 let svého života. Pracoval zde v sekci entomologie, kde byl pověřen uspořádáním sbírek pavoukovců (Arachnida) a stonožkovců (Myriapoda). Také pomáhal s utříděním sbírky ptáků Britských ostrovů, což u něj probudilo dlouhodobý zájem o ornitologii. Během let, kdy pracoval v muzeu, publikoval kolem 200 vědeckých prací, které jej učinily uznávanou autoritou ohledně pavoukovců a stonožkovců: jen mnohonožek popsal přes 300 druhů.\n\nV roce 1904 opustil Přírodopisné muzeum, aby se stal superintendentem (ředitelem) londýnské zoo. Na tomto postu vydržel až do roku 1923. Následně pracoval jako výzkumník-dobrovolník v Britském muzeu, v oddělení savců.\n\nJeho bratr Edward Innes Pocock hrál ragby za národní tým Skotska a byl členem pionýrských oddílů Cecila Rhodese, které pro Británii zabraly území dnešního Zimbabwe. Jeho prapradědeček Nicholas Pocock byl malířem, který se proslavil především obrazy námořních bitev.\n\n"}
{"id": "1227564", "url": "https://cs.wikipedia.org/wiki?curid=1227564", "title": "Trindade", "text": "Trindade\n\nTrindade je město v Brazílii, ve státě Goiás přibližně 700 jihovýchodně od brazilského hlavního města. Město má 119 385 obyvatel (údaj z roku 2016) a rozkládá se na 710,32 km².\n"}
{"id": "1227566", "url": "https://cs.wikipedia.org/wiki?curid=1227566", "title": "Pablo Aprahamian", "text": "Pablo Aprahamian\n\nPablo Alejandro Aprahamian Bakerdjian, (* 13. září 1985) je uruguayský zápasník–judista arménského původu. Na panamerické scéně se objevuje s přestávkami od roku 2004. Začínal ve střední váze a teprve od roku 2015 zápasí v polotěžké váze, ve které se na něho usmálo v roce 2016 štěstí v podobě panamerické kvalifikační kvóty pro účast na olympijských hrách v Riu. Na olympijských hrách vypadl v úvodním kole s domácím Rafaelem Buzacarinim na ippon. Judu se věnuje i jeho mladší bratr Mikael, který startuje v polostřední váze a byť měl větší počet kvalifikačních bodů než on tak na kvalifikační kvótu nedosáhl.\n\n"}
{"id": "1227569", "url": "https://cs.wikipedia.org/wiki?curid=1227569", "title": "Matyáš Blažek", "text": "Matyáš Blažek\n\nMatyáš Blažek, narozen jako Matěj Blažek (17. února 1844, Hrdějovice – 11. září 1896, Brno), byl český jazykovědec, pedagog a spisovatel v oboru české mluvnice, stylistiky a dějin české literatury. \n\nMatyáš Blažek se narodil v Hrdějovicích č. 5 jako Matěj Blažek. Jeho otec Jakub byl místní sedlák, matka Marie, rozená Šiklová, pocházela z Chlumce č. 15, severně od Hluboké nad Vltavou. Vystudoval gymnázium v Jindřichově Hradci, ve studiu pokračoval na Filosofické fakultě v pražském Klementinu, po absolvování univerzity v roce 1867 působil jako vychovatel, od roku 1869 jako suplující profesor na biskupském gymnáziu v Českých Budějovicích, kde vyučoval češtinu, němčinu a zeměpis. Jeho žák František Hladký, pozdější ředitel reálného gymnázia v Jičíně, na něj vzpomínal: „Vyučování jeho se mi dosti líbilo, ale neměl jsem ho tuze rád pro jeho despotické a drsné chování. Pocházel z okolí Budějovic a bylo v něm kus venkovského furianta i lišáka zároveň.“ \n\n24. ledna 1871 se Matyáš Blažek v Českých Budějovicích oženil s Františkou Černayovou, rodačkou z Mladé Vožice. V katedrále svatého Mikuláše je oddal Blažkův kolega z gymnázia, katecheta Matěj Procházka. Z Českých Budějovic odešel Matyáš Blažek v roce 1872 vyučovat na gymnázium do Rokycan, v roce 1875 se stal profesorem c. k. ústavu učitelského v Brně. Zemřel v Pekařské ulici č. 37 v Brně na rakovinu jícnu.\n\nByl autorem několika učebnic češtiny. Spolu s Františkem Bartošem vytvořil Mluvnici jazyka českého pro školy střední a ústavy učitelské, ve své době vlivné učebnice, která se dočkala řady vydání.\n\n"}
{"id": "1227571", "url": "https://cs.wikipedia.org/wiki?curid=1227571", "title": "Robin Dunbar", "text": "Robin Dunbar\n\nRobin Ian MacDonald Dunbar (*28. června 1947) je britský antropolog a evoluční psycholog a specialista na chování primátů. V současnosti vede Výzkumnou skupinu sociálních a evolučních neurověd na Katedře Experimentální Psychologie na Univerzitě v Oxfordu, a je též hostujícím profesorem na Aalto University. Nejznámějším je pro svou formulaci dunbarova čísla vyjadřujícího \"kognitivní limit počtu jedinců, s nimiž může jednotlivec udržovat stabilní vztahy\".\n\nDunbar, syn inženýra, nejprve studoval na střední škole Magdalen College School, Brackley. Později přešel na Magdalen CollegeOxfordské univerzity, kde se jedním z jeho učitelů stal i etolog Nico Tinbergen. Bakalářský titul (Bachelor of Arts) z psychologie a filosofie získal roku 1969. Ve studiu poté pokračoval na Katedře psychologie Bristolské university, kde v roce 1974 dokončil doktorát ze sociální organizace paviánů Dželada \"Theropithecus gelada\".\n\nDva roky strávil jako vědecký spisovatel na volné noze.\n\nDunbarova akademická a výzkumná kariéra zahrnuje University of Bristol, Univerzitu v Cambridgi od roku 1977 až do roku 1982, a University College v Londýně, od roku 1987 do roku 1994. V roce 1994 se stal profesorem evoluční psychologie na Univerzitě v Liverpoolu, tu ale v roce 2007 opustil a přijal post ředitele Institutu kognitivní a evoluční antropologie na Oxfordské univerzitě.\n\nDunbar byl dříve jedním z ředitelů Výročního výzkumného projektu Britské akademie (British Academy, Centenary Research Project, BACRP) \"Od Lucy k jazyku: Archeologie společenského mozku\" a zapojen byl i do BACRP \"Určení univerzálního náboženské repertoáru\".\n\nElektronické verze vybraných článků, jejichž byl Dunbar autorem či spoluautorem, jsou k dispozici u Výzkumné skupiny pro evoluční psychologii a behaviorální ekologii Liverpoolské univerzity.\n\nV roce 2014 by Dunbar oceněn Huxleyho pamětní medailí založenou v roce 1900 na památku Thomase Henryho Huxleyho, a to zvou službu antropologii. Cenu udělila Rada Královského antropologického institutu Velké Británie a Irska, přičemž jde o nejvyšší vyznamenání udělované touto institucí. Dunbar je též oceněným podporovatelemBritské humanistické asociace.\n\n\n\n"}
{"id": "1227576", "url": "https://cs.wikipedia.org/wiki?curid=1227576", "title": "Ulug-Chemský chošún", "text": "Ulug-Chemský chošún\n\nUlug-Chemský chošún (rusky Улуг-Хемский кожуун, tuvinsky Улуг-Хем кожуун) je administrativně-územní jednotka (chošún) v Republice Tuva v Ruské federaci. Administrativním centrem je město Šagonar.\n\nUlug-Chemský chošún se přirovnává k rajónům Dálného severu. Chošúnem protéká řeka Jenisej a horská řeka Kara-Sug. Na řece Jenisej leží\nSajano-Šušenská přehrada. Mezi městem Šagonar a vesnicí Chajyrakan se nachází hora Chajyrakan, která byla posvěcena Dalajlámou. Ulug-Chem znamená tuvinsky Horní Jenisej, název tedy lze přeložit jako Hornojenisejský.\n\nNa západě hraničí s Čaa-Cholským chošúnem, na jihu s Ovjurským a Tere-Chemským chošúnem, na východě s Čedi-Cholským a Kyzylským chošúnem a na severu s Pij-Chemským chošúnem.\n\n\nPodnebí je silně kontinentální. Průměrná roční teplota činí −15 °C, absolutní minimum −43 °C a absolutní maximum 34,4 °C. Roční úhrn srážek je 219 mm. Výška sněhové pokrývky činí 25 cm. Aktivní vegetační období trvá 125 dnů.\n"}
{"id": "1227582", "url": "https://cs.wikipedia.org/wiki?curid=1227582", "title": "Homebrewing", "text": "Homebrewing\n\nHomebrewing neboli domácí vaření piva je vaření piva v domácích podmínkách a malém měřítku pro nekomerční účely, zejména osobní spotřebu. V České republice je zákonný limit takto uvařeného piva (které nepodléhá spotřební dani) max. 200 litrů na domácnost (bez ohledu na počet dospělých osob) a kalendářní rok.\n\nOd roku 2020 byl limit zvýšen z 200 litrů na 2000 litrů ročně. \n\nDomácí vaření piva je možné trojím způsobem:\n\n\n\n\n"}
{"id": "1227589", "url": "https://cs.wikipedia.org/wiki?curid=1227589", "title": "Bácsalmás", "text": "Bácsalmás\n\nBácsalmás je město v Maďarsku v župě Bács-Kiskun. Sídlí zde okres Bácsalmás.\n\nBácsalmás leží na jihu Maďarska. Prochází jím železnice spojující Kiskunhalas a Baju. Baja je vzdálena 35 km, Mélykút 10 km a Subotica (Srbsko) 35 km.\n"}
{"id": "1227591", "url": "https://cs.wikipedia.org/wiki?curid=1227591", "title": "Bácsbokod", "text": "Bácsbokod\n\nBácsbokod je obec v Maďarsku v župě Bács-Kiskun v okrese Bácsalmás.\n\nBácsbokod leží na jihu Maďarska. Prochází jím silnice a železnice z obce Bácsalmás do Baji. Bácsalmás je vzdálen 14 km, Baja asi 18 km.\n"}
{"id": "1227595", "url": "https://cs.wikipedia.org/wiki?curid=1227595", "title": "Markku Alén", "text": "Markku Alén\n\nMarkku Allan Alén (* 15. února 1951, Helsinky) je bývalý finský automobilový závodník. \n\nProslavil se zejména v závodech rally – v seriálu Mistrovství světa v rallye závodil v letech 1973–1993 a 2001. V roce 1978 se stal mistrem světa (s Fiatem 131 Abarth), dvakrát byl druhý (1986, 1988) a čtyřikrát třetí (1979, 1983, 1984, 1987). Odjel 129 závodů, z nichž 19 vyhrál (všechny se spolujezdcem Ilkkou Kivimäkim). 56x stál na stupních vítězů. Vystřídal týmy Ford, Fiat, Lancia, Subaru a Toyota.\n\nNarodil se v rodině automobilového závodníka a i jeho syn se stal pilotem rally-vozů. \n"}
{"id": "1227596", "url": "https://cs.wikipedia.org/wiki?curid=1227596", "title": "Juha Kankkunen", "text": "Juha Kankkunen\n\nJuha Matti Pellervo Kankkunen (* 2. dubna 1959, Laukaa) je bývalý finský automobilový závodník. \n\nProslavil se zejména v závodech rally - v seriálu Mistrovství světa v rallye závodil v letech 1979, 1982–2002 a 2010. Čtyřikrát se stal mistrem světa (1986, 1987, 1991, 1993), jednou s Peugeotem 205, dvakrát s Lancií Delta a jednou s Toyotou Celica. Kromě toho byl jednou druhý (1992) a třikrát třetí (1989, 1990, 1994). Odjel 162 závodů, z nichž 23 vyhrál. 75x stál na stupních vítězů. Vystřídal týmy Toyota, Peugeot, Lancia, Ford, Subaru, Hyundai.\n"}
{"id": "1227599", "url": "https://cs.wikipedia.org/wiki?curid=1227599", "title": "Timo Salonen", "text": "Timo Salonen\n\nTimo Salonen (* 8. října 1951, Helsinky) je bývalý finský automobilový závodník. \n\nProslavil se zejména v závodech rally – v seriálu Mistrovství světa v rallye závodil v letech 1974–1992 a 2002. Jednou se stal mistrem světa (1985), a to s vozem Peugeot 205. Kromě toho byl jednou třetí (1986). Odjel 95 závodů, z nichž 11 vyhrál. 24x stál na stupních vítězů. Vystřídal týmy Fiat, Datsun, Nissan, Peugeot, Mazda a Mitsubishi.\n"}
{"id": "1227600", "url": "https://cs.wikipedia.org/wiki?curid=1227600", "title": "Hannu Mikkola", "text": "Hannu Mikkola\n\nHannu Olavi Mikkola (* 24. května 1942, Joensuu) je bývalý finský automobilový závodník. \n\nProslavil se zejména v závodech rally - v seriálu Mistrovství světa v rallye závodil v letech 1973–1993. Jednou se stal mistrem světa (1983), a to s vozem Audi Quattro. Kromě toho byl třikrát druhý (1979, 1980, 1984) a dvakrát třetí (1981, 1982). Odjel 123 závodů, z nichž 18 vyhrál. 44x stál na stupních vítězů. Vystřídal týmy Ford, Toyota, Audi, Mazda a Subaru.\n"}
{"id": "1227605", "url": "https://cs.wikipedia.org/wiki?curid=1227605", "title": "Mudd Club", "text": "Mudd Club\n\nMudd Club byl hudební klub, který se nacházel v newyorské oblasti TriBeCa. Nacházel se v ulici 77 White Street. Klub v roce 1978 založili Steve Mass, kurátor Diego Cortez a Anya Phillips. Svůj název dostal podle Samuela Mudda. V klubu vystupovalo velké množství významných púředstavitelé newyorské undergroundové scény, jako byli například John Cale, Lou Reed či skupina The Del-Byzanteens, v níž vystupoval pozdější filmový režisér Jim Jarmusch. Hudebník Frank Zappa nahrál píseň pojmenovanou podle tohoto klubu a vydal jí na svém albu \"You Are What You Is\" (1981). Klub byl uzavřen v roce 1983.\n"}
{"id": "1227606", "url": "https://cs.wikipedia.org/wiki?curid=1227606", "title": "Mohammad Tawfiq Bakhshi", "text": "Mohammad Tawfiq Bakhshi\n\nMohammad Tawfiq Bakhshi, (* 5. července 1984) je afghánský zápasník–judista. Na mezinárodní scéně se objevuje pravidelně od roku 2007 na asijských mistrovství a početných asijských hrách bez výraznějšího úspěchu. V roce 2016 obržel od tripartitní komise pozvánku k účasti na olympijských hrách v Riu, kde vypadl v prvním kole. Na zahajovácím ceremoniálu olympijských her v Riu nesl vlajku své země.\n\n"}
{"id": "1227607", "url": "https://cs.wikipedia.org/wiki?curid=1227607", "title": "René Leibowitz", "text": "René Leibowitz\n\nRené Leibowitz (17. února 1913 Varšava – 29. srpna 1972 Paříž) byl francouzský dirigent, hudební skladatel, spisovatel a pedagog polského původu. Příslušník Druhé vídeňské školy.\n\nNa housle začal hrát v pěti letech. Ve věku 9–13 let měl koncerty ve Varšavě, Praze, Vídni i v Berlíně. Otec pak ukončil jeho předčasnou sólovou kariéru, neboť chtěl, aby jeho syn měl normální dětství. V roce 1926 se rodina přestěhovala do Paříže a René pokračoval ve studiu hudby. V letech 1930–1933 studoval skladbu u Arnold Schoenberga v Berlíně a u Antona Weberna ve Vídni. Dirigovat začal ještě jako student v Berlíně. Po návratu do Paříže ještě studoval skladbu a instrumentaci u Maurice Ravela a dirigování u Pierra Monteuxe.\n\nJako dirigent debutoval ve Francii v roce 1937 s \"Komorním orchestrem francouzského rozhlasu\" a absolvoval s ním řadu koncertů v Evropě i v USA. Jaho další dirigentské aktivity přerušila Druhá světová válka. V té době se věnoval zejména hudební vědě a napsal několik prací o hudbě a skladebné technice Schoenbergovy školy. Působil i aktivně ve francouzském odboji. \n\nKe konci války začal opět dirigovat a sklízel značné úspěchy. Jeho repertoár byl velmi rozsáhlý, od barokní hudby až po skladatele 20. století a od symfonické hudby až po operu. Velké množství skladeb nahrál na gramofonové desky pro firmy \"Reader's Digest Recordings, Chesky Records, Preiser Records\" a další společnosti. \n\nJako skladatel přijal Scheonbergovu dvanáctitónovou metodu a stal se jejím hlavním představitelem ve Francii. Od roku 1944 také vyučoval hudbu. Mezi jeho nejznámější žáky patří Pierre Boulez, Antoine Duhamel a Vinko Globokar. Z amerických studentů to byli např. Will Ogdon a Janet Maguire.\n\n\n\n\n\n\n\n"}
{"id": "1227609", "url": "https://cs.wikipedia.org/wiki?curid=1227609", "title": "Pasewalk", "text": "Pasewalk\n\nPasewalk je město v zemském okrese Přední Pomořansko-Greifswald v německé spolkové zemi Meklenbursko-Přední Pomořansko. V roce 2015 zde žilo 10 535 obyvatel.\n\nMěsto leží na východním břehu řeky Uecker. Sousední obce jsou: Fahrenwalde, Jatznick, Krugsdorf, Papendorf, Polzow, Rollwitz, Schönwalde a Viereck.\n\nMěsto patrně vzniklo už v 11. století, se slovanským jménem \"Pozduvolc\" a krátce po roce 1250 získalo městská práva. Skládalo se z dolního města s kostelem sv. Mikuláše (poprvé zmíněn roku 1176) a horního města německých kolonistů s kostelem P. Marie. Obyvatelé se živili zemědělstvím a obchodem. Ve 14. století si město postavilo hradby a roku 1535 po velkých nepokojích přijalo reformaci. Za třicetileté války je nejprve dobyli Švédové a roku 1630 císařští, kteří město těžce zpustošili.\n\nRoku 1720 město připadlo Prusku, které podporovalo jeho obnovu a usídlilo zde francouzské exulanty-hugenoty. Ti v kraji zavedli pěstování tabáku a město se stalo tržištěm tabákových listů. Po roce 1812 přicházeli do Pasewalku polští a ruští Židé, kteří si zde roku 1834 postavili synagogu. Od roku 1825 začalo budování silnic a Pasewalk se stal křižovatkou poštovních spojů, od roku 1863 také železničních (trati Berlín – Stralsund a Lübeck – Štětín). Roku 1900 překročil počet obyvatel 10 tisíc a v roce 1918 se zde léčil Adolf Hitler z následků otravy yperitem.\n\n\n"}
{"id": "1227611", "url": "https://cs.wikipedia.org/wiki?curid=1227611", "title": "Krajkovská pahorkatina", "text": "Krajkovská pahorkatina\n\nKrajkovská pahorkatina je geomorfologický okrsek v jihozápadní části Krušných hor. Nachází se především v okrese Sokolov, ale její nejzápadnější část zasahuje také do okresu Cheb. Rozloha okrsku je 57 km² a střední výška přibližně 520 metrů.\n\nKrajkovská pahorkatina tvoří jihozápadní cíp Krušných hor. Na jihovýchodě, kde sousedí s celkem Sokolovská pánev, její hranici přibližně vymezuje linie sídel Vintířov, Lomnice, Svatava, Habartov, Lítov a Hluboká. Od ní pokračuje po levé straně Libockého potoka k Horce a dále ke Kopanině, za kterou se stočí k severovýchodu. Severní hranice po levé straně míjí Libnov, Boučí a Dolní Nivy, od kterých pokračuje na jihovýchod k Vintířovu. Většími sídly uvnitř okrsku jsou Krajková a Josefov.\n\nHlavními horninami oblasti jsou muskovitické dvojslídné svory a pararuly krušnohorského krystalinika. V jihovýchodní části se vyskytují denudační zbytky oligocenních pískovců a křemenců.\n\nOkrsek tvoří mírně zvlněná kerná pahorkatina s hlubokými údolími Libockého potoka a říčky Svatavy, která oddělují zbytky holoroviny na rozvodních hřbetech. Jihovýchodní okraj je ovlivněn těžební činností v Sokolovské pánvi. Zasahují sem lomy a jejich výsypky.\n\nV geomorfologickém členění Česka má okrsek označení IIIA-2A-4. V rámci Krušných hor sousedí na severu a na východě s geomorfologickým okrskem Jindřichovická vrchovina. Na jihu sousedí se Sokolovskou pánví (okrsky Chodovská pánev, Svatavská pánev a Chlumský práh) a na západě s celkem Chebská pánev.\n\nNejvyšším vrcholem Krajkovské pahorkatiny je kóta \"K rozhledně\" (623,4 m n. m.) jižně od osady Květná. Dalšími významnými vrcholy jsou Svatavský vrch (507,7 m n. m.) a Větrný vrch (608,6 m n. m.).\n\nJediným chráněným územím v okrsku je přírodní park Leopoldovy Hamry, který zasahuje do jeho nejzápadnější části na pravém břehu Libockého potoka.\n"}
{"id": "1227613", "url": "https://cs.wikipedia.org/wiki?curid=1227613", "title": "Matt Konop", "text": "Matt Konop\n\nMatt Konop (6. února 1906 — 12. května 1983) byl důstojník armády Spojených států amerických během druhé světové války. Účastnil se bitvy v Ardenách a osvobozování Československa, konkrétně města Domažlic, dalších obcí na Chodsku, Horšovského Týnu i Plzně. \n\nZačátkem května 1945 jmenoval generál Walter M. Robertson, velící důstojník 2. pěší divize, Matta Konopa s ohledem na jeho české kořeny a znalost češtiny velitelem předvoje 2. pěší divize. Konopův předvoj tak shodou okolností osvobozoval ty samé české vesnice, které jeho prarodiče opustili, když emigrovali do Ameriky. Během osvobozování se Chodskem nesla zvěst o tom, že region je po šesti letech okupace nacistickým Německem osvobozován „jedním z nás“.\n\nTyto události připomíná bronzová deska, která je připevněná v Domažlicích na náměstí na domě, jenž nese jméno „Hruška“. Před tímto domem Matt Konop zaparkoval svůj vůz 4. května 1945 a byl vítán jako hrdina – osvoboditel. V roce 2016, byl Matt Konop jmenován čestným občanem města Domažlice.\n\nMatt Konop se narodil ve Stangelville ve Wisconsinu, dvacet mil jihovýchodně od Green Bay v Kewaunee County. Jeho prarodiče byli rolníci, kteří emigrovali do Wisconsinu koncem 60. let 19. století z Chodska. Připojili se k enklávě českých imigrantů žijících mezi dalšími emigranty z Německa, Belgie, Irska a dalších zemí západní Evropy, kteří přeměňovali starý borovicový les v severovýchodním Wisconsinu v mléčné farmy. Matt Konop se v dětství učil česky (jako první jazyk). Vyrůstal na farmě jako nejstarší z jedenácti dětí. V roce 1924 ukončil střední školu Kewaunee High School.\nKoncem roku 1940 dostal Matt Konop obsílku z Armády Spojených států a byl vyzván, aby se zapsal jako důstojník. Konop rozkaz uposlechl a odjel společně se svou ženou a třemi malými dětmi z Wisconsinu do Fort Sam Houston v San Antonio, Texasu, kde byla jeho posádka. Do armády nastoupil v hodnosti kapitána u 2. pěší divize (2nd Infantry Division). Když se připojil k bojovým jednotkám, které se vylodily 7. června 1944 (den po první vlně vylodění – D-Day) na Omaha Beach, byl povýšen na plukovníka.\n\nMatt Konop vedl ráno 17. prosince 1944 narychlo sestavenou skupinu vojenských kuchařů, řidičů džípů a členů vojenské policie proti útoku německé tankové divize SS – jeho úkolem bylo ubránit velitelství ve městě Wirtzfeld v Belgii. To byl začátek německé masivní ofenzivy, která vstoupila ve známost jako Bitva v Ardenách. Velitelství 2. pěší divize bylo prakticky nehlídané: Konopovy zápisky z tohoto dne říkají, že večer 16. prosince, kdy německé tanky prorazily 106. Obrněnou divizí, byla tato operace stále považována jen za lokální akci, nikoli hlavní část útoku. Cílem německé ofenzivy bylo prorazit americké linie k řece Máza a dostat se do Antverp, separovat spojenecké armády a zvrátit německé ztráty. Po bitvě o Wirtzeld generál Walter E. Lauer, velící důstojník 99. pěší divize řekl: „Nepřítel měl v ruce trumfy, ale nevšiml si jich.“ (V originále: The enemy had the keys to success in its hand but didn’t realize it.”) V jednu chvíli byly německé tanky pouhých 200 yardů od velitelství.Za svou statečnost byl Matt Konop vyznamenán bronzovou hvězdou (Bronze Star).\n\nNa základě rozkazu generála George S. Pattona ze dne 30. dubna 1945 se měla 2. pěší divize přesunout do jihozápadního Československa. Velící důstojník, generál Robertson, věděl o Konopově znalosti češtiny, takže byl pověřen, aby vedl předvoj.Konop vjel 2. května 1945 na džípu, společně se svým řidičem, do obce Klenčí, odkud pocházela jeho babička z matčiny strany. Narazili zde na setkání místního odboje. Konop odbojářům v češtině sdělil, že jeho divize přichází, aby osvobodila Československo. Vypuklo nadšení i údiv nad tím, že jim americký důstojník česky oznamuje, že jsou znovu svobodní a zároveň nese jméno Konop, které je pro tuto oblast typické.\n\nKonop noc strávil v domě rodiny Bendů v Klenčí, zatímco se okolím šířili zvěsti o „osvobození jedním z nás.“ Dva dny poté, 4. května, Konop vstoupil do okresního města Domažlice a na náměstí uviděl transparenty, které ho vítaly jako osvoboditele. Lidé oslavovali konec šestiletého nacistického teroru, když tu skupina lidí na náměstí poznala Konopa, vyzdvihli ho na ramena a nesli ho po náměstí jako hrdinu, který jim vrátil svobodu.\n\nDomažlice byly oficiálně osvobozeny den poté, 5. května 1945. Podobně slavili i lidé v dalších městech a vesnicích osvobozených Američany, české a americké vlajky vlály společně a lidé oblékali kroje, aby v nich pozdravili vojáky.\n\n6. května divize ustavila své velitelství v Plzni a 7. května generál Robertson pořádal večírek na velitelství – pozváni byli představitelé města, místní umělci i další významní lidé. Protože Konop hovořil anglicky i česky, ujal se pro tento večer role ceremoniáře a o půlnoci oznámil pomocí tlampačů, které jeho hlas přenášely na hlavní náměstí, že válka skončila. Následně vypukly na náměstí oslavy.\n\nPoté, co válka skončila, vrátil se Matt Konop na podzim 1945 zpět ke své ženě Eunice a jejich třem dětem do města Two Rivers ve Wisconsinu. Prodával pojištění a opustil aktivní službu, ale zůstával členem armádních rezerv. Po válce se manželům narodily další čtyři děti. Konop se vrátil do Československa dvakrát, v roce 1975 a 1979. Poslední cestu uskutečnil sám a strávil několik dní na Domažlicku, česky hovořil s lidmi o osvobození regionu americkou armádou.\n\nPo pádu komunismu v roce 1989, publikovalo domažlické muzeum brožuru (vydaná 1990) připomínající nově nabytou svobodu a roli americké armády při osvobozování regionu koncem druhé světové války. Na obálce brožury se objevila jedna ze série fotografií plukovníka Konopa, kterého na ramenou nesou lidé v Domažlicích v květnu 1945. \nDvacet let po smrti Matta Konopa objevila jeho rodina ve sklepě zapomenuté zápisky (psané na stroji), v nichž vypráví o svém čase stráveném ve válce. Konopův vnuk, Patrick Dewane, proměnil tyto zápisky v úspěšnou one-man show \"The Accidental Hero\" (Náhodný hrdina) – součástí představení jsou i filmové záběry pořízené Mattem Konopem nebo válečné suvenýry. V představení hraje Patrick Dewane více než tucet postav, včetně Matta Konopa a sebe (Konopova vnuka). Hra vypráví o šňůrách náhod, do kterých se Matt Konop během války dostal, stejně jako o údivu, jenž Čechoslováci na konci války cítili (a stále cítí) v souvislosti s tím, že je osvobodil česky hovořící americký hrdina, který znovu vrátil jejich zemi svobodu.\n\nOd roku 2010 bylo představení \"The Accidental Hero\" sehráno ve více než 100 divadlech a místech ve Spojených státech amerických (včetně New York Czech Center, The National WWII Museum v New Orleans, George H.W. Bush Museum & Library v College Station v Texasu, Marcus Center for the Performing Arts ve Milwaukee nebo v University of Notre Dame v Minneapolis). Od roku 2012 se Patrick Dewane každý rok vrací do České republiky (vždy první týden v květnu), aby zde sehrál sérii představení. Pravidelně vystupuju v Praze, Plzni, Domažlicích, Klatovech nebo Klenčí. Představení v Plzni, Domažlicích a Klatovech korespondují se slavnostmi osvobození americkou armádou.\nDne 5. května 2015 byla na dům na náměstí v Domažlicích, jenž má jméno „Hruška“ na fasádě, instalována bronzová deska, jejíž součástí je reliéf vycházející z fotografie Matta Konopa, kterého lidé nesou na ramenou. Tato deska byla věnována Mattu Konopovi a jeho roli při osvobozování Chodska.Na desce je text v češtině i v angličtině. V levé ruce drží Konop svoji kameru značky Kodak.\n"}
{"id": "1227616", "url": "https://cs.wikipedia.org/wiki?curid=1227616", "title": "Alfons Neapolsko-Sicilský", "text": "Alfons Neapolsko-Sicilský\n\nAlfons Maria Bourbonsko-Sicilský (28. březen 1841, Caserta – 26. květen 1934, Cannes; celým jménem \"Alfonso Maria Giuseppe Alberto\") byl hrabě z Caserty a neapolsko-sicilský princ z dynastie Bourbon-Obojí Sicílie. Po smrti obou starších bratrů bez mužských potomků byl od roku 1894 až do své smrti hlavou dynastie Bourbon-Obojí Sicílie a nárokovatelem trůnu Království obojí Sicílie.\n\nDne 8. června 1868 se oženil se svou sestřenicí Marií Antonií Bourbonsko-Sicilskou (1851–1938). Z manželství vzešlo dvanáct potomků:\n\n"}
{"id": "1227620", "url": "https://cs.wikipedia.org/wiki?curid=1227620", "title": "Alochton", "text": "Alochton\n\nAlochton je živá i neživá věc pocházející z jiného místa. Nejčastěji se jedná o horninové těleso přemístěné z místa původního výskytu (vzniku) na jiné místo jeho dnešního výskytu. Termín alochton se používá hlavně v tektonické geologii pro tělesa příkrovů sunutá na velké vzdálenosti. Opakem je autochton.\n"}
{"id": "1227621", "url": "https://cs.wikipedia.org/wiki?curid=1227621", "title": "Autochton", "text": "Autochton\n\nAutochton (řec. \"autochthonos\", domorodec, praobyvatel) znamená \"domorodce\", člověka, který se v daném kraji narodil a patří k lidu nebo národu, který na tomto místě dlouho žije, podle některých představ \"od počátku\" (lat. \"ab origine\", angl. \"aborigine\"). Protikladem je přistěhovalec, imigrant nebo kolonista. Metaforicky se užívá i v biologii, geologii aj.\n\n\n"}
{"id": "1227623", "url": "https://cs.wikipedia.org/wiki?curid=1227623", "title": "Bácsborsód", "text": "Bácsborsód\n\nBácsborsód je obec v Maďarsku v župě Bács-Kiskun v okrese Bácsalmás.\n\nBácsborsód leží na jihu Maďarska u potoka Bácsbokodi-Kígyós csatorna. Bácsalmás je vzdálen 17 km, Baja 21 km.\n"}
{"id": "1227627", "url": "https://cs.wikipedia.org/wiki?curid=1227627", "title": "Wayne Bridge", "text": "Wayne Bridge\n\nWayne Michael Bridge (* 5. srpna 1980, Southampton, Anglie, Spojené království) je bývalý anglický fotbalový obránce a reprezentant. Hrával na postu levého beka. Kariéru ukončil v roce 2014 v anglickém klubu Reading FC.\n\n\nBridge nastupoval v anglických mládežnických reprezentacích U18 a U21.\n\nCelkově za anglický národní výběr odehrál 36 zápasů a vstřelil v něm 1 branku. Zúčastnil se MS 2002 v Jižní Korey a Japonsku, ME 2004 v Portugalsku a MS 2006 v Německu.\n\n"}
{"id": "1227629", "url": "https://cs.wikipedia.org/wiki?curid=1227629", "title": "Leopold Spinner", "text": "Leopold Spinner\n\nLeopold Spinner (26. dubna 1906 Lvov, Ukrajina – 12. srpna 1980 Londýn) byl britský skladatel pocházející z Ukrajiny. Příslušník Druhé vídeňské školy.\n\nNarodil se rakouským rodičům v Lembergu (nyní Lvov) na Ukrajině. V letech 1926–1930 studoval skladbu ve Vídni u Paula Amadea Piska. Jeho skladby z té doby si získaly pozornost a byly odměněny několika cenami. V letech 1935–1938 pokračoval ve studiu u Antona Weberna a stal se příslušníkem tzv. Druhé vídeňské školy.\n\nPo připojení Rakouska 12. března 1938 k nacistickému Německu emigroval do Anglie a válečná léta prožil v Yorkshire. Zprvu pracoval jako soustružník v továrně na lokomotivy v Bradfordu. Od roku 1947 působil jako kopista a aranžér pro hudební nakladatelství \"Boosey & Hawkes\". Později se stal hlavním editorem nakladatelství v Londýně. U firmy Boosey & Hawkes pracoval až do odchodu do důchodu v roce 1975.\n\nTéměř veškeré skladby Leopolda Spinnera jsou psány dvanáctitónovou technikou. O dodekafonii vydal v roce 1960 také významnou učebnici (\"A Short Introduction to the Technique of Twelve-tone Composition\").\n\n\n\n\n\n\n\n"}
{"id": "1227630", "url": "https://cs.wikipedia.org/wiki?curid=1227630", "title": "Darron Gibson", "text": "Darron Gibson\n\nDarron Thomas Daniel Gibson (* 25. října 1987, Derry, Severní Irsko, Spojené království) je irský fotbalový záložník a reprezentant, od roku 2012 působí v klubu Everton FC. Hraje na postu středního záložníka.\n\n\nGibson nastupoval v irských mládežnických reprezentacích U17, U19 a U21.\n\nV A-týmu Irska debutoval 22. 8. 2007 v přátelském zápase proti reprezentaci Dánska (výhra 4:0). Celkově za irský národní výběr odehrál 27 zápasů a vstřelil v něm 1 branku (k 31. 5. 2016). Zúčastnil se EURA 2012 v Polsku a na Ukrajině.\n\n"}
{"id": "1227632", "url": "https://cs.wikipedia.org/wiki?curid=1227632", "title": "Bácsszőlős", "text": "Bácsszőlős\n\nBácsszőlős je obec v Maďarsku v župě Bács-Kiskun v okrese Bácsalmás.\n\nBácsszőlős leží na jihu Maďarska, blízko srbských hranic. Bácsalmás je asi 8 km na jihozápad, srbská Subotica asi 20 km na jihovýchod.\n"}
{"id": "1227637", "url": "https://cs.wikipedia.org/wiki?curid=1227637", "title": "Csikéria", "text": "Csikéria\n\nCsikéria je obec v Maďarsku v Báčsko-malokumánské župě v okrese Bácsalmás.\n\nCsikéria leží na jihu Maďarska. Nachází se nedaleko hranic se Srbskem. Bácsalmás - 13 km, Subotica (Srbsko) - 24 km.\n"}
{"id": "1227640", "url": "https://cs.wikipedia.org/wiki?curid=1227640", "title": "Katymár", "text": "Katymár\n\nKatymár je obec v Maďarsku v Báčsko-malokumánské župě v okrese Bácsalmás.\n\nKatymár leží na jihu Maďarska, nedaleko hranic se Srbskem. Bácsalmás - 15 km, Baja - 30 km.\n"}
{"id": "1227641", "url": "https://cs.wikipedia.org/wiki?curid=1227641", "title": "Little Rhymes", "text": "Little Rhymes\n\n„“ je píseň americké alternativní rockové skupiny . Jejími autory jsou Jonathan Donahue, Sean Thomas „Grasshopper“ Mackowiak a Jeff Mercel. Vyšla v srpnu roku 2001 na pátém albu skupiny nazvaném \"\". V roce 2002 vyšla jako singl, který dále obsahoval alternativní verzi písně „“ a coververzi písně „“ od velšského hudebníka Johna Calea. Jiná verze singlu obsahovalo namísto těchto dvou písní skladby „“ a „“.\n"}
{"id": "1227644", "url": "https://cs.wikipedia.org/wiki?curid=1227644", "title": "Kunbaja", "text": "Kunbaja\n\nKunbaja je obec v Maďarsku v župě Bács-Kiskun v okrese Bácsalmás.\n\nKunbaja leží na jihu Maďarska, nedaleko hranic se Srbskem. Bácsalmás je vzdálen asi 10 km, Subotica (Srbsko) asi 20 km na východ.\n"}
{"id": "1227645", "url": "https://cs.wikipedia.org/wiki?curid=1227645", "title": "COC Nederland", "text": "COC Nederland\n\nCOC Nederland je nizozemská organizace LGBT žen a mužů. Zkratka \"COC\" v originále zní jako \"Cultuur en Ontspanningscentrum\" (Centrum kultury a volnočasových aktivit) a jejím prvotním účelem bylo zakrýt pravý účel organizace. Založená byla v r. 1946, čímž zaujímá čtvrté místo v pořadí nejstarších LGBT organizací na světě.\n\nOd r. 2000 má federativní stukturu 24 různých místních asociací spojených pod jedním názvem \"Federatie van Nederlandse Verenigingen tot Integratie van Homoseksualiteit COC Nederland\" (Federace nizozemských asociací pro integraci homosexuality COC Nizozemsko), ve zkratce COC Nederland. Všechny místní asociace mají cca 7000 členů.\n\nMístní organizace omezují své aktivity a pole působnosti na konkrétní region. Nabízejí osobní podporu, podpůrné skupiny, informace, vzdělávací semináře a jsou zároveň také místem setkávání gayů a leseb. Rovněž podporují zájem o gay a lesbickou tematiku z řad veřejnosti. Činnost organizací je z valné většiny zajišťována dobrovolníky.\n\nCelonárodní COC směřuje své aktivity na národní úroveň, včetně politické lobby (homosexualita ve vzdělávání, rovné zacházení). Kromě toho zaučuje dobrovolníky s místních organizací v poskytování informací a řízení podpůrných skupin. COC dále také publikuje prostřednictvím \"Stichting Hoezo/Expreszo\" do časopisu Expreszo pro gay, lesbickou a bisexuální mládež.\n\nCOC taktéž působí i na mezinárodníma poli, zejména v různých východoevropských a středoasijských zemích, v nichž mapuje životní úrovně tamních LGBT komunit, spolupracuje s tamními aktivisty a pořádá pro ně v Nizozemsku odborné stáže. Projekty stáží pro zahraniční LGBT akvitisty jsou spolufinancovány nizozemským Ministerstvem zahraničí. COC spolupracuje i s dalšími oranizacemi jako je například Oxfam Novib.\n\n7. prosince 1946 byl v Amsterdamu založen \"Shakespeareclub\". Zakladateli bylo několik homosexuálních mužů, kteří už v té době působili v magazínu \"Levensrecht\" (Právo na život). Ten byl založen několik málo měsíců před německou invazí v r. 1940 a po konci 2. světové války byla jeho činnost obnovená. V r. 1949 byl Shakespeareclub přejmenován na \"Cultuur- en Ontspanningscentrum\" (C.O.C.). Od svého začátku v r. 1946 až do r. 1962 byl jeho vedením pověřen Bob Angelo, pseudonym Nieka Engelschmana.\n\nCíle C.O.C. byly dvojnásobné: chtěli přispět k sociální emancipaci a rovněž nabídnout kulturní a společenská vyžití homosexuálním mužům a ženám. Sociální emancipace spočívala v usilování o přezkum článku 248-bis Wetboek van Strafrecht (hlavní pramen trestního práva Nizozemska) a jeho následné zrušení. Tato část trestního zákona z r. 1911 trestala sexuální styk s osobou téhož pohlaví ve věkovém rozpětí 16 až 21 let jedním rokem odnětí svobody. Pohlavní styk s osobou opačného pohlaví byl však legální už od 16 let. V prvních letech své existence byli Shakespeareclub a C.O.C. podrobovány přísné kontrole ze strany úřadů. Navzdory tomu se jim ale povedlo rozšířit své aktivity do Haagu, Rotterdamu a posléze i do Utrechtu a Arnhemu. Jiná města jako je Groningen, Leeuwarden a Eindhoven povolovaly homosexuálům shromažďování navzdory odporu místních autorit.\n\nAktivity C.O.C. sklidily své ovoce zejména v 50. a 60. letech minulého století, kdy se jim podařilo vybudovat subkulturu barů a diskoték pro gaye a lesby, což byla o proti předválečné situaci ohromná změna. Tehdy se homoexuálové setkávali převážně v parcích, na ulici a veřejných toaletách. V r. 1962 vystřídal Boba Angelo na místě předsedy organizace Benno Premsela. S novým přesedou se C.O.C. začala víc zviditelňovat, zejména prostřednictvím změny jména v r. 1964 z \"Cultuur- en Ontspanningscentrum\" na \"Nederlandse Vereniging voor Homofielen COC\" (Nizozemská asociace homosexuálů COC), čímž dala jasně najevo, že se jedná o homosexuální organizaci.\n\nV 70. letech zažila akceptace homosexuality obrovský boom. Odpor ze strany církví, zdravotního personálu a společnosti obecně postupně mizel. Vyvrcholením bylo zrušení článku 248-bis v r. 1971 a oficiální uznání COC v r. 1973. Od r. 1971 vystupuje COC pod plným názvem \"Nederlandse Vereniging voor Integratie van Homosexksualiteit COC\" (Nizozemská organizace pro integraci homosexuálů COC). 70. léta byla však také obdobím radikalizace. COC se primárně snažila o integraci homosexuálů do heterosexuálního prostředí, ale celospolečenské klima je vedlo spíše k zakládání svých vlastních míst ve společnosti nezávisle na heterosexuálech a budování vlastní identity. A to právě protože se aktivní sexuální kultura zrodila v gay komunitě. Mnoho gay organizací působilo mimo COC. Ačkoliv mělo COC status největší gay organizace, ztrácelo podporu a vliv na politickém poli. Směřovalo a směřovalo stále víc a více do jakési gay unie. V 80. letech - době kdy vypukla velká veřejná diskuse na téma AIDS - akceptovala nizozemská vláda COC jako diskutujícího partnera na otázky gay komunity. I přesto je podíl na legalizaci stejnopohlavního manželství v Nizozemsku připisován spíše Gay Krantu, neboť až do poloviny 90. let byla COC toho názoru, že by manželství jako instituce mělo být zcela zrušené.\n\nČili vedení organizace se obecně potýkalo s výraznými problémy. Poslední krize vedení byla v létě 2004. V důsledku konfliktu ohledně stávajícího předsedy COC se rozhodli dva přední členové vedení odejít. Roztrška nakonec vedla k založení Homo LesBische Federatie Nederland z iniciativy Johna Blankensteina. Po několika váháních byly dobré vztahy mezi dvěma organizacemi obnoveny.\n\n\n\n"}
{"id": "1227646", "url": "https://cs.wikipedia.org/wiki?curid=1227646", "title": "Dangerous (píseň, David Guetta)", "text": "Dangerous (píseň, David Guetta)\n\nDangerous je píseň francouzského DJ Davida Guetty z jeho šestého studiového alba, \"Listen\". Vokály nazpíval americký zpěvák a skladatel Sam Martin. Píseň oficiálně vyšla 6. října 2014. Vznikla ve spolupráci s Giorgionem Tuinfortem, Jasonem Eviganem a Lindy Robbins. Nová verze, nazvaná \"Dangerous Part II\" s vokály od Treya Songza, Chrise Browna Sama Martina vyšla 9. ledna 2015.\n\nPíseň je napsána v tónině E moll s hlavními akordy Em—C—Am—D.\n\nLyric video bylo vydáno na YouTube na Guettově kanálu. Delší hudební video byla vydáno 31. října. Kratší verze byla vydána dne 21. ledna 2015. Video je ve stylu závodu Formule 1. Herec James Purefoy hrál konkurenta. Vozy týmu Lotus F1 jsou obsaženy ve videu, a řidič Romain Grosjean řídil vozy, na konci videa stojí na pódiu s Guettou a Purefoyem.\n\n\"Dangerous Part II\" verze s Trey Songz, Chrisem Brownem a Samem Martinem měl premiéru 26. listopadu 2014. David Guetta vydal tuto verzi na SoundCloud 10. prosince 2014. Píseň byla vydána na iTunes Store v USA na 9. ledna 2015.\n\n"}
{"id": "1227647", "url": "https://cs.wikipedia.org/wiki?curid=1227647", "title": "Federico Balzaretti", "text": "Federico Balzaretti\n\nFederico Balzaretti (* 6. prosince 1981 Turín, Itálie) je bývalý italský fotbalový obránce a reprezentant. Kariéru ukončil v roce 2015 v italském klubu AS Řím.\n\nNejprve hrál v italských mládežnických reprezentacích U20 a U21. V A-týmu Itálie debutoval 17. listopadu 2010 v přátelském zápase proti reprezentaci Rumunska (remíza 1:1). Celkově za italský národní výběr odehrál 16 zápasů. Zúčastnil se EURA 2012 v Polsku a na Ukrajině.\n\n\n"}
{"id": "1227649", "url": "https://cs.wikipedia.org/wiki?curid=1227649", "title": "Josh Ferguson", "text": "Josh Ferguson\n\nJosh Ferguson (* 23. května 1993 Naperville, Illinois) je hráč amerického fotbalu nastupující na pozici \"Running backa\" za tým Indianapolis Colts v National Football League. Univerzitní fotbal hrál za University of Illinois at Urbana–Champaign, po Draftu NFL 2016, kdy si ho nevybral žádný tým, podepsal smlouvu s týmem Indianapolis Colts.\n\nBěhem studií hrál americký fotbal za Illinois High School, kde byl zvolen nejužitečnějším hráčem East Suburban Catholic League. Web Rivals.com ho ohodnotil třemi hvězdičkami. Poté přestoupil na University of Illinois at Urbana–Champaign, kde v posledním ročníku nastoupil kvůli zranění pouze do devíti utkání. V nich zaznamenal 708 naběhaných yardů ze 129 pokusů, 3 touchdowny a 37 zachycených přihrávek pro 280 yardů a 2 touchdowny. Po skončení ročníku byl za své výkony vybrán do třetího all-stars týmu konference Big Ten.\n\nPoté, co si ho nevybral žádný tým během sedmi kol Draftu NFL 2016, tak jako volný hráč podepsal v 2. května 2016 smlouvu s Indianapolis Colts.\n\n"}
{"id": "1227652", "url": "https://cs.wikipedia.org/wiki?curid=1227652", "title": "Šaviklde", "text": "Šaviklde\n\nŠaviklde (, též ) je s nadmořskou výškou 2850 m nejvyšší hora Trialetského hřbetu Malého Kavkazu. Severní svah je odvodňován řekou Bordžomula, jihozápadní svah řekou Ota (obě v povodí Kury).\n\nVýchodní svah hory vytváří sedlo devíti pramenů, kterým prochází Ropovod Baku-Tbilisi-Ceyhan a paralelně s ním Jihokavkazský plynovod.\n"}
{"id": "1227653", "url": "https://cs.wikipedia.org/wiki?curid=1227653", "title": "Once Upon a Time in New York: The Birth of Hip Hop, Disco and Punk", "text": "Once Upon a Time in New York: The Birth of Hip Hop, Disco and Punk\n\n"}
{"id": "1227658", "url": "https://cs.wikipedia.org/wiki?curid=1227658", "title": "La Notte, la Notte", "text": "La Notte, la Notte\n\nLa Notte, la Notte je druhé studiové album francouzského zpěváka Étienna Daha. Vydáno bylo v roce 1984 společností Virgin Records a jeho producentem byl Franck Darcel. V roce 1985 album získalo zlatou desku. O deset let později pak platinovou. V roce 2014 vyšlo album v rozsáhlé reedici.\n\n\n\n"}
{"id": "1227662", "url": "https://cs.wikipedia.org/wiki?curid=1227662", "title": "Yakubu Aiyegbeni", "text": "Yakubu Aiyegbeni\n\nYakubu Aiyegbeni (* 22. listopadu 1982, Benin City, Nigérie) je nigerijský fotbalový útočník a bývalý reprezentant, od července 2016 je bez angažmá.\n\n\nCelkově za nigerijský národní výběr odehrál 57 zápasů a vstřelil v něm 21 branek. Zúčastnil se LOH 2000 v Austrálii, APN 2002 v Mali, APN 2004 v Tunisku, APN 2008 v Ghaně, APN 2010 v Angole a MS 2010 v Jihoafrické republice.\n\n"}
{"id": "1227665", "url": "https://cs.wikipedia.org/wiki?curid=1227665", "title": "Chester Rogers", "text": "Chester Rogers\n\nChester Rogers (* 12. ledna 1994 v Huntsville, stát Alabama) je hráč amerického fotbalu nastupující na pozici Wide receivera za tým Indianapolis Colts v National Football League. Univerzitní fotbal hrál za Grambling State University, po Draftu NFL 2016, kdy si ho nevybral žádný tým, podepsal smlouvu s týmem Indianapolis Colts.\n\nFerguson odehrál za Grambling State University 40 utkání, ve kterých si připsal celkem 155 zachycených přihrávek pro 2 257 yardů a 17 touchdownů. Kromě toho zaznamenal 7 běhových pokusů pro 72 yardů, dva kickoff returny pro 61 yardů a 8 punt returnů pro 70 yardů a jeden touchdown.\n\nPoté, co si ho nevybral žádný tým během sedmi kol Draftu NFL 2016, Rogers jako volný hráč podepsal v 2. května 2016 smlouvu s Indianapolis Colts.\n\n"}
{"id": "1227668", "url": "https://cs.wikipedia.org/wiki?curid=1227668", "title": "LGBT práva na Arubě", "text": "LGBT práva na Arubě\n\nLesby, gayové, bisexuálové a translidé (LGBT) se na Arubě můžou setkávat s právními komplikacemi pro zbylé obyvatelstvo neznámými. Mužská i ženská stejnopohlavní sexuální aktivita je na Arubě legální, ale páry stejného pohlavní s nizozemskou státní příslušností musejí odcestovat do Nizozemska nebo jeho speciálních municipalit, pokud chtějí být právoplatně oddány. Právní uznání uzavřených sňatků není nepodmíněné.\n\nStejnopohlavní sexuální styk je na Arubě legální.\n\nJako součást Nizozemského království je Aruba povinná uznávat stejnopohlavní manželství uzavřené v evropském Nizozemsku. Arubská vláda se tomuto zpočátku vehementně bránila. Ale v případě jednoho lesbického páru, který uzavřel sňatek v Nizozemsku, a posléze se přestěhoval na ostrov, učinila výjimku. Případ šel až k Nejvyššímu soudu, který 13. dubna 2007 rozhodl, že veškerá území Nizozemského království jsou povinná uznávat všechny formy uzavřených manželství.\n\nV dubnu 2015 zástupci všech čtyř zemí Nizozemského království odsouhlasili přiznání rovných práv párům stejného pohlaví, které se na jeho území nacházejí. V tom samém měsíci byl zdejšímu parlamentu předložen návrh zákona o registrovaném partnerství.\n\n"}
{"id": "1227669", "url": "https://cs.wikipedia.org/wiki?curid=1227669", "title": "Seznam dílů seriálu Ray Donovan", "text": "Seznam dílů seriálu Ray Donovan\n\nToto je seznam dílů seriálu \"Ray Donovan\". Americký kriminální televizní seriál \"Ray Donovan\" měl premiéru na stanici Showtime.\n\n<onlyinclude></onlyinclude>\n\n"}
{"id": "1227673", "url": "https://cs.wikipedia.org/wiki?curid=1227673", "title": "Bombový útok v Istanbulu (červen 2016)", "text": "Bombový útok v Istanbulu (červen 2016)\n\nBombový útok v Istanbulu se odehrál 7. června 2016 a vyžádal si 11 obětí na životech (7 policistů a 4 civilisté) a 36 zraněných. K útoku se přihlásila o několik dní později teroristická organizace Teyrêbazên Azadîya Kurdistan (TAK). Útok provedla mladá sebevražedná atentátnice z města Kızıltepe v se Sýrií sousedící turecké provincii Mardin. Její totožnost zveřejnila o několik dní později sama TAK.\nAtentátnice byla pohřbena v rakvi pokryté vlajkou PKK.\n\nIstanbul byl v roce 2016 zasažen již dvěma bombovými útoky v lednu a březnu 2016, přičemž oba byly připsány Islámskému státu. Turecko bylo ve vysoké pohotovosti vzhledem k dalším teroristickým útokům v Ankaře v únoru a březnu, při kterých přišly o život desítky osob, a které byly připisovány kurdské teroristické organizaci TAK, označované jako \"radikální křídlo zakázané PKK\".\n\nCílem útoku byli policisté, kteří střídali stráž před fakultou věd a literatury Istanbulské univerzity. K útoku došlo na ulici \"Şehzadebaşı\", před hotelem mezi autobusovou zastávkou \"Vezneciler\" a policejní stanicí. Místo útoku se nachází nedaleko Náměstí Beyazıt ve čtvrti Fatih, jedné z hlavních turistických atrakcí.\n\nK útoku došlo v ranní dopravní špičce. Bomba byla údajně dálkově odpálena. Očitý svědek tvrdil, že došlo k explozi bomby v autě, ale není jasné, zda auto bylo v pohybu nebo zaparkováno.\n\nExploze převrátila policejní autobus, poškodila okolní vozidla a těžce poškodila vchod do hotelu.\n\nUniverzitní kolej, která byla blízko k místu exploze, byla poškozena, přičemž střepiny roztříštily okna a vchod do koleje. Škody byly hlášeny ze širokého okolí, včetně nedaleké Princovy mešity.\n\n"}
{"id": "1227677", "url": "https://cs.wikipedia.org/wiki?curid=1227677", "title": "Tom of Finland", "text": "Tom of Finland\n\nTom of Finland, rodným jménem Touko Valio Laaksonen (8. května 1920, Kaarina – 7. listopadu 1991, Helsinky) byl finský malíř, který se proslavil pornografickými kresbami s gay, BDSM a fetišistickou tematikou. Kulturní historik Joseph W. Slade ho nazval \"„nejvlivnějším tvůrcem gay pornografie v historii“\". Vytvořil přes 3500 pornografických kreseb, pro něž jsou typičtí svalnatí muži s naddimenzovanými sekundárními pohlavními znaky, často ve vysokých botách, těsných džínách, kůži či v uniformách, někdy i nacistických.\n"}
{"id": "1227679", "url": "https://cs.wikipedia.org/wiki?curid=1227679", "title": "Raukumara Range", "text": "Raukumara Range\n\nRaukumara Range je pohoří ve východní části Severního ostrova na Novém Zélandu.\nLeží v regionech Gisborne a Bay of Plenty. Rozkládá se ze severovýchodu na jihozápad.\nGeologicky tvoří pohoří především sedimentární horniny z období křídy. Nejvyšší horou je \"Hikurangi\" (1 752 m).\n"}
{"id": "1227682", "url": "https://cs.wikipedia.org/wiki?curid=1227682", "title": "Past Imperfect, Present Tense", "text": "Past Imperfect, Present Tense\n\nPast Imperfect, Present Tense je první sólové studiové album amerického hudebníka Erika Sanka. Vydala jej 4. září roku 2001 společnost Jetset Records. Veškeré nástroje si Sanko nahrál sám a je rovněž autorem všech písní. V závěrečné písni s názvem „Du Skal Nok Klare Den“ zpívá Berte Fischer-Hansen. Svůj druhý sólový počin \"Puppet Boy\" vydal Sanko až po patnácti letech.\n\nAutorem všech skladeb je Erik Sanko.\n"}
{"id": "1227685", "url": "https://cs.wikipedia.org/wiki?curid=1227685", "title": "Miguel Veloso", "text": "Miguel Veloso\n\nMiguel Luís Pinto Veloso (* 11. května 1986, Coimbra, Portugalsko) je portugalský fotbalový záložník a reprezentant, od roku 2016 působí v klubu Janov CFC. Hraje na postu defenzivního záložníka.\n\n\nVeloso nastupoval v portugalských mládežnických reprezentacích U16, U17, U18, U19, U20 a U21.\n\nV A-týmu Portugalska debutoval 13. 10. 2007 v kvalifikačním zápase o EURO 2008 proti reprezentaci Ázerbájdžánu (výhra 2:0). Celkově za portugalský národní výběr odehrál 56 zápasů a vstřelil v něm 3 branky (k 11. 10. 2015). Zúčastnil se EURA 2008 v Rakousku a Švýcarsku, MS 2010 v Jihoafrické republice, EURA 2012 v Polsku a na Ukrajině, a MS 2014 v Brazílii.\n\n"}
{"id": "1227686", "url": "https://cs.wikipedia.org/wiki?curid=1227686", "title": "Madaras", "text": "Madaras\n\nMadaras je obec v Maďarsku v Báčsko-malokumánské župě v okrese Bácsalmás.\n\nMadaras leží na jihu Maďarska, nedaleko hranic se Srbskem. Bácsalmás – 10 km.\n"}
{"id": "1227687", "url": "https://cs.wikipedia.org/wiki?curid=1227687", "title": "Mátételke", "text": "Mátételke\n\nMátételke je obec v Maďarsku v Báčsko-malokumánské župě v okrese Bácsalmás.\n\nMátételke leží na jihu Maďarska. Bácsalmás - 9 km, Baja - 28 km.\n"}
{"id": "1227688", "url": "https://cs.wikipedia.org/wiki?curid=1227688", "title": "Silvestre Varela", "text": "Silvestre Varela\n\nSilvestre Manuel Gonçalves Varela (* 2. února 1985, Almada, Portugalsko) je portugalský fotbalový záložník a reprezentant kapverdského původu, od roku 2009 působí v klubu FC Porto. Hraje na postu levého křídla.\n\n\nVarela odehrál 28 zápasů za portugalskou reprezentaci do 21 let.\n\nV A-týmu Portugalska debutoval 3. 3. 2010 v přátelském zápase proti reprezentaci Číny (výhra 2:0). Celkově za portugalský národní výběr odehrál 26 zápasů a vstřelil v něm 5 branek (k 16. 6. 2015). Zúčastnil se EURA 2012 v Polsku a na Ukrajině, a MS 2014 v Brazílii.\n\n"}
{"id": "1227690", "url": "https://cs.wikipedia.org/wiki?curid=1227690", "title": "Tataháza", "text": "Tataháza\n\nTataháza je obec v Maďarsku v župě Bács-Kiskun v okrese Bácsalmás.\n\nTataháza leží na jihu Maďarska. Prochází jím silnice z Baji do Segedína. Bácsalmás je vzdálen 7 km, Baja 28 km a Segedín 70 km.\n"}
{"id": "1227691", "url": "https://cs.wikipedia.org/wiki?curid=1227691", "title": "Obtainium", "text": "Obtainium\n\nObtainium je studiové album americké skupiny Skeleton Key. Vydáno bylo v červnu roku 2002 společností Ipecac Recordings. Kromě Erika Sanka, frontmana skupiny, se na desce podíleli například Sterling Campbell, Danny Elfman a Anton Sanko. Album vyšlo jak na kompaktním disku, tak i na dlouhohrající gramofonové desce.\n\n\n"}
{"id": "1227694", "url": "https://cs.wikipedia.org/wiki?curid=1227694", "title": "Atlantosaurus", "text": "Atlantosaurus\n\nAtlantosaurus („Atlasův ještěr“) byl rod obřího sauropodního dinosaura z čeledi Diplodocidae. Žil v období pozdní jury, asi před 155 až 150 miliony let, na území západu dnešní Severní Ameriky. Na základě velikosti jednotlivých fosilních kostí lze usuzovat, že dosahoval délky přes 20 metrů a hmotnosti nejméně 20 až 30 metrických tun.\n\nByl vědecky popsán roku 1877 americkým paleontologem O. C. Marshem na základě fosilií, objevených ve vrstvách morrisonského souvrství na území státu Colorado. První exemplář objevil učitel a příležitostný sběratel fosilií Arthur Lakes, který materiál zaslal k určení Marshovi na počátku období tzv. Válek o kosti. Marsh jej potom popsal jako nový druh rodu \"Titanosaurus\", \"T. montanus\". Brzy si ale uvědomil odlišnost nového materiálu a přisoudil mu vlastní rodové jméno \"Atlantosaurus\".\nTento sauropod byl blízce příbuzný rodům \"Apatosaurus\" a \"Brontosaurus\", nevíme ale s jistotou, zda jde ve skutečnosti o odlišný rod nebo jen o dalšího zástupce jednoho z těchto rodů. Proto je dnes \"Atlantosaurus\" obecně považován za \"nomen dubium\" (pochybné vědecké jméno).\n\n"}
{"id": "1227695", "url": "https://cs.wikipedia.org/wiki?curid=1227695", "title": "Jánoshalma", "text": "Jánoshalma\n\nJánoshalma je město v Maďarsku v župě Bács-Kiskun, sídlí zde okres Jánoshalma.\n\nJánoshalma leží na jihu Maďarska. Prochází jím železnice z Kiskunhalasu do Baji. Kecskemét je vzdálen 87 km, Bácsalmás 22 km, Baja 34 km a Kalocsa 40 km.\n"}
{"id": "1227697", "url": "https://cs.wikipedia.org/wiki?curid=1227697", "title": "Středisko multimediálních zpráv", "text": "Středisko multimediálních zpráv\n\nStředisko multimediálních zpráv ( ), též ústředna multimediálních zpráv nebo MMS centrum, je prvek v síti mobilních telefonů, který zajišťuje zpracovávání příchozích a odchozích multimediálních zpráv (MMS), jejich ukládání, konverze a přenos mezi různými systémy. Název je inspirován střediskem krátkých textových zpráv (SMSC); ve standardech se však pro tento prvek používá název MMS Relay/Server.\n\nMMSC, Multimedia Messaging Service Center, Multimedia Message Service Center, MMS Service Center je název používaný pro centrální komponentu MMS. Spíše než o oficiální název se jedná o analogii s názvem SMSC Short Message System Service Center pro službu SMS. Dokumenty organizace 3GPP a Open Mobile Alliance používají název MMS Relay/Server.\n\nV závislosti na obchodním modelu může být MMS centrum jedním logickým prvkem nebo může být rozdělené na MMS Relay a MMS Server, které mohou být rozmístěny v různých doménách. MMS Relay/Server musí být schopen generovat účtovací data (Charging Data Record – CDR) při příjmu MMs nebo při doručení MMs na jiný prvek MMSNA podle 3GPP TS 32.270. MMS Relay/Server musí být schopen generovat účtovací data při výměně zpráv s VASP.\n\nMMS Relay je komponenta MMS, která zajišťuje komunikaci s uživatelskými zařízeními, zatímco MMS server je komponenta, která obstarává ukládání zpráv. Jejich vzájemná komunikace probíhá přes rozhraní nazývané MM2, pro které však není standardizován žádný protokol – viz MMS architektura.\n\n"}
{"id": "1227699", "url": "https://cs.wikipedia.org/wiki?curid=1227699", "title": "Fantastic Spikes Through Balloon", "text": "Fantastic Spikes Through Balloon\n\nFantastic Spikes Through Balloon je první studiové album americké skupiny Skeleton Key. Vydáno bylo v březnu roku 1997 společností Capitol Records a spolu se skupinou jej produkoval Dave Sardy. V roce 1998 vyšla deska jako dvojalbum a kromě původních písní obsahovala jejich remixované verze (autory remixů byli například Mark Linkous a DJ Spooky). Album bylo nominováno na cenu Grammy za nejlepší obal.\n\n"}
{"id": "1227700", "url": "https://cs.wikipedia.org/wiki?curid=1227700", "title": "Simão Sabrosa", "text": "Simão Sabrosa\n\nSimão Pedro Fonseca Sabrosa (* 31. října 1979, Constantim, Portugalsko) je bývalý portugalský fotbalový záložník a reprezentant. Hrával na postu levého křídla. Kariéru ukončil v roce 2016 v indickém klubu NorthEast United FC.\n\n\nSabrosa odehrál 15 zápasů za portugalskou reprezentaci do 21 let.\n\nCelkově za portugalský národní výběr odehrál 85 zápasů a vstřelil v něm 22 branek. Zúčastnil se EURA 2004 v Portugalsku, MS 2006 v Německu, EURA 2008 v Rakousku a Švýcarsku, a MS 2010 v Jihoafrické republice.\n\n"}
{"id": "1227701", "url": "https://cs.wikipedia.org/wiki?curid=1227701", "title": "Kéleshalom", "text": "Kéleshalom\n\nKéleshalom je obec v maďarské župě Bács-Kiskun, v okrese Jánoshalma. V roce 2015 zde žilo 434 obyvatel.\n\nObec leží na jihu Maďarska. Město Jánoshalma je vzdálené 10 km jihovýchodním směrem a město Baja 44 km jihozápadním směrem.\n"}
{"id": "1227703", "url": "https://cs.wikipedia.org/wiki?curid=1227703", "title": "Lauri Ylönen", "text": "Lauri Ylönen\n\nLauri Ylönen (* 23. duben 1979, Helsinky) je finský hudebník, který se proslavil jako zpěvák rockové skupiny The Rasmus. Skupinu založil se spolužáky již na střední škole, roku 1994, jmenovala se nejprve Trashmosh, poté Antilla, nakonec Rasmus. První album vydala kapela roku 1996. Skupina existuje dodnes, byť roku 2011 vydal Lauri rovněž sólové album \"New World\". Od roku 1999 je též členem skupiny Dynasty. Má přezdívku Lintu, což ve finštině znamená „pták“.\n\n"}
{"id": "1227704", "url": "https://cs.wikipedia.org/wiki?curid=1227704", "title": "Mélykút", "text": "Mélykút\n\nMélykút je město v Maďarsku v Bács-Kiskun v okrese Jánoshalma.\n\nMélykút leží na jihu Maďarska. Prochází jím železnice vedoucí z Baji do Kiskunhalasu a silnice vedoucí z Baji do Szegedu. Jánoshalma je vzdálena 11 km, Baja 36 km, Szeged 62 km a Bácsalmás 11 km.\n"}
{"id": "1227705", "url": "https://cs.wikipedia.org/wiki?curid=1227705", "title": "Apatosaurinae", "text": "Apatosaurinae\n\nApatosaurinae („apatosaurini“) je podčeleď obřích sauropodních dinosaurů z čeledi Diplodocidae. Žili v období pozdní jury, asi před 157 – 148 miliony let, na území západu dnešní Severní Ameriky. V současnosti řadíme do této podčeledi s jistotou přinejmenším dva rody, \"Apatosaurus\" a \"Brontosaurus\", které zahrnují dohromady asi pět druhů. Mezi apatosauriny mohly patřit také rody \"Atlantosaurus\" a \"Amphicoelias\", to ale zatím není jisté.\n\nNejznámějším zástupcem této podčeledi je populární \"Brontosaurus\", což je rod, který byl po víc než století považován za vědecky neplatný (jako mladší synonymum rodu \"Apatosaurus\"). Teprve v roce 2015 mu byl detailní srovnávací studií vrácen statut (pravděpodobně) platného samostatného rodu.\n\n"}
{"id": "1227706", "url": "https://cs.wikipedia.org/wiki?curid=1227706", "title": "Třída LST-542", "text": "Třída LST-542\n\nTřída LST-542 byla třída tankových výsadkových lodí amerického námořnictva (\"Landing Ship Tank\" – LST) z období druhé světové války. Jednalo se o další evoluci tankových výsadkových lodí třídy \"LST-1\". Plavidla měla mimo jiné zvětšený můstek, zesílenou palubu, silnější výzbroj a byla vybavena zařízením na odsolování mořské vody. Celkem bylo postaveno 612 jednotek této třídy.\n\nTřída \"LST-542\" byla kromě druhé světové války nasazena rovněž v korejské a vietnamské válce. Později řadu nadbytečných lodí získali američtí spojenci, některé se naopak staly válečnou kořistí (např. jihovietnamská plavidla). Zahraničními uživateli třídy se staly Brazílie, Čínská republika, Ekvádor, Filipíny, Chile, Indonésie, Japonsko, Jižní Vietnam, Korejská republika, Malajsie, Mexiko, Singapur, Řecko, Thajsko, Vietnam.\n\nPosádku tvořilo 119 osob. Plavidla přepravovala až 265 vojáků. Pro pěchotu nesla dva vyloďovací čluny LCVP. Obvyklou výzbroj tvořil jeden 76mm kanón, osm 40mm kanónů Bofors a dvanáct 20mm kanónů Oerlikon. Pohon zajišťovaly dva diesely General Motors V12-567 o celkovém výkonu 1800 bhp, pohánějící dva lodní šrouby. Kormidla byla zdvojená. Nejvyšší rychlost byla 11,5 uzlu. Dosah byl 7200 námořních mil při rychlosti 10 uzlů.\n\nVýsadkové lodě této třídy byly široce nasazeny ve druhé světové válce. Během bojů bylo ztraceno pět jednotek:\n\nTřída se následně uplatnila také v korejské a vietnamské válce. Plavidla byla různě upravována a používána i v nových rolích, například jako mateřské lodě menších člunů ve Vietnamu.\n\n\n\n\n\n\n\n\n\n\n\n\n\n\n\n"}
{"id": "1227710", "url": "https://cs.wikipedia.org/wiki?curid=1227710", "title": "Julius T. Csotonyi", "text": "Julius T. Csotonyi\n\nJulius Thomas Csotonyi (* 11. listopadu 1973) je kanadský výtvarník a paleoilustrátor maďarského původu. V současnosti žije ve Winnipegu (Manitoba, Kanada). \n\nNarodil se v Maďarsku, ale v roce 1978 se svými rodiči emigroval do Kanady, kde žije dodnes. Studoval ekologii, environmentální biologii a mikrobiologii, proslavil se ale zejména svojí výtvarnou prací. Dlouhodobě vytváří klasickou i digitální technikou rekonstrukce pravěké přírody, zejména dinosaurů, ale i jiných témat a oblastí (včetně astronomických nebo zoologických prací). V průběhu své kariéry již tvořil pro mnoho prestižních periodik i institucí (včetně \"Science\", \"National Geographic\" a dalších). Ilustroval také množství knih, popularizujících paleontologii.\n\n"}
{"id": "1227711", "url": "https://cs.wikipedia.org/wiki?curid=1227711", "title": "Pevnost Boyard (rozcestník)", "text": "Pevnost Boyard (rozcestník)\n\nPevnost Boyard [\"boajár\"] může mít více významů:\n"}
{"id": "1227712", "url": "https://cs.wikipedia.org/wiki?curid=1227712", "title": "Nikola Žigić", "text": "Nikola Žigić\n\nNikola Žigić (* 25. září 1980, Bačka Topola, SR Srbsko, SFR Jugoslávie) je srbský fotbalový útočník a bývalý reprezentant, od července 2015 je bez angažmá.\n\nJeho silnou zbraní byla hra hlavou, při níž uplatnil svoji mimořádnou výšku 202 centimetrů.\n\n\nCelkově za srbský národní výběr odehrál 57 zápasů a vstřelil v něm 20 branek. Za reprezentaci Srbska a Černé Hory se zúčastnil MS 2006 v Německu a za reprezentaci Srbska se zúčastnil MS 2010 v Jihoafrické republice.\n\n\n"}
{"id": "1227716", "url": "https://cs.wikipedia.org/wiki?curid=1227716", "title": "Pseudo-Aristotelés", "text": "Pseudo-Aristotelés\n\nPseudo-Aristotelés je označení pro skupinu autorů, jejichž spisy byly v antice nebo ve středověku připisovány Aristotelovi, pozdější bádání se však kloní k názoru, že jsou nepravé.\n\nJelikož Aristotelés patřil k nejznámějším autorům antického Řecka a vyjadřoval se k téměř všem tehdejším vědecky zkoumaným tématům, je pravděpodobné, že sepsal více spisů, než kolik jich známe. Proto mu bylo připsáno také množství neautentických spisů (pseudepigrafie), což těmto spisům přineslo vážnost a autoritu. V těchto pseudo-aristotelských spisech jsou zastoupeny částečně i názory, které se silně liší od Aristotelových. Těmi došlo ke zkreslení obrazu Aristotelovy osobnosti i učení.\n\nMezi zajímavé údaje, vycházející z těchto textů, patří například zmínka o uctívání zkamenělých stop (pravděpodobně dinosauřích), o kterých se obyvatelé starověké jižní Itálie domnívali, že mohly patřit mytickému Héraklovi.\n\n"}
{"id": "1227717", "url": "https://cs.wikipedia.org/wiki?curid=1227717", "title": "Sanko", "text": "Sanko\n\nSanko může být:\n\n"}
{"id": "1227721", "url": "https://cs.wikipedia.org/wiki?curid=1227721", "title": "Renny Harlin", "text": "Renny Harlin\n\nRenny Harlin, rodným jménem Lauri Mauritz Harjola (* 15. březen 1959, Riihimäki) je finský filmový režisér, producent a scenárista, který se jako jediný finský režisér v historii proslavil v Hollywoodu, byť jen žánrovými snímky – hororem \"\", akčním filmem \"Smrtonosná past 2\", dobrodružným filmem \"Cliffhanger\" se Sylvesterem Stallonem, nebo sci-fi snímkem \"Útok z hlubin\". V letech 1993-1998 byl manželem herečky Geeny Davisové.\n\n \n"}
{"id": "1227723", "url": "https://cs.wikipedia.org/wiki?curid=1227723", "title": "Anton Sanko", "text": "Anton Sanko\n\nAnton Sanko (* 4. července 1960 New York) je americký hudebník, hudební skladatel a producent. Spolupracoval například se Suzanne Vega, Jimem Carrollem či se svým bratrem Erikem Sankem. Složil hudbu k několika desítkám filmů či seriálů. V roce 2013 byl za svou tvorbu neúspěšně nominován na cenu Primetime Emmy. V roce 2015 bylo oznámeno, že složí hudbu k filmové adaptaci románu \"\" anglické spisovatelky Pat Barkerové.\n\n\n\n"}
{"id": "1227729", "url": "https://cs.wikipedia.org/wiki?curid=1227729", "title": "Centrum vědy a techniky", "text": "Centrum vědy a techniky\n\nCentrum vědy a techniky (Science and technology centre) reprezentuje dvě skupiny organizací, které jsou zaměřeny na:\n\nI. Poznávání stavu vědy a techniky pro mládež i širší veřejnost; např. science centra a muzea, akvária, planetária, zoologické a botanické zahrady;\n\nII. Provádění základního i aplikovaného výzkumu, včetně odpovídajících vysokých škol ; např. ústavy akademie věd, veřejné výzkumné instituce, vědecká centra zdravotní péče, univerzity atp.\n\nASTC je mezinárodní organizací zastřešující science centra, přírodovědná centra, muzea, mořská akvaria, aquariums, planetariums, zoos, botanical gardens, and natural history and children’ s museums,\n\nČeská asociace science center je profesionální organizaci, která má za cíl vytváření pozitivního obrazu science center, neformálního vzdělávání a komunikace vědy u české veřejnosti.\n\nDruhou skupinu popisují v české wikipedii např.:\n\nJde o moderní vývojovou verzí muzea vědy a techniky, kde je kladen důraz na interaktivní předvádění různých vědeckých faktů; jde tedy o moderní centra zážitkového učení, které se zaměřuje na proces učení jednotlivce (na rozdíl od zážitkového vzdělávání, které popisuje interaktivní proces mezi učitelem a žákem). Obchodní názvy obsahují např. \"science center\", \"science centrum\", \"zážitkový science park\" atp.\n\nPříklady Science center:\n\n\n\njsou typem zoologické zahrady, zaměřené na mořské živočichy. Mají objem mořské vody od 100 000 litrů, např.:\n\n\n\nScience\n\nMuzea vědy a techniky jsou zaměřena zejména mj. na přírodní vědy (science) a na techniku (technology). Starší muzea se soustřeďovala na statické exponáty živé přírody, paleontologie, geologie, průmyslu a strojírenství atd. Moderní trendy vedly k širšímu záběru na vědu a techniku a k interaktivním exponátům. Řada moderních muzeí se nazývá technická muzea resp. Science centra.\n\nPříklady muzeí vědy a techniky:\n\nJde o organizační složku státu sdružující vědecké ústavy v České republice zabývající se převážně základním výzkumem. Ze zákona může zakládat tzv. veřejné výzkumné instituce.\n\nse provádí na řadě vysokých škol, např.:\n\n\n\nVědeckotechnický park, VTP zajišťuje partnerství mezi akademickou sférou, organizacemi výzkumu a vývoje a podnikovou sférou, a to za podpory veřejného sektoru (zejména místního a regionálního) za účelem podpory inovací a konkurenceschopnosti daného území a podniků v něm umístěných.\n\nIASP značí aktivitu či infrastrukturu, která sdružuje VTP na mezinárodní úrovni.\n\nSpolečnost vědeckotechnických parků ČR sdružuje a poskytuje informace o vědeckotechnických parcích (VTP) České republiky. VTP se profilují do tří hlavních typů: vědecký park (centrum), technologický park (centrum), podnikatelské a inovační centrum (mezi nimi členové sítě European Business and Innovation Centre Network - BIC.) Zakladateli VTP jsou státní a regionální orgány, univerzity, výzkumné a vývojové organizace, průmyslové podniky, hospodářské komory, finanční instituce, soukromé firmy, sdružení a svazy. Stávají se součástí regionálních rozvojových plánů a připravovaných strukturálních fondů.\n\nTP je tuzemskou obdobou pro Science park, např.:\n\n\n\nPark je expertní a poradenská instituce, která napomáhá realizovat a urychlovat transfer technologií, tedy transformaci výsledků vědecké a tvůrčí činnosti do komerční podoby, představované inovačním podnikáním.\n\n\n\n\n\n\n"}
{"id": "1227736", "url": "https://cs.wikipedia.org/wiki?curid=1227736", "title": "USS Idaho (BB-42)", "text": "USS Idaho (BB-42)\n\nUSS Idaho byla třetí loď třídy New Mexico. Pojmenována byla v souladu s doktrínou USA po jednom z amerických států, konkrétně po 43 státě - Idaho. Měla dvě sesterské lodě New Mexico a Mississippi.\n\nKýl byl položen v loděnicích New York Shipbuilding Company v Camdenu ve státě New Jersey v lednu 1915. Na vodu byla spuštěna 30. června 1917 a americké námořnictvo si ji převzalo 24. března 1919.\n\nPohon zabezpečovalo 9 kotlů Babcock & Wilcox a 4 turbíny, které na rozdíl od první jednotky New Mexico poháněly přímo čtyři lodní šrouby s výsledným výkonem 27 500 hp, které dávali lodi maximální rychlost 21 uzlů.\n\nBoční pancéřový pás byl silný 279 - 203 mm a paluba byla chráněna 152,5 - 76,2 mm pásem. Hlavní dělostřelectvo bylo uloženo ve věžích o síle pancíře 457 - 228 mm sekundární dělostřelectvo mělo pancéřování 152 - 76 mm.\n\nHlavní výzbroj se skládala z dvanácti děl ráže 365 mm (14 \"/ 50 cal.) ve čtyřech trojhlavňových věžích (dvě vpředu, dvě vzadu). Pomocnou výzbroj tvořilo 22 děl ráže 127 mm (5\" / 51) uložených v kasematech po 11 na každé straně. V průběhu krátkého času bylo odstraněno 8 děl z nejnižších kasemat, protože se tato pomocná výzbroj dala použít jen při klidném moři. Ve třicátých letech bylo přidáno 8 x 127 mm děl (5 \"/ 25 cal.). Loď nesla dva 533 mm torpédomety.\n\n13. dubna 1919 proběhly první cvičné plavby v zálivu Guantánamo a odtud se loď přesunula k New Yorku, kde nalodila brazilského prezidenta Epitácio Pessoa na jeho cestě do Rio de Janeiro 6. července. 17. července se vrátila zpět. Nato přes panamský průplav odplula do Monterey v Kalifornii a následně byla v září přesunuta do Pacifické flotily. Zúčastnila se cvičení a prohlídek včetně prohlídky flotily prezidentem Woodrowem Wilsonem 13. září 1919. V roce 1920 vezla státní sekretáře (námořnictva a vnitra) Josephuse Danielse a Johna B. Payna na jejich inspekci po Aljašce.\n\nPo návratu z Aljašky 22. července 1920 část flotily manévrovala v oblasti Kalifornie a dále na jih u Chile. Intenzivní výcvik pokračoval až do roku 1925 s krátkými přestávkami. Například v Seattlu pozdravila prezidenta Warrena Hardinga, krátce před jeho smrtí v roce 1923.\n\nBitevní loď se od 15. dubna 1925 do 1. července zúčastnila válečných her u Havaje, načež navštívila Samou, Austrálii a Nový Zéland. Z cest se vrátila 24. září 1925 a zakotvila v San Francisku v Kalifornii. Na zpáteční cestě stihla nalodit Johna Rodgerse a jeho hydroplán po jeho pokusu přeletu z USA na Havaj.\n\nNásledujících šest let operovala ze základny San Pedro, během nichž cvičila u pobřeží Kalifornie a v Karibském moři. 7. září 1931 vyplula ze San Pedra a přesunula se na východní pobřeží USA.\n\n30. září 1931 do 9. října 1934 podstoupila rozsáhlou (generální) přestavbu v loděnicích Norfolk Navy Yard. Úpravy se týkaly přidání lepšího pancéřování, zesíleny byly i podhladinové části, kde byly přidány protitorpédové oddíly, lepší strojní zařízení, odstraněny byly válcovité stožáry a přestavěny nástavby. To mělo za následek zvýšení výtlaku a mírné rozšíření plavidla. Po dokončení 9. října podstoupila konstrukční zkoušky v Karibiku, aby se následně 17. dubna vrátila na svou domovskou základnu San Pedro.\n\nPo příjezdu do San Pedra se věnovala nadále výcviku a střeleb až do vypuknutí druhé světové války v Evropě načež se přesunula na Havaj jako část bojové flotily (1. červen 1940). Vzápětí však byla 6. června převelena na východní pobřeží do Atlantiku jako součást patrol USA. V září chránila americkou předsunutou základnu na Islandu s domovským přístavem ve fjordu Hvalfjordur]] až do 7. prosince 1941.\n\n27. srpna 1945 byla součástí okupačních sil v Tokijském zálivu a 2. září byla při podpisu kapitulace Japonska. O čtyři dny později se přesunula Panamským průplavem na východní pobřeží do Norfolku, kam dorazila 19. října. 3. července 1946 byla deaktivována a přesunuta do zálohy. 24. listopadu 1947 byla prodána do šrotu firmě Lipsett, Incorporated, z New York City.\n\n\"Idaho\" obdržela během II. sv. války sedm hvězd za službu.\n\n"}
{"id": "1227739", "url": "https://cs.wikipedia.org/wiki?curid=1227739", "title": "Koncert YUTEL pro mír", "text": "Koncert YUTEL pro mír\n\nKoncert YUTEL pro mír (srbochorvatsky Концерт YUTEL за мир/Koncert YUTEL za mir) se uskutečnil dne 28. července 1991 v hale Zetra v Sarajevu. Protiválečný koncert v Sarajevu, kam válka přišla až v dubnu 1992, pořádala sarajevská televizní stanice YUTEL. \n\nNa koncertu vystoupilo několik hvězd tehdejší jugoslávské hudební scény, jako např. Rade Šerbedžija, Bajaga i Instruktori, Crvena Jabuka, Goran Bregović, Haris Džinović, Ekaterina Velika, Dino Merlin, Indexi, Regina, Nele Karaljić, Plavi orkestar a další. Hudebníci vyjádřili během koncertu svůj protest nad eskalující se situací v Chorvatsku a hrozící válkou. Většina umělců byla sice původem ze Sarajeva, ale někteří byli z Bělehradu. \n\nKoncert se měl uskutečnit na otevřeném prostranství před budovou hotelu Holiday Inn, nicméně vzhledem k špatnému počasí byl velmi rychle přemístěn do haly Zetra. Uvnitř haly však mohlo být pouze 30 000 návštěvníků; zbylých 50 tisíc se dovnitř nevešlo a tak museli čekat venku. Koncert vysílala i televize; kromě YUTELu i Rádiotelevize Skopje. Čtyři další republikové televizní stanice (především v Srbsku a Chorvatsku, které byly do války zapojené) jej odmítlo odvysílat. \n"}
{"id": "1227741", "url": "https://cs.wikipedia.org/wiki?curid=1227741", "title": "Jindřichovická vrchovina", "text": "Jindřichovická vrchovina\n\nJindřichovická vrchovina je geomorfologický okrsek v západní části Krušných hor. Je součástí geomorfologického podcelku Klínovecká hornatina a zasahuje do okresů Cheb, Sokolov a Karlovy Vary. Rozloha okrsku je 256,41 km².\n\nJindřichovická vrchovina představuje západní okraj Krušných hor. Na severu je její hranice uměle vymezena státní hranicí s Německem. Odsud hranice vede údolím Stříbrného potoka a Svatavy, ale na jižním okraji Kraslic uhýbá na východ k Rotavě, Šindelové a Nejdku. Za Nejdkem vytváří oblouk přes Děpoltovice k Nové Roli. Jižní hranici přibližně vymezují sídla Vřesová, Dolní Nivy, Boučí, Libnov a Kopanina. Od Kopaniny se hranice vrací k severovýchodu přes Čižebnou, Božetín, Opatov, Valtéřov a zpět ke státní hranici.\n\nOkrsek tvoří horniny krušnohorského krystalinika (starohorní až prvohorní svory, fylity a kvarcity) a pozdně variské granity a granodiority.\n\nJindřichovickou vrchovinu tvoří zaoblené hřbety s denudačními plošinami oddělené hlubokými údolími Svatavy a jejích přítoků. Často se zde vyskytují čedičové a krystalinické suky.\n\nNejvyšším vrcholem Jindřichovické vrchoviny je Kamenáč (936,1 m n. m.) severně od Bublavy u hranice s Německem. Dalšími významnými vrcholy jsou Počátecký vrch (818 m n. m.), Olověný vrch (802 m n. m.) nebo Dančí vrch (718,14 m n. m.).\n\nVětšinu území okrsku překrývá přírodní park Leopoldovy Hamry a do nejvýchodnější části okolo Kamenáče zasahuje také přírodní park Přebuz. Kromě něj se zde nachází několik maloplošných zvláště chráněných území:\n\n"}
{"id": "1227742", "url": "https://cs.wikipedia.org/wiki?curid=1227742", "title": "Olivenit", "text": "Olivenit\n\nOlivenit je zásaditý arseničnan měďnatý, Cu(AsO)(OH). Nazván je podle barvy minerálu. Vyskytuje se v oxidačních zónách ložisek sulfidů mědi, jako produkt oxidace Cu-sulfidů za přítomnosti arsenopyritu a dalších minerálů. Může tvořit jehlicovité, prizmatické nebo tabulkovité krystaly, celistvé, kulovité agregáty, ale může být i kusový. Barvy je olivově až temně zelené.\n\nOlivenit vytváří prizmatické, jehlicovité nebo tabulkovité krystaly. Může však tvořit i kulovité nebo destičkovité agregáty, může být i kusový. Býva olivově zelený, hnědý, nažloutlý, šedý nebo bílý; vryp má olivově zelený. Je to průsvitný až neprůhledný minerál se skelným až hedvábným leskem.\n\nV Česku se vyskytuje na lokalitách Běloves u Náchoda, v Horním Slavkově, Jáchymově, Moldavě, Krupce, Borovci.\n\nĽubietová, Farbiště, Novoveská Huta a další. \n\nV zahraničí byl původně nalezen v Cornwallu v Anglii; další lokality jsou např. Tsumeb (Namibie), Tintic (Utah), Majuba Hill (Nevada), Collahuasi (Chile).\n\nVzniká v oxidačních zónách ložisek sulfidů mědi. Vyskytuje se zde společně s malachitem, azuritem, kalcitem a dalšími minerály.\n"}
{"id": "1227743", "url": "https://cs.wikipedia.org/wiki?curid=1227743", "title": "Huiarau Range", "text": "Huiarau Range\n\nHuiarau Range je pohoří na východě Severního ostrova na Novém Zélandu. Nachází se v regionu Hawke's Bay. Ze západu a severu obklopuje \"jezero Waikaremoana\". Nejvyšší horou pohoří je \"Maungataniwha\" (1 369 m) ležící na jihozápadě.\nDruhou nejvyšší horou je \"Maungapohatu\" (1 366 m), která leží v severovýchodní části pohoří. Pohoří dostalo svůj název podle hojného výskytu ptáka \"huia\" (laločník ostrozobý). Výraz „huiarau“ znamená v maorštině „sto laločníků“.\n"}
{"id": "1227748", "url": "https://cs.wikipedia.org/wiki?curid=1227748", "title": "Insight (veřejná organizace)", "text": "Insight (veřejná organizace)\n\nInsight je ukrajinská LGBTQI organizace. Na rozdíl od většiny ukrajinských LGBT organizací, které se zaměřují převážně na homosexuální muže a muže mající sex s muži obecně, patří Insight spíš mezi organizace pro lesby, bisexuální ženy, translidi, queer a intersexuály. Insight je jednou z několika veřejných organizací pracujících s transgender.\n\nV roce 2010 spustila Insight za finanční podpory ILGA Europe a ASTRAEA první sociologický výzkum situace ukrajinských transgender s názvem \"«Situace transgender na Ukrajině»\".\n\nV r. 2011 byla vydána za finanční podpory Heinrich Böll Foundation (Warsaw) první ukrajinská studie na téma LGBT rodin \"«LGBT rodiny na Ukrajině: sociální praxe a právní úprava»\".\n\nV r. 2012 byla vydána za finanční podpory amFAR studie \"«Občanská práva transgender»\".\n\nV roce 2013 prezentovala Insight stínovou zprávu \"«Porušování lidských práv leseb, gayů, bisexuálů a translidí (LGBT) na Ukrajině»\" na 108. schůzi OSN Výboru pro lidská práva v Ženevě.\n\nInsight je součástí Koalice pro boj s diskriminací na Ukrajině (ukrajinsky:Коаліція з протидії дискримінації в Україні), ILGA a Transgender Europe. Taktéž spolupracuje s dalšími ukrajinskými lidskoprávními organizacemi, zejména na projektu Centrum pro sociální akce bez hranic.\n\n"}
{"id": "1227751", "url": "https://cs.wikipedia.org/wiki?curid=1227751", "title": "Kaweka Range", "text": "Kaweka Range\n\nKaweka Range je menší pohoří ve střední části Severního ostrova na Novém Zélandu. Leží v regionu Hawke's Bay. Nejvyšší horou pohoří je \"Kaweka\" (1 724 m). \n\nZápadně od pohoří leží Kaimanawa Mountains a vulkanická náhorní plošina North Island Volcanic Plateau s nejvyšší horou Severního ostrova Ruapehu. Severozápadně leží největší novozélandské jezero Taupo, východně se nachází záliv Hawke Bay. Jižně leží pohoří Ruahine Range. V pohoří pramení řada řek (\"Tutaekuri\", \"Mohaka\", and \"Ngaruroro\"), které pak ústí do Hawkeho zálivu. Hranice lesa se nachází v 1 000 až 1 300 m.\n"}
{"id": "1227754", "url": "https://cs.wikipedia.org/wiki?curid=1227754", "title": "The Baked Potato", "text": "The Baked Potato\n\nThe Baked Potato je hudební klub ležící v ulici Cahuenga Boulevard v losangeleském předměstí Studio City. Založil jej v roce 1970 jazzový klavírista Don Randi. Vystupovalo zde velké množství jazzových hudebníků, avšak také hudebníků jiných žánrů. Kytarista Larry Carlton zde v roce 1986 nahrál své album \"\". V klubu dále vystupovali například Allan Holdsworth, Dustin Boyer či Kevin Eubanks.\n\n"}
{"id": "1227765", "url": "https://cs.wikipedia.org/wiki?curid=1227765", "title": "Haüyn", "text": "Haüyn\n\nHaüyn je minerál ze skupiny tektosilikátů, respektive člen sodalitové skupiny. Prvně byl pojmenován jako \"latialit\" v roce 1803 Carlem Giuseppem Gismondim, podle lokality nálezu, avšak bez dokumentace. Roku 1807 jej tedy Tønnes Christian Bruun de Neergaard pojmenoval na počest René Just Haüyho, který je považován za otce krystalografie. Jméno ovšem nebylo ani poté pevně ustanoveno a tak se roku 1831 Louis Albert Necker de Saussiere rozhodl na počest Jönse Jakoba Berzeliuse pojmenovat tento minerál jako \"berzelinit\". Finální verdikt nad tímto minerálem se snesl až v roce 1868, kdy James Dwight Dana oficiálně ustanovil název \"hauynit\", v češtině je znám jako \"haüyn\".\n\nJedná se o minerál vázaný na alkalické vulkanity. Může být hlavním horninotvorným minerálem foidových trachytů a příbuzných efuzív spolu s leucitem a nefelínem.\n\n\n\nČasto v asociaci s nefelínem, leucitem, melilitem, augitem, sanidinem, biotitem, flogopitem a apatitem.\n\nHaüyn je velmi krásný minerál, který je oblíbený jak mezi sběrateli, tak i mezi klenotníky. Vzhledem k tomu, že je jeho výskyt poměrně vzácný, ceny nejkrásnějších broušených kusů se mohou vyšplhat až na cenu 3000 dolarů za karát.\n\n\n"}
{"id": "1227766", "url": "https://cs.wikipedia.org/wiki?curid=1227766", "title": "Václav Knoll (voják)", "text": "Václav Knoll (voják)\n\nVáclav Knoll, (7. září 1917 Velká Bystřice – 22. května 1969) byl československý zahraniční voják s hodností major a účastník bitvy u Tobruku a palubní střelec 311. perutě Royal Air Force.\n\nNarodil se ve Velké Bystřici a vyučil se holičem. Základní vojenskou službu nastoupil 1. března 1939, ale již 15. března bylo nacistickým Německem Československo obsazeno a vznikl Protektorát Čechy a Morava. Vojáci byli propuštěni a Václav Knoll odešel v srpnu 1939 ilegálně do Polska.\n\nDne 12. srpna 1939 se prezentoval v polském Krakově, kde se stal členem tzv. Legie Čechů a Slováků v Polsku (Československého legionu). Dne 1. září 1939, napadlo Německo Polsko. Po odsunu některých Čechoslováků, které proběhlo ještě před napadením Polska Německem, zůstalo na polském území asi 1000 vojáků Legionu. Václav Knoll byl zařazen do jednotky asi 700 mužů pod velením Ludvíka Svobody. Legie Čechů a Slováků byla téměř bez vyzbrojení a bez uniforem. V noci z 11. na 12. září 1939 zahájila ústup směrem do Rumunska. Dne 17. září 1939 napadl Polsko i Sovětský svaz a 19. září 1939 byla legie Rudou armádou zajata.\n\nZajatí vojáci Československého legionu prošli různými sovětskými lágry, na jaře 1941 bylo části z nich, mezi nimi i Václavu Knollovi, umožněno přesunout se do Palestiny. Od května 1941 se zúčastnil bojů, nejprve v Západní poušti, potom v Sýrii. Na konci roku 1941 byl převelen do Tobruku, kde bojoval pod velením generála Karla Klapálka. Na podzim roku 1942 se přihlásil k letectvu. Po výcviku pro radiotelegrafisty a palubní střelce byl v říjnu 1944 zařazen k 311. československé bombardovací peruti jako palubní střelec, v posádce velitele Miroslava Šiguta. V této aktivní službě se na letounu Liberator zúčastnil bojových akcí a dosáhl hodnosti Flight Sergeant. \n\nJeho otec Franišek Knoll i bratr Miroslav (* 1925) byli odvezeni do koncentračního tábora Osvětim. Otec se již nevrátil, bratr přežil koncentrační tábor Buchenwald. Matka Jenovéfa Knollová byla držena v internačním táboře Svatobořice u Kyjova. \n\nNa podzim 1945 se spolu s ostatními posádkami 311. perutě vrátil do Československa. Byl povýšen na rotmistra a do května 1949 sloužil jako letecký instruktor. Poté byl odeslán na dovolenou a následně propuštěn z armády. Živil se jako dělník v JZD Velká Bystřice a Dopravních stavbách Olomouc. \n\nZemřel ve věku 51 let.\n\n\n"}
{"id": "1227767", "url": "https://cs.wikipedia.org/wiki?curid=1227767", "title": "Oecusse", "text": "Oecusse\n\nOecusse (také \"Oe-Kusi\", \"Oecussi\", \"Ocussi\" nebo \"Oecussi-Ambeno\") je jedním ze třinácti distriktů tvořících republiku Východní Timor. Nachází se na pobřeží Sawuského moře a tvoří exklávu oddělenou od zbytku země územím indonéské provincie Východní Nusa Tenggara. Má rozlohu 814 km² a žije zde přes sedmdesát tisíc obyvatel. Správním střediskem je Pante Macassar, zvané také \"Oecussi\".\n\nOsou distriktu je řeka Tono. Při mořském pobřeží leží rovinaté savany, vnitrozemí je hornaté a porostlé křídlokovými lesy, nejvyšší horou je Bisae Súnan (1560 m), jejímž vrcholem prochází hranice s Indonésií.\n\nOblast je pojmenována podle původních domorodých států Oecusse a Ambeno. V ústí řeky Tono se roku 1515 vylodili portugalští misionáři. Vesnice Lifau byla nejstarším portugalským opěrným bodem na Timoru a centrem obchodu se santalovým dřevem, původně zde vládli christianizovaní portugalsko-domorodí míšenci zvaní Topasses, roku 1702 byla zřízena portugalská kolonie. Timor byl dlouho předmětem sporů mezi Portugalci a Nizozemci, roku 1859 byla v Lisabonu podepsána smlouva o rozdělení ostrova, po níž se Oecusse stalo exklávou obklopenou nizozemským územím. Za druhé světové války ostrov okupovalo Japonsko, roku 1975 Portugalci odešli a byla vyhlášena nezávislost Východního Timoru, kterou však Indonésie neuznala a vojensky obsadila celé území až do roku 1999, v roce 2002 se stála exkláva součástí nezávislého východotimorského státu.\n\nDistrikt se dělí na čtyři subdistrikty: Pante Macassar, Nitibe, Oesilo a Passabe.\n\nVětšinu obyvatel tvoří domorodí Atoni, hovořící jazykem Uab Meto, používá se také tetum, portugalština a indonéština. Více než 99 % věřících se hlásí k římskokatolické církvi.\n\nKraj je chudý a trpí svojí izolovanou polohou: nejkratší vzdálenost exklávy od zbytku země činí 58 kilometrů vzdušnou čarou, z hlavního města Dili jezdí do Pante Macassaru trajekt dvakrát do týdne. Převládá samozásobitelské zemědělství založené na rýži, kukuřici a sóji, rozšířené je i pěstování kávovníku a chov dobytka.\n\n"}
{"id": "1227775", "url": "https://cs.wikipedia.org/wiki?curid=1227775", "title": "Přebuzská hornatina", "text": "Přebuzská hornatina\n\nPřebuzská hornatina je geomorfologický okrsek v západní části Krušných hor. Je součástí geomorfologického podcelku Klínovecká hornatina a zasahuje do okresů Sokolov a Karlovy Vary. Rozloha okrsku je 202,75 km².\n\nNa severu je hranice uměle vymezena státní hranicí s Německem. Východní hranici tvoří údolí Blatenského potoka a Bystřice. Jižní hranice vede mezi Hroznětínem a Děpoltovicemi, za kterými se stáčí k severozápadu. Zde hranici přibližně vymezují sídla Nový Fojtov, Nejdek, Šindelová, Rotava a Kraslice. Od Kraslic hranice vede nejprve údolím Svatavy a poté údolím Stříbrného potoka k vrchu Kamenáč a ke státní hranici.\n\nZ hornin v Přebuzské hornatině převládají granit až granodiorit ze svrchních prvohor. Méně často se vyskytuje kambrický fylit.\n\nCharakteristickým znakem krajiny jsou rozsáhlé plošiny s četnými rašeliništi a skalními útvary mrazového i tropického zvětrávání a odnosu žul. Mezi Nejdkem a Hroznětínem okrsek vybíhá širokým hřbetem k východu.\n\nV geomorfologickém členění Česka má okrsek označení IIIA-2A-1. V rámci Krušných hor sousedí na jihu a na západě s okrskem Jindřichovická vrchovina a na východě s okrskem Jáchymovská hornatina. Krátký úsek hranice mezi Hroznětínem a Děpoltovicemi odděluje Přebuzskou hornatinu od Sokolovské pánve (okrsek Ostrovská pánev).\n\nNejvyšším vrcholem Přebuzské hornatiny je Zaječí hora (1008,5 m n. m.) severně od Nových Hamrů. Další významné vrcholy jsou Jeřábí vrch (964.6 m n. m.), Čertova hora (987,4 m n. m.), Dračí skála (952,6 m n. m.), Tisovský vrch (976 m n. m.) nebo Špičák (991 m n. m.).\n\nVelkou část především západní a střední části okrsku zaujímají přírodní parky Přebuz a Jelení vrch. Kromě nich se zde nachází několik maloplošných zvláště chráněných území:\n\n"}
{"id": "1227777", "url": "https://cs.wikipedia.org/wiki?curid=1227777", "title": "Paralelní korpus", "text": "Paralelní korpus\n\nParalelní korpus nebo také vícejazyčný korpus obsahuje stejné texty v různých jazycích zobrazené vedle sebe. Slouží jako zdroj dat pro teoretické studie, lexikografii, studentské práce, výuku, zejména výuku cizích jazyků, počítačové aplikace, překladatele i veřejnost. Nejen vytváření korpusů je úkolem korpusové lingvistiky.\n\nParalelní korpus může být zarovnaný manuálně, v tom případě je jistota, že věta odpovídá větě (možné je i zarovnání na úrovni slov, odstavců, …). Zarovnání lze provést také automaticky, avšak v těchto případech není jisté, že v konkordanci bude sedět věta ku větě.\n\nDělí se na korpusy srovnatelné a korpusy překladové. Srovnatelné paralelní korpusy se snaží o to, aby všechny jazyky byly na stejné úrovni, a to jak po stránce kvantitativní, tak po stránce kvalitativní. Překladové paralelní korpusy jsou složeny z originálů a překladů, které jsou vzájemně zarovnány. Mezi takovéto korpusy patří také korpus InterCorp vytvářený v ČNK.\n\nNa Filozofické fakultě Univerzity Karlovy v rámci Ústavu Českého národního korpusu je budován paralelní korpus InterCorp. Cílem tohoto korpusu je vytvořit synchronní korpus pro všechny jazyky na filozofické fakultě. Využívá poziční systém značkování.\n\nJádrem korpusu InterCorp jsou ručně zarovnané, převážně beletristické texty, které jsou označovány jako jádro. Kromě toho korpus obsahuje také množství automaticky zpracovaných textů, tzv. kolekce. Kolekce se skládají publicistických a právnických textů a filmových titulků. Objem textů, obsah, anotace i počet zařazených jazyků se s každou verzí zvyšuje.\n\nPrvní stabilní verze (označená jako verze 0) byla vydána v roce 2008 s celkovým počtem 25 milionů slov v 19 různých jazycích. Ani jeden z jazyků neměl označkované ani lemmatizované texty. Přístupná byla pomocí rozhraní Park.\n\nO rok později, v dubnu 2009, následovala verze 1. Tato verze měla již 34,4 milionů slov ve 505 textech. Počet jazyků se o jeden zvýšil na 20, přičemž došlo k označkování deseti z nich a lemmatizaci sedmi.\n\nTen samý rok v říjnu byla zveřejněna další verze 2, rozšířená na 49,2 milionů slov v 572 textech. Ke korpusům byly přidány automaticky zarovnané texty z Project Syndicate. Jedná se výběr publicistických článků z webových stránek projektu. Texty jsou v češtině, angličtině, francouzštině, němčině, ruštině a španělštině z let 2000 až 2008. Počet jazyků InterCorpu se opět zvýšil o jedna na počet 21, přičemž počet značkovaných a lemmatizovaných jazyků zůstal stejný.\n\nTřetí verze InterCopu byla zveřejněna v únoru 2011. Česká verze textu, ať už originál, nebo překlad je používána jako základ, tzv. pivot, a cizojazyčné texty jsou zarovnané podle ní. Zvýšil se počet slov na dohromady 72,2 milionů ve 943 textech (+ další texty z Project Syndicate). Počet jazyků se zvýšil o jeden na 23 a zvedl se i počet označkovaných jazyků na 13 a lemmatizací prošlo 10 jazyků. Verze 3.1 obsahovala pouze vylepšení rozhraní Park.\n\nČtvrtá verze byla zveřejněna v září 2011 . Data byla rozšířena o další publicistické texty ze serveru Presseurop, které byly rovněž zarovnány pouze automaticky. Počet slov se zvýšil na 92,2 milionů zarovnaných slov, přičemž 2,3–3 miliony jsou z Project Syndicate a zhruba 800 tisíc slov ze serveru Presseurop.\n\nV páté verzi, která vyšla v červnu 2012, došlo k rozdělení textů na jádro a kolekce. V rámci jádra bylo k dispozici 91,5 milionů ručně zarovnaných beletristických textů. Kolekcí se rozumí automaticky zarovnané texty. V této verzi byly použity publicistické články ze stránek Project Syndicate a Presseurop a také právnické texty Acquis Communautaire s celkovým počtem 451,1 milionů slov.\n\nŠestá verze, vydaná v dubnu 2013, rozšířila InterCorp na 138,7 milionů slov v jádru a 728,5 milionů slov v kolekcích. Přidány byly dva nové balíky textů – beletristické texty z korpusu ASPAC (Amsterdam Slavic Parallel Aligned Corpus) a texty z jednání Evropského parlamentu (korpus EuroParl). Počet jazyků se zvýšil na 31.\n\nSedmá verze přináší změnu rozhraní. Ze staršího rozhraní Park a NoSketch Engine se plně přešlo na rozhraní KonText, které umožňuje hledat v současné verzi korpusu, ale i v těch předchozích. Přineslo také možnost filtrování textů a funkci promíchání konkordančních řádků. Verze 7 byla vydána v prosinci 2014. Celkový počet slov v cizojazyčných textech se zvýšil na 173 milionů v jádru a 1 217 milionů v kolekcích, přičemž počet jazyků vzrostl na 38. Mezi kolekce byl přidán další balík textů, tentokrát filmové titulky z databáze Open Subtitles, které mají do korpusu přidat hovorové varianty jazyka. České texty jsou značkovány pozičním systémem, stejně jako zbytek korpusů ČNK.\n\nOsmá verze InterCorpu byla zveřejněna v červnu 2015. Kompletně se upustilo od rozhraní Park a hledání je přístupné již jen přes KonText. Zveřejněna je také nová aplikace Treq, která umožňuje vyhledávat překlad jednotlivých slov, lemmat nebo forem. Výsledky zobrazuje spolu s frekvencí výskytu. Celkový počet slov v cizojazyčných textech vzrostl na 194 milionů v jádru a 1 229 milionů v kolekcích.\n\nDevátá verze InterCorpu vyšla v září 2016. Počet jazyků v korpusu vzrostl na 39. Celkový počet slov v cizojazyčných textech byl v jádru rozšířen na 232 milionů. Počet slov v kolekcích zůstal stejný. Ve vyhledávacím rozhraní došlo k řadě menších vylepšení a odstranění chyb. Popis značkovací sady daného jazyka je nyní přístupný přes rozhraní Kontext. Dále došlo ke sjednocení jmen a autorů v rámci jednoho jazyka a byla zajištěna lepší reprezentativnost napříč jazyky díky novému způsobu plánování textů. \n\nV rámci Katedry anglistiky na Filozofické fakultě Masarykovy univerzity vznikl malý paralelní korpus s názvem KAČENKA (Korpus anglicko-český, elektronický nástroj Katedry anglistiky), který měl za úkol podpořit výzkum a výuku v oblasti překladu a umožnit při překladech práci s celými texty, ne jen s malými výtažky. Zároveň mířil za získáním zkušeností, které by se dali později využít při budování většího paralelního korpusu češtiny a angličtiny v budoucnu.\n\nPůvodní verze je z roku 1997, projekt KAČENKA 2 navázal v letech 2002–2003. Ačkoliv již bylo dosaženo hlavních cílů projektu, korpus KAČENKA se neustále rozrůstá. Korpus obsahuje přibližně 3,3 miliony slov, z nichž zhruba polovina byla získána skenováním. Projekt řídí vyučující Jiří Rambousek a Jana Chamonikolasová spolupracující se studenty.\n\nVětšina textů pochází z beletrie. Většina anglických textů se pro Kačenku získala z internetových zdrojů. Zbytek, tedy téměř všechny české texty, musel být naskenován s použitím OCR programu ProLector 1.2 firmy Improx. Poté byly texty seřazeny, aby v obou jazycích byly na stejných pozicích. Korpus Kačenka nevyužívá žádné korpusové manažery, je uložen jako klasický text a vejde se na jeden CD-ROM disk.\n\nCzEng je česko-anglický paralelní korpus, který je budován Ústavem formální a aplikované lingvistiky na Matematicko-fyzikální fakultě Univerzity Karlovy. Jeho první zveřejněná verze (CzEng 0.5) vznikala v letech 2005–2006. Korpus byl primárně tvořen volně dostupnými elektronickými dokumenty, které nejsou pod ochranou autorských práv. Všechny texty byly opatřeny automatickým zarovnáním vět. Hlavním cílem bylo poskytnutí potřebných dat pro podporu vývoje česko-anglického a anglicko-českého strojového překladu. Pátou a zatím poslední zveřejněnou verzí z roku 2016 je CzEng 1.6, která aktualizuje a rozšiřuje kolekci zdrojových dat. Korpus je opatřen bohatou automatickou anotací a poskytuje uživatelům nástroje potřebné k replikaci automatické anotace na další data.\n\nObsah textových dokumentů v korpusu tvoří filmové titulky, paralelní webové stránky, dále například texty z oblastí evropského práva, informačních technologií či fikce. Primárním formátem korpusu je Treex XML (texty jsou uloženy ve formátu XML, který je zpracováván za pomoci platformy treex). CzEng byl již úspěšně použit v několika experimentech zabývajících se zpracováním přirozeného jazyka. Je volně dostupný ke stažení a k použití pro nekomerční vědecké a pedagogické účely.\n\nVznik Česko-německého paralelního korpusu byl iniciován katedrou německého jazyka a literatury Pedagogické fakulty Masarykovy univerzity v Brně. Hlavní motivací pro jeho vybudování byla především nezbytnost korpusu tohoto typu pro kontrastivní výzkum a výuku obou jazyků.\n\nBudování korpusu bylo zahájeno v červnu 2001 a jeho první verze byla interně zpřístupněna v roce 2002 na serveru Fakulty informatiky Masarykovy univerzity. Korpus byl dále rozšiřován (přibližně o 200 000 slov ročně) až do roku 2005, kdy byla zpřístupněna poslední verze. Od téhož roku je korpus také součástí projektu InterCorp. V současné době se databáze již nerozšiřuje.\n\nČesko-německý paralelní korpus je korpus synchronní a nespecifický (obecný). Obsahuje texty všech typů a stylových norem vzniklých převážně po roce 1950 (v případě nebeletristických textů pak všechny po roce 1990). V rámci typů textů byl kladen důraz na vyváženost (25 % publicistika, 25 % odborné texty a 50 % beletrie). Je morfologický anotovaný a opatřený metainformacemi. Pro zařazení textů do korpusu byla klíčová jejich dvojjazyčnost (české či německé originální texty a jejich překlady). Poměr obou jazyků by v poslední verzi měl být 1:1. Ve skutečnosti mírně převažují české originální texty (63 %).\n\nPražský česko-anglický závislostní korpus (Prague Czech-English Dependency Treebank) je ručně anotovaný paralelní korpus vybudovaný Ústavem formální a aplikované lingvistiky na Matematicko-fyzikální fakultě Univerzity Karlovy. Jeho základ tvoří zhruba 1 mil. slov z tzv. Penn Treebanku, korpusu obsahujícího texty z Wall Street Journalu anotované frázovými stromy. Jeho databáze slov byla přeložena do češtiny, zarovnána s originálem a obě strany byly anotovány pražskými závislostními stromy.\n\nZatím poslední verze PCEDT 2.0 zahrnuje okolo 1,2 milionu slov v téměř 50 000 větách pro každou část. Česká část je volně dostupná ke stažení či prohlížení na webových stránkách Ústavu formální a aplikované lingvistiky, anglická část kvůli obsahu z původního Penn Treebanku vyžaduje získání licence.\n\nEuroparl je paralelní korpus složený ze zápisů jednání z Evropského Parlamentu, které jsou přístupné online. Korpus obsahuje verze v 21 různých evropských jazycích: románské (francouzština, italština, španělština, portugalština, rumunština), germánské (angličtina, nizozemština, němčina, dánština, švédština), slovanské (bulharština, čeština, polština, slovenština, slovinština), ugrofinské (finština, maďarština, estonština), baltské (litevština, lotyština) a řečtina.\n\nData z jednání EP se sbírají od roku 1996 do současnosti. První vydání korpusu proběhlo v roce 2001 a zahrnovalo 11 oficiálních jazyků z té doby. S politickým růstem EU rostl i počet oficiálních jazyků, které byly později přidány do korpusu, proto jsou nově přidané jazyky v korpusu méně obsáhlé, než ty které v něm byly zahrnuty od začátku.\n\nZatím poslední vydaná verze korpusu je již sedmá v pořadí. Byla vydána 15. 5. 2012 jako zdrojové vydání s dokumenty a větným seřazovačem a jako paralelní korpus s jazykovými páry vždy jeden v angličtině. Korpus může obsahovat až 60 miliónů slov pro jeden jazyk, tyto počty však platí pro původní jazyky obsažené v Europarlu.\n\nData se získávají z webových stránek Evropského Parlamentu a poté jsou připravována pro lingvistický výzkum. Po rozčlenění textů na věty a tokenizaci jsou věty zarovnány napříč všemi jazyky pomocí algoritmu Gale-Churchova srovnávacího algoritmu. Princip algoritmu je takový, že ekvivalentní věty by si měly přibližně odpovídat v délce, čím delší v jednom jazyce, tím delší by měla být i v jazyce druhém.\n\nKorpus je tvořen a rozšiřován skupinou výzkumníků vedenou Philippem Koehnem na Edinburské univerzitě. Původně byl navržen pro výzkumné potřeby statistického strojového překladu (SMT), později byl však použit na množství dalších výzkumů, například ve word-sense desambiguaci, kdy se zkoumá, jaký význam má slovo použité ve větě, když je vícevýznamové.\n\nEuroparl je pro výzkumy ohlědně SMT velice přínosný a užitečný a to právě díky množství jazyků a také díky tomu, že se neomezuje pouze na překlad jazyků do angličtiny, ale i třeba páru jako je řečtina-finština, a to přináší do výzkumu SMT mnoho nových výzev.\n\nCRATER corpus (Corpus Resources and Terminology Extraction) vznikl v 1995 rozšířením původně bilingválního korpusu (angličtina–francouzština) o španělštinu. Jedná se o zarovnaný korpus s jedním milionem tokenů, které jsou manuálně morfosyntakticky značkovány. Vytvářen byl ve spolupráci Lancaster University, Univesidad Autonoma de Madrid a C2V of Paris.\n\nNa University of Maryland vznikl korpus biblických textů. Motivace byla jednoduchá – Bible je celosvětově rozšířená a také velmi pečlivě přeložená.\n\nKorpus Multext East je založen na knize 1984 od George Orwella. Dataset obsahuje morfosyntaktické značkování těchto jazyků: bulharština, chorvatšina, čeština, angličtina, estonština, maďarština, litevština, makedonština, perština, polština, rumunština, ruština, srbština, slovenština, slovinština a ukrajinština.\n\nHansard je korpus Britského parlamentu, který obsahuje téměř všechny promluvy řečené v Britském parlamentu v letech 1803 až 2005. Korpus je dostupný online a umožňuje v promluvách vyhledávat, i pomocí sémanticky založeného vyhledávání. Takové prohledávání promluv BP není možné najít nikde jinde.\n\nKorpus byl vytvořen jako část projektu SAMUELS (2014-2016). Skoro 7,6 milionu promluv (od necelých 40 000 různých mluvčích) vytvořilo korpus v roce 2011 v rámci projektu JISC Parliamentary Discourse Jeana Andersona a Marca Alexandera. Texty byla poskytnuty projektu z Millbank Systems a jsou použity pod licencí OPSI Parliamentary Licence. Korpus byl poté vylepšen v projektu SAMUELS, pod vedením doktora Jeana Andersona.\n\nKorpus OPUS je otevřený paralelní korpus, který je tvořen rostoucí kolekcí přeložených textů z webu. Databázi tvoří více než více než 100 různých jazyků a je stále rozšiřována. Korpus je opatřen částečnou morfologickou a syntaktickou anotací, avšak bez jakékoliv manuální kontroly. Hlavním účelem korpusu OPUS je podpora různých oblastí NLP, a to především statistického strojového překladu. Korpus je volně dostupný na svých oficiálních stránkách. Sady paralelních korpusových dat jsou poskytnuty zdarma ke stažení v několika formátech, které mohou být ihned použity pro trénování standardních systémů strojového překladu.\n\nPřekladatelské paměti DGT jsou rozsáhlým paralelním korpusem právních textů Evropské unie. Obsah korpusu tvoří zarovnané větné segmenty z manuálně vytvořených překladů pro všech 24 úředních jazyků EU. Data je možno nahrát do CAT softwaru a využívat při překladatelské práci. Využití nalézá i ve statistickém strojovém překladu nebo při tvorbě vícejazyčných slovníků. Celkovou paměť tvoří více než 100 milionů překladových jednotek.\n\nParasol je paralelní překladový korpus beletristických textů převážně slovanských jazyků. Byl vyvíjen v letech 2016–2013 na Univerzitě v Curychu. Poslední aktualizace korpusu proběhla v roce 2014.\n\nKorpus je zaměřen na poválečně beletristické texty. Kromě slovanských jazyků jsou zde dostupné také texty z francouzštiny, němčiny, angličtiny, italštiny a dalších jazyků. Korpus je opatřen morfosyntaktickou anotací a automatickým zarovnáním. Česká část vznikala ve spolupráci s Ústavem Českého národního korpusu. Parasol je volně přístupný přes webové rozhraní.\n\nK Parasolu bylo vytvořeno i speciální korpusové rozhraní ParaVoz, které je rovněž volně dostupné a může být jednoduše přizpůsobeno i jiným paralelním korpusům.\n\nGlosbe je online slovník s vyhledávacím rozhraním založený na vícejazyčném paralelním korpusu. Nástroj umožňuje vyhledání zadané fráze v korpusu a přístup k dokladovým větám (konkordancím).\n\nAnglicko-inuitský paralelní korpus.\n\nAnglicko-francouzko-španělský paralelní korpus.\n\n"}
{"id": "1227780", "url": "https://cs.wikipedia.org/wiki?curid=1227780", "title": "Sorelův cement", "text": "Sorelův cement\n\nSorelův cement je hořečnaté pojivo užívané ve stavebnictví. Vynalezl jej v polovině 19. století francouzský inženýr Stanislas Sorel (1803 v Putanges – 18. března 1871 v Paříži).\n\nSorelův cement se připravuje smícháním jemného práškového oxidu hořečnatého (tzv. kaustického magnezitu) (MgO) s vodním roztokem chloridu hořečnatého (MgCl). Poměr mísení je 2 až 5 dílů MgO na 1 díl MgCl. Vyšší koncentrace MgCl snižuje pevnost pojiva. Při hydrataci vzniká sloučenina 5Mg(OH)•MgCl•7HO (hydroxid chlorid hořečnatý).Místo magnezitu lze použít také pálený dolomit, který ale musí být vypálen na nižší teplotě tak, aby se nerozložila jeho vápencová složka, protože oxid vápenatý (CaO) velmi zhoršuje vlastnosti pojiva, zejména odolnost proti vlhkosti.\n\nSorelův cement vyniká pevností, odolností proti vlhkosti, objemovou stálostí a dobrou afinitou k organickým materiálům, u nichž navíc výrazně zvyšuje požární odolnost. Nevýhodou je jeho chemická agresivita vůči kovům, zejména oceli, na níž způsobuje intenzivní korozi. Využívá se jako pojivo pro desky s organickým plnivem, například heraklitové desky. Dříve se používal pro přípravu malty a stavebních tmelů. Dnes je prakticky nahrazen akrylátovými pryskyřicemi. Jako pojivo se používal k přípravě xylolitu.\n\nMimo stavebnictví se používal jako pojivo pro brusné nástroje.\n\n\n"}
{"id": "1227782", "url": "https://cs.wikipedia.org/wiki?curid=1227782", "title": "Thomas Horsfield", "text": "Thomas Horsfield\n\nThomas Horsfield (12. květen 1773 – 2. červen 1859) byl americký lékař a přírodovědec, který strávil dlouhá léta v Indonésii a popsal řadu tamních rostlinných i živočišných druhů. Později byl kurátorem sbírek muzea Východoindické společnosti v Londýně.\n\nThomas Horsfield byl vnukem Timothyho Horsfielda seniora, který se narodil v Liverpoolu a do Ameriky emigroval v roce 1725. Spolu s bratrem si v New Yorku otevřeli řeznictví. Horsfieldova rodina konvertovala od anglikánství k Moravským bratřím, protestanské denominaci s velkým důrazem na vzdělání. V roce 1748 Timothy Horsfield senior požádal o možnost usídlit se i s rodinou v Bethlehemu v Pensylvánii. Přestěhoval však pouze rodinu, za kterou se přistěhoval až následující rok. Po vyvoření okrsku Northampton County byl jmenován smírčím soudcem. Roku 1763 byl jmenován plukovníkem a sloužil v silách, které hájily hranice před nájezdy Indiánů. Timothy Horsfield senior byl osobním přítelem Benjamina Franklina a je zmiňován v jeho autobiografii. Otcem Thomase Horsfielda byl Timothy Horsfield junior (? - 11. dubna 1789), matkou Juliana Sarah Parsonsová.\n\nThomas Horsfield se narodil v Bethlehemu v Pensylvánii 12. května 1773. Nvštěvoval školy Moravských bratří Bethlehemu a Nazarethu. Zaujala jej biologie a lékařství. V roce 1789 promoval z medicíny na Pensylvánské univerzitě, jeho diplomová práce se zabývala účinky jedovatce kořenujícího (poison ivy).\n\nV roce 1790 přijal post chirurga na obchodní lodi \"China\" plavící se na Jávu. Při pobytu v Batávii jej velmi zaujaly místní rostliny a jejich medicínské účinky. Od roku 1801 pracoval jako chirurg v koloniální armádě v Nizozemské východní Indii. V roce 1811 převzala kontrolu nad ostrovem britská Východoindická společnost a Horsfield na přání guvenéra a osobního přítele sira Thomase Stamforda Rafflese začal sbírat a studovat místní rostliny a zvířata. V roce 1816 byla Jáva navrácena Nizozemsku a Horsfield se přesunul na Sumatru. Roku 1819 byl kvůli zhoršenému zdravotnímu stavu nucen oblast opustit a na palubě \"Lady Raffles\" se vrátil do Londýna.\n\nPo příjezdu do Londýna zůstal v kontaktu s Rafflesem a stal se nejprve správcem a později kurátorem sbírek v muzeu Východoindické společnosti na Leadenhall Street. Tento post zastával až do své smrti. Od roku 1828 byl členem Královské společnosti. Od roku 1838 byl korespondentem nizozemského Královského institutu (dnes Královská nizozemská skademie umění a věd), v roce 1851 se stal zahraničním členem. Od roku 1820 byl členem Linného společnosti v Londýně, kde později zastával pozici viceprezidenta. Při založení Zoologické společnosti v roce 1826 byl jmenován jejím náměstkem. V roce 1833 byl jedním ze zakladatelů Entomologické společnosti.\n\nThomas Horsfield zemřel ve svém domě v Camden Townu dne 24. července 1859. Je pochován na hřbitově Moravských bratří v londýnské čtvrti Chelsea.\n\nHorsfieldovo jméno je součástí běžných i odborných názvů řady taxonů rostlin i živočichů, například:\na mnoho dalších.\n"}
{"id": "1227786", "url": "https://cs.wikipedia.org/wiki?curid=1227786", "title": "Světový pohár ve vodním slalomu 2016", "text": "Světový pohár ve vodním slalomu 2016\n\nSvětový pohár ve vodním slalomu 2016 byla série pěti závodů v kanoistice a jízdě na kajaku, kterou pořádala Mezinárodní kanoistická federace (ICF).\n\nSérii otevřel s Světový pohár 1 v Ivrea, Itálie (3.-5. června), a zakončilo Finále světového poháru v Tacenu, Slovinsko (9.-11. září).\nVít Přindiš zde v kategorii K1 mužů získal zlatou medaili ve druhém závodě ve Španělském Seu a v celkovém hodnocení světového poháru obsadil podruhé v kariéře druhé místo, když ve finálovém závodě prohrál těsně o dva body.\n\nIvrea hostila první Světový poháru poprvé. Poprvé také závodila kategorie K1.\n"}
{"id": "1227788", "url": "https://cs.wikipedia.org/wiki?curid=1227788", "title": "Opština Kriva Palanka", "text": "Opština Kriva Palanka\n\nOpština Kriva Palanka je jednou z 80 opštin v Severní Makedonii, ale také jednou ze 6 opštin v Severovýchodním regionu. Rozkládá se na severovýchodě státu. Rozloha opštiny je 480,81 km² a v roce 2002 v ní žilo 20 820 obyvatel. Správním střediskem opštiny je město Kriva Palanka.\nOpština leží v severovýchodním cípu Severní Makedonie kde hraničí na severu se Srbskem a na východě s Bulharskem. Rozkládá se v údolí Slaviško Pole, jehož nadmořská výška je zhruba od 550 do 750 m. Údolí je ze severu ohraničeno pohořím German (až 1547 m n. m.) a z jihu pohořím Osogovska planina (přes 2000 m n. m.)\nÚdolím a tedy i opštinou protéká od východu k západu řeka Kriva reka, která pramení nedaleko od hranice s Bulharskem.\nOpštinu tvoří město Kriva Palanka a dalších 33 vesnic, jimiž jsou:\nBys, Baštevo, Borovo, Dlabočica, Dobrovnica, Drenak, Drenje, Duračka Reka, Gabar, Golema Crcorija, Gradec, Kiselica, Konopnica, Košari, Kostur, Krklja, Krstov Dol, Lozanovo, Luke, Mala Crcorija, Martinica, Meteževo, Moždivnjak, Nerav, Ogut, Osiče, Podrži Konj, Stanci, Tylminci, Trnovo, Uzem, Varovište a Židilovo.\n\nSousedními opštinami jsou: Makedonska Kamenica na jihovýchodě, Kočani na jihu, Kratovo na jihozápadě a Rankovce na západě.\nÚzemím opštiny prochází od západu k východu Hlavní silnice č.A 2/E 871 vedoucí z města Kumanovo do města Kjustendil v Bulharsku. Z hlavní silnice odbočuje k jihu a především k severu několik silnic místního významu, které vždy po několika kilometrech končí v horách.\n\n"}
{"id": "1227790", "url": "https://cs.wikipedia.org/wiki?curid=1227790", "title": "Austin Blythe", "text": "Austin Blythe\n\nAustin Blythe (* 16. června 1992 v Williamsburgu, stát Iowa) je hráč amerického fotbalu nastupující na pozici Centera za tým Indianapolis Colts v National Football League. Univerzitní fotbal hrál za University of Iowa, poté byl vybrán v sedmém kole Draftu NFL 2016 týmem Indianapolis Colts,\n\nBlythe navštěvoval Williamsburg High School, kde se kromě amerického fotbalu věnoval i zápasu, v němž se stal třikrát v řadě mistrem státu v těžké váze. Během těchto čtyř let si také jako Defensive tackle připsal 123 tacklů, 14 sacků a tři fumble recovery.\n\nZa University of Iowa Blythe odehrál 52 utkání (51 jako startující hráč). V posledním ročníku pomohl svému týmu k vítězství v prvních dvanácti utkáních sezóny a zahrál si tak Rose Bowl. Rovněž byl jedním z kandidátů na Rimington Trophy pro nejlepšího Centera, tu nakonec získal jeho budoucí spoluhráč Ryan Kelly.\n\nBlythe byl draftován v sedmém kole Draftu NFL 2016 jako 248. hráč celkově týmem Indianapolis Colts, nováčkovský kontrakt s ním podepsal 5. května 2016.\n\n"}
{"id": "1227793", "url": "https://cs.wikipedia.org/wiki?curid=1227793", "title": "Stejnopohlavní manželství ve Francii", "text": "Stejnopohlavní manželství ve Francii\n\nStejnopohlavní manželství je ve Francii legální od 18. května 2013. Francie se stala tak třináctou zemí na světě, která umožnila homosexuálním párům uzavírat právoplatné sňatky. Zákon se vztahuje jak na metropolitní Francii, tak i na francouzské zámořské departmenty.\n\nNávrh zákona garantujícího párům stejného pohlaví právo na sňatek a společnou adopci dětí zpracovala a předložila Národnímu shromáždění socialistická vláda Jeana-Marca Ayraulta 7. listopadu 2012 za podpory prezidenta Françoise Hollandeho, který se zasazoval o legalizaci stejnopohlavního manželství již ve své prezidentské kampani. 12. února 2013 přijalo Národní shromáždění návrh v poměru hlasů 329:226. 12. dubna 2013 přijal návrh i Senát s pozměňovacími návrhy v poměru hlasů 171:165. Toto následovalo přijetí pozměňovacího návrhu Národním shromážděním 23. dubna 2013 v poměru hlasů 332:225. Přijetí nového zákona zbrzdila iniciativa konzervativní UMP, která jej dala k přezkumu Ústavnímu soudu. Ten jej 17. května 2013 podpořil. 17. května 2013 dostal nový zákon i prezidentský podpis a ihned následující den byl zveřejněn ve Sbírce zákonů Francouzské republiky. První oficiální stejnopohlavní svatba se konala 29. května ve městě Montpellier.\n\n5. června 2004 oddal bývalý prezidentský kandidát ze strany Europe Écologie - Les Verts Noël Mamère, starosta bordeauxského předměstí Bègles, dva muže Bertranda Charpentiera a Stéphana Chapina. Mamére Deklaroval, že francouzské právo nečiní žádné překážky k podnikání takových kroků, a že se hodlá v této věci odvolávat až na úroveň Evropského soudu pro lidská práva.\n\nFrancouzský ministr spravedlnosti Dominique Perben na to reagoval slovy, že by takové svazky neměly mít právní status, a požadoval úřední zásah proti takovým ceremoniálům. 27. července 2004 rozhodl bordeauxský soud, že uzavřené manželství nemá žádné právní následky. Veřejný ochránce práv reprezentující vládu v této věci argumentoval s odvoláním se na občanské právo, které po léta definuje manželství jako svazek složený z \"manžela\" a \"manželky\", což jednoznačně vyvolává potřebu přítomnosti dvou osob různého pohlaví. 19. dubna 2005 potvrdil odvolací soud rozhodnutí soudu nižší instance v Bordeaux. 14. března 2007 odmítnul Nejvyšší správní soud Francouzské republiky kasační stížnost Charpantiera a Chapina. 9. června 2016 potvrdil Evropský soud pro lidská práva, že rozhodnutí o neplatnosti manželství Charpantiera s Chapinem nijak neodporovalo Úmluvě o ochraně lidských práv a základních svobod.\n\nKrátce po gay svatbě zahájil ministr vnitra Dominique de Villepin proti Mamérovi disciplinární řízení. Mamére byl následně na měsíc suspendován. Místní správní soud rozhodl, že Mamèrova suspendace byla oprávněná. Mamère posléze oznámil, že se nehodlá odvolávat (Mamère se taktéž neúspěšně pokusil převzít rozhodnutí soudu a odvolat se s ním k Radě států); oba došli k závěru, že soudní rozhodnutí nebylo ze závažných důvodů opodstatněné.\n\n11. května 2004 předseda Socialistické strany François Hollande oznámil, že se pokusí ve své straně získat podporu pro zpracování návrhu zákona, který by zlegalizoval stejnopohlavní sňatky. Jiní předsedové politických stran jako je například bývalý premiér Lionel Jospin veřejně odmítali stejnopohlavní manželství. Hollandeův spojenec Ségolène Royalová v tu samou dobu řekla, že dříve o vhodnosti stejnopohlavního manželství pochybovala, ale momentálně jej plně podporuje.\n\n25. ledna 2006 byla v parlamentu zveřejněná „Zpráva o právech rodiny a dětí“. Ačkoliv se parlamentní komise shodly na tom, že by se měla práva plynoucí z Občanského paktu solidarity rozšiřovat, nebyla tehdejší politická scéna možnosti manželství osob stejného pohlaví stále přikloněná. Všeobecně se trvalo na stálé výlučnosti manželství coby svazku muže a ženy, stejně tak i adopčních práv a přístupu k asistované reprodukci pouze pro heterosexuální páry. Někteří politici byli taktéž toho názoru, že zpřístupnění těchto tří institucí stejnopohlavním párům by mohlo odporovat některým konvencím OSN, zejména Úmluvě o právech dítěte, jejímž signatářem je také Francie. Fakt, že mnoho jiných národů už takto rozšířilo LGBT práva, byl opomenut. S odvoláním se na lidská práva dětí zpráva argumentovala tím, že děti mají svá určitá práva, která převyšují práva dospělých, a že absolutně nepřijatelné tato práva porušovat. Z důvodu nízké podpory se rozhodli levicoví členové parlamentu zprávu stáhnout.\n\nFrancouzské LGBT organizace se s přesvědčením, že znepřístupnění institutu manželství homosexuálním párům je v rozporu s ústavou, daly podnět k ústavní radě, jehož předmětem byl přezkum článků občanského práva. 28. ledna 2011 rada rozhodla, že právo na uzavření manželství není ústavou garantované, a že rozhodování v otázce legalizace stejnopohlavního manželství náleží pouze zákonodárcům.\n\n14. června 2011 hlasovalo Národní shromáždění v poměru hlasů 293:222 proti legalizaci stejnopohlavního manželství. Poslanci vládnoucí strany Unie pro lidové hnutí hlasovali zpravidla proti, zatímco poslanci Socialistické strany hlasovali naopak spíše pro. Socialisté tehdy začlenili legalizaci stejnopohlavního manželství do svého volebního programu v nadcházejících volbách.\n\nLegalizaci stejnopohlavního manželství a adopce dětí homosexuálními páry deklaroval jako jednu z 60 vládních priorit ve své předvolební kampani socialistický kandidát na prezidenta François Hollande. 6. května 2012 zvítězil Hollande ve volbách. Legalizaci stejnopohlavního manželství naplánoval na začátek jara 2013. 17. června získala Hollandova strana většinu ve Shromáždění. Ten čas při příležitosti Dne hrdosti oznámil vládní mluvčí Najat Vallaud-Belkacem, že návrh zákona o rovném manželství bude přijat nejpozději na jaře 2013. 3. července sdělil francouzský premiér Jean-Marc Ayrault tisku, že manželství a adopce se stanou realitou v prvním pololetí roku 2013. Návrh zákona byl parlamentu předložen 7. listopadu 2012.\n\n2. února 2013 schválilo Národní shromáždění první článek návrhu, který legalizoval stejnopohlavní manželství v poměru hlasů 249:97. Diskuse na toto téma zabrala několik dní a odpůrci nového zákona podali 5000 pozměňovacích návrhů, aby tuto zpomalili přijetí této části. 12. února 2013 přijalo Národní shromáždění celý návrh zákona v poměru hlasů 329:229 a postoupilo jej Senátu.\n\n4. dubna 2013 zahájil Senát diskusi na téma nového zákona a o pět dní později schválil jeho první článek v poměru hlasů 179:157. 12. dubna přijal Senát celý návrh zákona s nepatrnými pozměňovacími návrhy v poměru hlasů 171:165. Pozměněnou verzi zákona o rovném manželství následně přijalo Národní shromáždění v poměru hlasů 331:225.\n\nOpoziční strana UMP okamžitě nový zákona okamžitě napadla u Ústavní rady. 17. května 2013 rozhodla Rada, že je zákon ústavní. Ten samý den jej podepsal i prezident Hollande. Publikován byl 18. května 2013. První homosexuální svatba se konala 29. května ve městě Montpellier.\n\nPřijetí nového zákona vyvolalo rozpory, zda jej také aplikovat na státní příslušníky Alžírska, Bosny a Hercegoviny, Kambodži, Kosova, Laosu, Černé Hory, Maroka, Polska, Srbska, Slovinska a Tuniska z důvodu existujících vzájemných dohod, podle nichž má v těchto aspektech přednost před francouzskými zákony země původu. Kasační soud následně v září 2015 rozhodl, že ustanovení těchto dohod je z důvodu diskriminace v rozporu s francouzským právem.\n\nV r. 2013 následujíc po uzákonění sňatků osob stejného pohlaví, které se staly účinnými 29. května, bylo ve Francii oddáno 7 tisíc homosexuálních párů. Celkový poměr homosexuálních manželství vůči heterosexuálním byl tou dobou 3 %, přičemž na každých 5 připadají tři mužské páry.\n\nV r. 2014 bylo ve Francii uzavřeno již 10 tisíc stejnopohlavních manželství, což je 4 % podíl na všech uzavřených manželství téhož roku. 54 % těchto manželství je gay a zbývajících 46 % lesbických. V poslední době nejméně 6 000 francouzských obcí oslavilo minimálně jednu stejnopohlavní svatbu. 1331 homosexuálních párů bylo oddáno v Paříži, což je 13,5 % ze všech manželství uzavřených ve francouzské metropoli.\n\nV r. 2015 bylo ve Francii oddáno celkem 7 751 homosexuálních párů, což jsou 3,4 % všech manželství. Ten samý rok se uskutečnilo 7 017 svatebních obřadů párů stejného pohlaví vstupujících do občanského paktu solidarity. V r. 2016 bylo v zemi uzavřeno 7 000 stejnopohlavních manželství, což jsou 3 % ze všech manželství. Kromě toho bylo uzavřeno 7 102 občanských paktů solidarity.\n\nOd května 2013 do prosince 2016 bylo ve Francii uzavřeno celkem 32 640 stejnopohlavních sňatků.\n\nV roce 2017 uzavřelo ve Francii manželství přibližně 7000 homosexuálních párů.\n\nDo února 2014 se v Nové Kaledonii uzavřelo 11 stejnopohlavních manželství, což činí 1,7 % ze všech manželství. 9 z těchto obřadu se uskutečnilo v Jižní Provincii a zbývající 2 v Severní Provincii.\n\nPrvní homosexuální svatba ve Francouzské Polynésii se odehrála na ostrově Moorea v červenci 2013. Na Réunionu byl první homosexuální svatební obřad uskutečněn v červenci 2013 ve městě Saint-Paul. V Mayotte byl první homosexuální pár oddán v září 2013 v Mamoudzou, největším městě departmentu. Jednalo se o historický okamžik, kdy bylo manželství párů stejného pohlaví uznáno jurisdikcí s islámskou většinou.\n\nPrvní homosexuální svatba na Guadeloupe se odehrála v červenci 2013 ve městě Saint-Anne. Na Martiniku a Svatém Martinovi se první svatby párů stejného pohlaví odehrála v červnu a říjnu 2013. Na Saint Pierru a Miquelonu byl první homosexuální pár oddán v březnu 2014. V srpnu 2013 se uskutečnila první homosexuální svatba ve Francouzské Guyaně. Místem konání bylo město Saint-Laurent-du-Maroni.\n\nPrůzkumy veřejného mínění obecně zaznamenávají podporu francouzské společnosti k legalizaci stejnopohlavního manželství:\n\n\n\n"}
{"id": "1227794", "url": "https://cs.wikipedia.org/wiki?curid=1227794", "title": "Bátya", "text": "Bátya\n\nBátya je obec v Maďarsku v župě Bács-Kiskun v okrese Kalocsa.\n\nBátya leží na jihu Maďarska. Prochází jí silnice z Kalocsy do Baji. Kalocsa je vzdálena 4 km, Baja 37 km.\n"}
{"id": "1227796", "url": "https://cs.wikipedia.org/wiki?curid=1227796", "title": "Drágszél", "text": "Drágszél\n\nDrágszél je obec v Maďarsku v Báčsko-malokumánské župě v okrese Kalocsa.\n\nBátya leží na jihu Maďarska. Kalocsa - 10 km, Jánoshalma - 32 km.\n"}
{"id": "1227797", "url": "https://cs.wikipedia.org/wiki?curid=1227797", "title": "Dunapataj", "text": "Dunapataj\n\nDunapataj je obec v Maďarsku v župě Bács-Kiskun v okrese Kalocsa.\n\nDunapataj leží na jihu Maďarska. Prochází jím silnice z Kalocsy do Soltu. Kalocsa je vzdálena 14 km, Solt 18 km.\n"}
{"id": "1227798", "url": "https://cs.wikipedia.org/wiki?curid=1227798", "title": "Dálnice D61 (Slovensko)", "text": "Dálnice D61 (Slovensko)\n\nDálnice D61 byla dálnice na Slovensku, která spojovala města Bratislava, Trnava, Piešťany a končila u Trenčína, (jako dnešní D1), kde se napojovala na federální D1. Ta vedla z Prahy přes Brno směrem na Slovensko. Rozdělením federace zůstalo číslování i staničení nezměněno. Plánovalo se propojení české a slovenské části D1 na hraničním přechodu Drietoma-Starý Hrozenkov.\n\nD61 zanikla v roce 1999 v rámci nové koncepce výstavby dálnic přijetím nového číslování dálničních tahů. Byla přičleněna k dálnici D1. Součástí D61 byl od roku 1987 i úsek Bratislava – Pečňa – hranice s Rakouskem, který byl rozdělen mezi D2 a D4. Navíc byly zamítnuty plány dostavby napojení na českou D1 u Drietomy. Plány byly revidovány i na české straně. Tamní dálnice D1 již nevede z Brna na Trenčín, ale na Ostravu.\n\n"}
{"id": "1227799", "url": "https://cs.wikipedia.org/wiki?curid=1227799", "title": "Solt", "text": "Solt\n\nSolt je město v Maďarsku v župě Bács-Kiskun v okrese Kalocsa.\n\nSolt leží ve středním Maďarsku, na levém břehu Dunaje, asi 100km jižně od Budapešti. Kříží se zde silnice do Kalocsy (33 km), Kecskemétu (55 km), Dunaújvárosu (24 km) a Dunaföldváru (7 km). Nedaleko se nachází nájezd na dálnici M6.\n"}
{"id": "1227801", "url": "https://cs.wikipedia.org/wiki?curid=1227801", "title": "Lipník nad Bečvou (zámek)", "text": "Lipník nad Bečvou (zámek)\n\nLipník nad Bečvou je zámek, který se nachází západně od centra stejnojmenného města v Bratrské ulici. Původně vystavěn v renesančním slohu Bruntálskými z Vrbna (1597–1609), později upravován za Ditrichštejnů, současná podoba pochází z poloviny 19. století. Zámek je sídlem Městského úřadu, od roku 1958 je na seznamu kulturních památek. Významným prvkem je střešní zahrada z 19. století na budově bývalých koníren.\n\nLipník byl od středověku součástí helfštýnského panství. Koncem 16. století přistoupili tehdejší majitelé Bruntálští z Vrbna k výstavbě zámku v Lipníku. K přesídlení z Helfštýna do Lipníku se rozhodl Hynek Bruntálský z Vrbna, který v roce 1596 skoupil několik předměstských gruntů a zahájil výstavbu zámku. Zemřel již v roce 1597 a ve stavbě pak pokračoval jeho syn Jiří Bruntálský z Vrbna († 1622), který se jako nejvyšší sudí na Moravě zapojil do stavovského povstání a zemřel ve vězení na Špilberku. \n\nHelfštýn s Lipníkem jako konfiskát získal v roce 1622 kardinál František z Ditrichštejna, který převzal i nedaleké Hranice. Význam Lipníku tehdy vzrostl jako centra severomoravských držav Ditrichštejnů, panství se od roku 1626 nazývalo lipnické (na rozdíl od dosavadního označení helfštýnské) a zámek se stal sídlem panské správy. Ditrichštejnové vlastnili řadu dalších majetků na Moravě, v Čechách a v Rakousku, jejich hlavním sídlem byl Mikulov, takže zámek v Lipníku měl jen okrajový význam. \n\nKe změně došlo po vymření Ditrichštejnů a rozdělení majetku mezi čtyři dědičky posledního knížete. Lipník a Hranice v roce 1858 při losování o rozsáhlé dědictví získala Gabriela Ditrichštejnová (1825–1909), provdaná za knížete Alfreda z Hatzfeldu (1825–1911). Za nich se zámek v Lipníku stal znovu šlechtickou rezidencí. Dědičkou pak byla jejich dcera Antoinetta, provdaná hraběnka Althannová (1856–1933). Její syn hrabě Michael Karel Althann (1897–1987) byl posledním soukromým majitelem, jemu byly v roce 1945 zkonfiskovány majetky nejen v Československu, ale také v Polsku.\n\nPo roce 1945 se zámek stal majetkem Vojenských lesů a statků, byly zde kanceláře, ale i byty zaměstnanců. Nyní je zámek sídlem Městského úřadu v Lipníku nad Bečvou, společenský sál slouží pro kulturní akce a svatební obřady, v bývalých zámeckých konírnách je galerie, v areálu je také Zámecká kavárna. \n\nZámek je dnes součástí kompaktní městské zástavby západně od centra, původně byl ale koncipován jako samostatně stojící budova na místě několika předměstských gruntů, které pro tento účel skoupil Hynek Bruntálský z Vrbna, když se koncem 16. století rozhodl přenést rodové sídlo z hradu Helfštýna do Lipníku. Zámek byl postaven v letech 1597–1609 za Hynka Bruntálského a jeho syna Jiřího, na jeho vzniku se podílel italský stavitel Pietro Valmadrio. Z původní renesanční podoby se dodnes dochoval jen kamenný portál s erbem Jiřího Bruntálského z Vrbna a jeho manželky. \n\nI když za vlády Ditrichštejnů poklesl význam Lipníku jako panského sídla, již v padesátých letech 17. letech za Maxmiliána z Ditrichštejna došlo k rozšíření zámeckého areálu přístavbou bočních hospodářských křídel. Vzniklo tak nádvoří, na němž byla zřízena okrasná zahrada, rozšířená i do vzdálenějších prostor jižně od zámku. \n\nRezidencí se stal zámek znovu až v polovině 19. století, kdy po vymření Ditrichštejnů jedna z dědiček Gabriela Ditrichštejnová, provdaná kněžna Hatzfeldová (1825–1909), získala Lipník a Hranice jako svůj dědický podíl. S manželem Alfredem podnikla po roce 1860 pseudobarokní a pseudoempírovou přestavbu zámku, který tak dostal svou současnou podobu. Autorem přestavby byl architekt Josef Zürk, který také ve spolupráci se zahradníkem Ferdinandem Wenzlem v roce 1863 projektoval unikátní střešní zahradu na budově koníren. Střešní zahrada prošla zásadní rekonstrukcí v roce 1911, kdy hraběnka Antoinetta Althannová nechala vybudovat železobetonovou trámovou konstrukci a izolaci, které měly bránit zatékání z terasy do budovy pod ní. Po roce 1945 sloužila střešní terasa jako běžná užitková zahrada pro pěstování zeleniny nájemníkům v bytech zámku. Podle dobových fotografií byla rekonstruována do původní podoby v roce 2006 a v roce 2012 se umístila v anketě Sedm divů Olomouckého kraje. \n\nJižně od areálu zámku se rozkládá anglický park, jehož současná podoba pochází z 80. let 19. století. V bezprostřední blízkosti střešní zahrady se nachází výjimečný exemplář buku lesního (Fagus sylvatica). Rozvětvený buk zvaný Opičák má několik samostatných kořenů a patří k výrazným dominantám zámeckého parku.\n\n\n \n"}
{"id": "1227802", "url": "https://cs.wikipedia.org/wiki?curid=1227802", "title": "Jáchymovská hornatina", "text": "Jáchymovská hornatina\n\nJáchymovská hornatina je geomorfologický okrsek ve střední části Krušných hor. Je součástí geomorfologického podcelku Klínovecká hornatina a zasahuje do okresů Karlovy Vary a Chomutov. Rozloha okrsku je 239,4 km².\n\nNa severu je hranice uměle vymezena státní hranicí s Německem. Na východě ji tvoří údolí Malodolského potoka a linie sídel Dolní Halže, Kovářská a České Hamry. Na jihu probíhá od Smilova okolo Pekelské skály k Osvinovu, Hornímu Hradu a dále přes Maroltov, Vykmanov, Horní Žďár, Hluboký až k Hroznětínu, kde se stočí na sever k Merklínu. Na západě hranice prochází údolím Bystřice a za Horní Blatnou údolím Blatenského potoka.\n\nV Jáchymovské hornatině převažují silně zvrásněné horniny krušnohorského krystalinika z období mladších starohor až spodních prvohor (svory, svorové ruly, ortoruly a fylity). Místy se v nich vyskytují vložky kvarcitů, amfibolitů, lamprofyrů a porfyrů. Ve třetihorách došlo k sopečným výlevům, které se projevují jako vyvýšeniny, z nichž největší je Božídarský Špičák.\n\nOkrsek představuje nejvyšší část Krušných hor a tvary povrchu v něm lze rozdělit do dvou oblastí. Jsou to mírně zvlněné náhorní plošiny s projevy periglaciálního zvětrávání a prudké jihovýchodní svahy rozčleněné údolími vodních toků. Výška svahů dosahuje až 600 metrů.\n\nJáchymovská hornatina je také charakteristická výskytem malých tvarů reliéfu, které jsou pozůstatkem historického dolování rud (štoly, odvaly). Na vrcholových plošinách se zachovala rozsáhlá rašeliniště.\n\nV geomorfologickém členění Česka má okrsek označení IIIA-2A-2. V rámci Krušných hor sousedí na západě s okrskem Přebuzská hornatina a na východě s okrsky Přísečnická hornatina a Bolebořská vrchovina.\nNa jihu hranice odděluje geomorfologické celky Sokolovská pánev (okrsek Ostrovská pánev) a Doupovské hory (okrsek Jehličenská hornatina).\n\nNejvyšším vrcholem Jáchymovské hornatiny je Klínovec (1243,7 m), který je zároveň nejvyšší horou celých Krušných hor. Další významné vrcholy jsou Blatenský vrch (1042,6 m), Meluzína (1094,2 m), Nad Ryžovnou (1053,7 m), Plešivec (1028,1 m), Božídarský Špičák (1115,4 m) nebo Macecha (Krušné hory) (1113 m).\n\nSeverní část okrsku zaujímá přírodní park Zlatý kopec a v jižní části se nachází přírodní park Stráž nad Ohří. Kromě nich zde bylo vyhlášeno několik maloplošných zvláště chráněných území:\n\n"}
{"id": "1227803", "url": "https://cs.wikipedia.org/wiki?curid=1227803", "title": "Minerbe", "text": "Minerbe\n\nMinerbe je vesnice a obec v provincii Verona, v regionu Benátsko v Itálii. Východně se nachází obec Bevilacqua. V roce 2007 zde žilo 4 630 obyvatel.\n\nObcí protéká několik říček. Jsou zde dva kostely, dvě čerpací stanice a jedno sportovní hřiště. Jeho partnerským městem je Schwabenheim an der Selz.\n"}
{"id": "1227804", "url": "https://cs.wikipedia.org/wiki?curid=1227804", "title": "Schachtstein", "text": "Schachtstein\n\nSchachtstein, přesněji Schachtenstein, 372 m n. m., je vrch v okrese Česká Lípa Libereckého kraje. Leží asi 2 km jjv. od obce Hamr na Jezeře, na stejnojmenném katastrálním území. Je součástí chráněného území a byl využit při těžbě. Zdejší území bylo desítky let součástí vojenského výcvikového prostoru Ralsko.\n\nJe to poměrně nevýrazný homolovitý vrch, který bývá často uváděn jen jako vedlejší vrchol Hamerského Špičáku (452 m n. m.). Je stejně jako on podmíněný polzenitovou žílou ve středo až svrchnoturonských křemenných a jílovitých pískovcích (na kontaktu železitých). Vrch je porostlý převážně borovými porosty, při vrcholu je několik buků.\n\nVrch je unikátní starým důlním dílem dochovaným po těžbě železné rudy v 17. a 18. století. Tvoří ho 17 m hluboký a asi 2 m široký příkop spojený se štolou.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Jelenovršské části.\n\nSchachtstein je součástí přírodní památky Děvín a Ostrý, zahrnující i přiléhající vrchy na společné vulkanické žíle, která tvoří hřbetovou přímku: cca 400 m sv. ležící, již zmíněný Hamerský Špičák, a dalších cca 400 m na SV ležící Děvín (435 m n. m.) se zříceninou hradu. Skupinu dotváří pískovcová stolová hora Široký kámen (430 m n. m.) nacházející se cca 800 m východně.\n\nSamotné důlní dílo Schachtsteinu je zatím nepřístupné. V září 2013 ho převzal do své správy \"Hornicko-historický spolek pod Ralskem\" se záměrem rekultivovat jej a zpřístupnit za určitých podmínek veřejnosti. Nejbližší turistická stezka je červená a vede na Děvín z Hamru na Jezeře. Ze západu prochází kolem Schachtsteinu Hamerský modrý okruh.\n\n"}
{"id": "1227805", "url": "https://cs.wikipedia.org/wiki?curid=1227805", "title": "Valbonský průsmyk", "text": "Valbonský průsmyk\n\nValbonský průsmyk (albánsky Qafa e Valbonës) se nachází v severní části Albánie, v pohoří Prokletije (v národním parku Theth), jižně od Jezerského vrchu (Maja Jezërce). Cesta průsmykem vede v nadmořské výšce 1795 m n. m. Průsmyk spojuje údolí řeky Lumi i Shales s vesnicí Valbona. Průsmykem nevede sjízdná cesta a jediný přístup je možný pro pěší, resp. turisty.\n"}
{"id": "1227808", "url": "https://cs.wikipedia.org/wiki?curid=1227808", "title": "Bombový útok v Burse (duben 2016)", "text": "Bombový útok v Burse (duben 2016)\n\nK sebevražednému útoku v Burse došlo 27. dubna 2016 v 17:26 místního času nedaleko západního vchodu Velké mešity v Burse a tržiště.\n\nSebevražedná atentátnice byla zabita, 13 osob bylo lehce zraněno. K rozsáhlým škodám došlo na blízkých obchodech a kavárnách.\n\nK útoku došlo v okamžiku, kdy se začal rozcházet dav lidí shromážděných na pohřbu. Ti, kteří byli zraněni, byli zasaženi střepinami bomby a úlomky skla.\n\nSebevražednou atentátnicí byla 25letá žena. Ministr vmitra Efkan Ala zveřejnil, že se jednalo o v roce 1992 narozenou ženu jménem Eser Çali, jejíž rodina žije ve vesnici v provincii Iğdır při hranici s Arménií.\n\nMísto teroristického útoku je vždy silně zalidněno a v okamžiku exploze se zde nacházely skupiny turistů. Spekuluje se, že atentátnice se odpálila dříve, než si přála.\n\n"}
{"id": "1227809", "url": "https://cs.wikipedia.org/wiki?curid=1227809", "title": "Čemerno", "text": "Čemerno\n\nPrůsmyk Čemerno (srbsky Превој Чемерно) se nachází ve východní Bosně a Hercegovině, mezi pohořími Živnja a Lebršnik. Nachází se v nadmořské výšce 1293 m n. m. a svůj název má podle čemerenského údolí. Vede ním silnice, spojující města Foča a Trebinje na jihovýchodě Bosny a Hercegoviny. Průsmyk se nachází na území Národního parku Sutjeska.\n\nHorský průsmyk je přirozenou cestou z krasových polí v oblasti měst Gacko a Trebinje do údolí řeky Sutjesky a Driny. Již ve středověku zde byla cesta, která spojovala Dubrovnickou republiku se Srbskem a Bosnou a Hercegovinou. Asfaltová moderní cesta zde byla zbudována v roce 1958. V letech 2008-2011 byl pod průsmykem zbudován 2,1 km dlouhý tunel, který zlepšil dopravní situaci v jihovýchodní části Bosny a zkrátil cestu mezi městy na obou stranách průsmyku.\n\nPrůsmykem prochází hranice mezi úmořími Černého moře a moře Jaderského; stejně jako i klimatický předěl mezi vlivem středomořského a kontinentálního podnebí. \n\nOd roku 1892 se v blízkosti průsmyku nachází i meteorologická, a od roku 1959 i fenologická stanice.\n"}
{"id": "1227824", "url": "https://cs.wikipedia.org/wiki?curid=1227824", "title": "Krabonoš", "text": "Krabonoš\n\nKrabonoš () je původní samostatná obec patřící do Západního Vitorazska, od roku 1950 součástí obce Nová Ves nad Lužnicí. Od města České Velenice leží přibližně sedm kilometrů severovýchodním směrem. Kvůli vystěhování německých obyvatel a zavedení hraničního pásma po roce 1948 byla odsouzena k zániku. Po roce 1989 a zrušení železné opony došlo k částečné obnově vesnice. \n\nVes Krabonoš měla podle jedné ze zdejších pověstí existovat již za časů krále Karla Velikého, avšak první písemná zmínka o obci je až z roku 1369, kdy je jako obec „Zwegayz“ uvedena v urbáři hrabství Litschau (Zinsbuch der Grafschaft Litschau). Obec byla součástí hrabství Litschau do devadesátých let 14. století, kdy se stala součástí nově vzniklého hrabství Heidenreichstein – a to až do poloviny 19. století.\n\nPodél jižní hranice katastrálního území protéká řeka Lužnice, jejíž okolí je chráněno jako přírodní památka Krabonošská niva.\n"}
{"id": "1227825", "url": "https://cs.wikipedia.org/wiki?curid=1227825", "title": "Kaple Nejsvětější Trojice (Sněžná)", "text": "Kaple Nejsvětější Trojice (Sněžná)\n\nKaple Nejsvětější Trojice je nejstarší stavbou vsi Sněžná u Krásné Lípy. Drobná barokní polní kaple pochází z roku 1709.\n\nSkromnou sakrální stavbu dal postavit roku 1709 na svém pozemku sedlák Johann Georg Klinger ze statku čp. 14. Pohnutkou mělo být poděkování Bohu za návrat syna z války. O kapličku se starala Klingerova rodina, která na sklonku 18. století založila fond, z jehož úroků se měly financovat opravy a údržba. Ke kapli chodívala na svátek Nejsvětější Trojice pravidelně procesí, a protože stojí na křižovatce u hlavní cesty do vesnice, sloužila také často jako místo vítání významných hostů. Po skončení druhé světové války a po vysídlení většiny původních obyvatel Sněžné přestala být kaple pravidelně udržována. Brzy po roce 1945 zmizela většina vnitřního vybavení. Vlastník, kterým je město Krásná Lípa, nechal kapli na počátku 21. století zrekonstruovat.\n\nNevelká polní kaple na čtvercovém půdorysu je bez oken. V průčelí jsou umístěné dřevěné dveře s oválným oknem, po obou stranách doplněné prázdnými výklenky. Omítka je hladká, po poslední opravě žlutá, na bočních stěnách opatřená bílými lizénami. Střecha je krytá plechem, který nahradil původní šindele. Z vnitřního vybavení se dochoval kamenný reliéf s vyobrazením Nejsvětější Trojice a socha svatého Jana Nepomuckého. Původně v kapli visely obrazy Krista Vítězného a Ukřižovaného a na oltáři stály další sošky (Pieta, oblékací svatá Anna a rovněž oblékací Madona). Přímo za kaplí roste přibližně od poloviny 18. století mohutná lípa, která je památným stromem.\n\nJihozápadním směrem, nedaleko kaple Nejsvětější Trojice, stojí poutní kostel Panny Marie Sněžné z roku 1732. Před ním je umístěna socha svatého Jana Nepomuckého. Jižním směrem se nachází Fritscheho arboretum, známé především mnoha druhy rododendronů. Přímo kolem kaple prochází červená turistická trasa a také Köglerova naučná stezka.\n"}
{"id": "1227826", "url": "https://cs.wikipedia.org/wiki?curid=1227826", "title": "Čaa-Cholský chošún", "text": "Čaa-Cholský chošún\n\nČaa-Cholský chošún (rusky Чаа-Хольский кожуун, tuvinsky Чаа-Хөл кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Čaa-Chol.\n\nČaa-Cholský chošún se rozkládá na území o rozloze 2,9 tisíce km². Chošún byla založen v roce 1992. Pod svou správou má 4 sumony Čaa-Chol, Šanči, Ak-Turug, Kyzyl-Dag. Sídlo Čaa-Chol, které je administrativním centrem Čaa-Cholského chošúnu, se nachází v jeho centrální části. Od hlavního města republiky Kyzyl je propojena dobrý zpevněnou silnicí o délce 189 kilometrů. Vzdálenost k nejbližší železniční stanici ve městě Abakan (Republika Chakasie) je 590 km.\n\nNa severu Čaa-Cholský chošún hraničí s Krasnojarským krajem, ns severozápadě s Sut-Cholským chošúnem, na východě s Ulug-Chemským chošúnem, na jihozápadě s Dzun-Chemčikským chošúnem a na jihu s Ovjurským chošúnem.\n\nNa území chošún se nachází Sajansko-šušenská přehradní nádrž. Chošúnem protékají řeky Kožaj, Čaa-Chol, Chemčik, Baj-Bulun, Ulug-Kara-Sug, Bidilig, Činge, Orta-Chem a Kujlug-Chem.\n\nČaa-Cholský chošún se přirovnává k rajónům Dálného severu.\n\nReliéf je většinou středně hornatý a nížinný. V širokých údolích mezi horami se nacházejí půdy používé v zemědělství pro zavlažovaní, kde se pěstují plodiny a zelenina. Převažují půdy hněděho typu (hnědozemě), které zabírají 29,6% území a rozšířená je také černozem s 7%.\n\nČaa-Cholský chošún vznikl v roce 1941. V roce 1961 byl zrušen a jeho území se stalo součástí Ulug-Chemského chošúnu. V roce 1992 byl ve svých původních hranicích obnoven a administrativním centrem se stalo sídlo Čaa-Chol.\n\nHlavní činností Čaa-Cholského chošúnu je zemědělství, především chov zvířat.\n\n"}
{"id": "1227828", "url": "https://cs.wikipedia.org/wiki?curid=1227828", "title": "Šubířové z Chobyně", "text": "Šubířové z Chobyně\n\nŠubířové z Chobyně byl šlechtický rod původem z východních Čech připomínaný od 15. století. Později se prosadila moravská větev, jejíž členové zastávali zemské úřady na Moravě a v roce 1713 byli povýšeni do panského stavu. Na Moravě vlastnili drobné statky, s jejich jménem je spojen vznik poutního areálu v Jaroměřicích u Jevíčka. \n\nPrvní Šubířové se připomínají v 15. století na Náchodsku a jako majitelé svobodných dvorů působili ve službách knížete Jindřicha Minstrberského. Souvislý rodokmen začíná Matějem Šubířem, který žil koncem 15. století ve Vysoké Srbské, jeho potomci se usadili v Náchodě, kde se stali váženými měšťany a Vilém Šubíř (1524-1611) byl náchodským purkmistrem. I v dalších stoletích se Šubířové ve východních Čechách vyskytují jako živnostníci a podnikatelé, většího významu ale dosáhla moravská větev, která pravděpodobně již v 16. století přesídlila do okolí Blanska. \n\nNa Moravě dosáhl vzestupu Václav Šubíř, který zahájil svou kariéru jako panský úředník na Rájci, později poblíž vlastnil dvůr Svéslav, držel též dům a vinohrady v Dolních Kounicích. V roce 1612 byl přijat do rytířského stavu, později přestoupil na katolickou víru a za třicetileté války byl zemským proviantmistrem armády na Moravě. Václavovým dědicem byl syn František Zdeněk (1619-1675), jehož druhá manželka Anna Marie, rozená ze Žerotína, koupila v roce 1661 za 14 000 zlatých panství Jaroměřice u Jevíčka a jaroměřický renesanční zámek se na sto let stal sídlem Šubířů. V další generaci musel František Julius Ferdinand (1649-1721) zaplatit vysokou finanční náhradu pražskému arcibikupství, které si činilo nárok na Jaroměřice. Zastával nižší úřady na Moravě, mimo jiné byl přísedícím zemského soudu a 8. května 1713 byl povýšen do stavu svobodných pánů. \n\nNejvýznamnější osobností rodu se stal František Michal (1682-1738), který byl krajským hejtmanem v Brně (1719-1722) a v Olomouci (1722-1726), nakonec byl nejvyšším zemským sudím na Moravě (1726-1737), byl jmenován i císařským tajným radou (1728). Jeho zásluhou vznikla rytířská akademie v Olomouci (1724), na jaroměřickém panství založil vesnice Šubířov a Chobyně, které dodnes připomínají jméno rodu. Především proslul jako iniciátor vzniku poutního areálu na vrchu Kalvárie u Jaroměřic s kostelem Povýšení sv. Kříže (1712-1714). V zemských úřadech se pak uplatnil i jeho syn František Xaver Antonín (1713-1753), který byl taktéž krajským hejtmanem v Brně (1736-1739) a v Olomouci (1739-1748) a dosáhl také hodnosti c.k. tajného rady. Díky sňatku s hraběnkou Aloisií z Rogendorfu (1711-1783) se jeho portrét dostal na zámek v Rájci, kde je dodnes k vidění. \n\nZ jeho potomstva vynikl František Salesius (1739-1777), který byl kanovníkem v Olomouci a v roce 1776 byl pověřen přípravnými pracemi na rozdělení olomoucké diecéze pro zřízení nového biskupství v Brně. Mezitím byl v roce 1756 pro dluhy prodán statek Jaroměřice a Šubířové tak ztratili pozemkový majetek. Antonín (1748-1801) sloužil v armádě a dosáhl hodnosti generálmajora, úmrtím jeho bratra Kajetána (1740-1806) zaniká moravská větev.\n\nErbem Šubířů byl stříbrný štít s třemi červenými břevny, klenotem byl zelený strom. V souvislosti s povýšením do rytířského a panského stavu se erb vyskytuje v různých, ale podobných variantách. Erb Šubířů je umístěn na vstupním portále poutního kostela Povýšení sv. Kříže v Jaroměřicích, kde byli pohřbeni někteří členové rodu. Další rodová hrobka s dochovaným erbem se nachází v kostele Nanebevzetí Panny Marie v Jevíčku.\n"}
{"id": "1227830", "url": "https://cs.wikipedia.org/wiki?curid=1227830", "title": "Will Grigg", "text": "Will Grigg\n\nWilliam Donald „Will“ Grigg (* 3. července 1991 v Solihullu, Anglie) je severoirský fotbalový reprezentant hrající za Wigan Athletic. Do všeobecného povědomí fanoušků se Grigg dostal během Eura 2016 ve Francii díky popěvku severoirských fanoušků \"Will Grigg's on fire\".\n\nPoté, co se Grigg ve Wiganu stal nejlepším střelcem v anglické třetí lize, napsal fanoušek Wiganu Sean Kennedy cover verzi písně \"Freed From Desire\" italské zpěvačky Gala z roku 1996 pojmenovanou \"„Will Grigg's on fire“\" (doslova Will Grigg je ve formě). Tento chytlavý popěvek se začal šířit mezi fanoušky Wiganu a na internetu se objevila videa, kde fanoušci Wiganu tento popěvek zpívají (nejznámější je toto video). V reakci nato daroval majitel klubu Kennedymu sezonní permanentku. Britská hudební skupina Blonde na konci května vydala oficiální remixovanou verzi, která si hned záhy vydobyla sedmé místo v žebříčku nejstahovanějších skladeb na iTunes UK Top 100. Veškerý výtěžek z prodeje jde navíc na charitativní účely. \n\nPíseň a tedy i hráč samotný se stali známými i mimo ostrovy během fotbalového Eura, kde tento popěvek zpívali severoirští fanoušci. Popěvek zazněl i při zápase v Praze mezi Českou republikou a Severním Irskem v rámci kvalifikace na MS 2018.\n"}
{"id": "1227835", "url": "https://cs.wikipedia.org/wiki?curid=1227835", "title": "Johanna Ernst", "text": "Johanna Ernst\n\nJohanna Ernst (* 16. listopadu 1992, Mittersill) je rakouská mistryně světa a bývalá reprezentantka ve sportovním lezení na obtížnost, mistryně Evropy a vítězka světového poháru, juniorská Mistryně světa a vítězka Evropského poháru juniorů.\n\n"}
{"id": "1227836", "url": "https://cs.wikipedia.org/wiki?curid=1227836", "title": "Cihlářský potok", "text": "Cihlářský potok\n\nNázev Cihlářský potok má více vodních toků:\n"}
{"id": "1227843", "url": "https://cs.wikipedia.org/wiki?curid=1227843", "title": "Sympatrická speciace", "text": "Sympatrická speciace\n\nSympatrická speciace je proces, jehož prostřednictvím se z jedné, na stejném území žijící populace ancestrálního druhu, vyvíjejí druhy nové. V evoluční biologii a biogeografii jsou \"sympatrický\" a \"sympatrie\" pojmy odkazujícími na organismy, jejichž areály výskytu se částečně překrývají nebo jsou dokonce zcela stejné. Tyto organismy tedy alespoň na některých místech žijí společně. Jsou-li tyto organismy úzce příbuzné, tedy jde-li například o sesterské druhy, může být takové rozdělení výsledkem sympatrické speciace. Etymologicky, je slovo sympatrie odvozené z řeckých kořenů \"συν\" (\"společně\", \"s\") a \"πατρίς\" (\"vlast\" nebo \"otčina\"). S termínem sympatrie přišel v roce 1904 britský evoluční biolog Edward Bagnall Poulton.\n\nSympatrická speciace je jednou ze čtyř tradičních geografických kategorií fenoménu speciace. Nejblíže k ní má speciace parapatrická, při níž dochází k vývoji nových druhů na vzájemně čátečně překrytých územích, dále speciace peripatrická, k níž dochází u sousedních, ale nepřekrývajících se populací, a nakonec speciace alopatrická, u níž jsou populace geograficky zcela odděleny. Tyto kategorie vytváří škálu od nulové (sympatrie) až po úplnou (alopatrie) geografickou segregaci oddělujících se skupin, přičemž v prvním případě neexistuje geografická překážka genetickému křížení skupin, zatímco v posledním případě ke křížení mezi jedinci z obou populací vůbec nedochází.\n\nU mnohobuněčných eukaryotických organismů, považujeme sympatrickou speciaci za neobvyklý, ale možný proces vzniku genetické divergence dceřiných populací vzniklých z jediného parentálního druhu obývajícího stejnou zeměpisnou oblast. Tento proces probíhá za vzniku reprodukční bariéry a může vyústit ve zrod nových druhů. \nU bakterií může být analogický proces (definovaný jako \"původ nových bakteriálních druhů, zaujímajících definovatelné ekologické niky\") častější; bakterie jsou totiž méně omezeny homogenizačními vlivy pohlavního rozmnožování a také jsou náchylné k poměrně dramatickým a rychlým genetickým změnám prostřednictvím horizontálního přenosu genů.\n\nErnst Mayr, proslulý německý evoluční biolog 20. století, tvrdil, že ke speciaci nemůže docházet bez geografické a tedy i reprodukční izolace. Uvedl, že nevyhnutelným důsledkem sympatrie je genový tok, o němž je známo, že je zodpovědný za stírání genetických rozdílů mezi populacemi. Věřil, že k tomu, aby došlo ke vzniku nových druhů, musí být fyzická bariéra alespoň dočasně přítomna. Tato jeho hypotéza vyvolala v diskusi týkající se sympatrické speciace velkou kontroverzi, původně byla populární a tudíž i poměrně vlivná, dnes už je spíše zpochybňována.\n\nPrvní, kdo navrhl dnes nejrozšířenější hypotézu vzniku sympatrické speciace, byl John Maynard-Smith. Přišel na to, že jsou-li dva ekologické výklenky obsazeny jedním druhem, může vlivem divergující selekce mezi těmito dvěma nikami dojít ke vzniku reprodukční bariéry. Adaptací na co nejlepší biologickou zdatnost v každé z obou ekologických nik mohou z jednoho původního druhu vzniknout dva druhy nové, stále žijící ve stejné oblasti, a to i když se jejich příslušníci navzájem náhodně kříží.\n\nKvůli téměř nemožnému pozorování sympatrické speciace v reálném čase bylo dočasně velmi obtížné tento jev prokázat. Dlouho se věřilo, a mezi význačné proponenty tohoto názoru patřil i Ernst Mayr, že teorie evoluce přírodním výběrem nemůže vysvětlit, jak by z jednoho druhu mohly vzniknout dva druhy nové, když se poddruhy mohou navzájem křížit. Od Mayrova vrcholného období ve 40. a 50. letech 20. století byly navrženy mechanismy vysvětlující, jak může ke speciaci dojít i za podmínek vzájemného křížení nazývaného též genový tok. V poslední době byly empiricky zkoumány i konkrétní případy sympatrické divergence. Nyní se debata přesouvá spíše k tomu, jak často může k sympatrickým speciacím v přírodě docházet, a kolik procent biodiverzity jí lze vysvětlit.\n\nVýzkum možnosti sympatrické speciace vyžaduje zejména ve 21. století, kdy se k výzkumu a predikcím evolučních jevů využívá matematického modelování, řádnou definici tohoto pojmu. Část debat ohledně této formy výběru se točí právě kolem toho, co že to ta sympatrická divergence vlastně je. Použití nejrůznějších definic jednotlivými výzkumníky může vést ke zdržení empirického pokroku v této oblasti. Dichotomie mezi sympatrickou a alopatrickou speciací ji není vědeckou komunitou přijímána, neboť je mnohem užitečnější uvažovat o spojité škále reprodukčních a geografických překryvů mezi druhy. Na jednom konci takového spektra se nachází alopatrie, u níž je mezidruhový překryv nulový (nedochází k žádnému genovému toku), na druhém konci potom leží sympatrie s maximálním genovým tokem a kompletním překryvem areálů.\n\nRůzné definice sympatrické speciace spadají obecně do dvou kategorií: definice založené na biogeografii,  a definice založené na populační genetice. U čistě geografického pojetí je sympatrická speciace definována jako druh divergující do dvou nástupnických druhů, jejichž areály se zcela překrývají. Tato definice nedostatečně specifikuje původní populaci, takže je nepoužitelná pro modelování.\n\nDefinice založené na populační genetice nejsou nutně prostorové či geografické povahy, a někdy mohou být více limitující. Tyto definice pracují s demografickými ukazateli vývoje populace, a to včetně četnosti alel, selekce, velikosti populace, pravděpodobnosti genového toku založené na poměru pohlaví, životních cyklech atd. Hlavním rozdílem mezi oběma typy definic bývá to, nakolik je pro jejich fungování nutná panmixie. Definice sympatrie vycházející z populační genetiky vyžadují náhodné páření, respektive stejnou pravděpodobnost, že se jedinec spáří se zástupcem každého z poddruhů, v jedné či druhé oblasti, a se zástupcem původního nebo nově vzniklého druhu. Tento stav se běžně označuje jako panmixie. To znamená, že populačně-genetické definice vyžadují skutečnou možnost náhodného páření, a ne vždy odpovídají územním definicím toho, co je a co není sympatrie.\n\nMikro-alopatrií nebo také makro-sympatrií se nazývá situace, kdy se areály výskytu dvou populací sice zcela kryjí, ale ke kontaktu mezi populacemi nedochází, protože obsadily zcela odlišné ekologické niky (například jedna z populací je denní a druhá noční - tomuto se ovšem také někdy říká alochronie). To může být často způsobeno druhově specifickým parasitismem, vytvářejícím mozaikovité rozšíření v krajině (tzv. heteropatrii). Micro-alopatrie je zahrnuta do prostorových definic sympatrie, ale nesplňuje podmínku panmixie, takže podle populačně-genetických definic pod sympatrii nespadá.\n\nMallet et al. (2002) tvrdí, že nová neprostorová definice neumožňuje vyřešit debatu o tom, zda se sympatrické speciace v přírodě pravidelně vyskytuje či nikoli. Navrhují použít definici prostorovou, ovšem se zahrnutím disperze, neboť toto umožňuje přesněji zachytit možnost genového toku. Podle této publikace by navrhovaná definice měla být použitelná při modelování, a sympatrická speciace se za těchto podmínek zdá být možnou.\n\nEvoluční teorie i matematické modely předpověděly některé věrohodné mechanismy vedoucí k odštěpení druhů bez nutnosti oddělení populací fyzickou bariérou. Kromě toho existuje několik studií, které objevily speciace probíhající za přítomnosti genového toku (viz sekce důkazy). Molekulární studie ukázaly, že ke speciaci dochází i je-li alopatrie nemožná. Příkladem může být dvojice druhů izolované pouštní palmy. Tyto dva oddělené, ale blízce příbuzné druhy koexistují na stejném ostrově, každý však roste na jiném typu půdy s výrazně odlišným pH. Jde o palmy, jejich pyl je tedy unášen větrem a kdyby již nedošlo ke speciaci zamezující vzniku životaschopných hybridů, mohly by se snadno křížit. Tento příklad je dobrým důkazem možné sympatrické speciace prostřednictvím divergentí selekce v podmínkách konkurence o zdroje, v tomto případě tedy o kus volné půdy.\n\nV současnosti máme k dispozici tento a několik dalších konkrétních příkladů, které však samy o sobě nemohou vypovědět o tom, s jakou frekvencí může za obvyklých podmínek k sympatrické speciaci docházet. Nyní bychom potřebovali objevit rovněž několik dalších případů z méně izolovaných stanovišť. Dosud není známo, za jak velkou část biodiverzity může být zodpovědná právě sympatrická selekce, přičemž podle některých názorů by vzhledem ke zpomalení divergence kvůli panmixii mohl být tento jev sice možný, ale poměrně vzácný (1). Proti tomu stojí řada dalších, kteří považují speciaci bez geografické izolace za možný zdroj velké části pozemské diverzity. Je sice pravdou, že je pro většinu příkladů možné vymyslet těžko vyvratitelné alternativní alopatrické vysvětlení, na druhou stranu s dnešními možnostmi molekulárně-genetickýc postupů bychom snad mohli být schopni teorii sympatrické speciace podpořit.\n\nV roce 2015 byla za použití metod sekvenace DNA pozorována sympatrická speciace u cichlid z malého sopečného kráterového jezera v Africe. Během studie byla objevena složitá směs ekologické separace a pohlavních preferencí vedoucí ke koexistenci a postupnému genetickému oddělení dvou ekomorf, ačkoli stále docházelo k částečné výměně genů.\n\nK popisu tohoto druhu speciace byla navržena řada modelů. Nejpopulárnějším z nich je model z roku 1966 vytvořený Johnem Maynardem Smithem a odkazující na disruptivní selekci. Maynard Smith navrhl, že  by homozygotní jedinci mohli mít za určitých podmínek vyšší biologickou zdatnost nežli jedinci s heterozygotními alelami pro určitý znak. V rámci mechanismu přirozeného výběru, proto může být homozygotnost upřednostňována před heterozygotnostností, což by nakonec mohlo vést ke speciaci. Sympatrická divergence může také vyplývat z pohlavního konfliktu.\n\nZelená mořská řasa Monostroma\" latissimum \" vykazuje znaky sympatrické speciace v jihozápadní části japonských ostrovů. Ačkoli jde o panmiktickou populaci, molekulární fylogenetika za použití jaderných intronů odhalila překvapivou diverzifikaci populace.\n\nJednotlivé události sympatrické speciace jsou mnohem častější u rostlin, které jsou náchylné k zisku a udržení více homologních sad chromozomů, což má za následek stav nazývaný polyploidie. Polyploidní potomci obývají stejné prostředí jako mateřské rostliny (proto jde tedy o sympatrii), jsou ovšem reprodukčně izolované.\n\nVrtule jabloňová (\"Rhagoletis pomonella) \"možná právě s současnosti prochází sympatrickou nebo přesněji řečeno heteropatrickou speciací. Zdá se, že se jablkožravá varianta tohoto druhu, který se původně živil hlohem, odštěpila někdy mezi lety 1800-1850 našeho letopočtu poté, co byla jablka dovezena do Severní Ameriky. Za normálních podmínek už se dnes jablkožravá varianta na hlohu nevyskytuje, a naopak hlohožravá varianta nenapadá jabloně, což je zřejmě první krok na cestě ke vzniku nového druhu. Prostřednictvím sympatrické speciace se rovněž mohly vyvinout některé druhy parazitických mravenců.\nIzolované a relativně homogenní stanoviště, jakými jsou například kráterová jezera a ostrovy poskytují nejlepší geografické podmínky k prokázání sympatrické speciace; příkladem může být řada (devět popsaných a desítky nepopsaných) endemických druhů cichlid z nikaragujských jezer, které se vyvinuly sympatricky.\n\nNěkolik dokladů sympatrické speciace můžeme najít u afrických cichlid. Ty z oblasti Afrických Velkých jezer vykazují velkou rozmanitost a mnohé studie poukazují na pohlavní výběr jako na možnou příčinu udržování reprodukční izolace. Jedním z nejčastěji studovaných modelů pohlavního výběru u afrických cichlid je samičí volba. Ta se u cichlid vyskytuje v souvislosti s výrazně vyšší maternální investicí do potomstva. U samic dochází k senzorickému biasu ve prospěch nejpodobnějších, případně nejpestřeji zbavených jedinců.  To v jezerech pomáho udržovat sympatrickou speciaci. Cichlidy také při svých námluvách používají akustickou komunikaci. Samečci se během rituálních námluv chvějí a množství pulsů a pulsačních period je signálem pro samičí volbu. Samičí výběr dobrých genů a její senzorický bias patří k rozhodujícím faktorům, přičemž vítězí signály naznačující na příslušnost k danému druhu a na nejlepší biologickou zdatnost, neboť tyto vlastnosti zvyšují šance na přežití potomstva. Kompetice mezi samci, která má taktéž vliv na speciace afrických cichlid, je formou intrasexuálního výběru. Rituální boj mezi samci určuje, kteří jedinci budou ve svých reprodukčních snahách nejúspěšnější. To je u sympatrické speciace důležité, neboť druhy s podobnými samci mohou mezi sebou kompetovat o stejné samice. Výhoda v biologické zdatnosti u jednoho druhu může tomuto druhu umožnit invazi do druhu jiného. Výzkumy ukazují, že se tento jev vyskytuje především u druhů, které jsou geneticky podobné, a mají tudíž schopnost vzájemného křížení. Zde se potom často objevují nejrůznější fenotypové variace. Další příležitostí pro speciaci je únik do jiných ekologických nik - v jednom jezeru mohou koexistovat různé druhy obživy či hloubka vody, v níž se cichlidy pohybují, mohou napomoci udržení izolace mezi populacemi a později druhy žijícími ve stejném jezeře.\n\nK narušení může dojít rovněž u polygenních vlastností (to jest u znaků řízených spolupůsobením vícero genů). Kupříkladu jedna z tzv. Darwinových pěnkav, pěnkava prostřední (\"Geospiza fortis\") z galapážského ostrova Santa Cruz vykazuje divergenci v té části svého genomu, která odpovídá za morfologii zobáku. Preferovány jsou dvě různé velikosti, zatímco proti nositelům zobáku na půl cesty mezi preferovanými velikostmi působí selekční tlak. Některé vlastnosti někdy nazývané jako magické znaky mohou ovlivňovat speciaci, neboť mají vliv na souboj o zdroje (v tomto případě na získávání potravy) a zároveň mohou hrát roli signálu v rámci pohlavního výběru (různá morfologie zobáku ovlivňuje vokalizaci), což umožňuje vznik vnitrodruhové reprodukční bariéry.\n\nSrovnatelný jev byl objeven u vrápenců, u nichž se jako magický znak projevuje echolokace. Konstantní frekvenční složka jejich echolkačního signálu určuje velikost lovené kořisti, ale zároveň hraje roli i v sociální komunikaci. Studie provedená na vrápenci filipínském (\"Rhinolophus philippinensis\") ukazuje, že náhlé změny frekvence volání mezi sympatrickými morfami korelují s reprodukční izolací. Mezi dobře prostudované okolnosti vzniku sympatrické speciace patří rovněž situace, kdy se jeden druh hmyzu živí různými rostlinnými druhy. V tomto případě se hmyz postupně specializuje v souboji s odlišnými obrannými mechanismy hostitelských rostlin. (Drès a Mallet, 2002)\n\nVzácný příklad sympatrické speciace u zvířat je divergence residentních a transientních ekotypů kosatky dravé v severovýchodním Pacifiku. Oba ekotypy obývají stejné vody, ale navzájem se vyhýbají a nekříží se. Tyto dvě formy loví odlišné druhy kořisti, mají odlišní složení potravy, vokalizaci i společenské struktury. Některé rozdíly mezi druhy mohou také vyplývat z odlišností mikrostanovišť. Populace prošly někdy před 200 000 lety hrdlem lahve, při němž se výrazně snižuje velikost populace a tím i genetická diverzita. Následně se mohlo objevit několik rozdílných ekotypů.\n\nEvropský tchoř (\"Mustela putorius\") vykazuje vzácný tmavý fenotyp podobný evropskému norkovi (\"Mustela lutreola\") jehož vzhled je přímo ovlivněn zvláštnostmi lesní potoků.\n\nAlochronie nabízí některé empirické důkazy pro sympatrickou speciaci, neboť mezi alochronickými druhy nacházíme mnoho příkladů nedávno oddělených (sesterských) taxonů.\n\n"}
{"id": "1227844", "url": "https://cs.wikipedia.org/wiki?curid=1227844", "title": "Jan Bedřich z Trauttmansdorffu", "text": "Jan Bedřich z Trauttmansdorffu\n\nJan Bedřich hrabě z Trauttmansdorffu (\"Johann Friedrich Graf von Trauttmansdorff-Weinsberg\") (5. ledna 1619 Vídeň – 4. února 1696 Praha) byl česko-rakouský šlechtic z významného rodu Trauttmansdorffů. Řadu let patřil k nejvyšším hodnostářům Českého království, kde také díky dědictví a vlastním nákupům vybudoval rozsáhlé majetkové zázemí.\n\nNarodil se jako druhorozený syn císařského diplomata hraběte Maxmiliána z Trauttmansdorffu (1584–1650) a jeho manželky Žofie Pálffyové (1596–1668). Jeho vzdělání věnoval otec značnou péči a vkládal do něj naděje ohledně diplomatických služeb, proto se již v roce 1643 stal císařským komorníkem a v roce 1645 říšským dvorním radou. Spolu s otcem se pak zúčastnil diplomatických jednání v závěru třicetileté války, poté jako diplomat působil například v Mnichově.\n\nPo otcově smrti se více začal věnovat správě majetku, a když byl po smrti Ferdinanda III. odvolán z funkce skutečného císařského komorníka, rezignoval na další kariéru u dvora a zapojil se do správy v Českém království. V letech 1658–1696 byl nejvyšším zemským komorníkem, z titulu této funkce zároveň členem sboru místodržících a později i tajným radou. Spolu se starším bratrem Adamem Matyášem, který byl dlouholetým nejvyšším maršálkem, demonstroval rostoucí význam Trauttmansdorffů pro České království.\n\nPo otci zdědil statky v Dolním Rakousku (Totzenbach) a palác ve Vídni, především ale panství Litomyšl ve východních Čechách. Krátce po převzetí otcovského dědictví (1650) začal kupovat další statky, získal Brandýs nad Orlicí s 26 vesnicemi (1652) a Červené Pečky na Kolínsku s 29 vesnicemi (1655). V Červených Pečkách pak nechal postavit raně barokní zámek (1660–1670), který sloužil pro občasné pobyty na cestách mezi Prahou a Litomyšlí. Panství Pečky pak rozšiřoval dalšími nákupy menších statků (Kbel 1661, Jindice 1670, Červený Hrádek 1681). Poslední významnou akvizicí byl zisk panství Choceň s 15 vesnicemi (1683). V sousedství Chocně pak krátce nato nechal vybudovat poutní kostel Nanebevzetí Panny Marie v Hemžích. V roce 1683 koupil Dolní Břežany u Prahy a k Červeným Pečkám ještě v roce 1689 koupil statek Žandov, kde někdejší jezuitskou rezidenci nechal přestavět na lovecký zámek.\n\nVšechna panství přebíral zdevastovaná třicetiletou válkou a snažil se o hospodářský rozvoj. Obnovoval pusté vesnice, zakládal nové dvory, ovčíny, podporoval výsadbu nových lesů atd. V souvislosti s tím se zvyšoval útlak poddaných, kteří se proto na jeho panstvích v roce 1680 zapojili do selského povstání. Hlavním sídlem byla Litomyšl, kde nechal provést některé úpravy na zámku, obnovil domy na náměstí zničené za třicetileté války, podporoval vznik církevních staveb a celkově se zasloužil o architektonickou proměnu Litomyšle v duchu baroka. Litomyšli také celkem třikrát potvrdil městská práva, velkorysý v udílení městských privilegií byl i v Brandýse nad Orlicí.\n\nJeho první manželkou byla od roku 1650 Marie Klára z Dietrichsteina (1626–1667), podruhé se oženil 10. ledna 1667, tedy 6 dní po smrti své první ženy, a to s hraběnkou Annou Marií Berkovou z Dubé a Lipé 1612–1674) a potřetí se oženil v Praze 26. ledna 1676 s Marií Eleonorou ze Šternberka (1654–1703). Ze tří manželství měl celkem šestnáct dětí, mužské potomstvo pocházelo z manželství prvního (Jan Bedřich František 1654–1687) a třetího manželství. Rozsáhlý majetek si rozdělilo celkem pět synů, čímž došlo k rozdrobení dominia.\n\nZ potomstva vynikli:\n\n"}
{"id": "1227847", "url": "https://cs.wikipedia.org/wiki?curid=1227847", "title": "Nělemnoje", "text": "Nělemnoje\n\nNělemnoje ( \"Нелемное\", jakutsky \"Нелемнэй\") je vesnice ve Verchněkolymské oblasti Republiky Sacha.\n\nObec dostala jméno po rybě nelma obecná, která se sem připlouvá rozmnožovat.\n\nDo 50. let 20. století Nělemnoje patřilo ke Sredněkanskému obvodu Magadanské oblasti. Na začátku 70. let 20. století navrhlo vedení obvodu návrh na zrušení obce Nělemnoje a převedení poloviny obyvatel pod správu obce Verchněkolymsk, a druhou polovinu pod obec Usun-Kjujol. Na valné hromadě obyvatel obce návrh vyvolal pobouření a obrátili se na vyšší stranické orgány (krajský výbor). Tehdejší vedení strany díky všesvazovému úspěchu románu Semjona Kurilova \"Chanido a Chalerža\" rychle odradilo místní politiky od myšlenek na uzavření neperspektivních vesnic. Díky tomu se obec od konce 70. let rychle rozvíjela: začaly se stavět dvoupatrové domy, kotelna, dieselová elektrárna, sauna, obchod, tělocvična.\n\nV obci Nělemnoje žijí Jukagirové, zástupci původního obyvatelstva severovýchodní Sibiře, v obci je jich asi 130. \n\nV obci je k dispozici pošta na adrese ulice Těkki Odulok 6. Je zde také ambulance, střední škola, dům kultury, muzeum, mateřská školka, knihovna, pekárna, obchod a kotelna. Od roku 2009 při škole působí, filmový kroužek „Němelnoe production“. Chovanci kroužku se učí základům kinematografie. Mohou si vyzkoušet práci herců, režisérů, scenáristů, kulisáků.\n\nV obci hospodaří rodinné podniky „Jukagir“, „Utajana“, „Tekki – Odulok“, které se zabývají tradičními řemesly: chovem jelenů a zpracování ryb a kožešiny. \n\n"}
{"id": "1227852", "url": "https://cs.wikipedia.org/wiki?curid=1227852", "title": "Miněralnyje Vody", "text": "Miněralnyje Vody\n\nMiněralnyje Vody (, neformálně i – \"Minvody\") je město v Stavropolském kraji v Ruské federaci. Při sčítání lidu v roce 2010 mělo přes šestasedmdesát tisíc obyvatel.\n\nMiněralnyje Vody leží v Předkavkazí na řece Kumě, přítoku Kaspického moře. Od Stavropolu, správního střediska oblasti, jsou vzdáleny přibližně 170 kilometrů jihovýchodně.\n\nMiněralnyje vody se nazývají podle minerálních pramenů hojně v oblasti přítomných, ovšem samy jsou spíš dopravním uzlem a střediskem oblasti minerálních vod než lázněmi. Lázeňská města jsou ta okolní, například Pjatigorsk, Železnovodsk, Jessentuki a Kislovodsk.\n\nMěsto je významným železničním uzlem Severokavkazských drah. Vede přes ně také dálnice R217 od Tichorecku do Magaramkentu, po které je v úseku z Miněralných vod do Beslanu trasována evropská silnice E117 vedoucí pak dále na jih až do Arménie\n\nV blízkosti města (zhruba 4 km) se nachází mezinárodní letiště, odkud denně létá několik letů do Moskvy, ale i zahraničních destinací, jako například Baku, Dubaj, Heraklion, Jerevan, Bangkok nebo Istanbul.\n\nMiněralnyje Vody vznikly jako stejnojmenná železniční stanice v sedmdesátých létech devatenáctého století se stavbou železnice vedoucí z Rostova na Donu do Vladikavkazu a dokončené v roce 1875. Sídlo okolo stanice vznikající se ovšem původně jmenovalo \"Sultanovskij\" (); k přejmenování na \"Miněralnyje Vody\" došlo až v roce 1920 spolu s povýšením na město.\n\nZa druhé světové války bylo město od srpna 1942 do ledna 1943 pod kontrolou německé armády a rovněž během války bylo značně poničeno.\n"}
{"id": "1227859", "url": "https://cs.wikipedia.org/wiki?curid=1227859", "title": "Lísa", "text": "Lísa\n\nLísa nebo častěji \"líska\" je vypletená konstrukce původně z lískových (přeneseně i z jiných) prutů. Jde buď o rámovou stěnu s výpletem nebo o podložku pro sušení potravin, případně o plotový dílec nebo o košár (přenosnou ohrádku) pro ovce. Do současnosti tento pojem přetrval a používá se zejména jako označení nízké bedýnky na skladování či přenášení ovoce.\n"}
{"id": "1227875", "url": "https://cs.wikipedia.org/wiki?curid=1227875", "title": "Esa-Pekka Salonen", "text": "Esa-Pekka Salonen\n\nEsa-Pekka Salonen (* 30. června 1958 Helsinky) je finský dirigent a hudební skladatel. V současnosti je šéfdirigentem a uměleckým ředitelem Philharmonia Orchestra v Londýně a uměleckým ředitelem Baltského festivalu, který roku 2003 zakládal. Působí nadále jako hostující dirigent u Los Angeles Philharmonic, kde byl šéfdirigentem v letech 1992-2009. Je tzv. rezidenčním skladatelem pro Newyorskou filharmonii a jako hostující dirigent řídí orchestr Finské národní opery. Po dobu 11 let byl šéfdirigentem Švédského rozhlasového symfonického orchestru. \n\nVystudoval hru na lesní roh a skladbu na Sibeliově akademii v Helsinkách; jeho spolužákem byl skladatel Magnus Lindberg, s nímž vytvořil uměleckou skupinu \"Korvat auki\" („Otevřené uši“) a orchestr \"Toimii\".\n\nDirigentsky debutoval v roce 1979 s orchestrem Finského rozhlasu. Roku 1983 sa stal dirigentem londýnského tělesa Philharmonia Orchestra, nejdřív jako zastupující dirigent, v letech 1985–1994 regulérně a od roku 2008 coby šéfdirigent. V období 1984–1995 byl zároveň dirigentem orchestru švédského rozhlasu. V letech 1992–2009 dirigoval a vedl Los Angeles Philharmonic (Losangeleskou filharmonii), s níž nastudoval 54 nových děl a absolvoval 973 koncertů.\n\nSalonen a jeho manželka Jane Price, která je bývalou členkou londýnského Philharmonia Orchestra, mají spolu tři děti, dcery Ellu Aneiru a Anju Sofii a syna Olivera.\n\nV dubnu 2010 byl Salonen zvolen zahraničním čestným členem Americké akademie umění a věd (\"American Academy of Arts and Sciences\"). V květnu 2010 obdržel Salonen čestný doktorát od University of Southern California. \n\nRoku 2014 vystupoval v reklamě firmy Apple na iPad Air.\n\n"}
{"id": "1227877", "url": "https://cs.wikipedia.org/wiki?curid=1227877", "title": "Aleksandar Kukolj", "text": "Aleksandar Kukolj\n\nAleksandar Kukolj (* 9. září 1991 Praha, Československo) je srbský zápasník–judista.\n\nNarodil se Praze, kde jeho otec pracoval na začátku devadesátých let jako zástupce jugoslávské firmy. Koncem devadesátých let se s rodiči vrátil do Bělehradu, kde začal s judem ve známém srbském klubu Rakovica (dojo legendárního srbského judisty Radomira Kovačeviće) pod vedením Мiomira Mrvaljeviće a Predraga Dražoviće. Mezi seniory se pohybuje od roku 2011, od roku 2012 ve střední váze. V roce 2016 se kvalfikoval na olympijské hry v Riu. V úvodním zápase strhnul ve třetí minutě Slovince Mihaela Žganka na ippon technikou tani-otoši, v dalším kole však nestačil Japonce Mašú Bejkra.\n\n\n\n\n"}
{"id": "1227879", "url": "https://cs.wikipedia.org/wiki?curid=1227879", "title": "Liisi Otermaová", "text": "Liisi Otermaová\n\nLiisa Otermaová (6. ledna 1915, Turku - 4. dubna 2001, Turku) byla finská astronomka, první žena, která získala titul PhD v oboru astronomie ve Finsku (roku 1955).\n\nVystudovala astronomii na univerzitě v Turku. Roku 1962 se zde stala profesorkou. Objevila, nebo se podílela na objevu, tři komety, včetně periodické komety 38P/Stephan-Oterma a 39P/Oterma, 200 asteroidů a 54 planetek a je tak na 153. místě historického žebříčku Minor Planet Center.\n\nJe po ní pojmenována planetka 1529 Oterma, kterou objevil finský astronom Yrjö Väisälä, učitel Liisi z univerzity v Turku, roku 1938.\n\n"}
{"id": "1227881", "url": "https://cs.wikipedia.org/wiki?curid=1227881", "title": "Ludwig Zenk", "text": "Ludwig Zenk\n\nLudwig Karl Maria Zenk (18. listopadu 1900 Vídeň – 16. června 1949 Vídeň) byl rakouský dirigent a hudební skladatel. Příslušník Druhé vídeňské školy.\n\nNarodil se ve Vídni. Od roku 1920 studoval hudební vědu na Vídeňské univerzitě a současně navštěvoval dirigentský kurz vedený Antonem Webernem a kompoziční seminář Arnolda Schoenberga. V letech 1921–1925 studoval hudební teorii a skladbu u Antona Weberna, se kterým se záhy spřátelil.\n\nV letech 1925–1931 působil jako dirigent v Jihlavě, ve Znojmě a v Míšni. V následujících letech pokračoval ve studiu u Weberna a zúčastnil se dirigentských kurzů Hermanna Scherchena ve Vídni a patrně i ve Štrasburku. V roce 1933 získal E.-Hertzka-Preis za svou \"Klavírní sonátu, op. 1.\" Od roku 1933 působil jako tajemník rakouské pobočky Mezinárodní společnost pro soudobou hudbu (ISCM), soukromě vyučoval hudbu a přednášel na Dělnické konzervatoři (\"Arbeiterkonservatorium\"). Po dobu světové války byl dirigentem v Theater in der Josefstadt a komponoval scénickou hudbu. Na sklonku války byl nakrátko povolán do Volkssturmu.\n\nV roce 1947 obdržel Zenk druhou cenu v soutěži organizované Společností přátel hudby ve Vídni (\"Gesellschaft der Musikfreunde in Wien\") za písňový cyklus \"Trakl Lieder\", op. 9.\n\n\n"}
{"id": "1227882", "url": "https://cs.wikipedia.org/wiki?curid=1227882", "title": "Dikasterium pro službu integrálnímu lidskému rozvoji", "text": "Dikasterium pro službu integrálnímu lidskému rozvoji\n\nDikasterium pro službu integrálnímu lidskému rozvoji (it. \"Dicastero per il servizio dello sviluppo umano integrale\") založil papež František dne 17. srpna 2016 s tím, že nový úřad vstoupí v život k 1. lednu 2017. Současně byly vydány ad stanovy nového dikasteria. Do čela nového úřadu byl dne 31. 8. 2016 jmenován kardinál Peter Turkson, dosavadní prezident Papežské rady „Justitia et pax“ .\n\nV důsledku zřízení nového dikasteria byly k 1. lednu 2017 zrušeny čtyři papežské rady:\nJejich kompetence a funkce připadly novému dikasteriu, do nějž byly včleněny. Tím byly také abrogovány čl. 142-153 apoštolské konstituce Pastor Bonus.\n\n"}
{"id": "1227884", "url": "https://cs.wikipedia.org/wiki?curid=1227884", "title": "Propast (rybník)", "text": "Propast (rybník)\n\nPropast je rybník, který se nachází v katastru vsi Hradec v okrese Praha-východ na Jevanském potoce. Rybník má čtvercový tvar o délce strany asi 307 m. V jedné části rybníka se nachází ostrov. Po jeho hrázi prochází silnice spojující vesnice na Jevanském potoce. Voda přitéká do rybníka z Jevanského potok a zase do něho odtéká stavidlem a přepadem. Pod rybníkem se nacházel mlýn Propast v současné době nefunkční. Na březích rybníka je les a rekreační objekty.\n"}
{"id": "1227887", "url": "https://cs.wikipedia.org/wiki?curid=1227887", "title": "Mikail Özerler", "text": "Mikail Özerler\n\nMikail Özerler rodným jménem Mihael Žgank (* 1. února 1994 Celje, Slovinsko) je slovinský zápasník – judista, který od roku 2018 reprezentuje Turecko.\n\nPochází z obce Migojnice nedaleko Celje. Připravuje se v Celje v klubu Z'dežele Sankaku v tréninkové skupině vedené Marjanem Fabjanem a jeho asistenty. Mezi seniory se pohybuje od roku 2014 ve střední váze. V roce 2016 se kvalfikoval na olympijské hry v Riu, kde podlehl v úvodním zápase Srbu Aleksandaru Kukoljovi na ippon technikou tani-otoši.\n\nV roce 2017 na podzim po svém úspěchu na mistrovství světa v Budapešti přijal lukrativní nabídku reprezentovat Turecko. V březnu 2018 byl jeho přestup posvěcen slovinskou stranou a vyhnul se tak nepříjemnému dvouletému čekání na start za novou zemi.\n\n\n\n"}
{"id": "1227888", "url": "https://cs.wikipedia.org/wiki?curid=1227888", "title": "Café Arco", "text": "Café Arco\n\nCafé Arco je název pražského německojazyčného literárního spolku nazvaného podle místa jejich setkávání, stejnojmenné kavárny v Praze, na nároží ulic Hybernská a Dlážděná.\n\nMezi členy spolku německy píšících autorů, přezdívaných „arconauté“, patřili mj. Oskar Baum, Max Brod, Rudolf Fuchs, Willy Haas, Willi Handl, Franz Janowitz, Franz Kafka, Paul Kornfeld, Egon Erwin Kisch, budoucí herecká hvězda Ernst Deutsch, Otto Pick, nebo Franz Werfel, který svou básnickou sbírkou \"Weltfreund\" (\"Přítel světa\") vytištěnou koncem roku 1911 přispěl k rozkvětu nejen pražské varianty expresionistického hnutí.\n\nK autorům druhé generace skupiny \"Café Arco\" narozeným uprostřed 90. let 19. století náleželi Karl Brand, Hans Demetz, Hans Gerke, Walter Fürth, Otto Rosenfeld a Johannes Urzidil – tehdy vesměs mladí žurnalisté a literární adepti. Ti, společně s některými staršími autory, jako byli např. Ernst Pollak nebo Ernst Feigl, tvořili okruh druhé generace uskupení Café Arco. Ta byla zaměřena převážně pacifisticky a pokoušela se o přehodnocení dosavadního vztahu pražských německých spisovatelů k české kultuře a literatuře. Jako skupina však zůstali relativně nepovšimnuti, protože vzhledem k válečným událostem byly možnosti jejich společných akcí a veřejných vystoupení značně omezené.\n\n"}
{"id": "1227891", "url": "https://cs.wikipedia.org/wiki?curid=1227891", "title": "The Fortune Teller", "text": "The Fortune Teller\n\n"}
{"id": "1227892", "url": "https://cs.wikipedia.org/wiki?curid=1227892", "title": "Marjan Fabjan", "text": "Marjan Fabjan\n\nMarjan Fabjan, (* 3. května 1958 v Celje, Jugoslávie) je bývalý jugoslávský a slovinský zápasník–judista. Judu se věnuje od svých 15 let. V letech 1977 až 1994 se pohyboval v jugoslávské a později slovinské seniorské reprezentaci. Na mezinárodní scéně se prosazoval pouze na začátku osmdesátých let. Od roku 1982 byl v pozadí za jugoslávskou jedničkou polostřední váhy Filipem Leščakem. Po skončení sportovní kariéry, v polovině devadesátých let se věnuje trenérské práci. Koncem devadesátých let rozjel v rodném Celje mimořádně úspěšný tréninkový program v judu, který přinesl Slovinsku pět olympijských medailí, z toho dvě zlaté a osm medalí z mistrovství světa.\n\n"}
{"id": "1227896", "url": "https://cs.wikipedia.org/wiki?curid=1227896", "title": "Mittelneufnach", "text": "Mittelneufnach\n\nMittelneufnach je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2015 zde žilo 1 094 obyvatel.\n\nSousední obce jsou: Eppishausen, Markt Wald, Mickhausen, Scherstetten a Walkertshofen.\n\n\n"}
{"id": "1227898", "url": "https://cs.wikipedia.org/wiki?curid=1227898", "title": "APUeN", "text": "APUeN\n\nAPUeN neboli Asociace poskytovatelů a uživatelů elektronických nástrojů pro výběrová řízení a elektronické aukce je česká a slovenská nevládní nezisková organizace. Česká APUeN byla založena roku 2009 a slovenská v roce 2012. Účelem profesního občanského sdružení je přispívání k implementaci eAukcí a dalších elektronických nástrojů do procesů firemních i státních nákupních procesů.\n\nJedná se o organizaci, která si klade za cíl vytvořit prostor pro vzájemné setkávání a výměnu názorů lidí, kteří používají elektronické nástroje nakupování, s těmi, co poskytují software a služby s tím související a dále lidí, kteří se o nich chtějí dozvědět více.\n\nČeská a slovenská asociace APUeN společně každoročně vyhlašují soutěž Fair Sourcing Awards (FSA) – Ceny férového nákupu, kterou vrcholí mezinárodní konference eBF o eSourcingu.\n\nSlovenská asociace APUeN od roku 2014 nepravidelně vydává bulletin věnovaný problematice veřejného obstarávání a firemního nákupu na Slovensku.\n\nČlenem se může stát kterákoli právnická či fyzická osoba, která splní podmínky pro vznik členství. Fyzická osoba musí být způsobilá za právní úkony a zároveň odborníkem v oblasti firemních nákupů, veřejných zakázek nebo v používání elektronických nástrojů a to v oblasti praxe i teorie.\n\n"}
{"id": "1227900", "url": "https://cs.wikipedia.org/wiki?curid=1227900", "title": "Alena Polenská", "text": "Alena Polenská\n\nAlena Mills, roz. Polenská (* 9. června 1990 Kutná Hora) je česká lední hokejistka, která hraje v útoku ruského prvoligového klubu Dynamo Petrohrad a je kapitánkou české reprezentace.\n\nJe odchovankyní klubu SC Kolín. V roce 2007 odešla studovat do zámoří, kde hrála za tým Brownovy univerzity a získala bakalářský titul v oblasti mezinárodních vztahů. Od roku 2013 je profesionální hráčkou petrohradského Dynama. \n\nS českou reprezentací získala bronzové medaile na Mistrovství světa v ledním hokeji žen do 18 let 2008. V seniorské kategorii vyhrála s českým týmem divizi IA Mistrovství světa v ledním hokeji žen v letech 2012 a 2015 a v elitní divizi skončila v roce 2016 na šestém místě. Získala cenu pro nejužitečnější hráčku MS 2015. Celkově v reprezentaci odehrála 72 zápasů, v nichž zaznamenala 35 branek a 29 asistencí.\n\nVěnuje se také inline hokeji, působila v klubu IHC Roller Storm Praha. Je majitelkou zlatých medailí z mistrovství světa žen v inline hokeji z let 2008 a 2010 a stříbrných z roku 2009. \n\nV letech 2013 a 2015 byla v anketě Zlatá hokejka vyhlášena nejlepší českou hokejistkou.\n\n"}
{"id": "1227902", "url": "https://cs.wikipedia.org/wiki?curid=1227902", "title": "Geofyzikální muzeum (Skalná)", "text": "Geofyzikální muzeum (Skalná)\n\nGeofyzikální muzeum, plným názvem \"Geofyzikální muzeum - seismická expozice\", se nachází ve městě Skalná (okres Cheb, Karlovarský kraj). Muzeum bylo založeno Geofyzikálním ústavem Akademie věd ČR ve spolupráci s městem Skalná a za přispění Tanji a Paula Noppersových, vlastníků historického statku z roku 1541 na České ulici v centru Skalné.\n\nGeofyzikální muzeum bylo slavnostně otevřeno 19. prosince 2015. Stalo se tak u příležitosti 30. výročí události, kdy byl na přelomu let 1985/1986 na Chebsku zaznamenán největší zemětřesný roj v historii, který dosáhl 4,9 magnituda. \n\nRegion Chebska (spolu s přilehlými oblastmi Německa ve Vogtlandu) se od ostatního území České republiky odlišuje svou zemětřesnou aktivitou. Tato seismicky aktivní oblast se rozkládá v prostoru, zhruba ohraničeném městy Kraslice, Sokolov, Mariánské Lázně, Marktredwitz, Plauen a Zwickau. Přesnější záznamy o sledování zemětřesení na území Čech byly pořizovány od konce 19. století, kdy byli v seismicky aktivních oblastech Rakousko-Uherska touto činností pověřeni stálí pozorovatelé.\n\nOblast Chebska je specifická výskytem tzv. zemětřesných rojů, kdy lze v průběhu řady dní až měsíců pozorovat tisíce slabších otřesů. Za účelem monitorování a studia těchto jevů provozuje Akademie věd České republiky síť seismických stanic, přičemž jedna z těchto stanic se nachází ve staré štole v žulovém masívu pod hradem Vildštejnem ve Skalné.\n\nVýstavní prostory muzea tvoří jedna přízemí místnost, jejíž plocha je maximálně využita. Kromě řady posterů, věnovaných komplexní informaci o pozorování a zobrazování zemětřesných jevů od historických kreseb až po soudobé grafické záznamy, jsou součástí muzejní expozice také různé měřící přístroje a zařízení, přičemž funkci některých z nich si mohou návštěvníci osobně vyzkoušet.\n\nMuzeum nemá žádný personál, zpřístupnění návštěvníkům je zajištěno po telefonickém ohlášení. V pracovní dny od pondělí do pátku si lze v době od 8 do 11 hodin domluvit návštěvu muzea v místní knihovně ve Skalné. O víkendech v době od 13 do 15 hodin si lze předem objednat prohlídku s odborným výkladem a případně i s návštěvou štoly, v níž jsou umístěny měřící přístroje.\n\n"}
{"id": "1227907", "url": "https://cs.wikipedia.org/wiki?curid=1227907", "title": "Courcelles (Meurthe-et-Moselle)", "text": "Courcelles (Meurthe-et-Moselle)\n\nCourcelles je francouzská obec v departementu Meurthe-et-Moselle v regionu Grand Est. V roce 2013 zde žilo 108 obyvatel.\n\nObec leží u hranic departementu Meurthe-et-Moselle s departementem Vosges. Sousední obce jsou: Aboncourt, Blémerey (Vosges), Fraisnes-en-Saintois, Grimonviller, Chef-Haut (Vosges) a Pulney.\n\n\"Počet obyvatel\"\n"}
{"id": "1227909", "url": "https://cs.wikipedia.org/wiki?curid=1227909", "title": "Ydrousa", "text": "Ydrousa\n\nYdrousa () je řecká obecní jednotka na ostrově Andros v Egejském moři v souostroví Kyklady. Do roku 2011 byla obcí. Nachází se v severní části ostrova a na jihu sousedí s obecní jednotkou Andros. Je jednou ze tří obecních jednotek na ostrově.\n\nObecní jednotka Ydrousa se skládá z 11 komunit, z nichž největší jsou Mpatsi a Gavrio. V závorkách je uveden počet obyvatel.\n"}
{"id": "1227914", "url": "https://cs.wikipedia.org/wiki?curid=1227914", "title": "Mauritz Stiller", "text": "Mauritz Stiller\n\nMauritz Stiller, rodným jménem Moše Stiller (17. července 1883, Helsinky – 18. listopadu 1928, Stockholm) byl finskošvédský filmový režisér židovského původu. Proslul především jako objevitel Grety Garbo, kterou sebou též přivezl do USA (ještě jako Gretu Gustafssonovou), když dostal od společnosti MGM roku pozvání do Hollywoodu. Umělecké jméno Garbo vymyslel poté právě Stiller.\n\nJeho matka spáchala sebevraždu, když mu byly čtyři roky. Vychovávali ho poté přátelé rodiny. Začínal jako herec, hrál v divadlech v Helsinkách a v Turku. Aby se vyhnul narukování do carské armády za první světové války (Finsko bylo tehdy součástí Ruské říše), uprchl do Švédska. Roku 1921 získal švédské občanství. Již od roku 1912 patřil k průkopníkům švédského němého filmu - hrál, psal scénáře, režíroval. Často šlo o adaptace literárních děl Selmy Lagerlöfové. K jeho nejvýznamnějším dílům z této doby patří film \"Thomas Graals bästa barn\" z roku 1918. Po válce v divadle objevil osmnáctiletou herečku Gretu Gustafssonovou a nabídl ji roli ve svém filmu \"Gösta Berlings saga\". Vzápětí přišla nabídka od hollywoodského studia MGM - pro oba. Greta, nově zvaná Garbo, se stala rychle hvězdou, ale Stiller se nepohodl s vedením MGM. Dostal vzápětí nabídku od konkurenčního Paramountu, v jehož produkci natočil tři úspěšné snímky (\"The Woman on Trial\", \"Hotel Imperial\", \"Barbed Wire\"), ale při natáčení čtvrtého (\"The Street of Sin\") se opět rozhádal s vedením firmy a vrátil se do Švédska. Zemřel rok poté na zápal plic.\n\n"}
{"id": "1227916", "url": "https://cs.wikipedia.org/wiki?curid=1227916", "title": "Kumpáni", "text": "Kumpáni\n\nKumpáni je česká rock-popová hudební skupina z Uherského Hradiště, kterou založili v roce 2008 Igor Chižňak a Martina Weverka Peřinková. Sestava skupiny se během své existence několikrát změnila, ale v současnosti tvoří kapelu Kumpáni ptět členů. Jméno Kumpáni si skupina dala, protože se od začátku cítili jako bezva parta a veselá společnost. \n\nJejich autorské skladby se umístily v několika hudebních soutěžích, např.: na hudebním portálu MuziMax se za rok 2014 umístili na třetím místě ve Zlaté maxparádě s písní Prázdný rána. Další rok, tedy 2015, se jim podařilo získat krásné první místo s písní Doteky v kapkách, a za rok 2016 to bylo druhé místo s písní Pamatuj. \n\nV červenci 2019 pokřtili k desátému výročí působení kapely své celoautorské CD Ohlédnutí na kterém je 12 vlastních skladeb. \n\n\n\n\n\n"}
{"id": "1227925", "url": "https://cs.wikipedia.org/wiki?curid=1227925", "title": "Isabela Moner", "text": "Isabela Moner\n\nIsabela Moner (* 10. července 2001, Cleveland, Ohio, Spojené státy americké) je americká herečka a zpěvačka. Proslavila se roli v seriálu stanice Nickelodeon \"100 věcí, které byste měli udělat před střední\" a rolí Izabelly ve filmu \"\".\n\nIsabela Moner se narodila v Clevelandu, Ohio. Je dcerou Katherine, která pochází z Limy v Peru a Patricka Monera, který se narodil v Louisianě. Sama uvedla, že se více cítí jako Peruánka než Američanka.\n\nDebutní role přišla v 10 letech a to rovnou na Broadwayi v inscenaci \"Evita\",\nve které zpívala ve španělštině s Ricky Martinem a ukázala svoje latinské kořeny.\n\nOd roku 2014 hraje roli v seriálu stanice Nickelodeon \"100 věcí, které byste měli udělat před střední\". V roce 2015 se objevila jako Lori Collins v televizním filmu, \"Splitting Adam\". Moner byl obsazen do role Sadie v televizním filmu \"Legends of the Hidden Temple\". V květnu 2016 byla obsazena do nadcházející filmu \" \", jehož premiéra je naplánovaná na rok 2017. Svůj hlas propůjčí do animovaného filmu \"Velká oříšková loupež 2\", jehož premiéra se odehrála v květnu roku 2017. V prosinci roku 2016 byla obsazena do sequelu filmu \"\", \"\". V roce 2018 byla obsazena do filmové adaptace seriálu \"Dora The Explorer\", ve které si zahraje postavu Dory v pubertálním věku.\n\n"}
{"id": "1227926", "url": "https://cs.wikipedia.org/wiki?curid=1227926", "title": "Fayetteville (Georgie)", "text": "Fayetteville (Georgie)\n\nFayetteville je město v americkém státě Georgie. Je správním centrem okresu Fayette County. V roce 2010 zde žilo 15 945 obyvatel. Město leží zhruba 35 km jižně od centra Atlanty.\n\n"}
{"id": "1227929", "url": "https://cs.wikipedia.org/wiki?curid=1227929", "title": "Kira Kosarin", "text": "Kira Kosarin\n\nKira Kosarin (* 7. října 1997) je americká herečka. Proslavila se rolí Phoebe Thunderman v seriálu televizní stanice Nickelodeon \"Super Thundermanovi \".\n\nKira tancovala a studovala balet v Boca Ballet Theatre a navštěvoval střední školu Pine Crest School Její rodiče byli Broadwayští umělci, její matka byla herečka a její otec byl hudební režisér, dirigent a hudební producent, takže od mala vyrůstala herectví, zpěvu a taneci. Po absolvování workshopu \"Herectví před kamerou\", zamilovala se do televizního herectví a rozhodl se přestěhovat v roce 2011 do Los Angeles v Kalifornie za kariérou herečky.\n\nKira byl nominovaná v roce 2015 na cenu Kids' Choice Award v kategorii Nejoblíbenější televizní herečka, ale cenu získala Laura Marano. Znovu byla nominovaná na cenu v roce 2016, ale bohužel znovu nevyhrála, seriál \"Super Thundermanovi\" však vyhrál cenu za nejoblíbenější televizní seriál.\n\nTelevizní film \"One Crazy Cruise \"(původně \"Tripwrecked\"), se natáčel na podzim roku 2014 ve Vancouveru v Britské Kolumbii, a premiéru měl 19. června 2015.\n\nKira má YouTube kanál, kde nahrává videa se svojí hudbou a cover verzema.\n"}
{"id": "1227933", "url": "https://cs.wikipedia.org/wiki?curid=1227933", "title": "Jack Griffo", "text": "Jack Griffo\n\nJack Davis Griffo (* 11. prosinec 1996, Orlando, Florida, Spojené státy americké) je americký herec a zpěvák. Také hrál roli Maxe Thundermana v seriálu stanice Nickelodeon \"Super Thundermanovi\". Zahrál si také ve filmech \"Splitting Adam\"nebo \"Prokletí Murphyových\". V roce 2013 vydal svůj debutový singl \"Slingshot\".\n\nJack se poprvé objevil před kamerou v roce 2011 a to v seriálech jako \"Nakopni to \"a \"Neuvěřitelné příběhy Bucketa a Skinnera.\" Poslední seriál kde jsi zahrál bylo za roli Maxe Thundermana v seriálu stanice Nickelodeon \"Super Thundermanovi. \"Jeho dvojče v seriálu hrala Kira Kosarin S Ciarou Bravo si zahrál v televizním filmu \"Prokletí Murphyových\" Jako host se objevil v seriálu \"Táta to zvládne\", a \"Jessie\" .\n\nPo boku Isabel Moner, Tonyho Cavalero a Jace Norman si zahrál v televizním filmu \"Splitting Adam,\" který měl premiéru 16. února 2015. Zahrál si roli Billyho, přítele Claudie Shepard (Ryan Newman). Dále v Syfy původním filmu \"Žraločí tornádo 3, \"který měl premiéru 22. července 2015. V roce 2016 se objevil ve finálové epizodě sedmé série seriálu \"NCIS: Los Angeles\" jako vojenský kadet jménem McKenna.\n\nJack má svůj YouTube kanál, kam nahrává své písničky a cover verze. Od srpna 2016 má kanál více než 87 000 následovníků a více než 7,8 milionu zhlédnutí. 17. října 2011 vydal singl s jeho kamarádkou Kelsey, \"Hold Me\". Hudební video mělo premiéru 29. října 2011, a vidělo ho více než 4 miliony diváků. Svůj debutový singl \"Slingshot\" vydal 13. listopadu 2013. Hudební video mělo premiéru 14. ledna 2014, a vidělo ho více jak 1,8 milionů diváků.\n"}
{"id": "1227936", "url": "https://cs.wikipedia.org/wiki?curid=1227936", "title": "Olaus Rudbeck", "text": "Olaus Rudbeck\n\nOlaus Rudbeck, též Olaus Rudbeckius (13. září 1630, Västerås – 17. září 1702, Uppsala) byl švédský renesanční učenec, profesor lékařství a posléze rektor Uppsalské univerzity. \n\nVýrazně zasáhl především do dvou vzdálených oborů: anatomie (byl průkopníkem výzkumu lymfatických uzlin, který následovaly spory o prvenství objevu s Thomasem Bartholinem) a lingvistiky (zejména dílo \"Atland eller Manheim\"), věnoval se ale i hudbě či botanice - což ovšem v jeho době nebylo neobvyklé. Založil botanickou zahradu v Uppsale. \n\nJeho dílo lingvistické dnes působí kuriózně, neboť v něm tvrdil, že Švédové byly prapůvodně obyvateli Atlantidy, a že švédština byla původní jazyk biblického Adama, z níž se následně vyvinula hebrejština a latina. Již v Rudbeckově době byly tyto jeho názory kritizovány a parodovány, za příklad vítězství mystiky ve vědě je dává i Denis Diderot ve francouzské \"Encyklopedii\" (heslo \"Etymologie\"). Roku 1702 velká část jeho spisů shořela, krátce na to Rudbeck zemřel.\n\nJeho otec byl biskupem a zpovědníkem švédského krále Gustava II. Adolfa, jeho syn Olof Rudbeck se stal významným botanikem a učitelem Carla Linného. Rodina Rudbecků byla rovněž spřízněna s rodinou Nobelů, z níž pocházel i Alfred Nobel.\n\n"}
{"id": "1227938", "url": "https://cs.wikipedia.org/wiki?curid=1227938", "title": "Kalymnos (regionální jednotka)", "text": "Kalymnos (regionální jednotka)\n\nKalymnos (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Agathonisi, Arki, Astypalaia, Farmakonisi, Kalolimnos, Kalymnos, Leipsoi, Leros, Marathos, Patmos, Plati, Pserimos, Telendos a menším okolních neobydlených ostrovů v souostroví Dodekany. Hlavním městem je Pothia. Břehy omývá Egejské moře.\n\nRegionální jednotka Kalymnos se od 1. ledna 2011 člení na 6 obcí, které odpovídají hlavním obydleným ostrovům:\n"}
{"id": "1227942", "url": "https://cs.wikipedia.org/wiki?curid=1227942", "title": "Domácí práce", "text": "Domácí práce\n\nDomácí práce je práce, která slouží k udržení chodu domácnosti. Jedná se většinou o činnosti spojené s úklidem, vařením, nakupováním, praním či proplacením účtů za chod domácnosti. Domácí práce mohou být vykonávány členy domácnosti bez ohledu na pohlaví či věk, ale také osobami bez přímé vazby na domácnost v rámci práce prováděné za mzdu.\n\nDomácí práce dle tradičního pohledu provádějí většinou ženy, ale genderové rozdíly se v moderní společnosti snižují. Podle výzkumu OECD věnují celosvětově muži domácím pracím o polovinu méně času než ženy, nicméně existují extrémní geografické rozdíly. Například ženy v USA věnují domácím pracím přibližně 4 hodiny denně, muži pouze hodiny 2.\n"}
{"id": "1227943", "url": "https://cs.wikipedia.org/wiki?curid=1227943", "title": "Rowan Blanchard", "text": "Rowan Blanchard\n\nRowan Blanchard (* 14. října 2001, Los Angeles, Kalifornie, Spojené státy americké) je americká herečka. Nejvíce se proslavila rolí Riley Matthews v seriálu stanice Disney Channel \"Riley ve velkém světě.\"\n\nRowan se narodila v Los Angeles, Kalifornie. Je dcerou Elizabeth a Marka Blanchard-Boulbol, kteří jsou instruktoři jógy. Její dědeček byl imigranta ze Středního Východu, který má arménské předky, a její babička z otcovy strany má předky z Anglie, Dánska a Švédska. Byla pojmenována po postavě z filmu \"Witching Hour.\" Rowan má dva mladší sourozence, Carmen a Shane.\n\nBlanchard začal hrát ve pěti letech. V roce 2010, Rowan byla obsazena jako dcera Mona ve filmu Záložní plán a byla obsazena do seriálu stanice Disney Junior \"Dance-A-Lot Robot\" jako Caitlin. V roce 2011získala roli  Rebeccy Wilson ve \"Spy Kids 4D: Stroj času\", a jako Raquel Pacheco se objevila ve filmu \"Little in Common\". Na konci ledna 2013 získala roli Riley Matthews, jednu z hlavních rolí nového seriálu stanice Disney Channel \"Riley ve velkém světě\". Se Sabrinou Carpenter nazpívala úvodní píseň. Je členkou kruhy hvězd Disney Channel. Na začátku ledna 2015, Blanchard byl obsazen do role Cleo v televizním filmu \"Moje neviditelná sestra\". V roce 2018 si zahrála ve filmu \"V pasti času\".\n"}
{"id": "1227945", "url": "https://cs.wikipedia.org/wiki?curid=1227945", "title": "Adam Afzelius", "text": "Adam Afzelius\n\nAdam Afzelius (8. říjen 1750, Larv – 20. leden 1837, Uppsala) byl švédský botanik, poslední žák Carla Linného. Jeho botanická zkratka je \"Afzel\".\n\nRoku 1777 začal učit orientální jazyky na Uppsalské univerzitě, roku 1785 se stal asistentem botaniky a roku 1812 profesorem lékařství. V roce 1793 byl zvolen do Královské švédské akademie věd. V letech 1792-1796 se zúčastnil anglické výpravy do západní Afriky a podal přitom cenné informace o geografii, flóře, klimatu a přírodních zdrojích této části světa. V letech 1797-1798 byl sekretářem na švédském velvyslanectví v Londýně, v této době se stal též členem britské Královské společnosti.\n\nJeho bratři, chemik Johan Afzelius a lékař Pehr von Afzelius, byli rovněž významnými pedagogy Uppsalské univerzity.\n\n\nV roce 1823 publikoval Linnéův životopis.\n\n"}
{"id": "1227946", "url": "https://cs.wikipedia.org/wiki?curid=1227946", "title": "Manuel Puig", "text": "Manuel Puig\n\nManuel Puig (28. prosince 1932 General Villegas — 22. července 1990 Cuernavaca) byl argentinský spisovatel, dramatik a filmový scenárista.\nPocházel z venkovského městečka General Villegas, ve třinácti letech se přestěhoval s rodiči do Buenos Aires, studoval literaturu na buenosaireské univerzitě. Byl od dětství nadšený filmový fanoušek, v roce 1956 odcestoval do Říma studovat na Centro Sperimentale di Cinematografia. Po nepříliš úspěšných pokusech uchytit se v Evropě jako filmař se vrátil roku 1967 do Argentiny a věnoval se spisovatelské činnosti, roku 1968 vydal svůj první román \"Zrada Rity Hayworthové\". V jeho tvorbě se odráží zkušenost s filmem jak ve volbě námětů, tak i v narativních postupech jako je střih a montáž. Významným tématem pro něj byla populární kultura a její vliv na myšlení lidí, napodobujících vzorce chování oblíbených hrdinů.\n\nV románu \"Namalované rtíky\" (1969, česky pod názvem \"Nejhezčí tango\" 1975) líčí duchamorný život provinčního městečka v pampě, kde se sentimentální texty tanga prolínají s drsnou životní realitou. Puigova osobní zkušenost s latinskoamerickými diktaturami dala vzniknout knize \"Polibek pavoučí ženy\" (1976) líčící setkání dvou vězňů, homosexuála a opozičního aktivisty, mezi nimiž navzdory rozdílným povahám a zájmům vznikne hluboké přátelství. Podle románu natočil roku 1985 brazilský režisér Héctor Babenco stejnojmenný film; hlavní role ztvárnili Raúl Juliá a William Hurt, který za svůj výkon obdržel Oscara. Kniha byla také roku 1993 adaptována jako broadwayský muzikál. \n\nPříběh \"Polibku pavoučí ženy\" vycházel z autorova života: Puig opakovaně veřejně proklamoval, že je gay, založil antidiskriminační organizaci Frente de Liberación Homosexual. \n\nDalší Puigovy prózy \"Maldición eterna a quien lea estas páginas\" (1980), \"Sangre de amor correspondido\" (1982)\na \"Cae la noche tropical\" (1988) nebyly zatím do češtiny přeloženy. Spisovatel zemřel v exilu v Mexiku na infarkt myokardu, jeho poslední kniha \"Humedad relativa 95%\" zůstala nedokončená. \n\nManuel Puig je také autorem scénářů k filmům \"Zlosynova tvář\" (La cara del villano, 1985) a \"Vzpomínka na Tijuanu\" (Recuerdo de Tijuana, 1985) a divadelní hry \"Tajemství kytice růží\", kterou v češtině hrálo Divadlo na Jezerce pod názvem \"Vabank\" (hrály Blanka Bohdanová a Jana Preissová).\n\n\n"}
{"id": "1227947", "url": "https://cs.wikipedia.org/wiki?curid=1227947", "title": "Antonín František Collalto", "text": "Antonín František Collalto\n\nAntonín František hrabě Collalto (\"Anton Franz Graf Collalto e San Salvatore\" / \"Antonio Francesco conte di Collalto e\" \"San Salvatore\") (7. května 1630 Mantova – 15. července 1696) byl italský šlechtic ze starobylého rodu Collaltů usazeného od 17. století na Moravě. Řadu let zastával nejvyšší funkce v zemské samosprávě Moravy, kde mu patřil rozsáhlý majetek (hlavní sídlo v Brtnici). Byl též rytířem Řádu zlatého rouna.\n\nNarodil se v Mantově jako syn císařského maršála Rombalda Collalta (1579–1630) a jeho manželky Biancy Polyxeny Thurn-Valsássina. V mládí podnikl kavalírskou cestu po Evropě, která zahrnovala studium ve Flandrech, Francii, Itálii a Španělsku. V roce 1654 byl jmenován hornorakouským vládním radou, poté se stal císařským komořím a členem dvorské válečné rady. V roce 1666 byl císařským komisařem na říšském sněmu v Řezně, mezitím ale po starším bratru Claudiovi zdědil statky na Moravě a začal se uplatňovat v moravských zemských úřadech. Na Moravě byl nejvyšším zemským sudím (1664–1675) a nejvyšším zemským komorníkem (1675–1696). V roce 1688 byl jmenován císařským tajným radou a vyvrcholením kariéry byl zisk Řádu zlatého rouna (1695).\n\nZákladem rodového dědictví bylo panství Brtnice, k němuž patřila též Luka nad Jihlavou, na Žďársku vlastnil Rudolec a Černou a u Kyjova koupil Žádovice. Zásadním přínosem do collaltovského majetku bylo panství s hradem Veveří u Brna v hodnotě 440 000 zlatých, který vlastnila Antonínova druhá manželka Marie Maxmiliána, rozená z Althannu. Po její smrti zdědil Veveří nezletilý syn Leopold Rombald, za nějž majetek spravoval otec. Na Veveří byly pořádány hony a slavnosti, kam Antonín František zval aristokratickou společnost z Brna. Na hradě Veveří byla soustředěna také umělecky hodnotná zbrojnice, naopak na hlavním rodovém sídle v Brtnici soustředil Antonín František rodovou portrétní galerii. Kromě venkovských statků vlastnili Collaltové také paláce v Brně a ve Vídni.\n\nPoprvé se oženil s Marií Terezií Porcia (†1665), toto manželství ale zůstalo bez potomstva. Jeho druhou manželkou byla Marie Maxmiliána, rozená Althannová, ovdovělá Sinzendorffová (1635–1689). Ta obohatila majetek Collaltů o hrad Veveří a z tohoto manželství pocházeli dva synové. Mladší Karel Kristián (1677–1698) byl v dobové korespondenci popisován jako rozmařilý a líný barokní kavalír, zemřel na neštovice v Paříži během kavalírské cesty. Starší syn Leopold Rombald (1674–1707) zdědil Brtnici a Veveří s dalšími statky, byl zabit v souboji a jím tato rodová větev vymřela. Majetek na Moravě pak zdědili vzdálení příbuzní Collaltové v Itálii. Třetí manželkou Antonína Františka byla Anna Marie Strattmannová (1673–1699), dcera říšského kancléře hraběte Theodora Strattmanna. Z tohoto manželství se narodil syn Theodor (1691–1693) zemřelý v dětství.\n\n"}
{"id": "1227948", "url": "https://cs.wikipedia.org/wiki?curid=1227948", "title": "Sophie Cookson", "text": "Sophie Cookson\n\nSophie Louise L Cookson (* 15. května 1990, Haywards Heath,\n\nZápadní Sussex, Spojené království) je anglická herečka. Nejvíce se proslavila rolí ve filmu \"\" (2015) a jeho pokračování \"\" (2017). S Lee Tamahori hraje v historickém filmu \"Emperor\".\n\nSophie vyrostla v Sussexu , Je absolventkou školy Oxford School of Drama.\n\nPoprvé se Sophie objevila před kamerou v seriálu Moonfleet v roce 2013. Zlom v kariéře přišel až o rok později a to díky filmu \",\" který se stal hitem. V roce 2017 si zahrála v jeho pokračování . Po boku Chrise Hemswortha si zahrála ve filmu \"\" (2016). V září 2016 bylo oznámeno, že se připojila k obsazení seriálu \"Gypsy\", který je možný sledovat na Netflixu.\n\n"}
{"id": "1227951", "url": "https://cs.wikipedia.org/wiki?curid=1227951", "title": "Antonín Rombald Collalto", "text": "Antonín Rombald Collalto\n\nAntonín Rombald hrabě Collalto (\"Anton Rombald Graf Collalto e San Salvatore\" / \"Antonio Rambaldo conte di Collalto e\" \"San Salvatore\", 9. března 1681 San Salvatore, Itálie – 26. prosince 1740) byl italský šlechtic ze starobylého rodu Collaltů. Vynikl jako mecenáš umění, zastával též funkce u vídeňského dvora a vlastnil rozsáhlé statky na Moravě. Jeho hlavní sídlo v Brtnici navštívil v roce 1723 císař Karel VI.\n\nNarodil se na starobylém rodovém sídle San Salvatore v severní Itálii, jeho otcem byl hrabě Vinciguerra V. Collalto (1647–1719). Studoval na jezuitské koleji v Brescii. Když v roce 1707 vymřela moravská větev Collaltů, jeho otec Vinciguerra se stal dědicem rozsáhlých majetků na Moravě, ve vysokém věku ale neměl zájem opustit Itálii a namísto něj odjel nový majetek převzít syn Antonín Rombald, který se rychle začlenil do moravské šlechtické společnosti, obýval také rodový palác ve Vídni na náměstí Am Hof. Krátce po příchodu do Vídně se v roce 1708 oženil s hraběnkou Marií Eleonorou Starhembergovou (1691–1745). Dědictvím po otci v roce 1719 spojil moravské a italské majetky Collaltů, mezitím se stal císařským komořím.\n\nVyvrcholením jeho společenských ambicí byla dvojí návštěva císařského dvora v Brtnici v roce 1723. Karel VI. cestou na korunovaci českým králem a zpět pobýval v Brtnici několik dní v červnu a v listopadu 1723. Collalto na pohoštění dvora vynaložil obrovské prostředky a vedle korunovačních slavností v Praze bylo uvítání dvora v Brtnici považováno za nejvýznamnější moment císařova pobytu v Českém království.\n\nProslul především jako mecenáš barokního umění, kontakty v rodné Itálii mu umožnily importovat italská umělecká díla do jeho sídel ve Vídni a Brtnici. Vedl korespondenci s italskými literáty a patřil i k příznivcům hudebních skladatelů. Návštěva Karla VI. v Brtnici se stala impulsem pro objednávku cyklu jedenácti obrazů s tematikou pobytů Habsburků v Brtnici (obrazy namaloval v letech 1723–1724 Karel František Tepper). Antonín Rombald se ale věnoval i dalším sídlům na Moravě, což dokládají stavební úpravy zámku v Rudolci a umělecké zakázky pro zámek v Černé. Po roce 1730 nechal přestavět palác ve Vídni.\n\nV roce 1729 byl jmenován tajným radou, o rok později obdržel potvrzení říšského hraběcího stavu pro všechny členy rodu. V roce 1730 byl mimořádným vyslancem při volbě papeže (druhým adeptem na funkci vyslance byl František Josef Černín, na rozdíl od něj Collalto nabídnul, že finančně náročnou misi uhradí ze svých prostředků). V Římě od nově zvoleného papeže Klementa XII. dostal darem ostatky sv. Fidelia uložené pak v kostele sv. Jakuba v Brtnici.\n\nJeho dědicem byl Tomáš Vinciguerra Collalto (1710–1769), který rozšířil majetek rodu na Moravě (Uherčice) a stejně jako otec byl mecenášem hudby, v roce 1762 ve svém vídeňském paláci hostil šestiletého Wolfganga Amadea Mozarta.\n\n"}
{"id": "1227952", "url": "https://cs.wikipedia.org/wiki?curid=1227952", "title": "Cameron Boyce", "text": "Cameron Boyce\n\nCameron Mica Boyce (28. května 1999 Los Angeles, Kalifornie, Spojené státy americké – 6. července 2019) byl americký herec, zpěvák a tanečník. Nejvíce se proslavil rolemi ve filmech \"Následníci\", \"Machři 2 \"a \"Můj přítel delfín 2\", a v seriálu Jessie, svůj hlas propůjčil do seriálu \"Jake a piráti ze Země nezemě.\"\n\nDne 6. července 2019 oznámila jeho rodina úmrtí Boyce, který ve spánku prodělal epileptický záchvat.\n\nCameron žil v Los Angeles se svojí matkou, otcem a mladší sestrou. Jeho oblíbený styl tance byl break. Se čtyřmi kamarády dal dohromady breakdanceovou crew „X Mafie“. Jeho otec je afroameričan a jeho matka je židovka. Jeho babička z otcovy strany, Jo-Ann (Allen) Boyce, byla jedna z prvních afroameričanů, kteří navštěvovali střední školu na jihu, podle nařízení Brown v. Board of Education.\n\nV květnu 2008 se poprvé objevil na televizních obrazovkách v hudebním videu kapely Panic! at the Disco k písničce \"That Green Gentleman (Things Have Changed)\", ve kterém se objevil jako dětská verze kytaristy Ryana Rosse. V červenci se začal objevovat v roli Michaela Catese juniora v noční telenovele \"\". V srpnu téhož roku natočil svůj celovečerní horor \"Zrcadla\", a objevil se ve thrillerovém film \"Oko dravce\". V červnu 2010 si zahrál Keitha Federa, rozmazleného syna postavy Adama Sandlera, v komedii \"Machři. \"Svoje taneční dovednosti ukázal v tanečním internetovém seriálu \"Legion of Extraordinary Dancers\".\n\nV roce 2009 se objevil v reklamě na Burger Kinga.\n\nV dubnu 2011 si zahrál v seriálu stanice Disney Channel \"Hodně štěstí, Charlie. \"V červnu 2011, měl malou roli jako jeden z Judy spolužáky, v rodině komedie film \"Nela Náladová zachraňuje prázdniny\" a v srpnu se objevil jako tanečník v seriálu stanice Disney Channel \"Na parket!\".\n\nV září 2011 byl obsazen do jedné z hlavních rolí komediálního seriálu \"Jessie\". \n\nV roce 2015 získal jednu z hlavních rolí ve filmu \"Následníci\". Roli Carlose, syna Cruelly de Vil si zopakoval v animovaném seriálu \",\" pokračování filmu \"Následníci 2\" (2017) a \"Následníci 3\" (2019).\n\nV březnu 2018 se připojil k obsazení televizního pilotního dílu stanice ABC \"Steps.\" V červenci se připojil k obsazení nezávislého filmu \"Runt\" v roli Cala. V lednu 2019 se připojil k seriálu stanice HBO \"Mrs. Fletcher\".\n\nCameron Boyce zemřel 6. července 2019 „ve spánku při záchvatu, který byl důsledkem zdravotního stavu, pro který byl momentálně léčen.“ Později bylo potvrzeno, že ve spánku prodělal epileptický záchvat.\n"}
{"id": "1227954", "url": "https://cs.wikipedia.org/wiki?curid=1227954", "title": "Fu Jüan-chuej", "text": "Fu Jüan-chuej\n\nFu Jüan-chuej (; * 7. ledna 1996 Chang-čou, ČLR) je čínská soutěžní plavkyně se specializací na znak, držitelka jedné olympijské medaile.\n\nNa olympijských hrách roku 2012 v Londýně soutěžila v plavání znakem na 100 metrů. Ve finále se umístila osmá. O tři roky později se zúčastnila mistrovství světa 2015 v ruské Kazani, kde získala dvě zlaté medaile - v plavání znakem na 50 metrů a v plavecké štafetě - polohový závod. Největší pozornosti se jí dostalo během dalších olympijských her, tentokrát v Riu 2016. V plavání znakem na 100 metrů získala bronzovou medaili a překonala čínský národní rekord v této disciplíně. Na stupnici vítězů se postavila vedle kanadské plavkyně Kylie Massové, s níž dosáhla stejného času a které taktéž překonala národní rekord. O několik dní později se zúčastnila i polohové štafety, ale bolesti jí nedovolily podat uspokojivý výkon.\n"}
{"id": "1227955", "url": "https://cs.wikipedia.org/wiki?curid=1227955", "title": "Olaus Magnus", "text": "Olaus Magnus\n\nOlaus Magnus (říjen 1490, Skeninge – 1. srpen 1557, Řím) byl švédský spisovatel, historik, zeměpisec, kartograf, katolický duchovní. \n\nVlastním jménem Olaf Månsson Store, pocházel ze šlechtické rodiny Store - Magnus je překlad tohoto jména do latiny. Studoval v Německu. Od roku 1544 byl formálně uppsalským arcibiskupem (předchůdcem v této funkci byl jeho bratr Johannes), ovšem post držel již jen z římského exilu, bylo to v době švédského příklonu k reformaci. V letech 1545-1549 se zúčastnil Tridentského koncilu. Během svého pobytu v Benátkách, roku 1539, vytvořil nejznámější středověkou mapu severní Evropy nazvanou \"Carta marina et descriptio septentrionalium terrarum ac mirabilium rerum\". Jakousi pozdně středověkou encyklopedií Severní Evropy, o 22 dílech, je jeho slavná práce \"Historia de gentibus septentrionalibus\", dílo obsahuje hlavně souhrn kuriozit a historek, často smyšlených, jako popis sobů se třemi parohy, zprávy o vlkodlacích nebo o vlaštovkách přezimujících v bahně a v zamrzlých jezerech.. \n"}
{"id": "1227956", "url": "https://cs.wikipedia.org/wiki?curid=1227956", "title": "Costa Calma", "text": "Costa Calma\n\nCosta Calma je třetí největší město na jednom ze sedmi kanárských ostrovů – Fuerteventuře. Město leží v provincii Las Palmas (ve Španělsku). Toto turistické letovisko bylo dříve jen malá obec s několika málo obyvateli než tomuto ustrovu pomohl silný turismus. Vyrostlo jen díky turistickému ruchu. Je zde spousta pláží, které navštěvuje mnoho lidí, například pláž Costa Calma Beach. Město leží na východní části ostrova Jandía, jež leží ve ve spodní části ostrova Fuerteventura. Ve městě jsou převážně luxusní hotely a restaurace a 1 fotbalový stadion.\nNajdete zde krásné pláže\n"}
{"id": "1227957", "url": "https://cs.wikipedia.org/wiki?curid=1227957", "title": "Koncert pro Bangladéš", "text": "Koncert pro Bangladéš\n\nKoncert pro Bangladéš () byl název dvou benefičních koncertů, které se odehrály 1. srpna roku 1971 v newyorské hale Madison Square Garden (první začínal v půl třetí, druhý v osm hodin). Akci organizovali George Harrison, dřívější člen skupiny The Beatles, a sitárista Ravi Šankar. Účelem koncertu bylo zvýšení veřejného povědomí a získání financí pro uprchlíky z Bangladéše. Kromě organizátorů zde vystupovali například Ringo Starr, Bob Dylan, Eric Clapton, Billy Preston a Leon Russell. Úspěšné bylo také stejnojmenné koncertní album se záznamem koncertů, stejně jako filmový záznam. Koncerty navštívilo celkem čtyřicet tisíc lidí a vydělaly téměř 250 000 amerických dolarů.\n"}
{"id": "1227961", "url": "https://cs.wikipedia.org/wiki?curid=1227961", "title": "Ingrid Klimke", "text": "Ingrid Klimke\n\nIngrid Klimke (* 1. dubna 1968, Münster, Německo) je německá jezdkyně na koni, specializující se především na všestrannost a drezuru. Je dcerou známého německého jezdce Reinera Klimke.\n\nIngrid Klimke se narodila 1. dubna 1968 v německém Münsteru. Má dva bratry, přičemž jedním z nich je i Michael Klimke, další známý německý jezdec. Díky svému otci byla s koňmi v kontaktu od raného dětství a jezdit se naučila již jako dítě. Od mládí jezdí drezuru, jezdeckou všestrannost i parkurové skákání. Jejím trenérem byl (krom otce Reinera) Fritz Ligges. Později se přestěhovala do zahraničí, kde ji trénoval kanadský jezdec Ian Millar.\n\nPo dokončení školy pracovala v bance jako úřednice. Následně se rozhodla stát se učitelkou a tak nastoupila na další školu. Nicméně, ještě než školu dokončila, zjistila, že učení a jezdectví nejde dohromady, jelikož jezdecké soutěže se konají převážně v pracovním týdnu; dala tedy přednost koním a začala se jezdectví věnovat na plný úvazek. Kromě toho, že se sama účastní soutěží, trénuje i mladé koně. Velký důraz klade především na vztah jezdce a koně.\n\nJe vdaná a má dvě dcery.\n\nV roce 1991 získala bronzovou medaili na soutěži družstev i jednotlivců na evropském mistrovství. Díky tomu se toho roku účastnila i Mezinárodního šampionátu. Soutěžila tam s koněm \"Pinot\". Následně se s koňmi \"Sleep Late\", \"Robinson's Concord\", \"Windfall\" a \"FRH Butts Abraxxas\" účastnila mnoha (nejen německých) soutěží a dosáhla velkého množství úspěchů a medailí.\n\nV roce 1999 zemřel Ingridin otec Reiner Klimke a ona se snažila rozptýlit přípravou na mistrovství Evropy. Jen během cross-country dvakrát odmítl její kůň překážku. V té době navíc měla i problémy se zánětem šlach a krátce po soutěži musela na operaci. V nemocnici musela zůstat přes tři měsíce. Později sama prohlásila, že nechápe, jak se mohla v tak špatném psychickém i fyzickém stavu účastnit soutěže. Znovu se mezinárodního šampionátu účastnila až v roce 2005, kdy se konal v Blenheimu, a kde vyhrála se \"Sleep Late\" v individuální soutěži bronz.\n\nV roce 2006 se stala součástí družstva v soutěži všestrannosti na Světových jezdeckých hrách. Dne 12. srpna 2008 na letních olympijských hrách společně s Hinrichem Romeikem, Andreasem Dibowskim, Peterem Thomsenem a Frankem Ostholtem vyhrála zlatou medaili v soutěži družstev jezdecké všestrannosti. Po LOH 2008 ale nastal problém: majitel koně \"Abraxxas\" se rozhodl svého koně prodat a zakázal Ingrid Klimke jezdit na něm. Koně, respektive pouze podíl na něm, koupila přítelkyně Klimkeové Madeleine Winter-Schulze, která dala Ingrid koně opět k dispozici.\n\nNa evropském mistrovství 2011 v Luhmuehlenu opět Klimke i se svým týmem skončila na první příčce a vyhrála zlatou medaili. Soutěž odjela na koni \"Abraxxas\". Účastnila se i soutěže jednotlivců, ale skončila až na jedenáctém místě. O rok později se znovu účastnila letních olympijských her, kde se svým družstvem skončila na prvním místě. Následně se účastnila i mistrovství Evropy 2013 a Světových jezdeckých her 2014. Roku 2016 se v družstvu opět účastnila letních olympijských her, kde na soutěži jezdecké všestrannosti získala společně s Julií Krajewskou, Sandrou Auffarthovou a Michaelem Jungem stříbrnou medaili. Jako jednotlivec se účastnila i drezurní soutěže, avšak skončila na čtvrtém místě. Na soutěži jednotlivců ve všestrannosti dokonce skončila až na 19. místě.\n"}
{"id": "1227962", "url": "https://cs.wikipedia.org/wiki?curid=1227962", "title": "Sádky (rybník)", "text": "Sádky (rybník)\n\nSádky je rybník umístěný na Jevanském potoce v lokalitě Pěnčice jižně od Jevan. Rybník je trojúhelníkovitého tvaru s hrází orientovanou na jihovýchod. Délka strany měří přibližně 50 m. V okolí jsou louky a částečně les. Na jihozápadním okraji se nacházejí další vodní plochy, které snad mohly sloužit jako sádky. Rybník je napájen odbočkou Jevanského potoka ze severozápadu a odtéká do jiného rybníka směrem jihozápadním.\n"}
{"id": "1227965", "url": "https://cs.wikipedia.org/wiki?curid=1227965", "title": "Sussudio", "text": "Sussudio\n\n„Sussudio“ je píseň anglického hudebníka Phila Collinse. Poprvé byla vydána v lednu roku 1985 jako singl a v únoru toho roku pak jako součást alba \"No Jacket Required\". Singl se umístil na první příčce hitparády Billboard Hot 100. K písni byl rovněž natočen videoklip. Natáčen byl v hospodě, jejíž vlstníkem byl podnikatel Richard Branson. Ve videoklipu vystupovali kromě Collinse také Daryl Stuermer, Chester Thompson a Leland Sklar. Pouze první z nich však hrál na samotné nahrávce písně.\n"}
{"id": "1227968", "url": "https://cs.wikipedia.org/wiki?curid=1227968", "title": "Ordas", "text": "Ordas\n\nOrdas je obec v Maďarsku v Báčsko-malokumánské župě v okrese Kalocsa.\n\nOrdas leží na jihu Maďarska u Dunaje. Kalocsa - 18 km, Solt - 22 km.\n"}
{"id": "1227969", "url": "https://cs.wikipedia.org/wiki?curid=1227969", "title": "Seymour Cassel", "text": "Seymour Cassel\n\nSeymour Cassel (22. ledna 1935 Detroit – 7. dubna 2019 Los Angeles) byl americký herec.\n\nV 60. letech 20. století vystupoval v několika filmech s Johnem Cassavetesem, ale často spolupracoval s hercem a režisérem Stevem Buscemim. V hlavních rolích spolu vystupovali v roce 1992 ve filmu Alexandra Rockwella nazvaném \"Průšvih\". Steve Buscemi jej rovněž obsadil do svého krátkometrážního snímku \"\" (šlo o předzvěst celovečerního debutu \"Můj nejmilejší bar\", v němž také hrál). V roce 2000 hrál v dalšímu filmu Steva Buscema, \"Věznice\" a o pět let později i ve  filmu \"Samotář Jim\". Jako herci se rovněž sešli v dalším Rockwellově filmu \"Pete Smalls Is Dead\" (2010).\n\nV letech 1964 až 1983 byla jeho manželkou Elizabeth Deering, která rovněž vystupovala v několika filmech.\n\n"}
{"id": "1227971", "url": "https://cs.wikipedia.org/wiki?curid=1227971", "title": "Újtelek", "text": "Újtelek\n\nÚjtelek je obec v Maďarsku v Báčsko-malokumánské župě v okrese Kalocsa.\n\nÚjtelek leží na jihu Maďarska. Kalocsa – 15 km, Solt – 27 km.\n"}
{"id": "1227973", "url": "https://cs.wikipedia.org/wiki?curid=1227973", "title": "Šáchovec", "text": "Šáchovec\n\nŠáchovec je název rybníka na Jevanském potoce mezi Jevany a Hradcem. Rybník má podlouhlý tvar délky asi 320 m a šířky 65 m. Je napájen ze severovýchodu potokem, který pramení nedaleko. Voda odtéká stavidlem na jihu do Jevanského potoka. Hráz rybníka je na východní straně a rybník je tak oddělen od koryta Jevanského potoka, další hráz pokračuje na jižní straně. Po všech hrázích vede cesta. Rybník slouží výzkumným účelům České zemědělské univerzity v Praze. Po jihovýchodní hrázi prochází naučná stezka Penčický okruh a červená turistická stezka. Jižní strana je ohraničena lesem, severní loukou a silnicí spojující Jevany a Hradec. Po této silnici je vedena cyklotrasa.\n"}
{"id": "1227974", "url": "https://cs.wikipedia.org/wiki?curid=1227974", "title": "Zemědělské muzeum - Pachtův Špejchar ve Stanovicích", "text": "Zemědělské muzeum - Pachtův Špejchar ve Stanovicích\n\nZemědělské muzeum – Pachtův Špejchar ve Stanovicích je muzeum ve Stanovicích, místní části Nové Cerekve, sídlí v bývalém špejcharu v čp. 10. Spravováno je rodinou Pachtů a založeno bylo v roce 2006.\n\nPachtův špejchar (tj. sýpka) byl postaven dle datace na budově v roce 1596, budova je typickým patrovým špejcharem s plochými paspartami okolo oken, součástí výzdoby budovy je zachovalá sgrafitová výzdoba omítky. V roce 2004 byla budova špejcharu zařazena do seznamu kulturních památek České republiky.\n\nMezi sbírkovými předměty muzea jsou typické předměty pro život a řemeslnou práci na české vesnici v začátcích 20. století. Součástí je také koňská stezka, kde je posléze na blízkém statku možno přespat a zapůjčit si koně. Budova patří mezi významné nejstarší lidové stavby jižních Čech.\n\n"}
{"id": "1227975", "url": "https://cs.wikipedia.org/wiki?curid=1227975", "title": "Matthew Fisher", "text": "Matthew Fisher\n\nMatthew Charles Fisher (* 7. března 1946) je anglický hudebník – hráč na klávesové nástroje. V letech 1967–1969 a 1991–2004 působil ve skupině Procol Harum; hrál na Hammondovy varhany v nejslavnější písni skupiny „A Whiter Shade of Pale“ a v roce 2004 si soudně vymohl spoluautorská práva písně. Poté, co v roce 1969 skupinu poprvé opustil, pracoval jako hudební producent a vydával také sólové desky. Produkoval například nahrávky Robina Trowera. Mezi jeho sólová alba patří \"Journey's End\" (1973), \"I'll Be There\" (1974), \"Matthew Fisher\" (1980) a \"Strange Days\" (1981).\n\n"}
{"id": "1227976", "url": "https://cs.wikipedia.org/wiki?curid=1227976", "title": "Dunatetétlen", "text": "Dunatetétlen\n\nDunatetétlen je obec v Maďarsku v župě Bács-Kiskun v okrese Kalocsa.\n\nDunatetétlen leží na jihu Maďarska. Prochází jím silnice ze Soltu do Kiskőrösu. Kalocsa je vzdálena 30 km, Solt 10 km a Kiskőrös 20 km.\n"}
{"id": "1227978", "url": "https://cs.wikipedia.org/wiki?curid=1227978", "title": "Emir Spahić", "text": "Emir Spahić\n\nEmir Spahić (* 18. srpna 1980, Dubrovnik, SR Chorvatsko, SFR Jugoslávie) je bosenský fotbalový obránce a reprezentant chorvatského původu, od roku 2015 působí v klubu Hamburger SV. Hraje na postu středního obránce.\n\n\nSpahić odehrál 15 zápasů za bosenskou reprezentaci do 21 let.\n\nCelkově za bosenský národní výběr odehrál 89 zápasů a vstřelil v něm 5 branek (k 29. 5. 2016). Zúčastnil se MS 2014 v Brazílii.\n\n"}
{"id": "1227979", "url": "https://cs.wikipedia.org/wiki?curid=1227979", "title": "Che Ťing-ming", "text": "Che Ťing-ming\n\nChe Ťing-ming (, 1483–1521) byl čínský básník a, spisovatel působící v říši Ming, jeden ze „sedmi dřívějších mingských mistrů“ a ve své generaci přední představitel mingské kultury.\n\nChe Ťing-ming používal zdvořilostní jméno Čung-mo () a literární pseudonymy Paj-pcho () a Ta-fu šan-žen ().\n\nChe Ťing-ming pocházel ze Sin-jangu ležícím v jižní části provincie Che-nan, narodil se roku 1483. Rodina patřila k drobným statkářům nebo jen rolníkům, teprve Che Ťing-mingův děd Che Čchien byl první kdo získal nižší úřední místo (dohlížel nad obchodem a živnostmi), jeho syn Che Sin také zaujal nízký post v místní správě. Che Ťing-ming se vzdělával v konfuciánském učení, přhlásil se k úřednickým zkouškám, roku 1498 uspěl – v neobvykle nízkém věku – v provinčních zkouškách, v nichž byl hodnocen jako třetí nejlepší. Metropolitní zkoušky v Pekingu na první pokus roku 1499 nesložil, u následujících zkoušek o tři roky později už uspěl, složil i jejich nejvyšší stupeň, palácové zkoušky, a získal titul \"ťin-š’\". Po zkouškách se vrátil domů, první úřední pověření obdržel až roku 1504, kdy byl jmenován písařem v ústřední kanceláři (\"čung-šu še žen\", ; připravoval dokumenty pro velké sekretáře).\n\nPatřil ke kritikům politiky eunucha Liou Ťina, byl proto načas odvolán z úřadu, po Liou Ťinově pádu (1510) se – na doporučení velkého sekretáře a předního literárního kritika Li Tung-janga – vrátil. Ozval se na podporu slavného básníka Li Meng-janga po jeho zatčení. Po čase byl přeložen z Pekingu na místo intendanta pro vzdělání provincie Šen-si. Roku 1521 se vzdal úřadu pro nemoc, vrátil se domů a brzy nato zemřel.\n\nChe Ťing-ming byl literárními kruhy metropole záhy po složení zkoušek, ne-li už předtím, uznán za talentovaného básníka. Je počítán k sedmi dřívějším mingským mistrům, jejichž vedoucí postavou byl Li Meng-jang. V básnických proudech tehdejší doby však zaujímal poněkoud odlišnou pozici, když Li Meng-jangovo napodobování mistrů minulosti považoval za užitečné cvičení, ale pro vlastní tvorbu ho měl za příliš svazující a dával přednost individuálnímu básnickému výrazu.\n"}
{"id": "1227981", "url": "https://cs.wikipedia.org/wiki?curid=1227981", "title": "JUMO", "text": "JUMO\n\nJUMO je středně velká rodinná firma zaměřená na měřicí a regulační techniku se sídlem v německém městě Fulda. Je zastoupena celkem 5 pobočkami v Německu, 24 dceřinými společnostmi v zahraničí a více než 40 agenturami. Celosvětově zaměstnává více než 2200 zaměstnanců, z toho 1300 ve Fuldě. V roce 2014 společnost dosáhla obratu 221 milionů eur.\n\n\n\n\n\n\n\nSpolečnost nabízí komponenty a systémová řešení pro měření, regulaci, registraci a analýzu fyzikálních a chemických veličin v průmyslu. Produkty zahrnují spektrum od senzorů teploty, tlaku a analyzační měřicí techniky, po regulaci a registraci měřených dat. Její produkty a řešení jsou používány především v následujících oblastech: potravinářský průmysl, klimatizační technika, strojírenství, chemický a farmaceutický průmysl, obalový průmysl, konstrukce průmyslových pecí, vodní a odpadní technika.\n\n"}
{"id": "1227983", "url": "https://cs.wikipedia.org/wiki?curid=1227983", "title": "Heurelho Gomes", "text": "Heurelho Gomes\n\nHeurelho da Silva Gomes (* 15. února 1981, João Pinheiro, Brazílie) je brazilský fotbalový brankář a bývalý reprezentant, od roku 2014 působí v klubu Watford FC.\n\n\nGomes odchytal 14 zápasů za brazilskou reprezentaci do 23 let.\n\nCelkově za brazilský národní výběr odchytal 11 zápasů. Zúčastnil se ZP 2003 v Mexiku a USA, KP 2005 v Německu, KP 2009 v Jihoafrické republice a MS 2010 v témže místě.\n\n"}
{"id": "1227984", "url": "https://cs.wikipedia.org/wiki?curid=1227984", "title": "Veľká Lúka", "text": "Veľká Lúka\n\nVeľká Lúka je obec na Slovensku v okrese Zvolen nedaleko letiště Sliač ve Zvolenské kotlině.\n\nKatastrální území má rozlohu 854 ha, nadmořská výška katastru je mezi 308–470 m n. m. K 31. 12. 2015 žilo v obci 625 obyvatel ve 136 domech. Obcí protéká potok Lukavica.\n\nNejstarší písemná zmínka je z roku 1281. Občané za prací dojíždějí do Zvolena, Banské Bystrice a Vlkanové. V roce 1999 byla obec plynofikována. V obci je nejstarší budovou kaštel.\n\n"}
{"id": "1227986", "url": "https://cs.wikipedia.org/wiki?curid=1227986", "title": "Základní škola Kladská", "text": "Základní škola Kladská\n\nZákladní škola s rozšířenou výukou jazyků, Fakultní škola Pedagogické fakulty UK, Praha 2, Kladská 1, je základní škola na území Prahy 2, která byla založena už v roce 1903. Škola se specializuje na výuku německého jazyka. Kladská se rok co rok zúčastňuje různých akcí jako je vernisáž Stonožka, která pomáhá běžencům přežít, či různých sportovních akcí. Škola má také svoje vlastní akademie, svůj vlastní časopis \"Kláda\" a lze se na ní účastnit více než 50 kroužků. Spolupracuje s Pedagogickou fakultou Univerzity Karlovy.\n\nAutorem budovy školy byl architekt Antonín Turek. Výstavba školy započala v roce 1902 a byla dokončena roku 1903. V období druhé světové války nebyla škola otevřena. Mimořádné prázdniny od 8. do 27. ledna 1979 byly vyhlášeny pro silné mrazy, které způsobily kritickou situaci v národním hospodářství. V roce 1998 v průběhu školního roku došlo k řadě personálních změn – výměna hospodářky školy, výměna a nástup nového školníka, zástupy za dlouhodobě nemocné učitele a bylo uděláno sportovní hřiště venku vedle školy. V roce 2002 škola oslavila 100. výročí. Ředitelka Kateřina Vávrová byla zvolena ředitelkou školy v roce 2012 a v roce 2013 vyhrála titul Zlatá ředitelka. V letech 2015 a 2016 byl vnitřek školy významně rekonstruován. Na konci školního roku 2016/17 započaly stavební práce na nové školní jídelně.\n\nŠkolu navštěvovalo několik známých osobností, jako např. herci Jan Čenský, Jitka Molavcová a Vojta Kotek, violoncellista Jiří Bárta, básník a písničkář Jan Vodňanský, operní pěvec Adam Plachetka, spisovatel Vít Haškovec a další.\n"}
{"id": "1227987", "url": "https://cs.wikipedia.org/wiki?curid=1227987", "title": "Třemblatský potok", "text": "Třemblatský potok\n\nTřemblatský potok je pravostranný přítok Zvánovického potoka v okrese Praha-východ. Pramení na půli cesty mezi Třemblatem a Struhařovem v poli u silnice. Několik ramen se zde stéká v potok, který pokračuje poli a loukami jihovýchodním směrem. Nad Zvánovicemi do něj přitéká jeden bezejmenný přítok zleva. Ve Zvánovicích protéká malým a větším rybníkem a pokračuje ve dvou ramenech nejprv na severovýchod, později se po průtoku dalším bezejmenným rybníkem stáčí na jihovýchod. Pokračuje v troubě, později v korytě. Pod rybníkem do něj přitéká zprava nepravidelná stružka a později jeden potok. U turistického rozcestníku červené a zelené cesty nazvané Pod Černými Voděrady se vlévá do Zvánovického potoka.\n"}
{"id": "1227990", "url": "https://cs.wikipedia.org/wiki?curid=1227990", "title": "Škarez", "text": "Škarez\n\nŠkarez je vesnice v okrese Prachatice, která je rozdělena na díly do dvou katastrálních území ve dvou obcích.\n\nOba díly se nacházejí na hranici CHKO Šumava, asi 8 km východojihovýchodně od Vimperka, při zpevněné místní komunikací v údolí mezi kopcem Studená (885 m n. m.) a Skalní horou (836 m n. m.). Komunikace navazuje na silnice ve vesnicích Šumavské Hoštice a Kratušín, další zpevněná místní komunikace odbočuje na jih do Trpína. \n\nZdánlivě jde o dva urbanistické celky, přičemž 1. díl se nachází necelý kilometr jihovýchodně od 2. dílu, avšak ve skutečnosti i jižní část zástavby severozápadní skupiny domů i usedlost čp. 16 nacházející se mezi oběma skupinami domů patří také k 1. dílu. Jádro 2. dílu tak tvoří seskupení domů čp. 1, 11, 12 a 13 s nedalekým dvojdomem čp. 8 a 9 severně od jádra, jihovýchodně od centrální skupiny domů je další ucelené seskupení, z nějž však domy čp. 6, 7 a 10 patří k 2. dílu a domy čp. 4 a 5 k 1. dílu a tedy k obci Drslavice. O samotě 300 metrů západněji stojí stranou severně od cesty usedlost čp. 16, patřící k 1. dílu. Samostatnou skupinku dalších 400 metrů jihovýchodně tvoří usedlosti čp. 9 a 17 a rekreační objekt č. ev. 3, patřící k 1. dílu.\n\nPřes oba díly prochází zeleně značená turistická značená trasa KČT Čkyně – Prachatice, na rozcestí „Pod Studenou“ u 1. dílu odbočuje na jih žlutě značená trasa na Trpín a Boubín. \n\nNejbližší veřejná doprava je dostupná na autobusové zastávce v Šumavských Hošticích, asi 1 km severozápadně od 2. dílu. \n"}
{"id": "1227993", "url": "https://cs.wikipedia.org/wiki?curid=1227993", "title": "Fredy Guarín", "text": "Fredy Guarín\n\nFredy Alejandro Guarín Vásquez (* 30. června 1986, Puerto Boyacá, Kolumbie) je kolumbijský fotbalový záložník a reprezentant, od roku 2016 působí v klubu Šanghaj Greenland Šenhua FC. Hraje na postu středního záložníka.\n\n\nGuarín nastupoval v kolumbijských mládežnických reprezentacích U17 a U20.\n\nV A-týmu Kolumbie debutoval 24. 5. 2006 v přátelském zápase proti reprezentaci Ekvádoru (remíza 1:1). Celkově za kolumbijský národní výběr odehrál 57 zápasů a vstřelil v něm 4 branky (k 13. 10. 2015). Zúčastnil se ZP 2005 v USA, CA 2011 v Argentině a MS 2014 v Brazílii.\n\n"}
{"id": "1227995", "url": "https://cs.wikipedia.org/wiki?curid=1227995", "title": "Pažiť", "text": "Pažiť\n\nPažiť je obec na Slovensku v okrese Partizánske v Trenčínském kraji. Žije zde  obyvatel.\n\nČást Hradisko byla osídlena již v starší době bronzové a halštatské, pod ním je pohřebiště lužické kultury z mladší doby bronzové a keltsko-dácká osada.\n\nPrvní písemná zmínka o obci je z roku 1351. V obci se nachází moderní římskokatolický kostel svatého Dominika Savia.\n\n"}
{"id": "1227996", "url": "https://cs.wikipedia.org/wiki?curid=1227996", "title": "Sofia Carson", "text": "Sofia Carson\n\nSofía Daccarett Char, známá jako Sofia Carson (* 10. duben, 1993, Fort Lauderdale, Florida, Spojené státy americké), je americká zpěvačka a herečka. Poprvé se objevila na televizních obrázovkách v seriálu stanice Disney Channel \"Austin & Ally\". V roce 2015 získala roli Evie v původním filmu Disney Channel \"Následníci\". V roce 2016 se objevila ve filmech \" a Popelka v teniskách.\"\n\nSofia se narodila v Ft. Lauderdale, Florida. Je dcerou José F. Daccarett a Laury Char Carson, který se do Spojených států přestěhovali z Kolumbie.\n\nNavštěvovala Školu Sv. Hugha a vystudoval Carrollton School of the Sacred Heart  v Miami. v poslední době navštěvovala UCLA , kde studuje obor komunikace a francouzštinu.\n\nSvojí hereckou kariéru zahájila v roce 2014, když byla obsazena jako hostující hvězda do role Chelsea v seriálu stanice Disney Channel \"Austin & Ally\". O několik měsíců později byla obsazena do seriálu stanice MTV \"Předstírání\". V roce 2014 byla obsazena do hlavní role Evie, dcery Zlé královny ze Sněhurky, ve filmu \"Následníci\".\n\nV lednu 2015 byla obsazena do filmu \"\". Natáčení začalo na jaře roku 2015, na začátku roku 2016 měl film televizní premiéru. V březnu 2016, \"Hollywood Reporter\" oznámil, že Sofia získala hlavní roli v nejnovějším filmu ze série \"Moderní popelka; Popelka v teniskách\".\n\nV roce 2017 opakovala svou roli Evie ve filmu \"Následníci 2\" V roce 2019 proběhla premiéra filmu \"Následníci 3\".\n\nV lednu 2018 bylo oznámeno, že si zahraje hlavní roli Avy ve spin-offu seriálu \"Prolhané krásky,\" nazvaném \".\"\n\nV roce 2012 podepsala smlouvu s nahrávací společností BMI jako \"zpěvačka-textařka\". V září 2015 podepsala smlouvu se společností Hollywood Records. V březnu 2016, Hollywood Records a Republic Records oficiálně oznámili, že podepsali společnou nahrávací smlouvu. Její první singl \"Love Is The Name\" byl vydán 8. dubna. Druhý singl \"I'm gonna Love You\" byl vydán 26. srpna, 2016. Dalším singlem se stala píseň \"Back to Beatiful\", která byla vydána 27. ledna, 2017. Na písni se podílela s Alanem Walkerem. 25. srpna, 2017 vydala singl \"Ins and Outs\".\n"}
{"id": "1227999", "url": "https://cs.wikipedia.org/wiki?curid=1227999", "title": "Video RAM", "text": "Video RAM\n\nVideo RAM je dvouportové provedení dynamické RAM (DRAM) pro grafické adaptéry. Její nejrozšířenější variantu označovanou VRAM v roce 1980 vyvinuli zaměstnanci vývojové divize IBM F. Dill, D. Ling and R. Matick (patent přidělen v roce 1985). VRAM byla poprvé komerčně využita v grafickém adaptéru pracovní stanice IBM 6150 RT, kterou IBM uvedla na trh v roce 1986. Používání VRAM přineslo barevnou grafiku s lepším rozlišením za nižší cenu. Její dostupnost i na levnějších strojích byla ve své době klíčová pro rozvoj grafického uživatelského prostředí počítače.\n\nVideo RAM obecně zahrnuje všechny formy RAM, které se používají k ukládání dat snímků pro počítačový monitor. Všechny typy Video RAM jsou určitou variantou dynamické RAM a jsou součástí grafické karty počítače.\n\nNejběžnější typ, nazývaný VRAM (Video RAM s velkým V), v podstatě slouží jako vyrovnávací paměť (buffer) mezi procesorem a monitorem počítače, proto se často nazývá framebuffer. Když jsou snímky připraveny k odeslání monitoru, jsou nejprve přečteny procesorem jako data z nějaké formy hlavní RAM a poté zapsány do VRAM. Z ní jsou poté konvertována z digitálních dat na analogové signály pomocí RAMDAC ( ). Tyto signály jsou následně odeslány a zobrazeny na monitoru.\n\nDo kategorie pamětí video RAM patří i další typy, které mají několik společných vlastností. Obsahují 2 porty, díky kterým může procesor do paměti VRAM zapisovat nový snímek, zatímco monitor z ní čte signály, na jejichž základě mění zobrazovaný obsah. Dvouportový design je hlavní rozdíl mezi hlavní pamětí RAM a video RAM.\n\nTato varianta video RAM byla vyvinuta s cílem dosáhnout lepšího výkonu za nižší cenu než u běžné VRAM. Nabízela o 25% širší pásmo, což umožňovalo zrychlit běžně používané grafické operace, jakými je plnění bloků a vykreslovaní textu. Použita byla například u grafických karet Matrox Millenium nebo ATI 3D Rage Pro.\n\nTento typ, vyvinutý společností MoSys, je RAM s vysokým výkonem, která paměť rozdělí na množství částic (bank) o velikosti 256 KB, ke kterým lze přistoupit jednotlivě. Oproti tradiční video RAM, která je monolitická, ji rozdělení na banky umožňuje dosáhnout zlepšeného výkonu. Další výhodou tohoto typu video RAM je možnost zavést ji do grafické karty s nižší pamětí a lze ji tedy vyrobit levněji. MDRAM byla primárně používána u grafických karet od firmy Tseng Labs (v roce 1997 odkoupena firmou ATI Technologies).\n\nSynchronní grafická RAM je speciální druh SDRAM (Synchronní dynamická RAM) pro grafické adaptéry. Jedná se o relativně levnou paměť. která má některé nadstandardní funkce. Využívá funkci maskovaní bitů ( ), která umožňuje modifikovat data pomocí jediné operace, oproti standardní sekvenci operací, tvořenou čtením, úpravou a zapsáním. Také má funkci zapisování do bloků ( ), která zvládá operace s daty pro plnění obrazovek na popředí nebo pozadí s větší efektivitou. Oproti většině video RAM je výjimečná tím, že má pouze 1 port, nicméně umí otevřít 2 stránky paměti najednou, čímž simuluje dvouportovou technologii.\n\n"}
{"id": "1228000", "url": "https://cs.wikipedia.org/wiki?curid=1228000", "title": "Markus Söder", "text": "Markus Söder\n\nMarkus Söder (* 5. ledna 1967 Norimberk) je německý politik z Křesťansko-sociální unie Bavorska (CSU), od 13. března 2018 bavorský ministerský předseda. Ve funkci nahradil Horsta Seehofera. Předím byl od roku 2013 do března 2018 byl bavorským zemským ministrem financí, zemského rozvoje a domoviny ve druhé vládě Horsta Seehofera a ještě předtím od roku 2008 ministrem v Seehoferově první vládě. \n\nOd roku 1994 je poslancem Bavorského zemského sněmu.\n\nVyrůstal s jednou sestrou v konzervativní evangelicko-luteránské rodině v západní části Norimberka. Po maturitě v roce 1986 strávil základní vojenskou službu u podpůrných zásobovacích jednotek rovněž v Norimberku. Pak od roku 1987 studoval právní vědu na Erlangensko-norimberské univerzitě. Studium ukončil státní zkouškou v roce 1991. Od roku 1994 pracoval jako redaktor.\n\nSöder je ženatý. Jeho manželkou je Karin Baumüller-Söder, spolumajitelka společnosti Baumüller Holding GmbH & Co. KG v Norimberku. Manželé mají tři společné děti. Markus Söder má z dřívějšího vztahu jednu dospělou dceru.\n\nManželé Söderovi se každoročně v zimě zúčastňují populárních karnevalových zábav. Söder se přitom pokaždé objevuje v přestrojení, které vzbuzuje pozornost. Jednou to měl být Edmund Stoiber, bývalý bavorský ministerský předseda. V roce 2017 se Söder dostavil se škraboškou po boku své ženy Karin a představoval Homera ze seriálu Simpsonovi.\n\nPod vlivem svého otce Maxe Södera, obdivovatele Franze Josefa Strauße, se stal členem Křesťansko-sociální unie Bavorska už jako šestnáctiletý gymnazista v roce 1983. Od stejného roku až do dosažení věkové hranice v roce 2003 byl také členem Junge Union, společné mládežnické organizace CDU/CSU, v letech 1995 až 2003 ve funkci předsedy. Od 17. listopadu 2003 do 22. října 2007 byl generálním tajemníkem CSU.\n\n4. prosince 2017 byl Söder poslaneckým klubem CSU v Bavorském zemském sněmu po dohodě s vedením strany určen jejím kandidátem pro volbu nového bavorského ministerského předsedy jako nástupce dosavadního šéfa zemské vlády Horsta Seehofera. Seehofera nahradil v této funkci 13. března 2018, přičemž Seehofer zůstává předsedou CSU. Söder má vést CSU jako její lídr do bavorských parlamentních voleb v září 2018, přičemž bude tato strana obhajovat svou dosavadní absolutní většinu v zemském sněmu, kterou od doby svého vzniku po druhé světové válce ještě nikdy neztratila.\n\nV současné době se Söder zaměřuje na provádění tzv. bavorského azylového plánu. V rozhovoru s deníkem Frankfurter Allgemeine Zeitung prohlásil, že naprostá většina žadatelů o azyl na něj nemá právo. Bavorsko chce ve spolupráci se spolkovým ministerstvem vnitra, které vede jeho předchůdce ve funkci ministerského předsedy Horst Seehofer, na rozdíl od jiných spolkových zemí mnohem konsekventněji odsouvat do jejich původních států osoby, jejichž žádosti o azyl byly zamítnuty a nemají ani jinak právo v Německu zůstat. To je daleko lépe proveditelné tím, že Bavorsko bude najímat pro tento účel zvláštní letadla a nasazovat školené policisty jako doprovod, neboť jinak se často stává, že piloti letadel společnosti Lufthansa odmítají tyto pasažéry, kteří se odsunu masivně brání, vůbec vzít na palubu.\n"}
{"id": "1228005", "url": "https://cs.wikipedia.org/wiki?curid=1228005", "title": "Zvánovický potok", "text": "Zvánovický potok\n\nZvánovický potok je vodní tok typu potok pramenící ve vsi Struhařov a vlévající se do Jevanského potoka ve vsi Hradec.\n\nPramení u silnice Ondřejovská ve Struhařově jako nepravidelná stružka. Pokračuje na východ a u silnice Ve Struhách se do něj zleva vlévá pravidelné rameno, pramenící někde v zahradách rodinných domů. Pokračuje zahradami chat a do lesa. Teče pod silnicí Jevanská, zde se do něj po chvíli vlévá zprava jeden potok a později se dostává do bezejmenného rybníka v lese. Po opuštění rybníka se do něj vlévá jeden potok zleva. Zvánovický potok se zde stáčí prudce k jihu. Pod Holým vrchem do něj přitéká jeden potok zprava a následně další dva kratší zprava. Zde se potok otáčí k východu a teče již zahloubeným údolím. V úseku, kde se začne otáčet opět k jihu, je napájen dalším kratším potokem zleva, a u lokality Mlecí kameny dalším zleva a poté zprava od Zvánovic. Pokračuje pod silnicí k jihovýchodu, mírně meandruje. U turistického rozcestníku Pod Černými Voděrady do něj zprava vtéká Třemblatský potok.\n\nZvánovický potok pokračuje lesním údolí do místní části Havírna, kde protéká zahradami domů. Pokračuje polem a u silnice Hradec-Kostelní Střimelice do něj přitéká další potok zprava. Následně vtéká do Hradce, kde se rozdělí na nepravidelný tok tekoucí přímo na východ a na meandrující tok, který je napájen zprava dalším tokem tekoucím z okraje vsi Kostelní Střimelice. U mlýna Propast pak vtéká do Jevanského potoka jako jeho pravostranný přítok.\n"}
{"id": "1228011", "url": "https://cs.wikipedia.org/wiki?curid=1228011", "title": "Obléhání Karlštejna husity", "text": "Obléhání Karlštejna husity\n\nObléhání Karlštejna trvalo od 20. května nebo 28. května do 8. listopadu 1422. Husitské vojsko pražanů oblehlo hrad Karlštejn a neúspěšně se ho pokoušelo dobýt. Na pomoc obleženému Karlštejnu byla v Norimberku svolána křížová výprava, její účastníci ale do bojů vůbec nezasáhli a výprava se rozpadla. Po neúspěšném obléhání uzavřeli znesvářené strany roční příměří.\n\nHrad Karlštejn byl v držení přívženců Zikmuda a již od roku 1420 byla posilována jeho posádka. Na hrad se také v roce 1421 přesunula část posádky Pražského hradu. Byl tak vytvořen opěrný bod katolíků ve Středních Čechách. V době obléhání už na hradě pravděpodobně nebyly korunovační klenoty, které odsud byly odvezeny v době Zikmundovy korunovace. Před vlastním obléháním se husité neúspěšně pokusili zmocnit zásob v podhradí. \n\nKoncem května 1422 pražští husité s polskými oddíly obsadili okolní kopce. Následně začali budovat zátarasy na okolních cestách a připravovali postavení pro palné zbraně. Třetího dne započali ostřelování hradu. K dispozici měli pět velkých děl, pět praků, několik srubnic a tarasnic. Během ostřelování bylo zničeno několik děl. Ta se roztrhla vlivem použítí velkých nábojů a velkého množství střelného prachu. Střelba hrad výrazně nepoškodila a tak bylo vydáno nařízení svážet z Prahy fekálie, a ty poté byly vrhány v sudech do hradu. V červenci byl husity také otráven potok, který byl zdrojem pitné vody pro hradní posádku. Teprve až v září k vojsku dorazil Zikmund Korybutovič. Koncem měsíce bylo uzavřeno třídenní příměří. Na začátku října odtáhla velká část husitského vojska. Korybutovič se vrátil do Prahy potlačit vzpouru radikálních husitů. V Norimberku byla kardinálem Castiglione svolána křížová výprava na pomoc Karlštejnu. Již oslabené husitské vojsko pod hrozbou příchodu nepřátelské pomoci provedlo 22. října poslední pokusy o dobytí hradu. Všechny byly neúspěšné. Následně proběhlo ještě několik menších potyček. V listopadu pak bylo uzavřeno roční příměří.\n\nBěhem obléhání vystřelili husité na Karlštejn 9 032 velkých kamenů, asi 1813 sudů s fekáliemi a 22 soudků s ohněm. Posádka hradu chránila střechy a dřevěná patra před zničením pokládáním proutí, které se ještě prokládalo kůžemi.\n\nUzavřené příměří obsahovalo podmínky pro obě strany. Karlštejnští nesměli opravovat poničený hrad, měnit velikost posádky a vojensky pomáhat Zikmundovi při jeho případném tažení do Čech. Husité zase nesměli změnit polohu v okolí hradu, přičemž v té době již ztratili některá svá původně zaujatá postavení. Křížová výprava, kterou tvořily především jednotky markrabětů braniborského a míšenského, se rozpadla krátce po překročení českých hranic. Korybutovič se od Karlštejna vracel do Prahy ještě před uzavřením příměří. Po návratu do Prahy řešil povstání radikálních husitů. Zkonfiskoval jim majetek a dal popravit pět radikálů, kteří se účastnili útoku na vězení Staroměstské radnice, tím se jeho pozice ještě více oslabila. V kombinaci s politikou Polsko-litevské unie to předznamenalo jeho první odchod z Českých zemí.\n\n"}
{"id": "1228017", "url": "https://cs.wikipedia.org/wiki?curid=1228017", "title": "Olga Dostalová", "text": "Olga Dostalová\n\nOlga Dostalová, provdaná Preissová, (21. března 1876 Veleslavín – 29. dubna 1921 Praha) byla první manželkou bankéře, národohospodáře a politika Jaroslava Preisse.\n\nByla dcerou Leopolda Dostala (1835–1907), majitele dvorce ve Veleslavíně (později spolumajitele cukrovaru v Poděbradech) a Marie, rozené Kallmünzerové, dcery dvorního rady z Mělníka. Matka byla herečkou Prozatímního divadla; poté, co se v roce 1873 vdala, divadelní kariéry zanechala.\n\nRodina byla umělecky zaměřena, ze sourozenců Olgy Dostalové vynikla zejména sestra Leopolda Dostalová (1879–1972), herečka Národního divadla a bratr Karel Dostal (1884–1966), režisér, herec a šéf činohry Národního divadla. Další bratr Václav Dostal (1888–1915) padl na francouzské frontě jako důstojník československé roty Nazdar.\n\nDne 29. června 1898 se provdala za advokátního koncipienta, pozdějšího bankéře Jaroslava Preisse. Svatba se konala v Poděbradech, kde rodina Dostalových žila. Manželé měli tři dcery, Olgu (1899–??), Jaroslavu (1902–??) a Věru (1904–??).\n\nPodle nekrologu nebyla, na rozdíl od svých sourozenců a matky, veřejně činná a soustředila se na rodinu a úzký okruh přátel.\n\nZemřela předčasně, ve 45 letech. Pochována je s manželem na Vyšehradském hřbitově. Manžel Jaroslav Preiss se v roce 1936 znovu oženil.\n\n\n"}
{"id": "1228021", "url": "https://cs.wikipedia.org/wiki?curid=1228021", "title": "Seznam dílů seriálu Letopisy rodu Shannara", "text": "Seznam dílů seriálu Letopisy rodu Shannara\n\nToto je seznam dílů seriálu \"Letopisy rodu Shannara\". Americký fantasy televizní seriál \"Letopisy rodu Shannara\" měl premiéru 5. ledna 2016 na stanici MTV. Druhá řada seriálu měla premiéru 11. listopadu 2017 na stanici Spike. Dne 16. ledna 2018 bylo oznámeno, že stanice Spike neobnoví seriál pro třetí řadu, přičemž jeho producenti hledají novou stanici, která by tak učinila.\n\n<onlyinclude></onlyinclude>\n\n"}
{"id": "1228024", "url": "https://cs.wikipedia.org/wiki?curid=1228024", "title": "Built to Last (album, HammerFall)", "text": "Built to Last (album, HammerFall)\n\nBuilt to Last je desáté studiové album švédské heavy metalové kapely HammerFall. Vyšlo 4. listopadu 2016 u vydavatelství Napalm Records a bylo to první album, které kapela u tohoto vydavatelství vydala. V lednu a únoru 2017 se HammerFall vydali na turné, během kterého navštívili i zlínskou Halu Euronics. Následně je také plánováno turné po Severní Americe společně se skupinou Delain.\n\nNecelé dva roky po vydání alba (r)Evolution, v březnu 2016, HammerFall téměř po dvaceti letech opustili vydavatelství Nuclear Blast a podepsali smlouvu s Napalm Records. Pod hlavičkou tohoto vydavatelství naplánovali vydání alba \"Built to Last\" na 4. listopad 2016.\n\nK albu, s jehož nahráváním kapela skončila v červenci 2016, vyšel 26. srpna první singl „The Secred Vow“. Ten kapela považuje za reprezentativní píseň alba. Druhý singl jménem „Hammer High“ vyšel 24. září. K němu HammerFall natočili také videoklip.\n\nNa začátku roku 2017, konkrétně v lednu a únoru, se kapela vydala na evropské turné k albu. Během tohoto turné odehrála dvacet dva koncertů a navštívila devět zemí. Mezi koncerty bylo i vystoupení ve zlínské hale Euronics. Na turné se k HammerFall připojily také kapely Gloryhammer. a Lancer. Po tomto turné se HammerFall vydali do Severní Ameriky, kde v dubnu začalo jejich měsíční severoamerické turné. Při těchto vystoupení je jako host doprovodila kapela Delain.\n\n\n"}
{"id": "1228025", "url": "https://cs.wikipedia.org/wiki?curid=1228025", "title": "Kiskőrös", "text": "Kiskőrös\n\nKiskőrös (, ) je město v Maďarsku v župě Bács-Kiskun. Je sídlem stejnojmenného okresu.\n\nKiskőrös leží jižně od středu Maďarska. Prochází jím silnice z Dunaföldváru do srbské Subotice a hlavní železniční trať z Budapešti do Bělehradu. Kecskemét je vzdálen 55 km, Dunaföldvár 38 km, Baja 60 km a Subotica 71 km.\n\n1. ledna 1823 se zde narodil nejslavnější maďarský básník Sándor Petőfi. V jeho rodném domku, postaveném kolem roku 1780, dnes sídlí malé muzeum.\n"}
{"id": "1228028", "url": "https://cs.wikipedia.org/wiki?curid=1228028", "title": "Che (příjmení)", "text": "Che (příjmení)\n\nChe jsou čínská příjmení\n\nZnámí nositelé příjmení Che:\n"}
{"id": "1228029", "url": "https://cs.wikipedia.org/wiki?curid=1228029", "title": "Winston Guy", "text": "Winston Guy\n\nWinston Guy Jr. (* 23. dubna 1990 v Lexingtonu, stát Kentucky) je bývalý hráč amerického fotbalu, který nastupoval na pozici Free safetyho v National Football League. Univerzitní fotbal hrál za University of Kentucky, poté byl vybrán v šestém kole Draftu NFL 2012 týmem Seattle Seahawks.\n\nGuy byl draftován v šestém kole Draftu NFL 2012 jako 181. hráč celkově týmem Seattle Seahawks, v celém následujícím ročníku zasáhl pouze do tří utkání a v nich si připsal dva tackly. 31. srpna byl ze služeb Seahawks propuštěn.\n\nGuy podepsal 1. září 2013 smlouvu s Jacksonville Jaguars a v sezóně 2013 nastoupil do čtrnácti utkání, ve kterých zaznamenal 29 tacklů, sack, forced fumble a jednu zblokovanou přihrávku. Poté, co odehrál první tři zápasy sezóny 2014, byl Jaguars 29. září propuštěn.\n\n3. října 2014 podepsal Guy smlouvu s Indianapolis Colts jako náhradník. V sezóně 2015 pak zasáhl do dvanácti utkání, ve kterých si připsal 6 tacklů.\n20. září 2016 byl propuštěn a následně ukončil kariéru.\n\n"}
{"id": "1228032", "url": "https://cs.wikipedia.org/wiki?curid=1228032", "title": "Che", "text": "Che\n\nChe může znamenat:\n\n"}
{"id": "1228035", "url": "https://cs.wikipedia.org/wiki?curid=1228035", "title": "Isabelle Fuhrman", "text": "Isabelle Fuhrman\n\nIsabelle Fuhrman (* 25. února 1997 Washington, D.C.) je americká herečka. Nejvíce se proslavila rolí Clove ve filmu \"Hunger Games\".\n\nIsabelle Fuhrman se narodila ve Washingtonu D. C., ale vyrůstala v Atlantě, Georgia. Její matka Elina Fuhrman (rozená Kozmits), je novinářka, která emigrovala ze Sovětského svazu a pracovala pro CNN. Její otec Nick Fuhrman je bývalý politický kandidát a obchodní konzultant. V roce 2015 absolvovala na Stanfordově univerzitě. Isabelle Fuhrman také studovala na Royal Academy of Dramatic Art a krátce navštěvovala Westminster Schoools v Atlantě.\n\nSvojí hereckou kariéru zahájila v 7 letech, když ji na castingu Cartoon Network spatřili, když čekala na svojí starší sestru Madeline Fuhrman a obsadili ji do jednoho z jejich pořadů \"Kreslený pátek\". Velký debut přišel s dramatickým filmem z roku 2007 \"Hounddog\". Téhož roku byla Isabelle Fuhrman vybrána do filmu \"Sirotek, \"po boku Very Farmigy a Petera Sarsgaarda. \n\nDále se objevila v televizních seriálech jako \"Spravedlnost, Posel ztracených duší.\"\n\nV roce 2012 získala roli Clove ve filmu \"Hunger Games\". Původně se ucházela o roli Katniss Everdeen, ale byla příliš mladá, v době konkurzů ji bylo pouze 15, zavolali si ji však zpět a znovu se pokoušela o roli Clove, kterou získala.\n\n24. května 2013 byla Isabelle obsazena do nového filmu Kevina Connollyho \"Dear Eleanor\", vydaného v roce 2016. Ve stejném roce se objevila ve filmu \"Cell\". V roce 2015 se přidala k obsazení seriálu stanice Showtime \"Mystérium sexu.\"\n\n"}
{"id": "1228036", "url": "https://cs.wikipedia.org/wiki?curid=1228036", "title": "Kiskunmajsa", "text": "Kiskunmajsa\n\nKiskunmajsa je město v Maďarsku v župě Bács-Kiskun, sídlí zde okres Kiskunmajsa.\n\nKiskunmajsa leží na jihu Maďarska. Prochází jím sinice z Dunaföldváru do Szegedu. Dunaföldvár je vzdálen 77 km, Szeged 46 km a Kecskemét 54 km.\n"}
{"id": "1228037", "url": "https://cs.wikipedia.org/wiki?curid=1228037", "title": "Václav Salač", "text": "Václav Salač\n\nVáclav Salač (24. srpna 1899 Praha – 2. května 1985) byl český vědec, výzkumník, pedagog a manažer, který se celý život zabýval problematikou pivovarnictví a chmelařství. Nejvýznamnější část svého profesního života působil v instituci, která se dnes nazývá Výzkumný ústav pivovarský a sladařský.\n\nVystudoval reálné gymnázium v Praze. Ve studiích pokračoval na Vysoké škole chemicko-technologické při Českém vysokém učení technickém v Praze. Studia ukončil druhou státní zkouškou. Na základě disertační práce \"O chmelových problémech a o změnách chmele dlouhým uskladněním\" získal v roce 1935 vědeckou hodnost doktora technických věd. Krátce pracoval v několika potravinářských a pivovarských závodech. V roce 1922 nastoupil do tehdejších Vědeckých ústavů pivovarských, kde kromě kontrolní a výzkumné činnosti v letech 1933 až 1955 učil na pivovarnické škole. V ústavu zřídil výzkumné oddělení,jehož byl až do roku 1945 vedoucím, po té byl jmenován ředitelem ústavu i připojené pivovarnické školy. Tuto funkci vykonával do roku 1958. V roce 1959 odešel do důchodu.\n\nJeho činnost úzce souvisela s praxí, zajímal se o osud českého chmelařství, kdy byl po druhé světové válce celosvětový nedostatek chmele. Snažil se vypracovat metody na jeho úsporu v pivovarech. Jeho metoda izomerace chmelových pryskyřic přímo ve varně a návrh na využití chmelového mláta pomohly po válce ke zvýšení vývozu chmele. Dalším jeho návrhem bylo zpracování méně jakostního chmele, který byl k dispozici po válce, na chmelový extrakt. Tento chmelový extrakt se vyznačoval vyšším obsahem tříslovin. Dále vypracoval metodu na dezinfekci filtrační hmoty roztokem manganistanu draselného. Navrhl také způsob stanovení tzv. indexu hořkosti piva, kdy se na základě analýzy posuzuje hořkost piva i z hlediska kvality, což se používalo při speciálních analýzách piv.\n\nZa dobu své aktivní činnosti uveřejnil více než 70 vědeckých prací a informačních článků. Byl spoluautorem knihy Technologie piva a sladu. Hlavním tématem byl chmel, jeho složení, chemické změny při uskladnění a při vaření se sladinou a analytika chmele. Již v důchodu vypracoval rozsáhlou studii o chmelu Kritický pohled na výzkum chmele a chmelovaru, kterou dokončil v roce 1977.\n"}
{"id": "1228041", "url": "https://cs.wikipedia.org/wiki?curid=1228041", "title": "Dolní Černošice", "text": "Dolní Černošice\n\nDolní Černošice jsou vesnice a základní sídelní jednotka v evidenční a katastrální části Lipence hlavního města Prahy, v městské části Praha-Lipence v městském obvodu Praha 5. Leží v meandru Berounky při jejím pravém břehu proti městu Černošice. V minulosti nejméně dvakrát byly součástí obce Černošice. K Dolním Černošicím patří i osada Bluk a dvůr Buda. \n\nČSÚ charakterizuje základní sídelní jednotku Dolní Černošice jako „zemědělskou plochu“, uvádí rozlohu 3,887071 km² a 3,884845 km², celkem 90 adres, 88 číslovaných budov, z toho 43 budov s číslem popisným a 39 objektů individuální rekreace a 3 budovy pro krátkodobé ubytování. Uvádí 132 evidovaných obyvatel. Dle SLDB 2011 je zde počet obyvatel 125, trvalý počet obyvatel 135 a obvyklý počet obyvatel 294.\n\nV současné době je jako základní sídelní jednotka Dolní Černošice veden asi 3,7 kilometru dlouhý a zhruba kilometr široký, převážně nezastavěný pás území v nivě Berounky, a to od hranic osady a ZSJ Kazín až k radotínské lávce přes Berounku, resp. k ulici K Radotínu. \n\nSamotné Dolní Černošice jsou nevelká odlehlá vesnička, na návsi se nachází tzv. Husův balvan z roku 1920 a u vjezdu statku na konci vesnice stojí sloupková kamenná boží muka. Charakter života zde určuje zejména sportovní jezdecký klub Equus Bohemia. Celá osada je přiřazena k ulici Dolnočernošická, žádné další pojmenované ulice přímo ve vsi nejsou. \n\nK Dolním Černošicím patří též Blukský mlýn s osadou Bluk (ulice Na Bluku, Nad Jezem a Dolnočernošická), nacházejí se u jezu nedaleko pod černošickou lávkou. Osada Bluk na jižní straně přechází v chatovou osadu (ulice Nad Jezem a Hudební), chatová osada Nad Jezem funguje jako veřejný autokemp. Na severovýchodní straně pásu patří k Dolním Černošicím ještě dvůr Buda (dnes Velkotržnice Lipence).\n\nDo ZSJ Dolní Černošice spadá většina plochy golfového PAR3 Golfového klubu Zbraslav, jehož budovy však jsou již jádrem sousední ZSJ Peluněk. Na části ploch ještě probíhá těžba štěrkopísků. Mapa ČÚZK uvádí na nezastavěné ploše patřící k Dolním Černošicím pomístní názvy U topolů, Na Vystrkově, V hlavách, Na stavidlech, Na vírku, Na ovčácké, Na ohradě, Na drahách a Na kamení, mapy.cz uvádějí ještě pomístní název Jasemanka. \n\nHorní a Dolní Černošice tvořily jednu obec od roku 1864. Roku 1920 byly odděleny. Po válce došlo roku 1950 opět ke sloučení obcí Horní a Dolní Černošice a zároveň byly připojeny Dolní Mokropsy. Roku 1969 získaly celé Černošice status města. Roku 1974 byly Dolní Černošice od města Černošice odděleny a připojeny k Lipencům, které byly současně připojeny k hlavnímu městu Praze do městského obvodu Praha 5. Lipence si dodnes uchovaly vlastní samosprávu jako městská část.\n\nV roce 1932 bylo v Dolních Černošicích evidováno 153 obyvatel, válcový mlýn a elektrárna, hostinec, kovář, trafika, realitní kancelář, 5 rolníků, továrna řetězů a 2 obchody se smíšeným zbožím.\n\nDolní Černošice jsou dostupné přes pěší lávku z (Horních) Černošic. Od frekventované železniční zastávky na trati Praha–Beroun a lokálního autobusového stanoviště v Horních Černošicích je jádro Dolních Černošic vzdáleno asi 1 kilometr chůze. Pro silniční dopravu je vesnice přístupná silničkou s názvem Černošická z Lipenců, u Bluku odbočuje do Dolních Černošic ulice či silnička Dolnočernošická. \n\nV pondělí 20. června 2016 byla zavedena midibusová linka č. 243 pražské městské hromadné dopravy z Lipenců přímo na náves v Dolních Černošicích, opačná větev linky obsluhuje osadu Kazín. Linka v Lipencích navazuje na linku 241 a je v provozu pouze v pracovních dnech.\n"}
{"id": "1228043", "url": "https://cs.wikipedia.org/wiki?curid=1228043", "title": "Keiynan Lonsdale", "text": "Keiynan Lonsdale\n\nKeiynan Lonsdale (* 19. prosinec 1991, Sydney, Austrálie) je australský herec, zpěvák a tanečník. Nejvíce se proslavil rolemi v seriálech \"Taneční akademie \"a \"The Flash.\" Objevil se ve filmu \"Rezistence\".\n\nKeiynan se narodil v Sydney, Austrálie. Je synem nigerijského otce a australské matky, která má irské kořeny.\nV roce 2007 dostal první hereckou práci ve filmu \"Razzle Dazzle: A Journey Into Dance\". Následující rok si zahrál v jedné epizodě australského seriálu \"All Saints\". Průlom v kariéře nastal až s rolí Olivera Llyoda v seriálu \"Taneční akademie\". Keiynan vydal 20, května 2014 svůj první singl na iTunes s názvem \"One and Only\".\n\nRoli Uriaha si zahrál ve druhém filmu trilogie Divergence, s názvem \"Rezistence\", který měl premiéru 20. března 2015. Roli si znovu zahrál v pokračování filmu \"Aliance\".\n\nV srpnu 2015 byl obsazen do role Wallyho West v seriálu \"The Flash\". Původně byl na konkurzu na postavu Jeffersona Jacksonan, ale tu roli získal Franz Drameh. V roce 2018 si zahrál roli Brama ve filmu \"Já, Simon.\"\n"}
{"id": "1228044", "url": "https://cs.wikipedia.org/wiki?curid=1228044", "title": "Kunszentmiklós", "text": "Kunszentmiklós\n\nKunszentmiklós je město v Maďarsku v župě Bács-Kiskun, sídlí zde okres Kunszentmiklós.\n\nKunszentmiklós leží ve středním Maďarsku. Prochází jím hlavní železnice z Budapešti do Srbska. Kecskemét je vzdálen 59 km a Budapešť 50 km.\n"}
{"id": "1228045", "url": "https://cs.wikipedia.org/wiki?curid=1228045", "title": "Franz Drameh", "text": "Franz Drameh\n\nFranz Alhusaine Drameh (* 5. leden 1993, Hackney, Londýn, Spojené království) je britský herec, který se proslavil rolí v seriálu \"The Flash\" a v jeho spin-offu \"Legends of Tomorrow\" jako Jefferson \"Jax\" Jackson.\n"}
{"id": "1228048", "url": "https://cs.wikipedia.org/wiki?curid=1228048", "title": "Svatební tiskoviny", "text": "Svatební tiskoviny\n\nSvatební tiskoviny v České republice představují souhrn tiskovin, které se vztahují ke svatbě.\n\nSave the date je jednoduchá tiskovina oznamující svatbu alespoň rok až půl roku před jejím očekávaným termínem sloužící jako informace o plánované svatbě na konkrétní datum pro svatební hosty, aby si na daný termín nic jiného nenaplánovali. Svatební oznámení po ní teprve následuje. Tato tiskovina je v českém prostředí zatím užívána spíše ojediněle, ale nabývá na oblíbenosti.\n\nSvatební oznámení je tiskovina oznamující sňatek. Obsahem této tiskoviny by měly být celá jména snoubenců, datum, místo a čas konání svatebního obřadu, volitelně pak verš (motto) a adresy snoubenců kam mohou hosté zasílat blahopřání.\n\nSvatební pozvánky jsou menší kartičky přikládané ke svatebnímu oznámení, kterými snoubenci zvou své hosty ke svatební hostině, popř. k odpolední nebo večerní oslavě.\n\nStandardním textem je v případě pozvánky na svatební hostinu: „Srdečně Vás zveme ke svatebnímu stolu.\"\n\nV případě pozvánky na odpolední nebo večerní oslavu se zpravidla uvádí i od kolika hodin a kde zábava pro širší okruh přátel začíná: „Srdečně Vás zveme na odpolední oslavu, která se koná od 17 hodin v restauraci x.\"\n\nKarty s žádostí o peněžní dary jsou kartičky menšího formátu, na nichž snoubenci uvádějí zpravidla formou vtipné básničky, že si přejí svatební dary v peněžní podobě. Tyto kartičky pak přikládají ke svatebnímu oznámení.\n\nJmenovky jsou malé kartičky zpravidla v obdélníkovém formátu s přehybem tzv. na stříšku se jmény jednotlivých hostů. Hosté jsou pak usazeni u svatební tabule podle umístění jmenovky s jejich jménem.\n\nSvatební menu obsahuje seznam pokrmů, které se podávají u svatební tabule. Často jsou zde uvedeny i alkoholické a nealkoholické nápoje, které mají svatební hosté zdarma k dispozici.\n\nSvatební program je souhrnem průběhu svatebního dne. Oblíbené je používat symbolické ikony pod nimiž je uveden konkrétní čas konání jednotlivých aktivit.\n\nSvatební strom je kresba nebo malba stromu bez listí, přičemž na konci větví novomanželé a jejich svatební hosté zanechají otisk prstu nanesený prstovými barvami. Takto ozdobený strom si pak novomanželé zpravidla nechají zarámovat a pověsí si ho na památku na zeď v jejich obydlí.\n\nSvatební noviny jsou originální noviny vytvořené snoubenci týkající se jejich společného života vedoucího k uzavření sňatku doplněné křížovkou nebo sudoku, horoskopem, počasím, harmonogramem svatby, případně svatebním menu apod. Svatební noviny slouží k zpříjemnění času svatebních hostů, když se jim novomanželé nemohou plně věnovat např. z důvodu novomanželského focení.\n\nBývá zvykem poděkovat hostům za účast na svatbě nebo za svatební blahopřání. Za tímto účelem je možné například nechat si vytisknout etikety na víno, případně si lze nechat vytisknout jednoduché karty s poděkováním.\n\nSamolepa na lahve obsahuje většinou jména snoubenců, datum a místo svatby. Někdy se uvádí i text \"Děkujeme!\". Lahve s vínem darují novomanželé hostům jako poděkování za účast na svatbě.\n\nZpravidla se na děkovací kartičky píše text \"Děkujeme, že jste při tom byli s námi.\" a jména snoubenců.\n\nExterní odkazy:\n\nInspirace pro svatební tiskoviny \n\nDruhy svatebních tiskovin\n"}
{"id": "1228049", "url": "https://cs.wikipedia.org/wiki?curid=1228049", "title": "Kvalifikace na Mistrovství světa ve fotbale 2018 (UEFA) – skupina A", "text": "Kvalifikace na Mistrovství světa ve fotbale 2018 (UEFA) – skupina A\n\nSkupina A kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228051", "url": "https://cs.wikipedia.org/wiki?curid=1228051", "title": "Kvalifikace na Mistrovství světa ve fotbale 2018 (UEFA) – skupina B", "text": "Kvalifikace na Mistrovství světa ve fotbale 2018 (UEFA) – skupina B\n\nSkupina B kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228055", "url": "https://cs.wikipedia.org/wiki?curid=1228055", "title": "Ciara Renée", "text": "Ciara Renée\n\nCiara Renée Harper (* 19. říjen, 1990, Harrisburg, Pensylvánie, Spojené státy americké), známá jako Ciara Renée je americká herečka a zpěvačka. Nejvíce je známa díky rolím na Broadwayi v produkcích Big Fish a Pippin. V současné době hraje Kendru Saunders /Hawkgirl v seriálu stanice CW \"Legends of tomorrow a \"spin-offech \"Arrow\" a \"Flash.\"\n\nCiara se narodila a vyrostla v Harrisburgu, Pensylvánie. Navštěvovala Central Dauphin East High School a absolvoval s titulem na Baldwin Wallace University, v roce 2013.\n\nV září 2013 se Ciara poprvé objevila na Broadwayi v Neil Simon Theatre jako Čarodějnice ve hře \"Big Fish.\" V únoru následujícího roku byla obsazen do adaptace muzikálu \"Pippin\", kde nahradila Patinu Miller v hlavní roli. Jedna z prvních televizních rolí přišla se seriálem \"\" na staniciNBC. Renée vzala roli Esmeraldy v muzikálu \"Zvoník u matky boží\" v Paper Mill Playhouse. Muzikál se hrál od 15. března do 5. dubna 2015. V březnu 2015 bylo oznámeno, že získala roli Kendry Saunders / Hawkgirl v seriálu \" Legends of Tomorrow. \"Připojila se tak ke Caity Lotz, Brandonovi Routhovi, Franzovi Dramehovi, Dominicovi Purcellovi, Victorovi Garberovi, Wentworthu Millerovi a Arthurovi Darvillovi. Objevila se také v jedné epizodě seriálu \"The Flash\".\n"}
{"id": "1228057", "url": "https://cs.wikipedia.org/wiki?curid=1228057", "title": "Falk Hentschel", "text": "Falk Hentschel\n\nFalk Hentschel (* 26. duben, 1985, Lipsko, Německo) je německý herec, tanečník a choreograf. Nejvíce je zapojený do americké produkce. Objevil se ve filmech jako \"Útok na Bílý dům\" a \"Transcendence\". Slávu začal získávat díky roli Marcuse Scarlottiho v seriálu  \"Agenti S.H.I.E.L.D.\" a především díky roli Hawkmana v seriálech, \"The Flash\", \"Arrow\" a \"Legends of tomorrow\".\n\nS rodiči Jörgem, Martinou a jeho bratrem Uwem utekli z  Východního Německa sedm měsíců před pádem Berlínskou zdi. Byl vychován dvojjazyčně, anglicky a německy. S rodinou se stěhoval celém světě celý život.\n\nFalk pracoval v Londýně jako profesionální tanečník pro umělce, jako jsou Mariah Carey, Britney Spears, Paulina Rubio, Jamelia a další. Později pracoval jako choreograf na mnoha videoklipech a turné po Kanadě a Asii.\n\nV roce 2003 se rozhodl zůstat v Los Angeles a věnovat se jeho snu, stát se hercem. Poprvé se objevil v seriálu oceněném cenou Emmy \"Arrested Development\" v roce 2005. Malou roli získal ve filmu \"Journeyman.\"\n\nV roce 2008 se rozhodl vytvořit své vlastní projekt a napsal krátký film \"Who is Bobby Domino\", kde se setkal se svým produkčním partner Jessem Gracem. Dvojice s rozhodla psát a produkovat více krátkých filmů, z nichž mnohé vstoupily na nejprestižnějších filmové festivaly ve světě a získali řadu ocenění.\n\nV roce 2009 Falk pracovala jako go-go tanečník v představení \"Untitled (Go-Go Taneční Platforma)\" od uměelce Felix Gonzalez-Torres v Hammer muzeu v Los Angeles.Ve stejném roce získal roli po boku Toma Cruise a Cameron Diaz ve filmu \"Zatím spolu, zatím živi\".\n\nV roce 2011 si zahrál po boku Justin Bieber v seriálu \"Kriminálka Las Vegas\" V epizodě \"Archange\" se objevil v seriálu NCIS: Los Angeles. Ve filmu \"StreetDance 2\" (2012), si zahrál hlavní roli Ashe, vůdce street-dance skupiny, který soutěží na mistrovství v Paříži proti soupeři nazvaném Invincible.\n\nV roce 2013 získal vedlejší roli ve filmu \"Útok na Bílý dům\", kde hrál Motts, jednoho z žoldáků, kteří se snaží převzít Bílý Dům. Objevil se v jedné epizodě seriálu \"Pomsta\" jako Gregor Hoffman. Roli Boba si zahrál ve filmu \"Transcendence\" (2014), po boku Johnnyho Deppa. Vedlejší roli získal v právním dramatu stanice CBS \"Bezohlední.\" V epizodě \"A Fractured Hosue\" si zahrál roli Marcuse Scarlotta v seriálu \"Agenti S.H.I.E.L.D..\"\n\nV roce 2016 se objevil jako Carter Hall/Hawkman v seriálu \"Legends of tomorrow\", \"Arrow\" a \"The Flash\".\n"}
{"id": "1228060", "url": "https://cs.wikipedia.org/wiki?curid=1228060", "title": "McDonnell Douglas MD-90", "text": "McDonnell Douglas MD-90\n\nMcDonnell Douglas MD-90 je americký úzkotrupý dvouproudový dopravní letoun, vyráběný společností McDonnell Douglas a později Boeing. Jedná se o modernizovanou verzi série MD-80. MD-90 má oproti ní ekonomičtější provoz díky dvěma motorům IAE V2500 a také má delší dolet. Letoun s kapacitou až 172 cestujících byl představen veřejnosti společností Delta Air Lines v roce 1995, výroba byla ukončena v roce 2000.\n\nTyp MD-90 byl s pozdějším typem MD-95 (neboli Boeing 717) vyvinut z typu MD-80, který byl odvozen z typu DC-9.\n\nKlasická varianta s motory IAE V2500 a EFIS kokpitem.\n\nPrototyp s větší váhou, byl postaven pouze jeden.\n\nVerze se zvětšeným doletem (extended range), dva vyrobené prototypy.\nNová verze, kterou chtěli Číňané provozovat ve velkém (40 kusů), vyrobily se ale jen dva kusy. Čínské letadlo Comac ARJ21 bylo z tohoto typu později odvozeno.\n\n"}
{"id": "1228062", "url": "https://cs.wikipedia.org/wiki?curid=1228062", "title": "Tovačov (zámek)", "text": "Tovačov (zámek)\n\nZámek v Tovačově je rozsáhlý komplex budov ohraničující dvě nádvoří východně od centra města. Původně renesanční zámek byl několikrát přestavován, dnes je majetkem města Tovačova. Dominantou celého areálu je 96 metrů vysoká \"Spanilá věž\" viditelná ze vzdálenosti několika kilometrů. Zámek se nachází poblíž náměstí v Cimburkově ulici č.p. 1. Od roku 1958 je na seznamu kulturních památek, památková ochrana zahrnuje i budovy předzámčí s parkem a barokní sochařskou výzdobou.\n\nTovačov byl od 14. století majetkem pánů z Cimburka, kteří se psali též jako Tovačovští z Cimburka. Ke stavbě renesančního zámku koncem 15. století přistoupil Ctibor Tovačovský z Cimburka (†1494), který patřil k významným osobnostem v dějinách Moravy. Krátce poté rod Cimburků vymřel (1502) a Tovačov koupil v roce 1503 za 24 000 kop grošů Vilém z Pernštejna. Pernštejnové vlastnili řadu statků na Moravě i v Čechách, a přestože během 16. století vzrůstalo jejich zadlužení, tovačovské panství svým rozsahem a výnosy patřilo k jejich nejvýznamnějším majetkům. Ve čtyřech generacích se Pernštejnové podíleli také na dalších stavebních úpravách tovačovského zámku. Vysoké dluhy a tlak věřitelů přiměly Jana z Pernštejna (1561–1597) k prodeji Tovačova a v roce 1597 se novým majitelem stává uherský šlechtic Štěpán Illésházy (1541–1609). Již v roce 1600 koupil Tovačov Weikard Salm-Neuburg (1575–1617).\n\nZa Salmů se zámek opět stal panským sídlem, panství bylo rozšířeno přikoupením Kojetína (1604) a Kralic na Hané (1637), salmovskou éru připomíná především bohatě zdobená zámecká kaple. Arnošt Leopold Salm-Neuburg (1671–1722) vedl četné majetkové spory, které skončily ztrátou Kojetína (1699) a nakonec v roce 1715 prodal i Tovačov. Noví majitelé Petřvaldští z Petřvaldu později získali i Přerov, hlavní sídlo měli ale v Buchlovicích. Po vymření Petřvaldských (1763) převzal Tovačov s Přerovem vzdálený příbuzný hrabě František Josef Küenburg (1714–1793). Ten kvůli dluhům musel vzápětí prodat Přerov, tovačovský zámek ale obohatil o přístavbu severního křídla. Další stavební akce zůstaly pouze v plánech a kvůli trvajícím dluhům zámek začal chátrat. Küenburgové nakonec v 19. století přesídlili na zámek ve Střílkách a tovačovský zámek zůstal opuštěn.\n\nOd zadluženého hraběte Františka Küenburga (1844–1900) koupil Tovačov v roce 1887 židovský průmyslník David Guttman (1834–1912). Za velkostatek zaplatil více než dva a půl miliónu zlatých a vzápětí přistoupil k rozsáhlé přestavbě zámku. Posledním soukromým majitelem tovačovského zámku byl Wilhelm Hermann Guttman (1889–1966), který kvůli židovskému původu v roce 1939 emigroval do Švýcarska. Po druhé světové válce jednal s československými úřady o navrácení majetku, ale bezúspěšně.\n\nPo vyhlášení protektorátu přešel Tovačov pod německou správu a v zámku sídlila \"Říšská pracovní služba\", tovačovský zámek se tehdy stal centrem germanizace celé Hané. V roce 1945 převzalo správu velkostatku československé ministerstvo zemědělství. Pro státní úřady byly prioritou rozsáhlé lesní porosty, zatímco o zámecký areál žádná z oslovených institucí nejevila zájem. Zámek nakonec převzal Městský národní výbor v Tovačově a v části zámku byla instalována muzejní expozice (1951), od roku 1952 zde byla zřízena obřadní síň. V dalších částech zámku bylo zdravotní středisko a lidová škola umění. Později přešel zámek do majetku Okresního vlastivědného muzea v Přerově, pod jehož správou zde byla umístěna expozice socialistického zemědělství Severomoravského kraje (1974–1987).\n\nJádrem komplexu je jižní křídlo současného zámku, které vzniklo renesanční přestavbou koncem 15. století za Ctibora Tovačovského z Cimburka. Přestavba hradu na zámek nese vzácné prvky rané renesance a za autora je považován italský architekt Chimenti Camicia, který v té době pracoval v Uhrách ve službách Matyáše Korvína. Součástí přestavby byl také vznik tzv. \"Spanilé věže\" (1492), která je dodnes nejvýznamnější dominantou Tovačova.\n\nZa dalších majitelů z rodu Pernštejnů byl dokončen obranný systém a byly postaveny hospodářské budovy v předzámčí. Pernštejnskou éru připomíná erb Jana z Pernštejna a jeho manželky na vstupní věži před prvním nádvořím. Za Salm-Neuburgů byl zrušen původní zámecký kostel sv. Jana Křtitele a nahradila jej bohatě zdobená barokní kaple (1659–1673). Salmové také obnovili opevnění zámku i městské hradby a nechali vystavět bránu zrušenou v 19. století. Po převzetí panství rodem Küenburgů vzniklo nové křídlo zámku, v roce 1783 ale došlo k ničivému požáru a poté zámek začal chátrat a stal se prakticky neobyvatelným.\n\nVýznamnou renovací prošel zámek koncem 19. století, kdy jej vlastnil významný průmyslník David Guttman (1834–1912). K celkové novorenesanční přestavbě byl přizván prostějovský architekt Max Fleischer, který projektoval nové zámecké křídlo se vstupním schodištěm napodobujícím schodiště vídeňské opery. Došlo také k zastřešení obou zámeckých věží, David Guttman založil i anglický park v okolí zámku. Jako podnikatel se ale věnoval i hospodářskému rozvoji, ve vesnici Annín založil cukrovar a díky tomu také vznikla železniční přípojka do Tovačova z trati Brno–Olomouc. Poslední výraznější stavební úpravy proběhly v roce 1924, kdy zámek vlastnil Wilhelm Hermann Guttman (1889–1966).\n\nNa počátku 21. stoletý bylo rozsáhlé renesanční opevnění zámku z valů a zdí ve velmi špatném stavu. Šlo především o bezprostřední ohrožení památkového charakteru soustavy opevnění, kolny a kočárovny v předzámčí. Od 1. ledna 1994 je zámek majetkem města Tovačova a postupně probíhá rekonstrukce jednotlivých budov. V zámku jsou umístěny stálé výstavní expozice, veřejnosti přístupná je také \"Spanilá věž\".\n\n\n"}
{"id": "1228063", "url": "https://cs.wikipedia.org/wiki?curid=1228063", "title": "Peněžitý trest", "text": "Peněžitý trest\n\nDle trestního zákoníku patří peněžitý trest do kategorie alternativních trestů. Je považován za efektivnější a levnější formu trestu a také za jednu z nejdůležitějších alternativ ke krátkodobému trestu odnětí svobody. Předpokladem pro jeho užití je, že se pachatel dopustil trestného činu majetkové povahy. Pachatelova motivace tedy musela být buď motivována snahou o neoprávněný majetkový prospěch, nebo se trestného činu musel dopustit negativním zacházením (například nešetrností nebo vandalismem) na cizím majetku. Problematický aspekt tohoto trestu představuje silná závislost na majetkových poměrech pachatele, která je velmi individuální. Dalším okruhem trestných činů, při jejichž postihu může být peněžitý trest uplatňován jsou trestné činy, ke kterým by pachatel potřeboval určité finanční prostředky. V těchto případech by se měla projevit jeho zábranná funkce, jehož citelná výměra by měla odčerpat peněžní prostředky potřebné k dalšímu páchání trestné činnosti.\n\nSoud může peněžitý trest uložit buďto samostatně, nebo jako další trest k jinému, a to jak fyzické tak právnické osobě. Samostatně může být trest uložen tehdy, kdy uložení dalšího trestu není třeba. Povahu a závažnost spáchaného trestného činu určí dle hledisek vyjmenovaných v ustanovení § 39 odst. 2 trestního zákoníku soud. Tato hlediska se následně uplatní a promítnou do počtu denních sazeb, jenž mají charakterizovat trestný čin a okolnosti jeho spáchání. Peněžitý trest soud neukládá, je-li zřejmé, že by byl nedobytný, nebo pokud byl již uložen trest propadnutí majetku (§ 53 odst. 1 trestního zákoníku).\n\nPeněžitý trest se ukládá v denních sazbách a zaplacené částky peněžitého trestu připadají státu. Systém počtu denních sazeb je uplatněn tak, že čím závažnější bude shledána povaha a závažnost spáchaného trestného činu, tím bude vyšší jejich počet. Základní pravidla ukládání trestu jsou následující:\n\n\nSoud přitom vychází zpravidla z čistého příjmu, který pachatel má nebo by mohl mít průměrně za jeden den (příjmy pachatele, jeho majetek a výnosy z něj, jakož i jiné podklady pro určení výše denní sazby mohou být také stanoveny jen odhadem soudu). Nelze-li od pachatele podle jeho osobních a majetkových poměrů očekávat, že peněžitý trest ihned vykoná, může soud stanovit, že peněžitý trest bude vykonán v přiměřených měsíčních splátkách; přitom může určit, že výhoda splátek peněžitého trestu odpadá, jestliže pachatel nezaplatí dílčí splátku včas. Podle právní úpravy platné do 31. prosince 2009 bylo možno peněžitý trest uložit ve výměře 2 000,- Kč až 5 .000 .000,- Kč.\n\nZároveň s uložením peněžitého trestu soud uloží i náhradní trest odnětí svobody až na čtyři roky. Tento trest soud ukládá pro případ, že by pachatel peněžitý trest ve stanovené lhůtě nevykonal. Pokud odsouzený peněžitý trest nevykoná, může soud rozhodnout o jeho přeměně na trest obecně prospěšných prací nebo na trest domácího vězení. Jestliže odsouzený bude mařit i výkon přeměněného trestu domácího vězení nebo obecně prospěšných prací, rozhodne soud o výkonu trestu již dříve stanoveného náhradního trestu ve věznici.\n\nPokud byl peněžitý trest uložen výlučně za nedbalostní trestný čin, tak ihned po zaplacení peněžitého trestu, či pokud bylo od výkonu trestu nebo jeho zbytku pravomocně upuštěno, se na odsouzeného hledí, jako by odsouzen nebyl, což znamená, že odsouzení nebude uváděno ve výpisu z rejstříku trestů. Jestliže ale šlo o odsouzení za úmyslný trestný čin, může odsouzený žádat o zahlazení nejdříve až za rok po zaplacení peněžitého trestu. V takovém případě je tedy nutná žádost, nejedná se o automatické zahlazení jako u nedbalostních trestných činů.\n\nEfektivitě peněžitého trestu se v poslední době věnoval například Jakub Drápal. Při posuzovaní efektivity se především klade důraz na to, aby byly zodpovězeny otázky týkající se výše denních sazeb a jsou-li skutečně stanoveny s přihlédnutím k majetkovým a osobním poměrům pachatele. Dále pak tomu, stanovuje-li se počet denních sazeb skutečně podle závažnosti spáchaného trestného činu. Jde tedy o to, zdali výměra peněžitého trestu skutečně probíhá spravedlivě a s přihlédnutím ke skutečným finančním možnostem pachatelů. V praxi se ukazuje, že majetkové poměry pachatelů byly udávány dobrovolně pouze jimi samotnými a to zpravidla v rámci běžného dotazování Policie ČR, nebo soudů. Doklady pro kontrolu správnosti nebyly vyžadovány. To už samo o sobě může vzbudit pochybnosti, zdali byly údaje poskytnuty dle skutečnosti a trest byl spravedlivě vyměřen.\n\nDle nedávného průzkumu uveřejněného v únoru 2016, který detailním způsobem zpracoval data o ukládaní peněžitého trestu v období let 2010 až 2013, údaje naznačují, že koncept denních pokut se v praxi (zatím) příliš neuchytil. Bohatším pachatelům jsou sice v absolutních číslech ukládány vyšší denní sazby než chudým, relativně jsou chudým ale ukládány výrazně vyšší denní sazby. Dle zmíněné analýzy může být důvodem, že (zatím) nebyla soudcům nabídnuta dostatečná závazná metodika, jak stanovovat peněžité tresty. Koncept je převzat ze zahraničí a jistým způsobem začleněn do právního řádu, což se zdá jako nedostačující. Zde by byl ještě další prostor pro hlubší integraci peněžitého trestu do českého právního systému.\n\nPoužití zaplacených peněžitých trestů určuje \"Zákon o použití peněžních prostředků z majetkových trestních sankcí uložených v trestním řízení a o změně některých zákonů\" 59/2017 Sb.:\n"}
{"id": "1228066", "url": "https://cs.wikipedia.org/wiki?curid=1228066", "title": "Tommy Johansson", "text": "Tommy Johansson\n\nTommy \"ReinXeed\" Johansson (*26. října 1987, Boden, Švédsko) je švédský kytarista, který od roku 2016 hraje v heavy/power metalové kapele Sabaton. Zároveň také hraje ve své vlastní kapele ReinXeed, kterou založil v roce 2000.\n\nV roce 2000 založil Tommy svoji první kapelu, ReinXeed. Jejich debutové albu vyšlo ovšem až o osm let později a jednalo se o desku s názvem \"The Light\". S ReinXeedem se proslavil hlavně díky kompilačním album Swedish Hitz Goes Metal a Swedish Hitz Goes Metal II, kde ztvárnil covery na slavné švédské písně.\n\nMísto ve švédské kapele Sabaton mu bylo nabízeno již po prvním rozpadu této kapely v roce 2012, tehdy ho ale Tommy z osobních důvodů odmítl. Když ovšem v roce 2016 Sabaton opustil Thobbe Englund bylo mu místo nabídnuto znova a tentokrát ho již přijal. Své první vystoupení s kapelou odehrál na Sabaton Open Air 2016.\n"}
{"id": "1228069", "url": "https://cs.wikipedia.org/wiki?curid=1228069", "title": "Tiszakécske", "text": "Tiszakécske\n\nTiszakécske je město v Maďarsku v župě Bács-Kiskun, administrativní centrum okresu Tiszakécske.\n\nTiszakécske leží ve středním Maďarsku u řeky Tiszy. Kecskemét je vzdálen 33 km, Szolnok 36 km.\n"}
{"id": "1228072", "url": "https://cs.wikipedia.org/wiki?curid=1228072", "title": "Cassel (rozcestník)", "text": "Cassel (rozcestník)\n\nCassel může znamenat: \n\n\n\n\n"}
{"id": "1228076", "url": "https://cs.wikipedia.org/wiki?curid=1228076", "title": "Nikita Něsterov", "text": "Nikita Něsterov\n\nNikita Danilovič Něsterov ( , * 28. března 1993, Čeljabinsk) je ruský hokejový obránce hrající v severoamerické National Hockey League (NHL) za tým Tampa Bay Lightning, který ho v roce 2011 draftoval ze 148. pozice.\n\nNěsterova si ve vybral ve Vstupním draftu NHL 2011 v 5. kole jako 148. celkově tým Tampa Bay Lightning. Rovněž byl draftován do KHL, odkud si ho v roce 2010 vybralo v úvodním kole ruské mužstvo Traktor Čeljabinsk jako 22. celkově. Vybral si cestu domácí KHL, kde v dresu Čeljabinsku odehrál dvě sezóny 2011/12 a 2012/13.\n\nDne 30. dubna 2013 podepsal tříletou nováčkovskou smlouvu s Tampou Bay.\n\nDne 31. prosince 2014 si ho vedení Lightning vytáhlo z jejich farmářského mužstva Syracuse Crunch v American Hockey League (AHL). Během ročníku 2014/15 v AHL odehrál 32 utkání, ve kterých vstřelil tři branky, zaznamenal 11 asistencí (celkem 14 kanadských bodů), měl +4 v statistice plus/minus a 26 trestných minut. Do doby, než si ho Tampa stáhla odehrál Něsterov v AHL celkem 86 zápasů za plné dvě sezóny. Za tuto dobu zaznamenal 30 bodů (za 7 gólů a 23 asistencí) s 65 trestnými minutami.\n\nDne 31. prosince 2014, ten samý den po jeho zavolání do Tampy, debutoval Něsterov v National Hockey League (NHL) při výhře svého mužstva proti Buffalu Sabres. V utkání si připsal jeden plusový bod a na ledě strávil přes 15 minut. Dne 16. dubna 2015 odehrál své první utkání v play-off, v němž vstřelil jednu branku. O dva dny později zaznamenal první asistenci v play-off ve vítězném utkání proti Detroitu Red Wings.\n\nDne 16. října 2015 ho NHL suspendovala na dva zápasy za vrážení na hrazení útočníka Curtise McKenzieho z Dallasu Stars. Výsledkem bylo, že Něsterov musel za prohřešek zaplatit do podpůrného hráčského fondu 7 983,88 amerických dolarů.\n\nNa konci července 2016 nahradil v nominaci pro Světový pohár v ledním hokeji 2016 v Torontu vedenou Oļegsem Znaroksem suspendovaného obránce Vjačeslava Vojnova, který nemohl kvůli domácímu násilí hrát v NHL. S týmem obsadil konečné 4. místo, když po výsledku 3:5 prohráli v semifinále s Kanadou. Na turnaji nezaznamenal v jediném odehraném utkání ani bod.\n\n"}
{"id": "1228077", "url": "https://cs.wikipedia.org/wiki?curid=1228077", "title": "Dikasterium pro komunikaci", "text": "Dikasterium pro komunikaci\n\nDikasterium pro komunikaci ( ) bylo ustanoveno jako \"Sekretariát pro komunikaci\" ( ) papežem Františkem v červnu 2015. Nové dikasterium římské kurie má za úkol restrukturaci \"„všech skutečností, které se různým způsobem až do této doby zabývaly komunikací“\", aby \"„lépe odpovídaly nárokům poslání církve“\". Statut dikasteria byl promulgován dne 6. září 2016 a vstoupil v účinnost k 1. říjnu. Od 23. června 2018 nese své současné jméno. \n\nPrvním prefektem dikasteria byl Mons. Dario Edoardo Viganò, který musel v březnu 2018 odstoupit po manipulativním zveřejnění dopisu Benedikta XVI., známém v médiích jako lettergate.\n\n"}
{"id": "1228078", "url": "https://cs.wikipedia.org/wiki?curid=1228078", "title": "Auto-Ordnance Company", "text": "Auto-Ordnance Company\n\nAuto-Ordnance Company byla americká zbrojařská společnost se sídlem ve West Hurley v americkém státu New York. Zbrojovka byla založena v roce 1916 v New Yorku generálem Johnem T. Thompsonem (U.S. Army Ordnance Department) a finančníkem Thomasem F. Ryanem, s cílem financovat práci na samonabíjecí pušce pro americkou armádu. Vedlejším produktem této práce byl známý samopal Thompson (také známý jako Tommy Gun), který se stal symbolem gangsterů.\n\nSpolečnost vyráběla také kopie slavné pistole Colt 1911.\n\n"}
{"id": "1228081", "url": "https://cs.wikipedia.org/wiki?curid=1228081", "title": "Kecel", "text": "Kecel\n\nKecel je město v Maďarsku v župě Bács-Kiskun v okrese Kiskőrös.\n\nKecel leží na jihu Maďarska. Prochází zde silnice z Baje do Kecskemétu. Kiskőrös je vzdálen 12 km, Kecskemét 60 km a Baja 49 km.\n"}
{"id": "1228082", "url": "https://cs.wikipedia.org/wiki?curid=1228082", "title": "Petrkov (u Hlinska)", "text": "Petrkov (u Hlinska)\n\nPetrkov je vesnice v okrese Chrudim, asi 5 km severozápadně od města Hlinska. Je administrativně rozdělena na dva díly, patřící do různých katastrálních území i obcí.\nZnačná část území Petrkova patří do CHKO Železné hory.\n\n1. a 3. díl tvoří ucelenou oblast rozptýlené zástavby, přičemž západní část je 3. díl, východní a severní část je 1. díl. Hranice mezi 1. a 3. dílem prochází zhruba severojížním směrem přes kótu 602 m n. m. a skrz rybníček Na rybníce, po východním a severním okraji louky U Hrušťáka a poté na západ po silnici III/3432. Rybníček v lokalitě Na rybníce lze považovat za jádro vesnice, kterou tvoří zejména tři skupiny domů nacházející se nedaleko ve třech různých směrech od rybníčku.\n\nJádro 3. dílu se nachází asi 350 metrů severozápadně od rybníka Na rybníce. Tvoří jej skupina domů čp. 8, 23, 7, 1, 18, 19, 22, 24, 17, přímo severně od rybníka pak čp. 6 a jihojihozápadně od rybníka čp. 9. Do této osady vede od severu od silnice III/3432 místní komunikace, která pokračuje na jihovýchod k silnici III/3434. Stranou od této zástavby stojí dům če. 70 u cesty na Kamenný vrch, resp. u žlutě značené turistické trasy. K 3. dílu patří též les v okolí Kamenného vrchu (587 m n. m.). Tímto lesíkem procházejí souběžně dvě pěší turistické značené trasy směrem do Trhové Kamenice, červená a žlutá.\n\n1. díl je rozsáhlejší a má dvě sídelní jádra. Jižnější jádro tvoří skupinka domů če. 2, čp. 93, če. 30 a čp. 92 u silnice III/3434, asi 400 metrů jihovýchodně od rybníka Na rybníce. Dům če. 3 v této skupince, nacházející se těsně vedle domu če. 2, je ovšem evidován k části Rváčov, přestože se nachází na území Petrov 1.díl. Domy čp. 94 a 95 se nacházejí na západní straně této silnice ještě asi o 400 metrů jižněji. Severněji se nachází skupinka domů čp. 89, 90, 87 a 91 při silnici III/3432 nedaleko západně od křižovatky se silnicí III/3434, asi 550 metrů severovýchodně od rybníka Na rybníce. K 1. dílu je řazen neosídlený pás území táhnoucí se na jihozápad až k silnici II/343, na níž se u křižovatky nachází autobusová zastávka „Vysočina, Petrkov 1. díl, odb.“. K 1. dílu patří též lesní plochy východně i severně od sídelního jádra, tedy Dolní rváčovský les a skupina tří rybníků Vranovské rybníky.\n\nPetrkov 2. díl jako samostatná část obce neexistuje, teoreticky tak mohla být v minulosti označována například skupina dvou domů čp. 32 a býv. čp. 34 v části Svobodné Hamry obce Vysočina, nacházející se v bezprostřední blízkosti Petrkova, u rozcestí červené a žluté turistické trasy. Ostatně dům značený v Registru sčítacích obvodů a budov jako čp. 34 ve Svobodných Hamrech je v RÚIAN a potažmo v mapy.cz uváděn jako čp. 146 v části Petrkov 1. díl, přestože se podle mapy RSO nachází již mimo území této části obce.\n\nJiná vesnice s názvem Petrkov, patřící k městysi Bojanov v témž okrese, se nachází asi 12 km severozápadně.\n"}
{"id": "1228084", "url": "https://cs.wikipedia.org/wiki?curid=1228084", "title": "Izsák", "text": "Izsák\n\nIzsák je město v Maďarsku v župě Bács-Kiskun v okrese Kiskőrös.\n\nIzsák leží ve středním Maďarsku. Leží nedaleko národního parku Kiskunság. Kiskőrös je vzdálen asi 23 kilometrů, Kecskemét 30 km a Solt asi 30 km.\n"}
{"id": "1228085", "url": "https://cs.wikipedia.org/wiki?curid=1228085", "title": "Sedací souprava", "text": "Sedací souprava\n\nSedací souprava je kus nábytku, který se používá k pohodlnému sezení v obývacím pokoji bytu nebo domu – například při sledování televize, setkání s přáteli u občerstvení nebo k odpočinku. \n\nSedací souprava může sloužit jako doplněk interiéru, k pohodlnému lenošení po práci, k odpočinku nebo i k práci. Některé sedací soupravy lze navíc během chvíle rozložit a využít je též jako příležitostné lůžko, které podle velikosti a tvaru umožní souležbu až několika osob.\n\n\n\nPředevším ve chvíli, kdy byt není zrovna prostorný, najdou své využití také sedací soupravy, na nichž se je v případě nutnosti možné i vyspat. Zde lze rozlišit hned několik typů rozkladu:\n\nAlternativou k čalouněným sedacím soupravám jsou sedací soupravy z palet. Jsou vhodné zvláště do studentských pokojů nebo na kolej, kam není finančně výhodné kupovat klasickou sedací soupravu. Jsou také hodně variabilní, jelikož si uživatel může při jejich pořizování sám zvolit výšku, délku či šířku sedací soupravy.\n\n\nO koženou sedací soupravu je třeba se pravidelně starat, aby kůže nepopraskala a dlouho vydržela. Je třeba ji pravidelně ošetřovat speciálními přípravky určenými na kožený nábytek. Pro lokální skvrny je vhodné použít intenzivní čistič.\n\nLátkové sedací soupravy jsou méně náročné a nevyžadují pracnou údržbu. Výhodou látkových sedacích souprav je snímatelný potah, který lze vyprat v pračce, bez nutnosti chemického čištění.\n"}
{"id": "1228092", "url": "https://cs.wikipedia.org/wiki?curid=1228092", "title": "Hartland Snyder", "text": "Hartland Snyder\n\nHartland Sweet Snyder (1913 – 1962) byl americký fyzik,\nkterý spolu s Robertem Oppenheimerem vypočítal gravitační kolaps homogenní koule bez tlaku a zjistil, že nemůže komunikovat se zbytkem vesmíru.\n\nV roce 1955 se vsadil s Mauricem Goldhaberem, že existují antiprotony a sázku nakonec vyhrál.\n\nNěkteré publikace, které napsal spolu s Ernestem Courantem\npoložily základy fyziky urychlovačů. Hartland s Courantem a Miltonem Livingstonem vyvinuli princip silného zaměření, kterým umožnil vybudování moderních urychlovačů částic.\n"}
{"id": "1228094", "url": "https://cs.wikipedia.org/wiki?curid=1228094", "title": "Malpa zlatobřichá", "text": "Malpa zlatobřichá\n\nMalpa zlatobřichá (\"Sapajus xanthosternos\") je vzácně se vyskytující, středně velký primát z Nového světa. Tento druh ploskonosých opic žije pouze na východě Brazílie ve spolkovém státě Bahia.\n\nDlouho byla malpa zlatobřichá považována za poddruh malpy hnědé (\"Cebus apella\"), později byla přeřazena do samostatného druhu \"Cebus xanthosternos\". V současnosti bývá některými vědci řazena do nového rodu \"Sapajus\" s totožným českým jménem malpa.\n\nJejich nevelká oblast výskytu zahrnuje tři odlišné typy stanovišť. Jsou to stálezelené tropické deštné pralesy s mangrovy u atlantského pobřeží, na jihu území na hranicích se státem Minas Gerais to je poloopadavý listnatý les a v oblasti Caatinga nevysoké, opadavé, suchomilné stromy a keře savanovitého charakteru.\n\nMalpy zlatobřiché mají kulaté hlavy, vpředu umístěné velké oči a zploštělý nos. Jejich svrchní část těla je porostlá hnědou srstí světlejšího či tmavšího odstínu, hlavu, hruď a části podél ramen mají zbarveny zlatožlutě. Na vrcholu hlavy vyrůstají dospělým jedincům dva chomáče delších, tmavších chlupů, které někdy mají vzhled rohů. Obličeje zepředu jsou světlé a zboku tmavé, končetiny a ocas mají tmavé. Délka těla může být 35 až 50 cm, stejně dlouhý bývá i jejich chápavý ocas. Pohlavní dimorfismus se projevuje ve velikosti, samec může vážit až 4,8 kg, kdežto samice nejvýše 3,4 kg. Mají dlouhé prsty s drápy a na předních končetinách chápavý palec.\n\nV potravě nejsou vybíravé, jsou všežravé, pojídají ovoce, ořechy, semena, mladé výhonky a listy, pijí nektar z květů, žerou ptačí vejce, hmyz, žáby, drobné plazy, ptáky, netopýry a další nedospělé savce. Slézají za potravou také se stromů, na pobřežích sbírají ústřice a kraby. Při jídle jsou velmi hlučné, jejich skákání po větvích a bušení tvrdými plody o kmeny je slyšet na velké vzdálenosti.\n\nDenní, sociální opice, které se pohybují se po čtyřech končetinách a k zavěšení využívají též chápavého ocasu. Většinu času tráví v korunách stromů hledáním a konzumaci potravy. Dokážou také velmi dobře skákat mezi stromy, zavěšeni za ruce se na větví rozhoupou a skočí, ocasem přitom řídí let. Vytvářejí skupiny čítajících 10 až 30 členů, které mívají obvykle o málo větší počet samců nebo stejný počet samců a samic. Nežijí v párech a vztahy jsou uspořádány hierarchicky, vůdčí roli hraje alfa samec, který v případě potřeby fyzicky brání území a zdroje potravy před konkurencí. Mezi samicemi je nejvýše postavená alfa samice.\n\nSvá území i sebe značkují močí, kterou si roztírají po těle i po stromech. Jsou poměrně hlučné a při přesunech i krmení spolu komunikují hlasitým kňučením, poštěkáváním a rozličným pískáním. Nocují vysoko na stromech nepřístupných pro suchozemské predátory, nejčastěji spí ve společných hnízdech z větviček a listů. Spací stromy denně mění podle místa, kde toho dne naposled našli potravu, po určité době mohou být použity opětovně.\n\nTvrdé slupky, které nelze otevřít zuby, rozbíjejí o kmen stromů nebo použitím dřevěné palice. Skupiny žijící v kamenité oblasti Caatinga, kde je potravy méně a je hůře dostupná, používají kamenné kovadliny, kdy na palmový ořech umístěný v kamenném důlku pouštějí kámen vážící až 1 kg (přitom váží cca 4 kg).\n\nZpůsob rozmnožování u malpy zlatobřiché nebyl pro její vzácnost a těžkou dostupnost podrobně zjišťován, proto další údaje jsou odvozené podle nejbližší příbuzné malpy hnědé. Skupina má sice alfa samce a alfa samici, jedinci však nežiji v párech a jsou promiskuitní. Rodí všechny samice a většina z nich dává při páření přednost alfa samci, získává tak pro svého potomka lepší ochranu a vyšší postavení v tlupě. Alfa samice bývá vůči říjným samicím agresivní a brání jim v přístupu k vůdci skupiny a tak se občas stává otcem i níže postavený samec.\n\nPáření chtivá samice upozorňuje samce na svůj stav upřeným pohledem do očí, zvedá obočí, kývá hlavou se strany na stranu a pomalu se k němu přibližuje. Po několikaterém zopakování rituálu se samec nechává zlákat a začnou spolu na větvích skákat a točit se, pak následuje páření. Říje samice trvá asi 18 dnů a její nástup není pro lidi patrný.\n\nPo 180 dnech březosti se narodí jedno mládě, které váží 250 až 290 gramů a je zcela odkázáno na matku. Samice ho kojí, nosí a neopouští asi dva měsíce, později se v její nepřítomnosti o něj starají ostatní členové tlupy, včetně samců. Pečuje o potomka až do věku šesti měsíců, pak je již obvykle schopen se sám krmit. Pokud matka zahyne, péči o něj převezme celá skupina. Samice porodí v průměru jedno mládě co 22 měsíců. Mladé samice mají tendenci zůstávat ve skupině, kdežto samci ve věku dvou až čtyř let odcházejí. Samci pohlavně dospějí v šesti až osmi létech, samice prvně rodí v sedmi až osmi. Průměrný věk ve volné přírodě není znám, v zajetí žijí déle než 30 roků.\n\nHlavními přirozenými predátory jsou kočkovité šelmy (jaguáři, pumy a oceloti), hadi (hroznýši a chřestýši) a draví ptáci (orli, jestřábí a harpyje). V blízkosti vody je mohou při jejich pozemních toulkách za potravou lapit i krokodýli. Se vzrůstající velikosti tlupy klesá riziko napadení dravcem, více očí více vidí. Při konzumaci potravy se jedinci obvykle střídají v hlídkování. Jsou také ohrožováni i lidmi, domorodci je střílejí pro maso nebo loví mláďata na prodej, vychovávají z nich domácí mazlíčky které prodávají.\n\nHlavním nebezpečím pro malpu zlatobřichou je odlesňování velkých lesních ploch na jejich tradičních územích. Opice tak trpí nedostatkem potravy a musí za obživou cestovat na velké vzdálenosti otevřeným terénem. Dochází také k velké fragmentaci populace, tlupy se vyskytují na místech prostorově izolovaných a jen stěží se uskutečňuje potřebné prolínání genů.\n\nPodle Mezinárodního svazu ochrany přírody IUCN je stav malpy zlatobřiché posuzován jako klesající a je hodnocená jako kriticky ohrožená (CR). Přínosem pro její záchranu je také uvedení v příloze II v CITES, kde je zakázáno s ní obchodovat.\n\n"}
{"id": "1228098", "url": "https://cs.wikipedia.org/wiki?curid=1228098", "title": "Bombardování Elistanži kazetovými bombami", "text": "Bombardování Elistanži kazetovými bombami\n\nK bombardování Elistanži kazetovými bombami došlo 7. října 1999 v Čečensku, když dva ruské taktické bombardéry Suchoj Su-24 svrhly několik kazetových pum na zřejmě nebráněnou horskou vesnici Elistanži (, ).\n\nPři náletu bylo zabito nejméně 34 osob (některé zdroje uvádí až 48) a zraněno asi 20 až 100 osob v malé vesnici, převážně ženy a děti. Nejméně devět dětí bylo podle zpráv zabito, když jedna z pum zasáhla místní školu. Svědci i oběti tvrdili, že ve vesnici se jak před bombardováním, tak i v průběhu něho žádné vojenské cíle nenacházely. Zástupci ruské skupiny pro lidská práva Memorial navštívíli Elistanži krátce po útoku a nenašli žádný důkaz o přítomnosti čečenských ozbrojených separatistů.\n\n\n"}
{"id": "1228099", "url": "https://cs.wikipedia.org/wiki?curid=1228099", "title": "Miroslav Černý (anglista)", "text": "Miroslav Černý (anglista)\n\nMiroslav Černý (* 22. května 1977, Opava) je český vysokoškolský pedagog, lingvista, překladatel a spisovatel.\n\nVystudoval moderní filologii, doktorát získal na Filozofické fakultě Masarykovy univerzity v Brně. Působí na katedře anglistiky a amerikanistiky Filozofické fakulty Ostravské univerzity, kde přednáší sociolingvistiku, jazykovou typologii, historický vývoj angličtiny a středověkou anglickou literaturu. Badatelsky se zaměřuje na výzkum variant anglického jazyka v bývalých britských koloniích, problematiku vymírání menšinových jazyků a na dějiny a kulturu původních obyvatel Severní Ameriky. Terénní šetření realizoval např. v Austrálii, Ekvádoru, Gruzii, Malajsii, v Moldavsku, Norsku, Senegalu, Tunisku, na Srí Lance nebo Filipínách. Patří k nejzcestovalejším Čechům; celkem navštívil více než sto zemí všech obydlených kontinentů. Jeho autorský profil zahrnuje i činnost překladatelskou, cestopisnou, básnickou, textařskou a editorskou. Za svou literární a překladatelskou tvorbu byl vícekrát oceněn (např. v cenách Miroslava Ivanova či Jiřího Levého).\n\n\n\n\n\n\n\n\n\n\n"}
{"id": "1228102", "url": "https://cs.wikipedia.org/wiki?curid=1228102", "title": "Moravské Bránice (nádraží)", "text": "Moravské Bránice (nádraží)\n\nMoravské Bránice je železniční stanice v km 131,862 železniční tratě Brna do Hrušovan nad Jevišovkou, která je v jízdním řádu značena jako trať č. 244. Stanice, ze které vychází také trať do Oslavan, se nachází v západní části obce Moravské Bránice v okrese Brno-venkov.\n\nV letech 1868–1870 byla společností C.k. privilegovaná Rakouská společnost státní dráhy (StEG) budována trať z Vídně přes Hrušovany nad Jevišovkou do Brna. Železniční stanice Moravské Bránice, nacházející se na výšině západně od obce Moravské Bránice, byla umístěná v jejím km 131,862. Původní název byl Kanitz-Eibenschitz (Kounice-Ivančice). Prvním přednostou stanice byl pan Helebrant.\n\nDne 3. dubna 1885 byl dán předběžný souhlas k přípravným pracem na vystavění železnice ze stanice Hrušovany přes Ledce, Pravlov, Moravské Bránice (kde měla křížit stávající vídeňskou trať) do Ivančic s odbočením do Oslavan. Definitivní projekt byl vypracován stavebním podnikatelem Osvaldem Žiwotskim až v roce 1907 a v tomtéž roce byl projekt výstavby železnice Moravské Bránice – Ivančice – Oslavany schválen c.k. ministerstvem železnic. Stavba byla zahájena 28. února 1911 a odbočná trať byla slavnostně uvedena do provozu 14. července 1912.\n\nZe stanice Moravské Bránice vede od té doby železnice třemi směry: úsek Moravské Bránice – Střelice má délku 10,775 km, Moravské Bránice – Oslavany délku 9,150 km a Moravské Bránice – Hrušovany nad Jevišovkou délku 39,316 km.\n\nNádražní budova byla postavena v letech 1868–1869 podle typového vzoru výpravních budov StEG. Jednopatrová výpravní budova je obdélného půdorysu se středovým tříosým rizalitem. Budova bíle omítaná s kontrastními červenými šambránami kolem oken a vstupů a se středovou římsou z červených neomítaných pálených cihel. Štíty s volskými okny s červenou šambránou jsou zdobené zubořezy z červených neomítaných pálených cihel. Střecha je sedlová. V původní budově byla i restaurace, která byla v roce 1875 přestavěna na služební byt. Střed budovy je umístěn v úrovni v km 131,862, který je zároveň začátkem železnice do Oslavan (km 0,0). Ve stanici byly vystavěny nakládací rampy se skladištní budovou.\n\nNa budovu byla dne 27. října 1945 umístěna pamětní deska k uctění památky okupanty umučených železničních zaměstnanců.\n\nV letech 1969–1975 projížděly přes stanici uhelné vlaky vypravované za Zbýšova do oslavanské elektrárny. Denně projely dva páry ucelených vlaků, soupravy táhla lokomotiva řady 556.0.\n\nStavědlo č. 1 byl postaveno podle vzoru 5007 v severním (střelickém) zhlaví. Na zděném soklu byla postavena dřevěná konstrukce se sedlovou střechou. Pro ovládání stavědla byl navržen elektromechanický řídící přístroj RANK. Tímto zařízením byly stanice postupně vybavovány ve dvacátých a třicátých letech 20. století. Stavědlo č. 1 ukončilo svůj provoz 9. listopadu 2010.\n\nV roce 2010 byl přenesen do Železničního muzea KMD v Kroměříži pracovní pult z kanceláře výpravčího a ze stavědla č. 1 řídící stavědlové elektromechanické zařízení RANK.\n\nStavědlo č. 2 je na jižním zhlaví. Přízemní zděná stavba na obdélném půdoryse s vnějším schodištěm, na straně orientované k dráze jsou v řadě velká okna. Střecha je sedlová.\n\nVedle výpravní budovy se nachází zděná budova drážního vodojemu. Budova vodárny je patrová jednoosá věž se sedlovou střechou s postranními křídly. Trojúhelníkové štíty a střešní římsy jsou zdobeny zubořezy z červených neomítaných pálených cihel. Středová profilovaná římsa je z červených neomítaných pálených cihel, nároží zdobily lizény.\n\nDo nádrže vodojemu v horním patře byla čerpána voda ze studny, která byla na poli pod nádražím. Čerpadlo pro dopravu vody bylo poháněno malým parním strojem. Celé soustrojí bylo umístěno ve sklepě domku, kterému se říká \"Mašinhóz\". Čerpadlo bylo vyrobeno v roce 1869 v maďarských železárnách v Reșițě. Od roku 1925 bylo čerpadlo poháněno elektromotorem. Budova je adaptována na restauraci. Parní kotel z roku 1918 je součástí dobové dekorace restaurace.\n\nZ nádrže vodojemu voda byla přiváděná samospádem do dvou vodních jeřábů vedle kolejí. V době zahájení provozu železnice vodní jeřáby ještě nebyly postaveny, takže lokomotivy zajížděly po 8. koleji až k vodárně a tam byla voda čerpána do tendrů lokomotiv.\n\n"}
{"id": "1228108", "url": "https://cs.wikipedia.org/wiki?curid=1228108", "title": "Šapšalský hřbet", "text": "Šapšalský hřbet\n\nŠapšalský hřbet () nebo jen Šapšal (rusky Шапшал) je horský hřbet na hranici Altajské republiky a Tuvy. Mezi Šapšalským hřbetem (3507 m), na který na východě již navazuje Západní Sajan, a hřbetem Čulyšmanským je situována rozlehlá Čulyšmanská plošina.\n\nNa severu, na horním toku řeky Malý Abakan, hraničí s hřebeny Sajan a na jihu se spojují s hřebenem Cahan-Šibetu. Od východu se k Šapšalskému hřbetu přimyká množství menších horských výběžků. Jdou jak severojižním směrem po poledníku (Kozer, Mojnalyk a jiné), tak i po rovnoběžce (Tyrvangoj, Mozur-Tajga, Vysokij).\n\nHřeben se skládá hlavně z krystalických břidlic. Na svazích hřebenu dominuje horská tundra. V údolích některých řek se nacházejí modřínové lesy. Na východním svahu hřebene pramení řeka Chemčik a její četné přítoky. Největší z nich jsou Alaš, Šui a Čoon-chem. Na západním svahu tečou pravé přítoky Čulyšmanu, a to Sajgonyš, Uzun-ojuk, Oin-oru nebo Tutu-ojuk. Na ploše rajónu je známo 27 ledovců o celkové ploše cca 11 km². Pohoří má délku 130 km a jeho maximální výška je 3 507 m.\n"}
{"id": "1228110", "url": "https://cs.wikipedia.org/wiki?curid=1228110", "title": "Kaple Panny Marie Loretánské", "text": "Kaple Panny Marie Loretánské\n\nKaplí zasvěcených Panně Marii Loretánské je více:\n\na další...\n\n"}
{"id": "1228113", "url": "https://cs.wikipedia.org/wiki?curid=1228113", "title": "Kamas (rozcestník)", "text": "Kamas (rozcestník)\n\nKamas může být:\n\n"}
{"id": "1228114", "url": "https://cs.wikipedia.org/wiki?curid=1228114", "title": "Dobroč", "text": "Dobroč\n\nDobroč je obec na Slovensku v okrese Lučenec. Žije zde  obyvatel, ještě v roce 1976 to ale bylo kolem 1200 obyvatel.\n\nPrvní písemná zmínka o Dobroči je z roku 1393 pod názvem \"Dobrocha\". Předpokládá se, že obec existovala již dávno předtím, ale na jiném místě a pod jiným názvem – \"Zvolenček\", podle kterého je do dnešních dnů pojmenován most nad Dobročským potokem – Zvolenský most, který vede na hlavní silnici. Obec patřila k Divínskému hradnímu panství.\n\nPečeť obce Dobroč je známá z roku 1733. Znázorňuje, podobně jako znak obce, ve středu pečetě keř (pravděpodobně výhonek révy), na pravé straně pluh a na levé straně radlici. Okolo je kruhový nápis \"SIGILUM: DOBROGENSIS: 1733\". Znaky symbolizují zemědělské zaměření obce. Pečeť byla nalezena v župním archivu v maďarském Šalgov-Tarjany na listině, kterou zeměpán žádá o trvalé propuštění od vojska vojáka Jána Mišove, obyvatele obce Dobroč.\n\nDruhá pečeť byla zjednodušena a používala se v 19. století. V kruhovém otisku měla text: \"Gemeinde DOBROCS Községi\".\n\nZajímavou kulturní památkou obce z období potatarské zemědělské a důlní kolonizace je raně gotický kostel zasvěcený původně sv. Anně, dnes patřící Evangelické církvi a. v.. Postaven byl na kopci mezi obcemi Dobroč a Mýtna na přelomu 13. století a 14. století. V 17. století byl přestavěn a o 200 let později znovu. Po známé bitvě u Lučence v roce 1451 byly opevněny četné pevnosti a sakrální stavby, mezi nimi i evangelický kostel. V 15. století byl kostel důležitým obranným bodem husitů. Ti zpevnili zeď kolem kostela – pevnosti a vykopali dokola hluboký příkop. V 18. století vybudovali na jižní straně dřevěnou zvonici krytou šindelem, ve které jsou umístěny tři zvony různé velikosti. Dnes je kostel obklopen hřbitovem pro obce Dobroč a Mýtna.\n\n"}
{"id": "1228115", "url": "https://cs.wikipedia.org/wiki?curid=1228115", "title": "Krutoběregovo", "text": "Krutoběregovo\n\nKrutoběregovo () je vesnice v Usť-Kamčatském rajónu Kamčatského kraje, je součástí městského obvodu Usť-Kamčatsku.\n\nKrutoběregovo se nachází 12 km severovýchodně od Usť-Kamčatsku.\n\nMístní meteorologové provádějící pozorování zjistili, že v Krutoběregovu je více slunečných dní než v Usť-Kamčatsku, cca 50 dní. V důsledku toho zde byla rozvíjena zemědělská činnost.\n\nV roce 2010 zde žilo 308 obyvatel.\n\nVesnice byla založena jako přímý důsledek velké vlny tsunami, která 14. dubna 1923 zničila přístav Usť-Kamčatsk.\n"}
{"id": "1228117", "url": "https://cs.wikipedia.org/wiki?curid=1228117", "title": "Jakub Janda (1990)", "text": "Jakub Janda (1990)\n\nJakub Janda (* 20. prosince 1990 České Budějovice) je český politický komentátor, publicista a lobbista.\n\nV roce 2013 absolvoval bakalářské studium soukromé Vysoké školy mezinárodních a veřejných vztahů, oboru mezinárodní vztahy a diplomacie. Na Fakultě sociálních věd Univerzity Karlovy (FSV UK) studoval mezi lety 2011 a 2013 bakalářský program Mezinárodní teritoriální studia. a od roku 2013 také magisterský program Politologie. Během svého studia na Univerzitě Karlově řádně neocitoval jednu z odborných prací a byl za plagiátorství potrestán důtkou děkana fakulty. Následně školu nedokončil.\n\nV letech 2010 až 2011 působil v humanitární organizaci ADRA International, jako poradce poslance Poslanecké sněmovny Parlamentu ČR Rudolfa Chlada (TOP 09), dále jako stážista Ministerstva zahraničních věcí ČR (2011–2012) a Úřadu vlády ČR (2012).\n\nPozornosti médií se mu dostalo v roce 2015, když vyšlo najevo, že v 19 letech natočil sólové video pro gay pornografické studio.\n\nOd roku 2010 působí v think-tanku Evropské hodnoty, od roku 2018 na pozici výkonného ředitele. Od roku 2011 rovněž publikuje politické komentáře. V listopadu 2012 např. moderoval debatu prezidentských kandidátů v Institutu ekonomických studií FSV UK. Je také projektovým spolupracovníkem Slovenského institutu pro bezpečnostní politiku. Je členem redakční rady expertního portálu AntiPropaganda.sk, dále je členem Aktivních záloh Armády ČR. V roce 2016 byl Ministerstvem vnitra ČR přizván jako konzultant pro oblast „Působení cizích mocností“ v rámci Auditu národní bezpečnosti.\n\nZpůsob práce think-tanku kritizovala v listopadu 2016 v \"Lidových novinách\" skupina vědců a vysokoškolských pedagogů z Fakulty sociálních věd UK. V srpnu 2018 Petr Bittner z \"Deníku Referendum\", když reagoval na zařazení \"Deníku Referendum\" Evropskými hodnotami mezi média s nejasným postojem k politice Ruska, kritizoval Jandu a Evropské hodnoty za to, že nepřiznávají svou ideovou předpojatost. Podle Bittnera „Janda není ochoten uznat politickou pozici, která vybočuje z primitivního studenoválečného schématu, na kterém stojí jeho vnímání světa i sama politická orientace think-tanku Evropské hodnoty.“ Janda s Veronikou Víchovou z Evropských hodnot takové hodnocení odmítli.\n"}
{"id": "1228120", "url": "https://cs.wikipedia.org/wiki?curid=1228120", "title": "Křečovice (okres Semily)", "text": "Křečovice (okres Semily)\n\nKřečovice jsou rozptýlená vesnice v okrese Semily, administrativně rozdělená na dva díly:\n\nKřečovice se nacházejí po obou stranách údolí říčky Veselky, asi 2 kilometry severovýchodně od města Rovensko pod Troskami.\n\nKřečovice 1.díl je menší část, nacházející se na pravém břehu Veselky. V okolí silnice III/2826, vedoucí údolím, se tu nacházejí domy čp. 1, 3, 4, 10 a 13 a dále k dílu Křečovic patří pás sadů táhnoucí se asi 850 metrů do stráně. Na silnici se zde nachází autobusová zastávka „Žernov, Křečovice“.\n\nKřečovice 2.díl je rozsáhlejší území na levém břehu Veselky. Hlavní osou zástavby je silnice III/2827, která začíná u zastávky autobusu na křižovatce se silnicí III/2826 na západní straně 1. dílu Křečovic a vede přes most přes Veselku do svahu. V blízkosti této silnice se rozptýleně nacházejí domy čp. 15, 22, 46, 5, 6, 7, 19, 18, 20, 23, 47, v horní části pak čp. 11, 26, 27, 29, 25, 1, 33, 32, 31. Zde silnice končí a dále pokračují jen zpevněné místní komunikace do několika směrů. V lokalitě U vápenic stojí domy čp. 34, 35, 40, 36 a nejníže za kopcem čp. 39. Dále směrem k Rovensku, v lokalitě Záhoří, resp. V rokli a U Šachty, stojí domy čp. 41, 42, 43, 44, 45.\n\nOddělený ostrůvek zástavby 2. dílu Křečovic tvoří Holušina. Do ní vede místní komunikace ze silnice III/2827 od východního konce 1. dílu Křečovic, která překonává Veselku na jiném místě, nad jejím soutokem s dalšími dvěma potoky. V údolí jejího bezejmenného levostranného přítoku se právě nachází domy osady Holušina. Na pravém břehu je to hospodářská usedlost čp. 9 s přistavěnými plechovými halami, na levém břehu domky čp. 16, 8 a 14. Na tuto skupinu ještě navazuje dům čp. 61 patřící již k části Veselá obce Veselá a dům čp. 24 patřící k části Žďár obce Veselá.\n\nOblastí Křečovic neprocházejí žádné značené pěší turistické trasy (nejbližší je modrá značka procházející kolem vrchu Kámen asi 1 kilometr jižně od hořní části 2. dílu). Přes horní části 2. dílu je značena cyklistická trasa č. 4172.\n\nAutobusovou zastávku „Žernov, Křečovice“ u mostu v 1. díle Křečovic obsluhují linky 670542 a 670553.\n"}
{"id": "1228121", "url": "https://cs.wikipedia.org/wiki?curid=1228121", "title": "Jirsko", "text": "Jirsko\n\nJirsko je vesnice na pomezí Středočeského a Libereckého kraje. Přestože je poměrně ucelená a není větší než půl kilometru, je údolím potoka i administrativně rozdělena na dvě části, které patří nejen do různých katastrálních území, ale zároveň i do různých obcí, okresů i krajů, jak samosprávných, tak územních.\n\nJirsko se rozkládá po obou stranách bezejmenného potoka, který teče od Sezemic a asi kilometr pod Jirskem se u Močítek zprava vlévá do Pěnčínského potoka.\n\nJirsko 1.díl se nachází na pravém, tedy jižním břehu potoka. Je tvořen seskupením domů čp. 7, 8, 9 a 11 a dům če. 1 (jehož adresa však v mapě RÚIAN zobrazena není). Vede sem asi 1 kilometr dlouhá zpevněná místní komunikace ze Sezemic.\n\nJirsko 2.díl se nachází na levém, tedy severním břehu potoka. V údolí u potoka se nachází dům če. 2 a nahoře u zpevněné místní komunikace domy čp. 1, 2 a 3, přičemž čp. 2 je větší hospodářský dvůr. Do východ do Svijanského Újezda je to po cestě zhruba 2 km, na sever do Nechálova o něco dále.\n\nObě části přes údolí propojuje síť cest a lávka přes potok poblíž domu če. 2. Po zpevněné komunikaci přes 2. díl vede cyklotrasa č. 3050. Nejbližší veřejná doprava je na autobusové zastávce v Sezemicích, asi 1 km západně od 1. dílu.\n"}
{"id": "1228123", "url": "https://cs.wikipedia.org/wiki?curid=1228123", "title": "Sneakernet", "text": "Sneakernet\n\nSneakernet je v informatice neformální a ironický termín popisující přenos elektronických informací, zejména počítačových souborů, fyzicky přenositelnými vyměnitelnými médii, jako jsou magnetické pásky, diskety, kompaktní disky, USB flash disky (flash disky, USB klíčenky) nebo externí pevné disky z jednoho počítače do jiného, obvykle namísto předávání informací přes počítačové sítě. \n\nSneakernets, jinak také trainnets nebo pigeonnets, jsou výrazy používané v celém počítačovém světě. Sneakernets mohou být použity pro počítačové sítě, které jsou pro majitele neúnosně drahé na údržbu, v prostředí náročném na bezpečnost, kde je nutná manuální kontrola (pro reklasifikaci informací), kde musí být data sdílena mezi sítěmi s různou úrovní bezpečnostního prověření, kde je přenos dat nepraktický - vzhledem k omezené šířce pásma, když je hostující notebook neslučitelný s lokální sítí, když dva počítače nejsou napájeny současně nebo chybějí správné propojovací kabely. Vzhledem k tomu, že sneakernets využívá fyzické médium, musí být vzata v úvahu různá bezpečnostní opatření pro předávání citlivých informací.\n\nTato forma přenosu dat je také použita pro peer-to-peer (nebo friend-to-friend) sdílení souborů a je čím dál populárnější v metropolitních oblastech a vysokoškolské komunitě, někdy za účelem distribuce autorských děl.\n\nJednoduchost tohoto systému byla usnadněna dostupností USB externích pevných disků, USB flash disků a přenosných hudebních přehrávačů.\n\nUnited States Postal Service také nabízí Media Mail služby pro kompaktní disky a další položky. To poskytuje životaschopný způsob dopravy na dlouhé vzdálenosti využitím sneakernetu. Pokud se posílá dostatečně velký pevný disk nebo více DVD, propustnost (množství dat za jednotku času) může příznivě konkurovat jiným metodám přenosu dat.\n\nZ hlediska teorie informace, sneakernets může dosáhnout obrovské propustnosti, ale trpí vysokou latencí. Propustnost sítě je přímo úměrná velikosti přenášeného souboru(ů). Latence je založena na množství času, je zapotřebí plně zpracovat žádost o informace. Latence by měla zahrnovat čas potřebný k zápisu na paměťová média a čas na cestování z bodu A do bodu B.\n\nNapříklad: Alice žádá Boba, aby ji poslat na DVD (4.7 GB) informace. Přes Internet může být latence souboru v řádu milisekund—Alice začne přijímat informace téměř okamžitě—ale na skromném širokopásmovém připojení může být rychlost stahování 50 kB/s, což může trvat až jeden den. Na druhou stranu, Bob mohl informace vypálit na DVD a doručit ho Alici za hodinu. Latence byla hodinu, ale propustnost převodu je zhruba rovna rychlosti přenosu 1305 kB/s.\n\nTeoretická kapacita Airbusu A380 plného microSD karet je 91,000,000 Terabajtů, což má za následek 5.284 PB/s letu z New Yorku do Los Angeles.\n\nPodobný příklad - v roce 2016 je k dispozici formát LTO-7 s kapacitou 6 TB (nejvyšší kapacita zálohovací pásky). Pokud je tato páska o této kapacitě zaslána přes noc poštou a dorazí přibližně 20 hodin poté, co byla poslána, efektivní rychlost přenosu činí 664 Mbit/s. V síťové technologii by bylo velmi obtížné dosáhnout tohoto rozsahu rychlosti přenosu na tuto vzdálenost bez nákladných spojení, muselo by se pravděpodobně použít několik hopů a mít připojení, které není přetížené.\n\nSneakernet může být použit také v tandemu s počítačovou síti pro zvýšení zabezpečení dat. Například, soubor nebo kolekce souborů může být zašifrována a odeslána přes Internet, zatímco šifrovací klíče jsou vytištěny a doručeny osobně nebo poštou. Tato metoda výrazně snižuje možnost individuálního zachycení obou klíčů a zašifrovaných dat.\n\nDalší způsob využívání sneakernetu společně se síťovými přenosy je poskytnutí počáteční plné zálohy jako základny pro přírůstkové zálohy. V případě velkého (několik TB) datasetu, který roste jen pár megabajtů denně, počáteční stažení údajů, které mají být zálohovány, by vyžadovala nepřiměřeně dlouhou dobu nahrání přes síť. Jedním z řešení je, aby se místní kopie údajů fyzicky přemístily do vzdáleného umístění a doplnily denní inkrementální zálohování přes síť.\n\nKdyž se Austrálie připojila k Usenet v roce 1983, obdržela články pomocí pásek poslaných ze Spojených států do Univerzity v Sydney, které šířily údaje do desítky dalších počítačů ve státní Unix síti.\n\nV květnu 2011 při zátahu na Usámu Bin Ládina se ukázalo, že používá řadu USB flash disků pro ukládání svých e-mailových konceptů. Kurýr pak měl uložené e-maily vzít do nedaleké internetové kavárny a poslat je požadovanému příjemci.\n\nV září 2009 Durban company Unlimited IT údajně postavil poštovního holuba proti jihoafrické ISP Telkom pro přenos 4 GB dat na dlouhou vzdálenost z Howick do Durban. Holub přenášející data na paměťové kartě dorazil s údaji za jednu hodinu osm minut, přičemž další hodinu trvalo čtení z paměťové karty. Během stejných dvou hodin bylo přeneseno pouze 4,2% dat přes ADSL spojení. Podobný experiment byl proveden v Anglii v září 2010; \"pigeonnet\" se také ukázal jako vynikající. V listopadu 2009 australský televizní pořad Hladové Šelmy opakoval tento experiment. Experiment spočíval v přenosu 700 MB souboru přes tři doručovací metody, aby se určilo, který bude nejrychlejší: poštovní holub s microSD kartou; auto, nesoucí USB Stick a Telstra (v Austrálii největší telekomunikační poskytovatel) ADSL linka. Data byla přepravována na vzdálenost 132 km po silnici. Holub vyhrál závod s časem přibližně po 1 hodině 5 minutách, auto skončilo druhé - po 2 hodinách a 10 minutách, zatímco na internetu se převod nedokončil.\n\nGoogle použil sneakernet pro přepravu velkých souborů, například 120 TB dat z Hubbleova kosmického dalekohledu. Uživatelé Google Cloud mohou importovat data do úložiště Google Cloud Storage prostřednictvím sneakernet.\n\nProjekt SETI@home využívá sneakernet pro překonaní omezení šířky pásma: data zaznamenaná pomocí radioteleskopu v Arecibo, Puerto Rico jsou uložena na magnetických páskách, které jsou pak dodávány do Berkeley v Kalifornii ke zpracování. V roce 2005 Jim Gray hlásil odeslání pevných disků, a dokonce i \"plechové krabice s procesory\" pro přepravu velkých objemů dat poštou.\n\nThe Rigsum Sherig Collection project používá sneakernet k distribuci offline vzdělávacích zdrojů, včetně Kiwix a Khan Academy na paměťových zařízeních na stovky škol a další vzdělávací instituce v Království Bhútán. Mnoho škol v Bhútánu má počítače nebo IT laboratoře, ale bez připojení k Internetu (nebo velmi pomalého). Sneakernet distribuuje asi 25 GB open-source vzdělávacího softwaru pro školy, často pomocí externích pevných disků.\n\nJe známo, že severokorejští disidenti propašovali flash disk naplněný západními filmy a televizními pořady, do značné míry ve snaze inspirovat kulturní revoluci.\n\nEl Paquete Semanal je zhruba 1TB sestavované médium, distribuované jednou týdně po celé Kubě prostřednictvím přenosných pevných disků a USB pamětí.\n\nV roce 2015 Amazon Web Services spustil Amazon Snowball, , 50 TB zařízení pro přenos dat na AWS cloud.\n"}
{"id": "1228124", "url": "https://cs.wikipedia.org/wiki?curid=1228124", "title": "Doubravice (okres Benešov)", "text": "Doubravice (okres Benešov)\n\nDoubravice (dle RSO v jednotném čísle) je vesnice v okrese Benešov ve Středočeském kraji. Je rozdělena potokem Doubravice na dvě části, spadající do různých obcí. Jde o převážně rekreační osadu poblíž řeky Sázavy, s minimem stálých obyvatel. \n\nVesnice se nachází po obou stranách potoka Doubravice, což je levý přítok Sázavy. Levý břeh potoka tvoří 1. díl, pravý břeh potoka 2. díl. \n\nVlastní jádro vesnice patří k dílu Doubravice 1.díl, nachází se kolem levého, bezejmenného přítoku Doubravice a je tvořeno usedlostmi čp. 9, 12 a 13, kolem kterých je řada rekreačních objektů, z nichž některé jsou původními venkovskými staveními, některé novodobými rekreačními stavbami. V blízkosti se tak nacházejí budovy če. 10, 36, 41, 3 a 39. Usedlost čp. 7 se nachází blíže místu, kde se údolí stáčí směrem k Sázavě. Nejhustší chatová zástavba se nachází v horní části údolí potoka Doubravice, nedaleko pod zmíněným jádrem vesnice. Chaty jsou rozděleny do dílů vesnice podle toho, na kterém břehu stojí. \n\nK dílu Doubravice 1.díl patří i několik samot nacházejících se severozápadně od jádra vsi. Nejblíže se nachází usedlost čp. 6, k níž je přidružen objekt če. 7. Dále stejným směrem je samota Hořalka, čp. 5. Východněji se nachází osada Dubsko, jejíž objekty čp. 2 a 3 a če. 1 a 312 jsou v RÚIAN také řazeny k části Doubravice 1.díl, ačkoliv podle mapy Registru sčítacích obvodů tato osada již celá patří k evidenční části i ZSJ Přestavlky u Čerčan. Avšak objekty bezprostředně severně od této osady, stavba u vysílače čp. 74 a chata če. 6, už jsou přiřazeny přímo k Přestavlkům, nikoliv k 1. dílu Doubravice, ačkoliv od vlastních Přestavlk jsou vzdálenější. V levé stráni údolí Doubravice se nachází zhruba 18 chat se zaměřenými čísly evidenčními i několik chat, které v územně-identifikačních mapách čísly označené nejsou. K 1. dílu Doubravice patří také skupina chat na břehu Sázavy u ústí Doubravice a jezu Poddubí, tj. asi o tři čtvrtě kilometru severněji, přístupná po pobřežní zpevněné cestě kolem Sázavy od Hvězdonic. Nejvýchodnější chatou z této skupiny, če. 25, 1. díl Doubravice přesahuje na jediném místě na pravý břeh potoka Doubravice. K území 1. dílu Doubravic je přiřazen také nezastavěný pás pravého břehu Sázavy až k okraji zástavby Zlenic. Patří tak k němu i pozůstatky městečka Odranec u ústí Dubského potoka a nad ním zřícenina hradu Stará Dubá. \n\nV dílu Doubravice 2.díl se nacházejí pouze dvě stavby s čísly popisnými. Usedlost čp. 1 se nachází u břehu potoka Doubravice, nejníže na cestě, které vede kolem potoka po pravém břehu, pod celým souborem rekreačních chat. Zhruba 23 rekreačních chat je ve stráni údolí potoka, deset chat stojí v řadě na kraji pole nad strání. Chata če. 43 je přiřazena k 2. dílu Doubravice přesto, že podle mapy RSO již stojí na území Bezděkova. Druhou obytnou stavbou, s číslem popisným 7, je samota U Hurikána, nacházející se na zalesněném ostrohu nad Sázavou, asi půl kilometru severoseverovýchodně od hlavní chatové oblasti. V okolí samoty U Hurikána se také nacházejí čtyři rekreační chaty. Další skupina 4 číslovaných rekreačních chat se nachází zhruba o dalších 300 metrů západněji, v lokalitě Na Dlouhých (další dvě chaty jsou ve stráni o něco níž), na kterou navazuje skupinka chat, které již patří do Hvězdonic. \n\nJednotlivé chatové oblasti, skupinky domů a samoty jsou propojeny sítí místních komunikací. Od chatové oblasti v horní části údolí potoka Doubravice dolů k ústí potoka do Sázavy je v Základní mapě ČR 1:10000 značena stezka po pravém břehu potoka, mapy.cz zde však cestu neznačí (resp. cesta podle nich shora končí u čp. 1). \n\nNejbližší autobusové zastávky jsou na silnici II/109 v Přestavlkách u Čerčan nebo na křižovatce u Bezděkova, obě jsou z jádra Doubravice vzdáleny asi kilometr a půl pěší chůze. Z dolní části Doubravice, od ústí potoka Doubravice, je blíže železniční zastávka Hvězdonice, asi 1 km chůze či jízdy.\n"}
{"id": "1228125", "url": "https://cs.wikipedia.org/wiki?curid=1228125", "title": "Adygejsk", "text": "Adygejsk\n\nAdygejsk (, adygejsky ) je město v Adygejsku v Ruské federaci. Při sčítání lidu v roce 2010 měl přes dvanáct tisíc obyvatel.\n\nAdygejsk leží v Předkavkazí na jižním břehu Krasnodarské přehrady na Kubáni. Od Majkopu, hlavního města republiky, je vzdálen přibližně sto kilometrů severozápadně. Nejbližší města jsou Krasnodar 22 kilometrů severozápadně a Gorjačij Ključ 28 kilometrů jižně.\n\nPřes město vede dálnice M4 z Moskvy přes Rostov na Donu do Novorossijsku. Adygejsk je po ní od Moskvy vzdálen přibližně 1358 kilometrů.\n\nAdygejsk byl založen v roce 1969 se jménem \"Adygejskij\" jako obec pro přesídlení obyvatel vesnic zaplavených Krasnodarskou přehradou. V roce 1976 se stal městem a byl přejmenovaný na \"Teučežsk\" () k poctě adygejského básníka Cuga Teučeže. V roce 1992 byl přejmenován na \"Adygejsk\".\n"}
{"id": "1228126", "url": "https://cs.wikipedia.org/wiki?curid=1228126", "title": "Hleďsebe (Nelahozeves)", "text": "Hleďsebe (Nelahozeves)\n\nHleďsebe je bývalá vesnice, nyní složená ze dvou dílů, které jsou evidenčními částmi obce Nelahozeves v okrese Mělník. Je tvořena především řadovou domkovou zástavbou, která plynule navazuje na zástavbu Nelahozevsi a na niž plynule navazuje zástavba Podhořan.\n\nHleďsebe je vymezena jako území západně od železniční trati 090 v severní části Nelahozevsi, v oblasti pod kopcem Na Hleďsebi (231 m n. m.). Jde především o úsek řadové zástavby podél ulice Pod Strání, počínaje domem čp. 27 na západní straně ulice a o něco severněji domem čp. 78 na východní straně ulice, a ulice U Žlábku a U Podjezdu. Rovněž je k této části přiřazeno neobydlené území západně od této ulice, tedy zalesněná stráň, pole a část pískovny. Severní hranicí 1. dílu Hleďsebe je severní větev ulice U Podjezdu a navazující úsek Velvarské ulice (silnice II/616, která pak stoupá do stráně na Uhy).\n\n2. díl Hleďsebe tvoří přibližně čtverec území severně od této hranice, avšak pouze západně od ulice Velvarské. Zástavbu 2. dílu tedy tvoří domy po obou stranách ulice V Uličce a zástavba na severní a západní straně Velvarské ulice v úseku vymezeném ulicí V Uličce, která tvoří přeponu dvěma k sobě kolmým úsekům Velvarské ulice. K 2. dílu patří i přilehlý zalesněný svah. Ostrůvky v tomto území jsou dům čp. 20 u Velvarské ulice severně od křižovatky s ulicem U Podjezdu a Pod Strání a dům čp. 35 v ulici V Uličce – oba tyto domy jsou evidovány k části Podhořany, ačkoliv se nacházejí na území 2. dílu Hleďsebe. Domy čp. 4 a 14 v severovýchodním kvadrantu křižovatky ulic Velvarská, U Podjezdu a Pod Strání jsou rovněž již součástí části Podhořany, třebaže urbanisticky patří k zástavbě 1. a 2. dílu Hleďsebe.\n\nPoblíž Hleďsebe se na území Podhořan nachází nádraží Nelahozeves (zatímco u jádra Nelahozevsi se nachází zastávka Nelahozeves zastávka).\n\nPodle Lexikonu obcí 2005 se v roce 1869 Hleďsebe jako osada neuvádí, v roce 1880–1890 je pod názvem Hleďsebe uváděna jako osada obce Ouholice v okrese Slaný, v roce 1900–1910 jako osada obce Staré Ouholice t. Staré Úholice v okrese Slaný, v roce 1921–1950 jako osada obce Podhořany v okrese Kralupy nad Vltavou, od roku 1961 jako část obce Nelahozeves v okrese Mělník. Adresář z roku 1932 uvádí Hleďsebe pouze jako příslušenství obce Nelahozeves a neuvádí pro ni údaje samostatně, zatímco Podhořany nad Vltavou naopak byly uvedeny jako samostatná obec a nebyla u nich zmíněna Hleďsebe.\n"}
{"id": "1228127", "url": "https://cs.wikipedia.org/wiki?curid=1228127", "title": "Papežská komise pro ochranu nezletilých", "text": "Papežská komise pro ochranu nezletilých\n\nPapežská komise pro ochranu nezletilých (it. \"Pontificia Commissione per la Tutela dei Minori\") je komise pracující v Římské kurii, která je poradním orgánem papeže, kterému podává návrhy pro to, aby se zabránilo zneužívání mladistvých v katolické církvi.\n\nKomisi zřídil v důsledku případů zneužívání mladistvých katolickými duchovními papež František dne 22. března 2014. Komise má spolupracovat především s Kongregací pro nauku víry, která se zabývá jednotlivými případy sexuálního zneužívání. Jejím prezidentem je bostonský arcibiskup Seán Patrick kardinál O'Malley, poprvé zasedala v únoru 2015. Statuta komise byla schválena státním sekretářem kardinálem Parolinem dne 21. dubna 2015\n"}
{"id": "1228130", "url": "https://cs.wikipedia.org/wiki?curid=1228130", "title": "Engelbrekt Engelbrektsson", "text": "Engelbrekt Engelbrektsson\n\nEngelbrekt Engelbrektsson (kolem 1390 – 4. květen 1436) byl švédský šlechtic, vůdce povstání z roku 1434, vedeného proti králi Eriku VII. Pomořanskému, který stál v čele Kalmarské unie, jež spojovala do jednoho celku dnešní Švédsko, Norsko a Dánsko, a to pod převážně dánským vlivem.\nŠlechtická rodina Engelbrektssonů přišla do Švédska v 60. letech 14. století z Německa a usadila se v Dalarně, kde vlastnila zejména doly. Engelbrekt se narodil v 90. letech, přesné datum narození není známo, nedochovala se ani žádná dobová kresba, která by zachytila jeho podobu.\n\nJím vedené doly se staly od nástupu krále Erika VII. Pomořanského objektem značného zdanění. To vedlo Engelbrektssona k vyvolání vzpoury, vedené především proti královu vykonavateli Josse Erikssonovi, který sídlil ve Västeråsu. Do rebelie se široce zapojili horníci z jeho dolů a také zemědělci z Dalarny, kteří nového krále vinili ze zhoršení své sociální situace.\n\nRoku 1435 byl Engelbrektsson zvolen vůdcem stavovského sněmu (\"Riksens ständer\"), který sídlil ve městě Arboga, čímž vzpoura dostala charakter stavovského povstání. Sněm načas převzal vládu v zemi a Engelbrektsson se stal jejím regentem. Ostatní šlechtici měli ovšem trochu jiné představy než Engelbrektsson a nakonec upřednostnili jako vůdce sněmu Karla Knutssona Bondeho, zatímco Engelbrektsson ustoupil do pozadí. Brzy poté byl zavražděn šlechticem Månsem Bengtssonem, čímž se sněmu definitivně otevřela cesta k dohodě s králem.\n\nEngelbrektsson se navdory prohře rychle stal proto-nacionálním a lidovým hrdinou. Jeho vzpoura bývá někdy označována za počátek švédského národního obrození, které vyvrcholilo v 16. století, vypuzením Dánů. Značila také vstup zemědělské a dělnické vrstvy do švédské (v zásadě parlamentní) politiky, který se tak ve Švédsku odehrál o hodně dříve než v jiných západních zemích.\n\nHudební skladatel Natanael Berg o Engelbrektssonovi napsal operu \"Engelbrekt\" (1928).\n\n"}
{"id": "1228139", "url": "https://cs.wikipedia.org/wiki?curid=1228139", "title": "Gösta Mittag-Leffler", "text": "Gösta Mittag-Leffler\n\nMagnus Gustaf (Gösta) Mittag-Leffler (16. března 1846, Stockholm – 7. července 1927, Djursholm) byl švédský matematik, zakladatel skandinávské matematické školy.\n\nJeho otec se jmenoval Leffler, později si ke jménu ovšem připojil i jméno matky Mittag, jako výraz podpory ženskému hnutí. Jeho sestra Anne Charlotte Lefflerová se stala významnou spisovatelkou.\n\nMatematiku vystudoval na Uppsalské univerzitě, absolvoval roku 1865, titul PhD získal v roce 1872. Ve stejném roce zde začal učit matematiku a stal se docentem. Poté se vydal na studijní cestu po Evropě, v Paříži si doplňoval vzdělání pod vedením Charlese Hermita a v Berlíně u Karla Weierstrasse. Roku 1878 se stal profesorem matematiky na univerzitě v Helsinkách, roku 1881 na univerzitě ve Stockholmu. Rok poté založil, s finanční podporou švédského krále Oscara, časopis \"Acta Mathematica\", který pak dalších 45 let vedl. Zde mimo jiné podporoval Cantorovy či Poincarého teorie. V roce 1883 se stal členem švédské Královské akademie věd. Byl bojovníkem za práva žen a na univerzitě ve Stockholmu probojovával profesuru pro ruskou matematičku Sofii Kovalevskou, která se tak stala první ženou na světě s tímto titulem v matematice. Stejně tak, jako člen Nobelova výboru, sehrál zásadní roli v udělení Nobelovy ceny Marii Curie-Sklodovské. Věnoval se též podnikání, ale roku 1922 zkrachoval.\n\nSám se věnoval komplexní analýze, zejména teorii počtu, analytické geometrii a teorii pravděpodobnosti. Pracoval na obecné teorii funkcí (viz Mittag-Lefflerův teorém), která měla zejména vyjasnit vztahy mezi závislými a nezávislými proměnnými.\n\n"}
{"id": "1228141", "url": "https://cs.wikipedia.org/wiki?curid=1228141", "title": "Marc Odenthal", "text": "Marc Odenthal\n\nMarc Odenthal, (* 25. ledna 1991 v Kolíně nad Rýnem, Německo) je německý zápasník–judista.\n\nS judem začínal v 6 letech v Weilerswistu pod vedením Raphaela Martena. Připravuje se v Mönchengladbachu pod vedením Stefana Küpperse. V německé seniorské reprezentaci se pohybuje od roku 2013. V roce 2016 se kvalifikoval na olympijské hry v Riu na základě evropské kontinentální kvóty. V prvním kole narazil na světovou jedničku Japonce Mašú Bejkra a prohrál na ippon po dvou minutách boje.\n\nMarc Odenthal je pravoruký judista, jeho osobní technika je uči-mata.\n\n\n"}
{"id": "1228145", "url": "https://cs.wikipedia.org/wiki?curid=1228145", "title": "Ternopillja", "text": "Ternopillja\n\nTernopillja (, ) je vesnice na západě Ukrajiny ve Lvovské oblasti a v Mykolajivském rajónu. \n\nByla založena roku 1785 německými evangelickými kolonisty. V letech 1918–1939 se nacházela v Polsku. Současný název nese od roku 1976.\n\nV roce 2004 žilo v obci 473 osob.\n\n"}
{"id": "1228147", "url": "https://cs.wikipedia.org/wiki?curid=1228147", "title": "Dornfeld", "text": "Dornfeld\n\nDornfeld je:\nněmecký geografický název pro\n\n"}
{"id": "1228150", "url": "https://cs.wikipedia.org/wiki?curid=1228150", "title": "Ciril Grossklaus", "text": "Ciril Grossklaus\n\nCiril Grossklaus (* 17. dubna 1991 Zofingen, Švýcarsko) je švýcarský zápasník–judista.\n\nJe rodákem z horské vesnice Hottwil. S judem začínal v 7 letech v Bruggu pod vedením Daniela Kistlera. Mezi seniory se prosazuje od roku 2013. V roce 2016 se kvalfikoval na olympijské hry v Riu, kde vypadl v prvním kole s Francouzem Alexandre Iddirem po taktické bitvě na šido.\n\n\n\n\n"}
{"id": "1228154", "url": "https://cs.wikipedia.org/wiki?curid=1228154", "title": "Seznam geodetů", "text": "Seznam geodetů\n\nToto je seznam geodetů (zeměměřičů).\n\n\n\n\n\n\n\n\n\n\n\n\n\n"}
{"id": "1228158", "url": "https://cs.wikipedia.org/wiki?curid=1228158", "title": "Colton Brown", "text": "Colton Brown\n\nColton Brown (* 8. října 1991 New Brunswicku, New Jersey, Spojené státy americké) je americký zápasník–judista afroamerického původu.\n\nS judem začínal v 8 letech Piscataway na přání svého otce. Později se přesunul do San José, kde se věnoval judu při studiu na vysoké škole pod vedením Mike Swaina. Od roku 2017 se přípravuje v tréninkové skupině Pedro's Judo Center ve Wakefieldu v Massachusetts. V roce 2016 se kvalifikoval na olympijské hry v Riu. V úvodním kole poslal súdánského judistu technikou uči-mata na ippon, v dalším kole však nestačil na judo Francouze Alexandre Iddira, který ho vybodoval na wazari osobní technikou technikou ippon-seoi-nage.\n\n\n\n"}
{"id": "1228165", "url": "https://cs.wikipedia.org/wiki?curid=1228165", "title": "Edyta Ropek", "text": "Edyta Ropek\n\nEdyta Ropek (* 18. listopadu 1979 Tarnów) je polská reprezentantka, vicemistryně světa, vítězka světového poháru a mistryně Evropy v lezení na rychlost. Závodila ale také v lezení na obtížnost a v boulderingu.\n\nNa Jagellonské univerzitě v Krakově získala magisterský titul v oboru ochrany životního prostředí.\n\n\n\n\n"}
{"id": "1228171", "url": "https://cs.wikipedia.org/wiki?curid=1228171", "title": "Iszlám Monier Suliman", "text": "Iszlám Monier Suliman\n\nIszlám Monier Suliman, (* 17. prosince 1990 v Miškovci, Maďarsko) je maďarský sportovec, olympionik, zápasník–judista súdánského původu. Žije v Japonsku v Jamagatě, kde se na univerzitě věnuje tréninku juda. V roce 2015 se dohodl se Súdánským olympijským výborem k možnosti startu na olympijských hrách. V roce 2016 obdržel od tripartitní komise pozvánku k účasti na olympijských hrách v Riu, kde vypadl v prvním kole. \n\n"}
{"id": "1228174", "url": "https://cs.wikipedia.org/wiki?curid=1228174", "title": "Kvalifikace na Mistrovství světa ve fotbale 2018 (UEFA) – skupina D", "text": "Kvalifikace na Mistrovství světa ve fotbale 2018 (UEFA) – skupina D\n\nSkupina D kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228175", "url": "https://cs.wikipedia.org/wiki?curid=1228175", "title": "Kvalifikace na Mistrovství světa ve fotbale 2018 (UEFA) – skupina E", "text": "Kvalifikace na Mistrovství světa ve fotbale 2018 (UEFA) – skupina E\n\nSkupina E kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228177", "url": "https://cs.wikipedia.org/wiki?curid=1228177", "title": "Kvalifikace na Mistrovství světa ve fotbale 2018 (UEFA) – skupina F", "text": "Kvalifikace na Mistrovství světa ve fotbale 2018 (UEFA) – skupina F\n\nSkupina F kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228179", "url": "https://cs.wikipedia.org/wiki?curid=1228179", "title": "Kvalifikace na Mistrovství světa ve fotbale 2018 (UEFA) – skupina G", "text": "Kvalifikace na Mistrovství světa ve fotbale 2018 (UEFA) – skupina G\n\nSkupina G kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228180", "url": "https://cs.wikipedia.org/wiki?curid=1228180", "title": "Olena Repko", "text": "Olena Repko\n\nOlena Aleksandrovna Repko (: Олена Олександрівна Рєпко * 1. srpna 1975 Charkov, Ukrajina) je bývalá ukrajinská reprezentantka ve sportovním lezení, mistryně světa, vítězka světového poháru, Mistryně Evropy a Ukrajiny v lezení na rychlost.\n\n"}
{"id": "1228181", "url": "https://cs.wikipedia.org/wiki?curid=1228181", "title": "Kvalifikace na Mistrovství světa ve fotbale 2018 (UEFA) – skupina H", "text": "Kvalifikace na Mistrovství světa ve fotbale 2018 (UEFA) – skupina H\n\nSkupina H kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228182", "url": "https://cs.wikipedia.org/wiki?curid=1228182", "title": "Kvalifikace na Mistrovství světa ve fotbale 2018 (UEFA) – skupina I", "text": "Kvalifikace na Mistrovství světa ve fotbale 2018 (UEFA) – skupina I\n\nSkupina I kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n"}
{"id": "1228196", "url": "https://cs.wikipedia.org/wiki?curid=1228196", "title": "Papežská biblická komise", "text": "Papežská biblická komise\n\nPapežská biblická komise (it. \"Pontificia commissione biblica\") je komise pracující v Římské kurii, která je součástí Kongregace pro nauku víry, jejímž úkolem je rozvoj a dohled nad biblickými studii.\n\nV roce 1902 založil papež Lev XIII. papežskou biblickou komisi (\"Commissio Pontificia de Re Biblica\") s velmi širokými kompetencemi. Ty ještě rozšířil papež Pius X., který dal komisi právo udělovat kanonické tituly licenciátu a doktorátu v biblických vědách Svou nynější podobu dostala komise po 2. vatikánském koncilu, v roce 1971.\n\nV čele komise stojí její prezident, kterým je prefekt Kongregace pro nauku víry. Jemu pomáhá sekretář (viceprezident), vybíraný z dvaceti členů komise. Členy komise jmenuje papež na návrh předsedy na dobu pěti let, s možností dalšího jmenování.\n"}
{"id": "1228199", "url": "https://cs.wikipedia.org/wiki?curid=1228199", "title": "Axel Fredrik Cronstedt", "text": "Axel Fredrik Cronstedt\n\nAxel Fredrik Cronstedt (23. prosince 1722, Turinge - 19. srpna 1765, Stockholm) byl švédský mineralog a chemik, jeden ze zakladatelů mineralogie, objevitel niklu.\n\nVystudoval matematiku na univerzitě v Uppsale. Poté se stal důlním odborníkem, pracoval na státním báňském úřadu. Proslavil se především tím, že roku 1751 objevil nikl (původně ho nazval \"kupfernickel\", což lze přeložit jako ďáblíkova či skřítkova měď). Ve stejném roce objevil minerál scheelit (nazval ho tungstat). Sestavil též novou klasifikaci kovů, která byla založena na chemických charakteristikách, nikoli na vnější podobě kovů, jak bylo dosud obvyklé. Roku 1753 se stal členem švédské Královské akademie věd. Byl žákem objevitele kobaltu Georga Brandta.\n\n"}
{"id": "1228200", "url": "https://cs.wikipedia.org/wiki?curid=1228200", "title": "USS New Mexico (BB-40)", "text": "USS New Mexico (BB-40)\n\nUSS New Mexico byla první lodí třídy New Mexico. Pojmenována byla v souladu s doktrínou USA po jednom z amerických států, konkrétně po 47 státě – Nové Mexiko. Měla dvě sesterské lodě Mississippi a Idaho.\n\nKýl byl položen v loděnicích New York Navy Yard v Brooklynu v New Yorku 14. října 1915. Na vodu byla spuštěna 13. dubna 1917 a americké námořnoctvo si ji převzalo 20. května 1918.\n\nPohon zabezpečovalo 9 kotlů Babcock & Wilcox pohánějící 4 turbíny, které následně poháněly elektrické agregáty, napájející elektromotory, které otáčely hřídely čtyř lodních šroubů s výsledným výkonem 27 500 hp. Maximální rychlost lodi byla 21 u. Pohonem pomocí elektrických agregátů a elektromotorů se USS New Mexico lišila od svých sesterských lodí Mississippi a Idaho.\n\nBoční pancéřový pás byl silný 279–203 mm. Paluba byla chráněna 152,5 – 76,2 mm pásem. Hlavní dělostřelectvo bylo uloženo ve věžích o síle pancíře 457 - 228 mm. Sekundární dělostřelectvo mělo pancéřování 152–76 mm.\n\nHlavní výzbroj se skládala z dvanácti děl ráže 365 mm (14 \"/ 50 cal.) Ve čtyřech trojhlavňových věžích (dvě vpředu, dvě vzadu). Pomocnou výzbroj tvořilo 22 děl ráže 127 mm (5 \"/ 51) uložených v kasematech po 11 na každé straně. V průběhu krátké doby bylo odstraněno 8 děl z nejnižších kasemat, protože se tato pomocná výzbroj dala použít jen při klidném moři). Ve třicátých letech bylo přidáno 8 x 127 mm (5 \"/ 25 cal.). Loď nesla dva 533 mm torpédomety.\n\nDo služby byla zařazena 20. května 1918, krátce před koncem první světové války, takže se ještě stihla zapojit do hlídkování podél východního pobřeží USA. V roce 1920 převezla z Francie do USA prezidenta Wilsona. Nato se ještě téhož roku přesunula do Pacifiku, kde se stala součástí americké tichomořské flotily. Následujících dvacet let působila střídavě v Pacifiku a Karibiku.\n\nV loděnicích Philadelphia Navy Yard absolvovala od března 1931 do ledna 1933 modernizaci. Byly odstraněny elektrické agregáty a elektromotory. Touto změnou pohonného systému se zvýšil výkon na 32 500 hp. Zvětšen byl náměr děl (delší dostřel) a stožáry trubkové konstrukce byly zrušeny.\n\nV roce 1941 se přesunula do vod Atlantiku vzhledem k sílící činnost německých ponorek. Tím se vyhnula pohromě v Pearl Harboru, po kterém byla okamžitě převelena na Havajské ostrovy, aby nahradila ztráty způsobené tímto náletem.\n\nPo kapitulaci Japonska se z Tokijského zálivu vydala na cestu na východní pobřeží USA přes Panamský průplav. 19. července 1946 byla v Bostonu vyřazena ze služby a 9. listopadu 1947 prodána do šrotu.\n\n"}
{"id": "1228203", "url": "https://cs.wikipedia.org/wiki?curid=1228203", "title": "Zanzibar (ostrov)", "text": "Zanzibar (ostrov)\n\nZanzibar je ostrov v Indickém oceánu, oddělený od pobřeží východní Afriky Zanzibarským průlivem. V roce 2012 na ostrově žilo 896 721 obyvatel. Ostrov tvoří spolu s ostrovem Pemba autonomní stát Zanzibar v rámci Tanzanie.\n\nSpolečně s ostrovy Pemba a Mafia tvoří Zanzibarské souostroví, které je celé součástí Tanzanie. Ostrov je kopcovitý, přibližně 85 km dlouhý ze severu na jih a 30 km široký ze západu na východ. Má rozlohu 1666 km². Nachází se ve vzdálenosti 59 km jižně od ostrova Pemba.\n\nOstrov je obklopen menšími ostrovy a ostrůvky, z nichž dva největší Tumbatu a Uzi jsou obydlené. Další menší ostrovy jsou Bawe, Chapwani, Changuu, Chumbe, Kizingo, Kwale, Latham, Mautani, Miwi, Mnemba, Mwana wa Mwana, Nianembe, Popo, Pungume a Ukanga.\n\nSpolu s okolními ostrovy tvoří tři ze třiceti krajů Tanzanie. Jsou to Zanzibar střed a jih s hlavním městem Koani, Zanzibar sever s hlavním městem Mkokotoni a Zanzibar město a západ s hlavním městem Zanzibar. Zanzibarská vláda sídlí na západním pobřeží ostrově ve městě Stone Town.\n"}
{"id": "1228209", "url": "https://cs.wikipedia.org/wiki?curid=1228209", "title": "Torbern Bergman", "text": "Torbern Bergman\n\nTorbern Olof Bergman (20. březen 1735, Katharinberg – 8. červenec 1784, Medevi) byl švédský mineralog a chemik.\n\nZapsal se na univerzitu v Uppsale již v 17 letech. Otec chtěl, aby studoval právo nebo teologii, on toužil studovat matematiku a přírodní vědy. Ve snaze vyhovět otci i svým sklonům, studoval souběžně vše, takže u něj došlo ke zhroucení z přepracovaní. Během období vynucené abstinence od studií se bavil botanikou a entomologií, Carlu Linnému v té době zaslal několik exemplářů dosud neznámých druhů hmyzu. Na univerzitu se vrátil v roce 1758 a téhož roku získal titul Ph.D. Poté na Uppsalské univerzitě začal přednášet fyziku a matematiku. Po rezignaci Johana Gottschalka Walleriuse byl jmenován profesorem chemie. Vedl též výzkum v oblasti chemie kovů, zejména vizmutu a niklu. Po objevu sycené vody (Josepha Priestleyho) postup zdokonalil tím, že našel způsob, jak vodu sytit za pomoci reakce křídy a kyseliny sírové. V roce 1764 byl zvolen členem Královské švédské akademie věd. Jeho žákem byl Carl Wilhelm Scheele.\n"}
{"id": "1228217", "url": "https://cs.wikipedia.org/wiki?curid=1228217", "title": "Isabelle Dorsimond", "text": "Isabelle Dorsimond\n\nIsabelle Dorsimond (* 14. září 1961, Lutych, Belgie) je první Mistryně světa ve sportovním lezení na rychlost a bývalá belgická reprezentantka. Na II. mistrovství světa v roce 1993 v Innsbrucku získala v této disciplíně také titul Viceimstrině, v lezení na obtížnost se jí ale na obou závodech tak dobře nedařilo, nejlépe skončila ve finále osmá v roce 1991.\n\nV letech 1991 — 1993 se zúčastnila světového poháru v lezení na obtížnost (na rychlost se závodilo až od roku 1998), kde skončila v roce 1991 na desátém místě z dvaaosmdesáti bodovaných závodnic, za svou krajankou Catherine Gloesener, v dalších dvou letech se již neúčastnila všech závodů poháru.\n\nV roce 1992 byla dvacátátřetí na mistrovství Evropy ve Frankfurtu v lezení na obtížnost z pětatřiceti závodnic.\n\nDalší sporty: judo, gymnastika a atletika, jako hoby lezení.\n\n"}
{"id": "1228224", "url": "https://cs.wikipedia.org/wiki?curid=1228224", "title": "Carl Gustaf Mosander", "text": "Carl Gustaf Mosander\n\nCarl Gustaf Mosander (10. září 1797, Kalmar – 15. říjen 1858, Lovö) byl švédský chemik, objevitel prvků lanthan (1839), erbium (1843) a terbium (1843). \n\nVe 12 letech se s matkou přestěhovali do Stockholmu. Začal se zde učit lékárníkem (toto vzdělání úspěšně dovršil roku 1817), ale jeho zájem o medicínu ho nakonec přivedl na lékařskou univerzitu Institut Karolinska, kde absolvoval roku 1824. Poté na institutu učil chemii, v roce 1836 se stal profesorem. Vedl souběžně mineralogickou sbírku ve Švédském přírodopisném muzeu. Roku 1833 se stal členem švédské Královské akademie věd. \n"}
{"id": "1228226", "url": "https://cs.wikipedia.org/wiki?curid=1228226", "title": "Tullamore", "text": "Tullamore\n\nTullamore ( ) je město v Hrabství Offaly, ve středu Irska. Je hlavním městem hrabství Offaly.\nMěsto se proslavilo výrobou světoznámé irské whiskey Tullamore Dew vyráběné destilací v Tullamore Distillery, jejíž historie výroby sahá až do roku 1829.\nV roce 1950 byla výroba v Tullamore Distillery zastavena a nadále vyráběna ve firmě William Grant & Sons v Corku. Majitelé investovali do nové palírny sladové whisky nedaleko Tullamore, se snahou vrátit výrobu zpět. \n"}
{"id": "1228232", "url": "https://cs.wikipedia.org/wiki?curid=1228232", "title": "Mezholezský rybník", "text": "Mezholezský rybník\n\nMezholezský rybník se nachází severozápadně od obce Mezholezy, v okrese Domažlice v Plzeňském kraji v České republice, asi 12 km jihozápadně od Stříbra v nadmořské výšce 436 m n. m. Rybník má rozlohu 39 hektarů a je tak 11. největší rybník v Plzeňském kraji a největší rybník v okruhu 17 kilometrů.\n"}
{"id": "1228235", "url": "https://cs.wikipedia.org/wiki?curid=1228235", "title": "Carl Jakob Sundevall", "text": "Carl Jakob Sundevall\n\nCarl Jakob Sundevall (22. říjen 1801, Högestad – 2. únor 1875, Stockholm) byl švédský zoolog a ornitolog. \n\nZoologii vystudoval na univerzitě v Lundu, roku 1823 zde získal doktorát. Poté cestoval po východní Asii a následně se vrátil ke studiu, tentokrát medicíny, absolvoval roku 1830. Od roku 1833 pracoval ve Švédském přírodopisném muzeu. Zde byl jmenován profesorem (1839). V letech 1856–1887 vytvořil rozsáhlé dílo \"Svenska Foglarna\", ve kterém popsal 238 druhů ptáků žijících ve Švédsku. Klasifikoval též řadu ptáků, jež z africké výpravy přivezl Johan August Wahlberg. Roku 1835 vytvořil fylogenetický strom ptáků založený zejména na studiu tvarů kyčle a nohou. Věnoval též vědeckou pozornost uspořádání šlach v nohách ptáků. Vedle svého hlavního ornitologického zájmu se věnoval i entomologii, zvláště pavoukům. Z jiných oblastí ho lákala lingvistika, zejména problém univerzální fonetické abecedy, jemuž věnoval práci \"Om phonetiska bokstäver\".\n"}
{"id": "1228236", "url": "https://cs.wikipedia.org/wiki?curid=1228236", "title": "Evangelický hřbitov v Orlové", "text": "Evangelický hřbitov v Orlové\n\nEvangelický hřbitov v Orlové se nacházel u evangelického kostela v Orlové v lokalitě Cingrův kopec u silnice z Orlové do Doubravy. V současné době je zrušen.\n\nHřbitov byl založen na pozemku věnovaném baronem Mikulášem Mattencloitem. Posvěcen byl 19. prosince 1847. Roku 1870 byl rozšířen; v roce 1876 byl živý plot nahrazen dřevěným; roku 1886 byl hřbitov opatřen železnou bránou. Poslední pohřeb se na hřbitově uskutečnil v prosinci 1930, další pohřby nebyly kvůli zintenzivněné hornické činnosti umožněny. Evangelíci byli od roku 1931 pohřbíváni na komunálním hřbitově, kde jim byl vyhrazen samostatný oddíl, který byl posvěcen 1. února 1931. Vlivem poddolování docházelo k devastaci starého hřbitova, který byl roku 2001 vybagrován. Na jeho místě je lesopark, kde byl roku 2012 instalován památník zaniklého hřbitova.\n\n\n\n"}
{"id": "1228238", "url": "https://cs.wikipedia.org/wiki?curid=1228238", "title": "Nescio", "text": "Nescio\n\nJan Hendrik Frederik Grönloh (22. června 1882, Amsterdam – 25. července 1961, Hilversum), pseudonym Nescio (latinsky „Nevím“), byl nizozemský spisovatel neoromantických povídek částečně inspirovaných Multatuliho stylem.  K jeho nejznámějším dílům patří trojice novel \"De uitvreter\" (1911, \"Vyžírka\"), \"Titaantjes\" (1915, \"Titánci\") a \"Dichtertje\" (1918, \"Malý básník\").\n\nJan Hendrik Frederik Grönloh se narodil 22. června 1882 v amsterdamské ulici Reguliersbreestraat 49 jako nejstarší ze čtyř dětí stejnojmenného obchodníka a kováře Jana Hendrika Frederika Grönloha a Marthy Marie van der Reijdenové. Aby ho odlišili od otce, říkali mu zkráceně Frits. Po narození malého Jana se rodina přestěhovala do městské části Amsterdam-Oost, kde od února 1888 navštěvoval první stupeň základní školy v ulici 1ste Van Swindenstraat. V roce 1894 přešel na tříletou reálnou školu, která se nacházela na amsterdamském nábřeží Mauritskade. Mezi lety 1897 a 1899 navštěvoval Veřejnou obchodní školu na Keizersgrachtu. Poté vykonával různé kancelářské práce a v roce 1904 se stal zaměstnancem exportní společnosti Holland-Bombay Trading Company, kde v následujících letech udělal kariéru.\n\nOd roku 1901 do roku 1903 se angažoval v idealistické kolonii „Tames“, kterou spolu s několika přáteli založil u města Huizen. Napodobili tak kolonii Walden, zřízenou Frederikem van Eedenem, známým nizozemským spisovatelem. Nescio byl také členem Sociálně demokratické strany práce. V podstatě byl tedy idealistou, který se v životě musel vyrovnávat s požadavky moderní společnosti. Nedosažitelnost ideálů byla i důležitým tématem jeho literárních děl. Přátelé z „Tames“ se stali předlohou pro hrdiny novely \"Titaantjes\" Bavinka, Bekkera a Keese Ploegera.\n\nV roce 1906 se Nescio oženil s Aagje Tiketovou. Manželé měli čtyři dcery. Nejprve bydleli na nábřeží Ringkade, dnešní Transvaalkade, ale později se v rámci Amsterdamu několikrát stěhovali. Nescio pobýval jistý čas i ve vesnici Groet, přesněji v ulici Achterweg v čísle 22. Odsud je to jen 50 metrů k domu v ulici Wagenmakersweg, kde později bydlel Gerard Reve. V samotné ulici Achterweg žila od roku 1959 o dům dál v čísle 26 spisovatelka a historička Annie Romein-Verschoorová se svým manželem historikem Janem Romeinem.\n\nNesciovo bydliště hraje v jeho díle důležitou roli. Jedna z amsterdamských ulic se dostala i do úvodní věty povídky \"De uitvreter\": „\"Až na muže, který považoval ulici Sarphatistraat za nejkrásnější místo Evropy, jsem nikdy nepoznal podivuhodnějšího chlapíka než vyžírku\".“ Nescio emoce, které v něm město a jeho proměny vzbuzovaly, netajil. Dokazuje to například poznámka v závěru již zmíněné povídky \"De uitvreter\": „\"Zimu strávil v Amsterdamu, kde pilně krásné domy bourali a ošklivé na jejich místa stavěli, zadumaně se plahočíc\".“ Kromě Amsterdamu hraje v Nesciově díle podstatnou roli také okolí města a venkov u Nijmegenu. Popisy počasí, přírody a krajiny těchto míst tvoří důležitou součást Nesciova literárního odkazu.\n\nNescio zemřel v 79 letech v nemocnici Zonnestraal v Hilversumu a byl pohřben na amsterdamském hřbitově Nieuwe Oosterbegraafplaats. Ačkoliv v roce 1954 obdržel cenu Marianne Philipsprijs určenou pro činné spisovatele starší padesáti let, jejichž dílům hrozí zapomnění, skutečného uznání za přínos nizozemské literatuře se dočkal až posmrtně.\nNescio debutoval v lednu 1911 v literárním časopise \"De Gids\" povídkou \"De uitvreter\" (\"Vyžírka\"). V roce 1915 se v časopise \"Groot Nederland\" objevila jeho druhá povídka \"Titaantjes\" (\"Titánci\"). Obě byly roku 1918 spolu s povídkou \"Dichterje\" (\"Malý básník\") vydány knižně u obchodníka s uměním J. H. de Boise, vydavatele edice o umění \"Haarlemsche kunstboekjes\".\n\nÚstřední postavou povídky je Japi, kterého vypravěč představuje takto: „\"Jeho jméno bylo Japi. Jeho příjmení jsem se nikdy nedozvěděl\".“ Japi má pouze jeden ideál a to být absolutním bohémem. Nechce být dokonce ani umělcem. „\"Díky Bohu, nejsem vůbec nic\",“ prohlašuje o sobě. Díky malíři Bavinkovi se seznámí s Koekebakkerem, vypravěčem příběhu také známým jako Erik de Man. Japi se u nich rychle zapíše jako příživník, který vykouří cizí doutníky a který si půjčuje deštníky a nikdy je nevrátí. Toto chování dalo vzniknout jeho přízvisku vyžírka.\n\nJapi, neúspěšný malíř Bavink a novinář Koekebakker se v povídce postaví na odpor společnosti, ve které jsou lidé vykořisťováni a pomalu ale jistě se kvůli svým ideálům zříkají práce. Z těchto ideálů však nakonec nevzejde nic. Koekebakker pracuje i nadále v kanceláři, kde dostává slušný plat, ale ztrácí všechny své ideály. Bavinka potká smutnější osud. Malíř sice obdivuje Japiho, ale nakonec se zblázní. Sám Japi si se sebou neví rady. Putuje do Fríska, Belgie a Francie, ale nikde nenachází smysl a jistoty, které hledá. Když jeho nedosažitelná láska Jeanne umře a on už nevidí žádné ztělesnění svého ideálu, vydá se do Nijmegenu:\"Jednoho letního rána kolem půl páté, při nádherném východu slunce, sestoupil z mostu přes řeku Waal. Hlídač si ho všiml pozdě. „Nespěchej, starý brachu,“ řekl Japi a potom vykročil s obličejem upřeným k severovýchodu. Skokem to nejde nazvat, řekl ten muž, on prostě sestoupil.\"\"V jeho pokoji našli hůl, která patřila Bavinkovi, a na zdi šest lístečků s nápisem zatr. a jeden s „A je to.“\"\"Řeka od té doby stále proudí na západ a lidé se zadumáni plahočí dál. I slunce stále vychází a každý večer dostávají Japiho staří známí Denní zprávy.\"\"Jeho cesta do Fríska zůstala navždy neobjasněná.\"(citát: závěr povídky \"De Uitvreter\")\n\nNejznámější Nesciovou větou je ta, kterou začíná povídka \"De uitvreter\":\"„Až na muže, který považoval ulici Sarphatistraat za nejkrásnější místo Evropy, jsem nikdy nepoznal podivuhodnějšího chlapíka než vyžírku.“\"V roce 1961, přesně půl století po prvním vydání povídky, bylo odhaleno, kdo je mužem, který považuje ulici Sarphatistraat za nejkrásnější místo Evropy. Spisovatel a zřizovatel kolonie Walden, Frederik van Eeden, popsal ulici Sarphatistraat jako příklad nevkusu devatenáctého století, i když o ní sám kdysi smýšlel jinak: „\"Vzpomínám si na to, jako by to bylo včera, kdy jsem ulici Sarphatistraat shledal nejkrásnější v Amsterdamu […]\"“ napsal Van Eeden v recenzi knihy Lodewijka van Deyssela \"Een liefde\" (\"Láska\"), která vyšla v dubnu 1888 v časopise \"De Nieuwe Gids\". Nescio jen změnil Amsterdam na Evropu.\n\nDlouho se také nevědělo, kdo měl být předlohou samotnému Japimu (vyžírkovi). Grönloh o tom nechtěl nikdy mluvit a tvrdil, že postava není spojena s nikým existujícím. Ze dvou nalezených dopisů z roku 1908 však vyplývá, že chování spisovatele samotného během jeho návštěvy provincie Zeeland a zejména městečka Veere vykazovalo mnoho podobností s Japiho počínáním.\n\nPrvní čárka v úvodní větě povídky \"De uitvreter\" v Nesciově rukopisu chybí. Chyba byla objevena až poté, co se rukopis dostal do redakce časopisu \"De Gids\". Jiná chyba se v povídce vyskytuje stále. Japiho oblíbená píseň pojednává podle knihy chybně o „Nancy Brick“. Správně by to mělo být „Nancy Brig“. Tato píseň od Plumptona, na text W. S. Gilberta, pojednává o brize, která ztroskotá, načež se z její posádky stanou kanibalové. Tento „shop song“ byl posměšným zpracováním katastrofy lodě Medúza. Podle Nesciova znalce Enna Endta šlo o Grönlohovu oblíbenou píseň.\n\nZnámá úvodní věta povídky \"Titaantjes\" zní:\"„Kluci jsme byli - ale báječní kluci. I když to říkám já sám...“\"V povídce se Koekenbakker ohlíží zpět do doby, kdy měl spolu se svými přáteli ještě ideály a vypráví, jak se zhroutily.  Například Bavink namaloval mistrovské dílo, které následně rozřezal na pásky, protože zjistil, že touto malbou se ve skutečnosti stal tím, co kdysi navždy odmítl, tedy úspěšným bohatým mužem. Nakonec skončil v blázinci. Zbytek přátel se přizpůsobil společnosti, které se kdysi zřekl. Na konci příběhu stoupá jen Koekebakkerova hvězda. Je úspěšným žurnalistou, který dobře vydělává, ale na původních ideálech už mu příliš nezáleží. Ačkoliv povídka \"Titaantjes\" zachycuje z velké části stejné postavy jako první příběh \"De uitvreter\", vyžírka Japi se zde neobjevuje.\n\nMorální poselství knihy spočívá v tom, že každý člověk se nakonec společnosti na úkor svých ideálů přizpůsobí, ať chce nebo ne. Stane se jejím členem i navzdory veškerému odporu vůči jejím požadavkům. Obě povídky jsou nejen důrazným protestem proti společnosti, ale zobrazují také boj, který zuřil mezi spisovatelem Nesciem a ředitelem Holland-Bombay Trading Company Grönlohem. Toto téma najdeme také v knihách Willema Elsschota, který rozpor spisovatel-obchodník zpracoval v příbězích o Laarmansovi a Boormanovi. Nescio a Elsschot spolu proto bývají často srovnáváni.\n\nNovela \"Dichtertje\" z roku 1918 ironicky a bez příkras nahlíží na měšťácké manželství, které je zde spojeno i s protikladem básník-měšťan. Známá Nesciova témata typu rozpor mezi tužbou a povinností, elsschotovský boj mezi „snem a činem“ a závěrečné zklamání jsou v novele zpracovány novým způsobem. Hlavní postavou příběhu je úředník Eduard, Ee, který tiše spřádá sny o tom stát se umělcem: \"„Být velkým básníkem a zemřít.“\" Jak se dá u Nescia očekávat, neskončí příběh příliš dobře. Edu napíše své mistrovské dílo a potom, podobně jako Bavink z povídky \"Titaantjes\", zešílí.\n\nBěhem psaní pomáhala Nesciovi vždy jeho žena, která četla všechny rukopisy. Číst úryvky novely \"Dichtertje\" pro ni samozřejmě nebylo moc příjemné. Na začátku šesté kapitoly naráží Nescio na takto vzniklé domácí rozepře:\"„Než budu pokračovat, chtěl bych jen říct, že také mé rukopisy přepisuje manželka a že poezii v tomto příběhu nechápe. […] Zvláštní, v jiných příbězích jí obdobné věci nepřipadaly tak strašné. Myslím, že je to proto, že tento píšu já. Měla by sice umět rozeznat pana autora od pana Nescia, ale je to pro ni příliš. Situace je pro mě bolestná, mé domácí štěstí je lehce poškozeno, ale přesto pokračuji.“\"\n\nKe sbírce povídek \"De uitvreter, Titaantjes\" a \"Dichtertje\" byla při čtvrtém vydání připojena také sbírka \"Mene Tekel,\" jejíž jméno odkazuje na frázi z Bible. Sbírka se skládá z množství črt a krátkých příběhů, které byly v roce 1946 nejprve publikovány samostatně. Známé črty z tohoto dílka jsou především \"Mene Tekel\", \"Buiten-IJ\" a \"Pleziertrein\" (\"Výletní vlak\"). Črta \"Mene Tekel\" už na začátku ukazuje oba charakteristické rysy Nesciových děl: první odstavec obsahuje podrobný popis západu slunce na venkově. Vzletnou prózu přeruší ve druhém odstavci s komickou necitelností Bavink: \"„Pak řekl Bavink: “Stanu se slavným,“ stejně jako by někdo jiný řekl: “Ošidili mě o desetník,“ a my se cítili podvedení, všichni tři, Bavink, Bekker a já.“\"\n\nNescio byl, zdá se, pravděpodobně stejně jako jeho čtenáři, připoután k postavám ze svých prvních povídek. V mnoha z jeho pozdějších příběhů se tito optimističtí idealisté znovu objevovali, chtěli zaútočit na nebesa a změnit svět, až se také oni zarmouceně smířili se svým osudem a stali se obyčejnými „mužíčky“.\n\nNesciův styl vyniká přesností a originalitou, obsahuje minimum ozdob a přesně to správné množství toho, čemu se v literatuře říká understatement. Literární historik Gerard Knuvelder popisuje Nescia jako „\"podchlazeného či ironického neoromantika\",“ jenž podle něj chce vzbudit dojem, že je „\"neemotivním, skoro střízlivým vypravěčem,\"“ který s minimálními prostředky dosahuje maximálního efektu.\n\nZákladní stavební prvek Nesciova díla popsal Knuvelder jako „\"hledání viditelného a následně opět se skrývajícího Boha,”\" kterýžto Bůh se podle vypravěče objevuje zejména v přírodě a ženách. Nescio vidí Boha zejména ve věčných projevech přírody: slunci a tekoucí vodě. Nesciovy postavy pozorují nepomíjivou krásu přírody, která uchvacuje zejména malíře, protože ti se cítí povinováni beznadějným úkolem přenést tento „\"znak božskosti\"“ na plátno. Některé postavy se smíří s existencí neproniknutelných tajemství a jiné se plně poddají svému poslání, což končí buď tragicky, nebo vznikem kompromisů, které vyústí v měšťáckost a materialismus. Většině však zůstane vzpomínka na mladický idealismus a tím také něco z jejich titánkovských postav.\n\nDíla \"Dichterje, De uitvreter\" a \"Titaantjes\"  byla poprvé společně vydána v roce 1918 harlemským obchodníkem s uměním J. H. de Boisem v nákladu 500 kusů. O deset let později se ukázalo, že se prodalo jen 300 výtisků knihy. Navzdory tomu přišlo v roce 1933 další vydání. V roce 1947 byly příběhy vydány potřetí, tentokrát v jejich známém chronologickém pořadí: \"De uitvreter, Titaantjes\" a \"Dichtertje.\" Od čtvrtého vydání v roce 1956 byla k těmto povídkám přidávána také sbírka \"Mene Tekel\". Dlouhou dobu byla toto jediná Nesciova tvorba, která byla k dostání.\n\nAž v průběhu třicátých let se jeho dílu dostalo větší pozornosti.  V roce 1954 obdržel Nescio literární cenu Marianne Philipsprijs a krátce před smrtí vydal na naléhání přátel sbírku \"Boven het dal en andere verhalen (\"1961, \"Nad údolím a jiné příběhy)\". Tyto „\"jiné\"“ příběhy vybrala jeho žena a přátelé z povídek, které napsal v mládí a nikdy nepublikoval. Tato kniha také jako první obsahuje Nesciův úvod, ve kterém popsal svůj názor na psaní a kde i okomentoval vlastní práci. Úvod zakončil slovy: „\"A pak jsem se tímto postaral o své literární dědictví, jako kdybych opravdu zemřel\".“\n\nOd té doby význam jeho práce výrazně stoupl. V současnosti je jeho odkaz považován za jeden z nejdůležitějších v nizozemské literatuře, navzdory tomu, že je jeho dílo vskutku malé. Mnohými je Nescio považován za jednoho z nejvlivnějších spisovatelů v dějinách nizozemské literatury. \"De uitvreter,\" \"Titaantjes\" a \"Dichtertje\" byly v roce 2007 vybrány na seznam nejlepších nizozemsky psaných knih. Pozdější velikáni jako Gerard Reve a Willem Frederik Hermans často uváděli Nescia jako svůj vzor a zdroj inspirace.\n\nNesciův styl měl a stále má mnoho následovníků. Příznačná je pro něj věcná, „běžná“ volba slov. Nescio se tak ve své době výrazně lišil od zbytku literární produkce. „Lidový“ styl byl jedním z důvodů, proč měl ve své době tak malý ohlas. Věty plné hovorových prvků neodpovídaly očekávání, které lidé v té době vůči literatuře měli. Právě toto však pozdější literáti na Nesciovi oceňovali. „\"Nescio psal, poté co desítky let byly na nizozemského čtenáře chrleny patetické nesmysly, jako normální člověk,“\" napsal jeho obdivovatel Gerard Reve.\n\nTaké tematika děl a Nesciovy výroky o Bohu byly v té době považovány za šokující. „\"Hází všechny konvence přes palubu a smějí se tomu, co je pro mnohé svaté,“\" napsal recenzent v roce 1918 o Nesciových povídkách. V šedesátých letech se tento postoj změnil a Nescia přijalo také široké publikum. Avšak již dříve, ve třicátých letech, uznal Nescia jako významného spisovatele Menno ter Braak a další členové časopisu \"Forum\", který v té době udával tón nizozemské literatuře.\n\nNesciova díla byla přeložena do několika jazyků, mimo jiné angličtiny, němčiny, švédštiny, španělštiny, maďarštiny a italštiny. Na Slovensku vyšly povídky v roce 2009 pod názvem \"Vyžierač, Titankovia, Malý básnik, Mene tekel\". Do češtiny povídky zatím přeloženy nebyly.\n\n1911 \"De uitvreter,\" povídka v časopise \"De Gids\"\n\n1915  \"Titaantjes,\" povídka v časopise \"Groot Nederland\"\n\n1918 \"Dichtertje, De uitvreter, Titaantjes\" (sbírka)\n\n1946  \"Mene tekel,\" novela\n\n1956  \"De uitvreter, Titaantjes, Dichtertje, Mene tekel\" (sbírka)\n\n1960  \"Insula Dei\", novela v časopise \"Tirade\"\n\n1961  \"De oester\", povídka v časopise \"Tirade\"\n\n1961  \"Boven het dal en andere verhalen\"\n\n1962  \"Heimwee, en andere fragmenten\"\n\n1971  \"De X geboden,\" vydáno posmrtně\n\n1996  \"Natuurdagboek,\" vydáno posmrtně\n\n2010  \"Nescio, Brieven uit Veere\"\n\nNizozemská popová skupina The Nits nazpívala v roce 1983 píseň „Nescio“ jako výraz úcty k tomuto spisovateli. Píseň se stala hitem a dodnes je i za hranicemi nejznámější skladbou skupiny. Píseň pojednávající o Japim pokračuje tam, kde skutečný příběh skončil: co se s Japim stalo poté, co sestoupil z mostu u Nijmegenu.\n\nPo Nesciovi je pojmenováno několik ulic například v Groningenu či Haarlemu a zejména v okolí města Nijmegen, které pro něj bylo důležitým zdrojem inspirace.  V Amsterdamu po něm v roce 2005 pojmenovali most pro pěší a cyklisty, který spojuje město s Diemerzeedijk, hrází, kde se Nescio a také jeho titánci často procházeli.\n\n\n"}
{"id": "1228240", "url": "https://cs.wikipedia.org/wiki?curid=1228240", "title": "Anjem Choudary", "text": "Anjem Choudary\n\nAnjem Choudary (* 1967, Londýn) je britský radikální muslim, odsouzený v září roku 2016 k 5, 5 letům vězení za podporu tzv. Islámského státu. Je také muslimem, který veřejně uznal chalífát, vyhlášený IS. Soudce v rozsudku uvedl, že je Choudary nebezpečný.\n\nAnjem Choudary je britský muslim pákistánského původu. Byl členem prozatímně zakázané skupiny zvané Islam4UK.\n\nJe ženatý, se svojí ženou má pět dětí a žije v londýnské čtvrti Ilford.\n"}
{"id": "1228244", "url": "https://cs.wikipedia.org/wiki?curid=1228244", "title": "Dresden Mitte (nádraží)", "text": "Dresden Mitte (nádraží)\n\nDresden-Mitte \"(Drážďany střed) \"je průjezdní železniční stanice v centru Drážďan, umístěna na železniční trati Děčín – Dresden-Neustadt mezi stanicemi \"Dresden Hauptbahnhof\" a Dresden-Neustadt. Do provozu bylo toto nádraží uvedeno v roce 1897 jako nádraží \"Wettiner Straße\". Ve své historii bylo několikrát v diskusi jako nové centrální nádraží v Drážďanech.\n\nStanice Dresden-Mitte leží nedaleko drážďanského starého města, přibližně 500 metrů západně od \"Zwinger\" na hranici mezi městskými čtvrtěmi \"Wilsdruffer Vorstadt\" a\" Friedrichstadt\". V bezprostřední blízkosti se nacházejí kongresové centrum, bývalá továrna na cigarety\"Yenidze\", univerzita hudby Carla Marii von Webera, jakož i\" Ostragehege\" u výstaviště a různé sportovní areály. Blízko železniční stanice je také plánované místo konání státní operety města Drážďan na místě bývalé elektrárny \"Kraftwerk Mitte\".\n\nNádraží Dresden-Mitte je průjezdním nádražím se čtyřmi nástupními hranami. Na kolejích 1 a 2 jezdí vlaky S-Bahn Dresden, a na kolejích 3 a 4 regionální a dálkové vlaky. Dálkové vlaky tuto stanici však míjí. Další dvě koleje na severozápadní straně stanice slouží pro přepravu zboží. Na jihozápadním konci stanice odbočuje železniční trať Berlín – Drážďany ve směru na nákladové nádraží \"Dresden-Friedrichstadt\". Severovýchodně od nádraží vede trať na Mariánském mostě přes Labe k nádráží \"Dresden-Neustadt\"\".\" Přístup k všem nástupištím je bezbariérový.\n\nDíky umístění v centru Drážďan a mnohým možnostem přestupu má nádraží Dresden-Mitte velký význam pro regionální i městskou hromadnou dopravu. Zastavují zde všechny regionální vlaky, stejně jako ony dvě linky S-Bahnu vedoucí po drážďanské spojovací trati.\n\nStav: 15. dubna 2017\nV podjezdu kolmo k železničním kolejím leží nadto moderní zastávka MHD, jež je bezbariérově přístupná jak z nástupišť železniční stanice tak z okolních silnic. Zastavují zde čtyři tramvajové linky se spoji ve všech směrech (1, 2, 6 a 10), rovněž i autobusová linka 94. Zatímco linky 1, 2 a 94 vedou přímo do centra, lze s tramvajovou linkou 10 za 7 minut dostat na výstaviště v areálu \"Ostragehege\".\n"}
{"id": "1228247", "url": "https://cs.wikipedia.org/wiki?curid=1228247", "title": "Emanuela Bellezza", "text": "Emanuela Bellezza\n\nEmanuela Bellezza (* 9. ledna 1984) je italsko-americká zpěvačka, skladatelka, kytaristka a pianistka. Popularitu získala po koncertech pro MTV Très Univision, RAI, Telefutura a TV Azteca. \n\nV roce 2012 vyhrála soutěž MTV Très a kolumbijský zpěvák Juanes ji vybral na duet pro Deluxe Edition svého alba Juanes MTV Unplugged. Bellezza vyhrála soutěž svou verzí jeho písně Fotografia. Album získalo cenu Grammy v roce 2013 v kategorii Best Latin Pop Album. Získalo i dvě latinské ceny Grammy v kategoriích Album roku a Nejlepší dlouhé hudební video. \n\nVideo jejích koncertů na YouTube má téměř 1,5 miliónu zhlédnutí. Píseň Ella Se Va hrála různá rádia ve Venezuele, kde se dostala do Top 40 v místní hitparádě.\n\n"}
{"id": "1228258", "url": "https://cs.wikipedia.org/wiki?curid=1228258", "title": "Ivar Lo-Johansson", "text": "Ivar Lo-Johansson\n\nIvar Lo-Johansson (23. února 1901, Ösmo - 11. dubna 1990, Stockholm) byl švédský spisovatel, autor realistické socialisticky orientované literatury. Všech jeho více jak padesát románů i celé povídkové dílo popisuje hrdiny z dělnického a zemědělského prostředí, jeho velkým tématem je též střet individualismu a kolektivismu. Popsal rovněž detailně odborářské prostředí ve Švédsku před druhou světovou válkou. V roce 1979 obdržel Literární cenu Severské rady.\n\n"}
{"id": "1228269", "url": "https://cs.wikipedia.org/wiki?curid=1228269", "title": "Soltvadkert", "text": "Soltvadkert\n\nSoltvadkert je město v Maďarsku v župě Bács-Kiskun v okrese Kiskőrös.\n\nSoltvadkert leží na jihu Maďarska. Kříží se zde silnice do Kecskemétu, Baje, Soltu a srbské Subotice. Kiskőrös je vzdálen 9 km, Kecskemét 46 km, Baja 63 km, Solt 41 km a Subotica 62 km.\n\nMěsto je nazýváno Soltvadkertem od roku 1900. Předtím se jmenovalo Vadkert, což má odkazovat na aktivní divoký život v Maďarsku. Bylo založeno v roce 1376. V době, kdy bylo Maďarsko okupováno tureckou armádou, Soltvadkert ztratil mnoho svých původních obyvatel. Během začátku roku 1740, baron Orczy přesunul německé osadníky města právě do Soltvadkertu.\n\nJezero Vadkert (také je nazýváno jako Büdös-tó) je nedaleko Soltvadkertu. Přitahuje mnoho turistů z celé Evropy.\n\nMěsto Soltvadkert je velmi známé v celé Evropě kvůli místní produkci vína, která jde mnoho století zpět.\n"}
{"id": "1228272", "url": "https://cs.wikipedia.org/wiki?curid=1228272", "title": "NMnM", "text": "NMnM\n\nNMnM může být:\n\n"}
{"id": "1228280", "url": "https://cs.wikipedia.org/wiki?curid=1228280", "title": "Kerekegyháza", "text": "Kerekegyháza\n\nKerekegyháza je město v Maďarsku v župě Bács-Kiskun v okrese Kecskemét. Žije v ní 6437 obyvatel (podle sčítání z roku 2015).\n\nKerekegyháza leží ve středním Maďarsku, ve Velké dunajské kotlině. Město s župním právem a zároveň okresní město Kecskemét je vzdálený 10 km. Nedaleko se nachází solná jezera patřící do národního parku Kiskunság u vesnice Fülöpháza.\n\nPrvní písemná zmínka pochází z roku 1323. Obyvatelstvo se skládá z Maďarů a Němců. Část luk patří do národního parku Kiskunság a v okolí nedalekých solných jezer rostou vzácné rostliny.\n\nKerekegyháza se stala městem roku 2001.\n\n\n"}
{"id": "1228283", "url": "https://cs.wikipedia.org/wiki?curid=1228283", "title": "Levy Kiplagat Sang", "text": "Levy Kiplagat Sang\n\nLevy Kiplagat Sang, (* 14. dubna 1981 v Thika, Keňa) je keňský zápasník–judista. Pracuje jako učitel tělocviku na britské střední škole v Nairobi. Nepravidelně se účastní afrických mistrovství a v roce 2014 startoval na Hrách Commonwealthu. V roce 2016 se na něho úsmálo štěstí v podobě africké kontinentální kvóty pro účast na olympijských hrách v Riu, kde vypadl v prvním kole.\n\n"}
{"id": "1228288", "url": "https://cs.wikipedia.org/wiki?curid=1228288", "title": "Cale Case", "text": "Cale Case\n\nCale Case (* 2. června 1958) je americký ekonom, podnikatel a republikánský politik. Studoval na Wyomingské univerzitě v Laramie. V letech 1994 až 1998 byl členem wyomingské sněmovny reprezentantů. Od roku 1998 je senátorem wyomingského státního senátu. V roce 2014 mu byla diagnostikována rakovina kůže.\n"}
{"id": "1228290", "url": "https://cs.wikipedia.org/wiki?curid=1228290", "title": "Tompa", "text": "Tompa\n\nTompa je město v Maďarsku v župě Bács-Kiskun v okrese Kiskunhalas.\n\nTompa leží na jihu Maďarska u hranic se Srbskem. Nachází se zde jeden z významných silničních hraničních přechodů do Srbska a nedaleko odsud je hlavní železniční hraniční přechod do Srbska Kelebia-Subotica. Kiskunhalas je vzdálen 27 km, Kecskemét 92 km a Subotica 15 km.\n"}
{"id": "1228306", "url": "https://cs.wikipedia.org/wiki?curid=1228306", "title": "Vysoká škola mezinárodních a veřejných vztahů Praha", "text": "Vysoká škola mezinárodních a veřejných vztahů Praha\n\nVysoká škola mezinárodních a veřejných vztahů Praha, o.p.s. je česká soukromá vysoká škola v Praze.\n\nByla založena v roce 2001 jako jedna z prvních soukromých škol v České republice. Orientuje se na vzdělávání a výzkum v oblasti mezinárodních vztahů a diplomacie, veřejné a státní správy, politologie a public relations. Škola je součástí projektu Prague premium school.\n\nSídlo školy je v ulici U Santošky 17 na Praze 5.\n\nProstřednictvím Vzdělávacího a konzultačního institutu v Bratislavě zajišťuje škola akreditovanou výuku klíčových studijních oborů také na Slovensku.\n\nVe funkci nejvyššího představitele vysoké školy působili:\n\nŠkola nabízí možnost výběru z pěti studijních oborů a šesti specializací. Má akreditován bakalářský a navazující magisterský studijní program „Mezinárodní a veřejné vztahy“.\n\nV bakalářském stupni studia je možné absolvovat tříleté studijní obory:\n\n\nV magisterském stupni studia je možné absolvovat dvouleté studijní obory:\n\n\nNa koncepci vysoké školy měly podíl vize zakladatelů školy, kteří ji usilovali koncipovat podle vzoru středně velkých západních univerzit. Na škole probíhají mezinárodní konference, přednášky a výzkumy věnované ekonomické diplomacii, evropské geopolitice nebo aktuální migrační krizi. Koncepce školy je založená na systémovém propojení studia s nabídkou odborných pracovních stáží a zahraničních pobytů, realizovaných v rámci programu Erasmus+.\n\nVýznamnou roli při budování odborného profilu školy sehrála bývalá rektorka školy, česká diplomatka Judita Štouračová.\n\nStávající rektor školy Václav Soukup v současné době rozšiřuje koncepci školy o interdisciplinárně koncipovanou výuku v oblasti antropologie a kulturologie.\n\nEmpirický výzkum vycházející z dat úřadů práce prokázal, že absolventi VŠMVVP z hlediska svého uplatnění úspěšně úspěšně konkurují předním vysokým školám v České republice. Na úřadu práce je tak evidováno pouze jedno procento absolventů, tedy stejný percentil jako má Univerzita Karlova či Vysoká škola ekonomická.\n"}
{"id": "1228310", "url": "https://cs.wikipedia.org/wiki?curid=1228310", "title": "Projekt Habakkuk", "text": "Projekt Habakkuk\n\nProjekt HMS Habakkuk (nebo Habbakuk, podle starozákonního proroka Abakuka) byl britský plán během druhé světové války na postavení obří letadlové lodě téhož jména, která by byla tvořena směsí pykretu (směs vody a dřevěných pilin) a oceli. Zamýšlená loď se měla díky své obří konstrukci z ledu (stěny tlusté až 12 metrů, led plave na hladině) stát nepotopitelnou letadlovou lodí, která měla být nasazena v severním Atlantiku v boji proti německým ponorkám, které působily Velké Británii problémy.\n\nNápad postavit plavidlo z pykretu přišel od Geoffreye Pykea, který pracoval pro velitelství kombinovaných operací a po němž je pykret pojmenován.\n\nPlavidlo mělo být dlouhé 600 metrů, široké 90 metrů a vysoké 60 metrů. Na plavidlo se mělo uskladnit až 200 stíhaček Spitfire nebo 100 stíhacích bombardérů Mosquito, společně s veškerým servisním zařízením obvyklým na letadlové lodi. Loď měla dosahovat rychlosti pouhých sedm uzlů, při spotřebě 120 tun paliva za den. Osádku plavidla mělo tvořit přibližně 3 500 námořníků.\n\nJelikož šlo o velice nákladný projekt, byl během války na kanadském jezeře Patricia Lake postaven pouze model velikosti 18x9 metrů o váze 1 000 tun. Po Québecké konferenci v srpnu 1943 byl projekt zrušen z důvodů velké finanční náročnosti a v té době již velké dostupnosti klasických a eskortních letadlových lodí a letadel s velkým doletem.\n\n"}
{"id": "1228316", "url": "https://cs.wikipedia.org/wiki?curid=1228316", "title": "Lever House", "text": "Lever House\n\nLever House je administrativní mrakodrap na bulváru Park Avenue 390 na newyorském Manhattanu navržený architekty Gordonem Bunshaftem a Natalií de Blois z architektonického koncernu Skidmore, Owings and Merrill pro britskou firmu na výrobu čisticích prostředků Lever Brothers. Je 94 metrů vysoký, má 21 pater. V roce 1982 byl začleněn do památek v New Yorku (New York City Landmark) a v roce 1983 byl zařazen do National Register of Historic Places.\n\nOdpovídá stylu architektura Ludwiga Mies van der Rohe, je jednoduchý — jedná se v podstatě o skleněný kvádr. Jako první v celém New Yorku byl mrakodrap plně klimatizovaný a zároveň šlo o druhou budovu po budově Organizace spojených národů se zavěšenou fasádou. Mrakodrap byl také inovativní v tom, že nezabíral celý svůj pozemek jako ostatní mrakodrapy, ale poskytl také veřejný prostor a především denní světlo pro své okolí.\n\nPo roce 1998 byla budova zrekonstruována.\n"}
{"id": "1228318", "url": "https://cs.wikipedia.org/wiki?curid=1228318", "title": "Rick Cosnett", "text": "Rick Cosnett\n\nRichard James „Rick“ Cosnett (* 6. dubna 1983, Chegetu, Zimbabwe) je zimbawsko-australský herec. Proslavil se rolí Wese Maxfielda v seriálu \"Upíří deníky, \"Eliase Harpera v seriálu \"Quantico\" a jako Eddie Thawne v seriálu \"The Flash\". Je bratrancem herce Hugha Granta.\n"}
{"id": "1228336", "url": "https://cs.wikipedia.org/wiki?curid=1228336", "title": "Kůrovcové info", "text": "Kůrovcové info\n\nKůrovcové info je projekt vydavatelství a nakladatelství Lesnická práce a Lesní ochranné služby Výzkumného ústavu lesního hospodářství a myslivosti, v. v. i., který je zaměřen na monitoring a sdílení informací o průběhu rojení významných lesních hmyzích škůdců - lýkožrouta smrkového (\"Ips typographus\"), lýkožrouta lesklého (\"Pityogenes chalcographus\"), lýkožrouta severského (\"Ips duplicatus\") a chroustů (\"Melolontha ssp.\") v různých nadmořských výškách v různých lokalitách České republiky. Jeho podstatou je webová aplikace umožňující v reálném čase sdílet informace o rojení škůdců. Je službou vlastníkům a správcům lesů v ČR i platformou pro další zkoumání bionomie hmyzích škůdců, především lýkožrouta smrkového.\n\nDobrovolní respondenti z řad provozních lesníků ze státních podniků Lesy České republiky, Vojenské lesy a statky, z národních parků, církevních, soukromých i obecních lesů zveřejňují během jara a léta každý týden odchyty těchto škůdců do speciálních pastí – feromonových či světelných lapačů, a sledují tak intenzitu rojení brouků. Výstupem projektu je mapa s přehledem situace v jednotlivých oblastech republiky a grafy vývoje rojení na jednotlivých sledovaných místech.\n\nWebová aplikace vznikla v roce 2016, kdy reagovala na předpokládaný zvýšený výskyt kůrovců v důsledku oslabení porostů suchem. \n\n"}
{"id": "1228337", "url": "https://cs.wikipedia.org/wiki?curid=1228337", "title": "Foktő", "text": "Foktő\n\nFoktő je obec v Maďarsku v Báčsko-malokumánské župě v okrese Kalocsa.\n\nFoktő leží na jihu Maďarska. Kalocsa - 3 km, Solt - 34 km.\n"}
{"id": "1228340", "url": "https://cs.wikipedia.org/wiki?curid=1228340", "title": "Flight International", "text": "Flight International\n\nFlight International (původně pouze Flight) je týdeník věnovaný světovému letectví vycházející ve Spojeném království. Založen byl v roce 1909 jako „žurnál věnovaný zájmům, provozování a rozvoji letectví a letecké dopravy“ a je celosvětově nejstarším nepřetržitě vycházejícím zpravodajským časopisem o letectví. Členové jeho redakce a korespondenti po celém světě pokrývají tematiku leteckého průmyslu a provozu v oblasti letecké dopravy, obchodního a vojenského letectví, všeobecného letectví a kosmických letů. Články zahrnují průřezové pohledy na letadla, jimiž časopis proslul, letové zkoušky nových letadel, zprávy o letadlech ve službě, a rozbory jednotlivých oblastí letectví.\n\nVydavatelem je společnost Reed Business Information Ltd., součást skupiny RELX Group. Mezi konkurenty patří Jane's Information Group a Aviation Week.\n\nV polovině 20. let 20. století byl součástí časopisu \"Flight\" i spřízněný žurnál \"The Aircraft Engineer & Airships\".\n\nBývalými šéfredaktory, a přispěvateli, časopisu \"Flight\" byli například Bill Gunston a John W. R. Taylor.\n\nOd konce 20. let \"Flight\" proslul publikováním vysoce podrobných ilustrací letadel v řezu, které se staly známými jako \"Flight Cutaways\" (řezy \"Flightu\") nebo \"Micro-cutaways\" (mikrořezy). Jejich průkopníkem byl Max Millar, tehdy hlava grafického oddělení, a známými umělci působícími na tomto poli byli Arthur Bowbeer, Frank Munger a John Marsden, kteří mezi lety 1946 až 1994 vyprodukovali několik set těchto řezových ilustrací.\n\nPodle časopisu \"Flight\" je účelem takovýchto řezů informovat profesionály v oblasti letectví o nejnovějším vývoji v oblasti civilního i vojenského letectví a leteckých motorů, a to celosvětově a v nekompromisním detailu, a tyto ilustrace jsou globálně uznávaným produktem, který slouží jako vzor přesnosti a detailu.\n\nArchiv Flightglobal obsahuje více než 1100 řezových pohledů vojenských i civilních letadel, kosmické techniky a leteckých motorů, v rozsahu od zeppelinů a Wright Flyer až po F/A-18 Super Hornet a Airbus A380. Současnými technickými ilustrátory \"Flight International\" jsou Tim Hall, Giuseppe Picarella a Tim Bicheno-Brown.\n\n\"Flight Daily News\" je deník vycházející dočasně v průběhu nejvýznamnějších přehlídek leteckého průmyslu, jimiž jsou Mezinárodní aerosalon ve Farnborough, Pařížský aerosalon, Asian Aerospace a Dubai Airshow, na nichž reprezentuje \"Flight International\" a informuje o jejich průběhu. \n\nV roce 2007 \"Flight Daily News\" získaly třetí po sobě následující rok ocenění Royal Aeronautical Society a World Development Forum pro nejlepší denní publikaci vycházející v průběhu aerosalonů, což se žádné jiné publikaci nepodařilo.\n\nSesterskou publikací jsou \"Flight Evening News\", které začaly vycházet na konferenci National Business Aviation Association v Las Vegas roku 2004. Zatímco ostatní časopisy vycházející na konferencích tradičně vycházejí ráno a pokrývají informace z předchozího dne, jediné \"Flight Evening News\" jsou publikovány jako večerník pokrývající události proběhlého dne, pod marketingovým sloganem „dnešní zprávy dnes“.\n\n\"Flight Evening News\" vycházejí během konferencí NBAA a jejich evropského ekvivalentu, European Business Associations' Convention and Exhibition (EBACE).\n\nStarší vydání časopisu, od roku 1909 do poloviny 90. let 20. století, jsou ve formátu PDF volně dostupná pro vyhledávání a prohlížení v archivu Flightglobal.\n\n"}
{"id": "1228342", "url": "https://cs.wikipedia.org/wiki?curid=1228342", "title": "Hajós", "text": "Hajós\n\nHajós je obec v Maďarsku v župě Bács-Kiskun v okrese Kalocsa. Název této obce pochází z maďarského slova \"hajó\", což znamená loď. Je možné, že ve středověku byla oblast města obklopena vodou. Kvůli osmanským válkám obec ztratila velkou část své populace. Biskup Kalocse přesunul německé imigranty do Hajósu, který získal práva vesnice v roce 1756.\n\nHajós leží na jihu Maďarska. Prochází jím silnice z Kalocsy do Jánoshalmy. Kalocsa je vzdálena 19 km, Baja 33 km a Jánoshalma 21 km.\n"}
{"id": "1228343", "url": "https://cs.wikipedia.org/wiki?curid=1228343", "title": "Homokmégy", "text": "Homokmégy\n\nHomokmégy ( \"Mieđa\") je obec v Maďarsku v Báčsko-malokumánské župě v okrese Kalocsa. Žije v ní 1544 obyvatel (podle sčítání z roku 2005).\n\nHomokmégy leží na jihu Maďarska, ve Velké dunajské kotlině. Nejbližším městem je Kalocsa, vzdálená 9 km. Vesnice se nachází na břehu Dunaje, obklopuje ji záplavové území Őrjeg s loukami a rašeliništi, které je chráněnou přírodní památkou.\n\nPrvní písemná zmínka pochází z roku 1198. Vesnice byla majetkem rodu Csesznekyovců. Roku 1878 byl vysvěcen kostel svatého Vojtěcha. Roku 1938 zde Gyula László nalezl hroby z avarské doby. Po druhé světové válce byla zřízena knihovna, mateřská škola a nákupní středisko, probíhal také etnografický výzkum místní lidové hudby a původních řemesel. Významným zdrojem příjmů je turistika: okolí obce je vyhlášeným loveckým revírem.\n\nRodákem z Homokmégy je trumpetista György Geiger (* 1944), držitel Ceny Ference Liszta. Na místní škole působil malíř István Nagy.\n\n\n"}
{"id": "1228344", "url": "https://cs.wikipedia.org/wiki?curid=1228344", "title": "Hassan Ridgeway", "text": "Hassan Ridgeway\n\nHassan Ridgeway (* 2. listopadu 1994 v Mansfieldu, stát Texas) je hráč amerického fotbalu nastupující na pozici Nose tackla za tým Indianapolis Colts v National Football League. Univerzitní fotbal hrál za University of Texas at Austin, poté byl vybrán ve čtvrtém kole Draftu NFL 2016 týmem Indianapolis Colts.\n\nRidgeway odehrál mezi roky 2012 až 2015 za University of Texas at Austin 36 utkání (18 jako startující hráč) a zaznamenal 92 tacklů, z toho18,5 tacklu pro ztrátu a 9,5 sacku. \n\nRidgeway byl draftován ve čtvrtém kole Draftu NFL 2016 jako 116. hráč celkově týmem Indianapolis Colts, smlouvu podepsal 5. května.\n\n"}
{"id": "1228348", "url": "https://cs.wikipedia.org/wiki?curid=1228348", "title": "Carlos Valdes", "text": "Carlos Valdes\n\nCarlos (David) Valdes (* 20. duben 1989, Cali, Kolumbie) je kolumbijský herec a zpěvák. V současné době hraje roli Cisca Ramona/Viba v seriálu \"The Flash\".\n\nCarlos se přestěhoval do Miami z Kolumbie v 5 letech, poté se znovu přestěhoval ve 12 letech do Marietty v Gruzii. Studoval na University of Michigan s herci z divadelní skupiny StarKid Productions. Po absolvování v roce 2011 se začal zcela věnovat divadlu.\n\nMezi lety 2009 a 2011 se podílel na divadelních inscenacích jako \"High School Musical\" a \"The Wedding Singer\" byl také náhradník v národním turné \"Jersey Boys\".\n\nOd března 2013 do března 2014hrál roli Andreje v muzikálu \"Once\", , ve kterém hrál na klavír, kytaru, ukulele, basu a bicí. V roce 2013 byl muzikál nominován na Tony Award.\n\nV roce 2014 se poprvé objevil na televizních obrazovkách v seriálu \"Arrow\", než se objevil ve spin-offu seriálu, \"The Flash\", jako  Francisco \"Cisco\" Ramón/Vibe, technický génius. Cisco je součástí S.T.A.R. Labs týmu, spolu s Dr. Harrisonem Wellsem a Dr. Caitlin Snow pomáhají Barrymu Allenovi s jeho schopností.\n\nV červnu 2015, bylo potvrzeno, že Carlos propůjčí svůj hlas do animovaného seriálu \"Vixen\".\n\n"}
{"id": "1228349", "url": "https://cs.wikipedia.org/wiki?curid=1228349", "title": "Admontit", "text": "Admontit\n\nAdmontit je minerál ze skupiny borátů. Jedná se specificky o hydratovaný borát, s velice raritním výskytem. Pojmenován byl podle místa poblíž nálezu, a to Admont v Rakousku.\n\nJeho výskyt je primárně vázán na sádrovcová ložiska se zvýšeným obsahem bóru.\n\n\nJediné známe naleziště je u města Admont v rakouském Štýrsku, podle této lokality byl admontit pojmenován.\n\nČasto v asociaci se sádrovcem, anhydritem, hexahydritem, löweitem, eugsteritem, pyritem a křemenem.\n\nTento minerál nemá žádné praktické využití. Slouží pouze pro vědecké účely a je předmětem vědeckého zkoumání.\n\n\n"}
{"id": "1228351", "url": "https://cs.wikipedia.org/wiki?curid=1228351", "title": "Johns", "text": "Johns\n\nJohns může znamenat:\n\n\n\n"}
{"id": "1228354", "url": "https://cs.wikipedia.org/wiki?curid=1228354", "title": "InSPORTline", "text": "InSPORTline\n\ninSPORTline je českým výrobcem a dovozcem fitness vybavení, sportovního zboží, produktů pro volný čas a motocyklových doplňků. V České republice provozuje internetový obchod a síť kamenných prodejen.\n\nSpolečnost, pod kterou značka inSPORTline patří, vznikla v roce 1995 ve Vítkově a od roku 1999 působí také na Slovensku. Postupem času začala pronikat do dalších zemí Evropy a vybudovala tak evropskou distribuční síť. Mezi nejvýznamnější partnery patří Polsko, Maďarsko, Rumunsko, Německo a dalších 18 zemí Evropy.\n\nPod vlastní značkou inSPORTline se soustředí zejména na výrobu fitness vybavení, jako jsou běžecké pásy či rotopedy, eliptické trenažéry, vibromasážní stroje, trampolíny nebo různé posilovací doplňky. Vlastní také značku WORKER, která je zaměřena na sportovní potřeby, a značku W-TEC, pod kterou vyrábí moto doplňky.\n\nPrvní kořeny společnosti sahají k roku 1995. Významným datem byl však až rok 1997, ve kterém zakladatel Roman Košťál otevřel malou prodejnu a půjčovnu lyží ve Vítkově na Opavsku. Později se k němu připojila Lenka Sonnková a v roce 2001 registrovali značku inSPORTline. O 3 roky později založili firmu Seven Sport s.r.o. a začali dovážet fitness vybavení a sportovní potřeby.\nV květnu roku 2004 byl spuštěn první internetový obchod, který výrazně pomohl k růstu společnosti. Jeho oblíbenost se na Heureka.cz vyšplhala k 1. 1. 2016 na 97%. Počátkem roku 2006 se firma přestěhovala do větších prostor a začala rozšiřovat skladové prostory. Počet zaměstnanců dosáhl 65 lidí. O dva roky později byla založena značka W-TEC, která je zaměřena zejména na motodoplňky.\nZačátkem roku 2007 společnost rozšířila své působení také na Slovensko, kde otevřela první prodejnu v Trenčíně. Česká republika se dočkala své první prodejny v roce 2009 v Praze na Strakonické ulici. Lidé si tak mohli vyzkoušet a otestovat většinu sortimentu nabízeného na e-shopu. V květnu 2011 byla otevřena druhá prodejna v Ostravě a o 2 roky později v Brně. Nejnovější a zároveň největší prodejna vznikla v červnu 2019 v rámci nákupního areálu \"Štěrboholy Retail Park\" v Praze 10. Aktuálně provozuje společnost 5 prodejen v České republice (Praha 5, Praha 10, Brno, Ostrava, Vítkov) a 3 prodejny na Slovensku (Bratislava, Trenčín, Košice).\n\n\nZačátkem roku 2014 se společnost Seven Sport s.r.o. zapojila do projektu „Troška navíc na pomoc stačí“ obecně prospěšné společnosti Život dětem. Tento originální projekt, jehož patronem a tváří je úspěšný režisér Zdeněk Troška, pomáhá dětem trpícím mukopolysacharidózou, svalovou atrofií a dystrofií, EB (tzv. nemocí motýlích křídel), dětskou mozkovou obrnou, cystickou fibrózou, autismem, onkologickým nebo kombinovaným onemocněním. \n\nOd března roku 2014 je společnost také certifikovaným partnerem Nadace Dobrého anděla, kam pravidelně přispívá. V rámci pořádaných plesů nashromáždila dohromady již 125 000 Kč (k roku 2016). Těmito penězi podporuje rodiny s dětmi, které se kvůli vážnému onemocnění některého z členů rodiny dostaly do těžké životní a finanční tísně.  \n\nMimo charitativních činností se společnost věnuje i sportovním aktivitám. Tým mažoretek inSPORTline Vítkov dosáhl prvního velkého úspěchu, když se v roce 2012 kvalifikoval na mistroství Evropy EMA European Majorettes Association Mazamet ve Francii. Společnost také podporuje různé sportovní akce, v roce 2016 byla jedním z partnerů Českých olympijských parků. Společnost také aktivně spolupracuje na různých projektech se známými osobnostmi a trenéry. V minulosti se jednalo například o spolupráci s úspěšnou trenérkou aerobiku Hankou Kynychovou. V současnosti je tváří inSPORTline tenista Lukáš Rosol, vítěz Davisova poháru v letech 2012 a 2013.\n"}
{"id": "1228364", "url": "https://cs.wikipedia.org/wiki?curid=1228364", "title": "John Boyega", "text": "John Boyega\n\nJohn Adedayo Adegboyega (* 17. březen 1992, Peckham, Londýn, Spojené království), známý jako John Boyega je britský herec a producent. Nejvíce se proslavil rolí Finna ve filmu \"\", sedmý film série \"Star Wars\". \n\nJohn se narodil v Peckhamu v jižním Londýně. Má  nigerijské rodiče Abigail a Samsona. Jeho první role byla leopard ve hře na základní škole.\n\nS herectvím začal v 9 letech, kdy si ho všimla divadelní ředitelka divadla Peckham a po získání finanční pomoci se připojil k divadlu, kde trávil všechen čas po škole a to od 9 let do 14 let. Johnovo otec byl kněz a chtěl z něj mít také kněze, přesto zájmy svého syna podporoval.\n\nV roce 2003 začal navštěvovat střední školu Westminster City School, kde se podílel na různých školních představeních. Mezi lety 2008 a 2010 navštěvoval South Thames College ve Wandsworthském arélu.. Na vysoké škole hrál ve hře \"Othello\". Poté se zapsal na  University of Greenwich, kde se snažil získal titul, avšak školy zanechal, kvůli herecké kariéře.\n\nJohn studoval také na Identity School of Acting v Hackney, a objevil se ve hrách \"Six Partie\" v Národním divadle a v \"Category B\" v Tricycle Theatre. V roce 2011 mu byla nabídnuta role ve filmu \"Útok na věžák\". V září 2011 stanice HBO oznámila, že John byl obsazen do pilotní epizody boxerského drama \"Dar Brick\", volně založeném seriálu o životě Mika Tysona. Měl hrát roli Donnieho, který je propuštěn z vězení pro mladistvé a začně zkoumat, co znamená být mužem. Stanice však seriál nevybrala Ve stejném roce si také zahrál ve filmu \"Junkhearts\", ve kterém ztvárnil drogového dealera.\n\nBoyega byl vybrán Fionnuala Halligan Screen International jako jeden z \"Britských hvězd zítřka 2011\" a objevil se po boku dalších dvou herců na přední obálce červencového čísla časopisu.\n\nV březnu 2012 byl obsazen do filmové adaptace knihy Chimamanda Ngozi Adichieho \"Hall of a Yellow Sun\".\n\n29. dubna 2014 bylo potvrzeno, že John byl obsazen do hlavní role ve filmu \"\". Později se ukázalo, že bude hrát Finna, stormtroopera Prvního řádu, který opustí vojenskou sílu poté, co je svědkem jejich krutosti v jeho první bojové misi, než se připojí k boji proti nim. Film měl premiéru 18. prosince 2015. Jak film tak Johnův výkon obdržel uznání od diváků i kritiků.\n\nV lednu 2016 založil vlastní produkční společnost Upperroom Enterainment Limited. V červnu 2016 oznámil, že jeho společnost bude spolu-produkovat pokračování filmu z roku 2013 \"Pacific Rim\", společně s Legendary Entertainment. John bude ve filmu hrát hlavní roli.\n\nV červnu 2016 John oznámil, že si zahraje v novém projektu Kathryn Bigelow o  Detroitských nepokojích v roce 1967.\n"}
{"id": "1228365", "url": "https://cs.wikipedia.org/wiki?curid=1228365", "title": "Kosovská fotbalová reprezentace", "text": "Kosovská fotbalová reprezentace\n\nKosovská fotbalová reprezentace (albánsky \"Kombëtarja kosovare e futbollit\", srbsky \"Фудбалска репрезентација Косова/Fudbalska reprezentacija Kosova\") zastupuje Kosovo v mezinárodních fotbalových soutěžích. Spadá pod Fotbalovou federaci Kosova.\n\nOd května 2016 je oficiálně členem UEFA i FIFA, ale zápasy proti členům FIFA mohla hrát se svolením Mezinárodní federace fotbalových asociací již od března 2014. Svou historicky první kvalifikaci na mistrovství světa zahájila 5. 9. 2016 remízou 1:1 v Turku proti domácímu Finsku.\n"}
{"id": "1228368", "url": "https://cs.wikipedia.org/wiki?curid=1228368", "title": "Most Evropy", "text": "Most Evropy\n\nMost Evropy (\"Europabrücke\") je nejvýznamnějším místem dálnice A13 (Brennerské) v Rakousku. Překonává Wippskou dolinu jižně od Innsbrucku v Tyrolsku. S výškou 190 m nad zemí byl v době svého dokončení v roce 1963 asi po dobu 10 let nejvyšším mostem v Evropě a také nejvyšší pilíř, s výškou 146,5 metrů, byl nejvyšším mostním pilířem na světě. V současnosti je to nejvyšší most v Rakousku.\n\nAsi 7 km nad Innsbruckem překlenuje most údolí Wipptal mezi obcemi Patsch a Schönberg. Na severním konci mostu se nachází dálniční sjezd \"Patsch-Igls\" na Brennerské dálnici u obce Patsch, na jižním konci je to parkoviště Europabrücke (obec Schönberg) s památkově chráněnou kapličkou \"Europakapelle\". Pod mostem jsou budovy vodní elektrárny Sillwerk, most lemuje po východní straně silnice 182 a na západním svahu údolí, částečně v tunelu, brennerská železniční trať.\n\nCesta přes Brennerský průsmyk je jednou z nejvýznamnějších historických cest ve Střední Evropě. Trasa cesty \"Via Raetia\" z římských časů byla zvolena jako první část, vedla prudkým stoupáním přes Unterberg \"(most Stephansbrücke)\" k obci Schönberg na východní, vhodnější straně údolí. Tuto trasu také kopírovaly všechny ostatní cesty až po Brennerskou silnici.\n\nV roce 1957 byla poprvé zvažována výstavba dálnice přes Alpy. Mezi Innsbruckem a Brennerským průsmykem musel být na vzdálenosti 34,5 km překonán výškový rozdíl 772 m, maximální sklon trasy ale neměl překročit 6%. Proto se zdálo jediným smysluplným řešením stoupání podél řeky Sill stejně jako v případě Brennerské železniční trati.\n\nV průběhu šedesátých let byl tento projekt výstavby horské silnice přes Brenner změněn. Původně výstavba mostu v plánech Brennerské dálnice nebyla. Díky intervenci občanů Schönbergu, kteří doufali v oživení cestovního ruchu v oblasti Stubai, byl změněn průběh cesty z jedné strany údolí na druhou, což mělo za následek výstavbu mostu.\n\nPro nabídkové řízení v prosinci roku 1958 byl vytvořen oficiální předběžný návrh, který počítal se čtyřproudovým, 17 m vysokým trámovým mostem. V rámci nabídek byla předložena celá řada alternativních projektů, mimo jiné obloukový trubkový most s rozpětím 410 m, železobetonové obloukové mosty o rozpětí 280 a 270 m, stejně jako plán společnosti Waagner-büro a VÖEST – na trámový most, který byl nakonec zrealizován.\n\nV průběhu zadání byl přidán další pruh pro pomalá vozidla a most byl z toho důvodu rozšířen z 20,00 m na 21,60 m. Při detailním plánování nastaly další změny, jako například doplnění svodidel do středního dělicího pásu. Po vypracování podrobné studie a výpočtů byla deska opět rozšířena na 22,20 m. Tím most získal kromě čtyř pruhů navíc pruh pro pomalá vozidla do stoupání a na obou stranách zábradlím chráněné úzké chodníky. Silnice ve stoupajícím směru byla široká mezi svodidly 10,60 m, zatímco v opačném směru má šířku pouze 8,30 m, takže střední dělicí pás je mírně vychýlen od osy mostu.\n\n25. dubna 1959 symbolicky zahájil stavbu spolkový ministr pro obchod a rekonstrukce Fritz Bock společně s guvernérem Tyrolska Hansem Tschiggfreyem. Při té příležitosti získal doposud nazývaný projekt \"Sillbrücke III\" nový název \"Most Evropy.\"\n\n17. listopadu 1963 byl most kancléřem Alfonsem Gorbachem zprovozněn se slovy „[...] spojuje v míru a svobodě národy Evropy [...]“.\n\nKdyž byl most mezi lety 1959 až 1963 postaven, byl nejvyšší stavbou tohoto typu v Evropě, dosahující výšky 190 m nad zemí. Millauský viadukt mu však tento titul odebral dne 14. prosince 2004, kdy byl otevřen. Od té doby byl most několikrát zesílen a rekonstruován.\n\nCelkem 815 m dlouhá mostní konstrukce z předpjatého betonu se skládá z předmostí dlouhého 120 m, začínajícího na patě mostu, přechodové části a z 657 m dlouhé hlavní mostovky s pěti železobetonovými pilíři, která nese vozovku z ortotropní desky podepřené ocelovým dutým trámovým nosníkem. Hlavní most končí na předmostí Schönberg.\n\nVe své době byl Most Evropy svou výškou 190 m nad hladinou řeky nejvyšším mostem v Evropě. Své prvenství ztratil v roce 1973, kdy jej překonal viadukt Mala-Rijeka a v roce 1974 Viadotto Italia a Viadotto Sfalassà v Kalábrii.\n\nPředmostí opisuje ve svém půdorysu oblouk o poloměru 400 m, který kousek před přechodovou částí přechází do spirály. Tento přechodový oblouk zasahuje ještě 39 m do druhého pole hlavní mostovky. Také přechodovou část u Schönbergu tvoří oblouk, který začíná asi v polovině posledního pole před opěrou.\n\nVozovka klesá na celé své délce ve směru na Innsbruck o 4,05 %.\n\nPůvodní šířka 22,20 m byla v roce 1984 zvětšena o 1,2 m na každé straně na celkovou šířku 24,6 m. Od té doby má most v každém směru jízdy tři jízdní pruhy, přičemž pravý slouží pro pomalou jízdu těžké nákladní dopravy. Doplněny byly také vysoké ploty na obou stranách, které lemují chodník.\n\nPředmostí má 120 m dlouhý spojitý nosník vozovky tvořený spojitým sedmikomorovým trámovým nosníkem z předpjatého betonu, který ve svém půdorysu opisuje oblouk s poloměrem 400 m. Jako podpěry slouží tři železobetonové kyvné stěny, které jsou 65 cm silné a až 15 m vysoké. Vzdálenosti podpěr mezi podpěrou Patsch a přechodovou deskou jsou 27 + 33 + 33 + 27 m.\n\nHlavní mostovka spočívá na pěti železo-betonových pilířích, z nichž nejvyšší je prostřední pilíř s výškou 146,5 m. V době svého dokončení byl nejvyšším mostním pilířem světa, až v roce 1974 ho překonal pilíř Viadotto Rago v Kalábrii svou výškou 150 m. Pilíře se od základu směrem k vrcholu zužují o 2,5 %, tedy jejich průřez se zmenšuje s rostoucí výškou. Mají tříkomorový dutý průřez, přičemž obě vnitřní stěny jsou silné 45 cm, zatímco tloušťka venkovní zdi klesá od 55 cm do 35 cm. Stěny jsou uvnitř zesíleny vodorovnými příčnými rámy se vzájemnou vzdáleností 20 cm.\n\nOsy pilířů jsou vzájemně vzdáleny 81 + 108 + 198 + 108 + 81 + 81 m. Vrchní stavba je pevně uložena na obou stranách hlavního rozpětí na pilířích II a III, jinak je uložena na válečkových ložiskách.\n\n657 m dlouhá vrchní stavba hlavního mostu je tvořena spojitým ocelovým dutým rámem s deskou vozovky zesílenou příčnými výztuhami. Rám je 10,0 m široký a na rozpětí přes 198 m si zachovává výšku 7,7 m. Kromě hlavního rozpětí se rovnoměrně mění výška rámu od 5,6 m u opěry Patsch na 4,7 m u vzdálenější a výše položené opěry Schönberg. Původně byla šířka mostovky 6,10 m na obou stranách, od roku 1984 byla úspěšně rozšířena na 7,30 m. Vrchní stavba byla postavena technologií letmé betonáže. Vozovka byla několikrát obnovena a původně byla opatřena 5 cm silnou vrstvou asfaltu.\n\nPro kontrolu spodní strany vrchní stavby byl nejprve sestaven inspekční vozík pojíždějící po kolejích, které jsou namontovány pod nosnou deskou na stranách trámového nosníku. Jeho výšku lze nastavit na odpovídající výšku nosníku. Aby mohl projet kolem pilířů, je ve středu rozdělen a obě poloviny mohou stranově vybočovat. Navíc musí obě poloviny projet krátkou trať nad pilířem po druhé kolejnici ve spodní části stěny nosníku. Později byl doplněn druhý vozík. Oba byly v roce 1996 přepracovány a vylepšeny.\n\nPro stavbu Mostu Evropy bylo přemístěno 55 000 m³ zeminy a kamene, prostavěno bylo 70 000 m³ betonu a 1400 tun betonářské oceli, 60 tun oceli do předpjatého betonu, ocelových konstrukcí je 6000 tun.\n\nBrennerská dálnice je jednou z nejdůležitějších severo-jižních tras v Evropě. Průměrný denní průjezd vozidel za rok 2001 byl přibližně 40 000 a špičkový průjezd přes 70 000 vozidel včetně těžké dopravy, která tvoří 15,9 %.\n\nStavba mostu si vyžádala 22 lidských životů. Zřejmě z neznalosti faktu, že pilíře jsou duté, udržuje se pevně moderní pověst, že při stavbě pilířů do výšky nebylo možné vyprostit nešťastné dělníky, protože by mohlo dojít k narušení statiky, a proto jsou v pilířích mostu zabetonováni někteří dělníci.\n\nMost Evropy je motivem mnoha uměleckých vyobrazení a je populárním fotografickým motivem (nejvhodnější místo je u kaple na horním parkovišti). Je také motivem některých poštovních známek. Jeho design včetně konstrukce spodní stavby je nejlépe vidět ze staré Brennerské silnice, která se plazí mnoha serpentinami k patám pilířů.\n\nV rámcovém obranném plánu studené války hrál most, stejně jako celá dálnice A13, důležitou taktickou roli. Proto je stále vybaven několika uzavíracími zařízeními a šachtami pro nálože.\n\n"}
{"id": "1228369", "url": "https://cs.wikipedia.org/wiki?curid=1228369", "title": "Rosannagh MacLennanová", "text": "Rosannagh MacLennanová\n\nRosannagh „Rosie“ MacLennanová (* 28. srpna 1988 King, Ontario) je kanadská gymnastka, věnující se skokům na trampolíně. Pochází ze sportovní rodiny, její dědeček Lorne Patterson byl kanadským gymnastickým reprezentantem, který o účast na olympiádě přišel kvůli druhé světové válce.\n\nV roce 2007 vyhrála na mistrovství světa ve skocích na trampolíně soutěž synchronních dvojic spolu s Karen Cockburnovou a v roce 2013 se stala individuální mistryní světa. Vyhrála také Panamerické hry v letech 2011 a 2015. Na olympiádě 2008 obsadila v kvalifikaci třetí místo, ale ve finále se umístila až sedmá. Vyhrála na olympiádě 2012, kde získala jedinou kanadskou zlatou medaili na těchto hrách. Na hrách v roce 2016 byla kanadskou vlajkonoškou a dokázala titul obhájit s finálovým skóre 56,465. Stala se tak první dvojnásobnou olympijskou vítězkou v této disciplíně a také první Kanaďankou, která získala individuální titul na druhé letní olympiádě za sebou.\n\nZískala bakalářský titul v oboru tělesné výchovy na Torontské univerzitě, kde pokračuje v magisterském studiu.\n\n"}
{"id": "1228370", "url": "https://cs.wikipedia.org/wiki?curid=1228370", "title": "Governatorát Městského státu Vatikán", "text": "Governatorát Městského státu Vatikán\n\nGovernatorát Městského státu Vatikán je úřad, který uskutečňuje výkonnou moc v Městském státu Vatikán na místě papeže. V jeho čele stojí kardinál prezident Papežské komise pro Městský stát Vatikán, který má v této funkci titul prezident governatorátu. Jeho bezprostředními spolupracovníky jsou generální sekretář a generální podsekretář.\n\n"}
{"id": "1228376", "url": "https://cs.wikipedia.org/wiki?curid=1228376", "title": "Filosofie chemie", "text": "Filosofie chemie\n\nFilozofie chemie je filozofické odvětví uvažující otázky kolem chemie a jejího zkoumání. Filozofové vědy si otázky, které vyplývají ze studia chemických procesů, začali klást zhruba od druhé poloviny 20. století.\n\nHlavní filozofické otázky vyvstávají už se samotnou definicí chemie a jejího zájmu. Jako základní jednotky chemické teorie se považují atomy a molekuly, nicméně tradiční modely molekulární struktury a chemických vazeb nejsou schopny objasnit některé vlastnosti látek jako kovů, kovových komplexů či aromaticitu.\n\nKromě toho používají chemici často fiktivní chemické subjekty, jako jsou rezonanční struktury, aby vysvětlili strukturu a reakce látek, pro jejichž popis užíváme různé grafické a jazykové alegorie, které se ve skutečnosti chovají docela jinak.\n\nNěkteří chemici a filozofové chemie proto raději jako o základní jednotce chemie uvažují o látkách, než mikrostrukturách. Výhoda tohoto pohledu spočívá v tom, že většina látek, se kterými se setkáváme, není uspořádána v přesných komplexech.\n\nS tím také souvisí filozofické dilema, zda zkoumá chemie látky či reakce. I pokud jsou atomy udržovány ve stálém, pravidelném pohybu, mají tendence vytvářet nové produkty. \n\nFilozofové chemie diskutují otázky symetrie a chirality v přírodě. Organické molekuly (tj. na bázi uhlíku) jsou většinou chirální. Toto je důležitá otázka, protože aminokyseliny, nukleové kyseliny a cukry, které se nacházejí v organismech výhradně jako jeden enantiomer, jsou základními stavebními prvky biologického života. Chemici, biochemici a biologové podobně debatují i kořeny homochirality. Filozofické diskuze jsou závislé na poznatcích o původu tohoto jevu. Je možné, že jsou důsledkem hlubších principů a ve hře bylo racemické prostředí nebo další dosud neznámé jevy. Někteří spekulují, že odpovědi lze nalézt pouze ve srovnání s potenciálním mimozemským životem. Dalším zajímavým bodem v diskusi je například otázka, jestli symetrie přírody koření v tom, že jsme jako lidé nuceni jisté vzorce vnímat, a tím pádem nejsme schopni naši \"předpojatost\" zaznamenat.\n\nJedním z nejaktuálnějších témat je debata o tom, do jaké míry vysvětluje kvantová fyzika chemické jevy. Je možné svět chemie chápat jako jeden z fyzikálních principů vesmíru, jak bylo mnohokrát předpokládáno, nebo existují nevysvětlitelné mezery, kvůli které ani nebude možné chemii axiomatizovat? Někteří autoři jako Roald Hoffmann říkají, že v takové redukci chemie je řada problémů: týká se to chemických konceptů jako aromaticita, pH, reaktivita či nukleofilita.\n\n"}
{"id": "1228378", "url": "https://cs.wikipedia.org/wiki?curid=1228378", "title": "Seznam prezidentů Papežské komise pro Městský stát Vatikán", "text": "Seznam prezidentů Papežské komise pro Městský stát Vatikán\n\nPrezident Papežské komise pro Městský stát Vatikán je zároveň prezidentem vatikánského governatorátu. OD roku 1939 byli prezidenty následující osoby:\n\n"}
{"id": "1228381", "url": "https://cs.wikipedia.org/wiki?curid=1228381", "title": "Tuvinská kotlina", "text": "Tuvinská kotlina\n\nTuvinská kotlina (rusky Тувинская котловина, Tuvinskaja kotlovina) je mezihorská sníženina v horním toku Jeniseje v Republice Tuva. Kotlina je ohraničena hřebeny Západního Sajanu, Východního Sajanu, Altaje a Tannu-Oly. Je dlouhá asi 400 km a šířka od 25 do 60 až 70 km. Výška se pohybuje v rozmezí 600 až 900 m. Kotlinu protíná údolí Horního Jeniseje (Улуг-Хем). Je rozdělena na západní (Chemčikská kotlina) a východní část (Ulug-Chemská kotlina). Na některých místech kotliny vyčnívají výběžky sousedních hřbetů.\n\nJe rozšířen chov hospodářských zvířat (hlavně ovcí), pěstování obilovin (pšenice, ječmen, proso) a těžba černého uhlí.\n\nPodnebí je kontinentální. Zima je chladná a bezvětrná s převahou jasného a slunečného počasí. Území kotliny leží ve „srážkovém stínu“ hřbetů Altaje a Západního Sajanu, a proto na kotlinu dopadá málo srážkek, asi 180 až 300 mm. Největší množství srážek (až 65-85% z ročního úhrnu) připadá na teplé období roku, hlavně na červenec a srpen. \n\nPrůměrné lednové teploty se pohybují v rozmezí −25 až −34°C s častými mrazy dosahující -55 až -58 °C. Léta jsou teplá, často horká. Červencová teplota je 19 až 20 °C, někdy dosáhne až k hodnotám 35-40 °C.\n\nV Tuvinské kotlině leží města Kyzyl, Šagonar, Čadan nebo Ak-Dovurak.\n"}
{"id": "1228382", "url": "https://cs.wikipedia.org/wiki?curid=1228382", "title": "Turkanský chlapec", "text": "Turkanský chlapec\n\nTurkanský chlapec je pojmenování pro zatím nejúplnější nalezenou kostru prehistorického člověka. Jde o mladého, asi devítiletého (na úrovni dnešního dvanáctiletého či třináctiletého) chlapce, který byl vykopaný z cca 1,5 miliónu let starých sedimentů u písečné řeky Nariokotome na západním břehu jezera Turkana v severní Keni, kde zemřel. Objevil jej v srpnu roku 1984 Kamoya Kimeu. \n\nOjedinělé obyvatelstvo africké krajiny zpočátku své mrtvé nepohřbívalo. Těla jedinců, kteří se nestali obětí predátorů, zmizela kvůli mrchožravým zvířatům nebo byla roznesena kopytníky a na zbývající kosti působilo klima a vegetace. Chlapcovo tělo se ale ponořilo do bahna tak rychle, že se dochovala kromě spodní části nohou a několika dalších úlomků úplná kostra.\n\nPodle toho, jaké rysy jsou považovány za významné pro prokázání příbuznosti mezi fosiliemi\nv rodokmenu lidstva, považují někteří vědci chlapce od jezera Turkana za tvora velmi podobného tvoru \"Homo erectus\"; jiní zastávají názor, že více připomíná africký druh \"Homo ergaster\".\n\nTurkanský chlapec žil v oblasti aktivních sopek, jejichž nánosy lze datovat. Podle polohy kostry mezi datovanými vrstvami sopečného popela bylo stáří kostry určeno na 1,51 až 1,56 miliónu let (dřívější odhady byly 1,55–1,65 miliónu let). Udává se tedy, že pomocí datovacích metod bylo stanoveno přibližné stáří nálezu na 1,53 miliónu let.\n\nNejvhodnějším místem lidského těla pro identifikaci pohlaví je na kostře dospělého jedince pletenec pánevní (u žen se přizpůsobil tak, aby usnadňoval porod – například velký zářez kosti sedací, nacházející se na spodním okraji kosti kyčelní, je širší). Úzký velký zářez kosti sedací u chlapce\nod jezera Turkana jasně naznačuje, že se jednalo o mužského jedince. To potvrzuje i jeho vyšší postava a celková robustnost. \nChlapec od jezera Turkana neměl ještě plně proříznuté trvalé zuby, spodní čelist již obsahuje trvalé řezáky, špičáky, třenové zuby a první a druhé stoličky (přičemž plně vytvořené jsou pouze některé), horní čelist má stále ještě mléčné špičáky. Třetí stoličky scházejí. \nU lidských koster žijících jedinců existuje několik možností odhadu věku pomocí pořadí\na věkového rozmezí pro prořezávání zubů a jejich opotřebení u různých populací. Podle některých metod by byl turkanský chlapec, kdyby byl živou bytostí, stár 10,5–11 let, podle jiných metod\n11–12 let. Na druhé straně by stupnice prořezávání zubů u lidoopů odpovídala mírně mladšímu věku 6–9 let, ačkoliv špičáky jsou oproti jiným zubům podle vývoje u lidoopů vyvinutější.\n\nVšechny kosti měly na obou koncích epifýzu, zvláštní místo na konci utvořené kosti. Spojení epifýz se střední částí dlouhých kostí je dalším kritériem pro odhad věku koster mladých žijících jedinců, neboť k tomu dochází v určitém pořadí a v určitých časových obdobích. V případě turkanského chlapce byla tvorba kostí většinou dokončena, ale epifýzy zůstaly nespojené, především u kyčelních kostí, ačkoliv na jednom konci kosti pažní a části loketního kloubu byl proces ukončen. K tomuto stavu dozrávání kosti dochází u člověka zhruba mezi 11. a 15. rokem života, u lidoopů již mezi sedmým a osmým rokem.\n\nTřetí možnost, jak odhadnout věk koster mladých jedinců, je výška postavy, odhadovaná z délky dlouhých kostí. Na základě délky kosti stehenní – 43,2 cm – měřil chlapec od jezera Turkana v okamžiku smrti 160 centimetrů (což odpovídá zhruba výšce dnešního patnáctiletého chlapce).\n\nPodle vývoje zubů a kostry patřil turkanský chlapec jednoznačně k dospívajícím, neodpovídal však přesně ani žijícím lidem ani lidoopům. Jeho znaky stárnutí spíše naznačují, že se jednalo o určitý přechodový stupeň mezi žijícími lidoopy a lidmi.\n\nV okamžiku smrti tedy měřil turkanský chlapec zhruba 160 centimetrů. Odhaduje se, že pokud se chlapec dožil dospělosti, dosáhl by výšky 185 cm. Paleoantropologové se nejprve domnívali, že našli neobvykle vysokého jedince, ale zkoumání jiných ostatků ze stejného období ukázalo, že i příbuzní turkanského chlapce byli stejně vysocí jako my. Zdá se tedy, že dnešní průměrné výšky jsme dosáhli již před 1,5 miliónem let (a tedy to není tak, že by se lidé během staletí postupně zvětšovali). Tato kostra nicméně pravděpodobně představuje nejvyššího známého prvotního člověka.\n\nOdhad hmotnosti je obtížný, ale podle šířky těla se dá soudit, že chlapec vážil v okamžiku smrti asi 48 kilogramů a jako dospělý by pak mohl vážit až 68 kg.\n\nÚplnost kostry umožnila prostudovat fyziologické důsledky tělesných proporcí prvních lidí. Tělesné proporce chlapce od jezera Turkana se až překvapivě podobají dnešním lidem – kromě některých rozdílů v utváření páteře, kyčlí a nohou.\n\nVysoké a štíhlé tělo a dlouhé končetiny turkanského chlapce se podobají končetinám moderního člověka z tropů a jsou zcela odlišné od předků člověka. Průzkumy usazenin, zkamenělého pylu a zvířecích kostí ukazují, že podnebí v oblasti jezera Turkana je dnes stejné jako před 1,5 miliónem let. Z toho (a z tělesných proporcí turkanského chlapce) lze soudit, že již byl přizpůsoben k životu v horkém podnebí s mimořádně vysokými průměrnými ročními teplotami kolem třiceti stupňů Celsia.\n\nDíky nálezu turkanského chlapce považujeme nyní za období, kdy došlo k zásadním anatomickým změnám vedoucím k dnešní podobě člověka, období vzdálené od dvou do 1,5 milionu; a nikoli pozdější období, jak se tvrdilo dříve.\nZakřivení páteře, orientace a vyvážení kyčlí, přítomnost válcovitého hrudního koše jako u moderního člověka (oproti nálevkovitě tvarovanému hrudnímu koši lidoopů) jsou důležitými znaky pro stanovení, že chlapec od jezera Turkana byl plně přizpůsoben pro běžnou vzpřímenou chůzi. Jeho pohyb byl nápadně podobný pohybu moderního člověka.\n\nMezi páteří turkanského chlapce a páteří moderního člověka jsou však dva nápadné rozdíly: Zatímco 96 procent moderních lidí má v dolní části páteře 5 obratlů, turkanský chlapec jich měl 6. \nKromě toho měly jeho obratle relativně menší výběžky než má současný člověk, čímž uzavíraly užší kanál pro páteř. To pak snižovalo počet nervů směřujících k hrudníku, což dále omezovalo schopnost regulace vzduchu, procházejícího z plic do úst, a bránilo rozvoji řeči.\n\nZatímco průměrný objem mozku moderního člověka je 1450 centimetrů krychlových, chlapec od jezera Turkana měl objem jen 880 cm³, což znamená, že se jeho chování od chování moderního člověka dost lišilo. Vnitřní povrch jeho lebky ukazuje existenci oblastí mozku, které jsou u moderního člověka spojeny s řečí; tyto oblasti se však mohly spíše podílet na motorickém programování než na řeči. A je zajímavé, že struktura mozku chlapce vykazuje řadu asymetrických prvků, které jsou spojovány s pravorukostí u moderního člověka.\n\nKompletnost kostry dokazuje, že se chlapec od jezera Turkana nestal obětí nějakého predátora.\nJediným náznakem příčiny smrti turkanského chlapce je poškození okostice na pravé straně čelistní kosti, způsobené zřejmě zánětlivým onemocněním dásně. Je pravděpodobné, že vedlo ke ztrátě druhé mléčné stoličky, k níž došlo nedlouho před smrtí. Úmrtí na otravu krve způsobenou onemocněním dásní bylo před objevením antibiotik běžné a právě ono mohlo být příčinou chlapcovy smrti.\n\nKostra se našla mezi rozptýlenými a polámanými kostmi ptáků a savců, spolu s některými ostatky ryb a vodních plazů. Zuby se nacházely v dutině vzdálené přibližně 3 metry od hlavního naleziště kostí. Téměř všechny kosti byly zlomené, nebyly však zvětralé. Tyto skutečnosti vedou vědce k závěru, že tělo chlapce po smrti buď spadlo nebo bylo odneseno vodou do močálu, kde po nějakou dobu plulo po hladině tváří dolů a přitom se rozkládalo. Zuby vypadly a byly spláchnuty do dutiny, vytvořené asi stopou zvířete, zatímco tělo bylo pomalu unášeno vodou tam a zase zpět. Podupala je velká zvířata a když bylo spojeny vazy již jen několik kostí, spláchly se ostatky hromadně na mělčinu, kde byly zaneseny bahnem a kde zůstaly dalších 1,5 milionu let; dokud eroze sedimentů neodhalila část lebky, která v roce 1984 upoutala Kamoyu Kimeua.\n\n"}
{"id": "1228383", "url": "https://cs.wikipedia.org/wiki?curid=1228383", "title": "Tachymetr", "text": "Tachymetr\n\nTachymetr je geodetický přístroj, který umožňuje měřit polární souřadnice (vodorovný úhel, výškový úhel a šikmá vzdálenost). Vznikl doplněním teodolitu, který slouží k určování úhlů, o dálkoměr. \n\nV 19. století bylo při měřické praxi zpravidla odděleno měření polohopisné a měření výškopisné. Rozvoj dopravních staveb ve druhé polovině 19. století si ale vynutil vznik metody, kdy by vznikaly obě složky najednou a podstatně rychleji, než dříve. Tak vznikla tachymetrie (či tacheometrie, odvozeno z tacheo = řecky rychlý a metrie = měření).\n\nNejčastěji byl teodolit doplněn nitkovým dálkoměrem, což technicky znamenalo pouze doplnění nitkového kříže běžného teodolitu o dvě dálkomětné rysky. Tachymetry byly tedy prakticky všechny běžné teodolity dvacátého století. Nitková tachymetrie ale poskytuje malou přesnost 0,30 m / 100m v délce a 0,10 m /100m v určovaném převýšení (pro tehdy v Československu běžně používaný minutový teodolit Zeiss Theo 020). Tato přesnost neodpovídá přesnosti měření úhlů (přesnost 1 odpovídá u stejného teodolitu přesnosti 0,015 m / 100 m a je tedy 20x přesnější).\n\nPro tuto omezenou přesnost se nitkové tachymetry hodily pro měření v extravilánu. Pro měření v intravilánu nebyly vhodné.\n\nMěření nedávalo přímo polární souřadnice. Ty bylo nutno z naměřených údajů vypočítat. Protože ještě neexistovaly elektronické kalkulačky nebo počítače, získávaly se výsledné hodnoty (vodorovná délka a převýšení) pomocí speciálních tabulek, nomogramů nebo logaritmických pravítek, což bylo časově dosti náročné.\n\nAby se urychlilo zpracování naměřených hodnot, byly zkonstruovány tachymetry s diagramovými dálkoměry. Namísto pevných dálkoměrných rysek nitkového kříže byl do obrazového pole dalekohledu promítán diagram, kde se vzdálenost dálkoměrných nití měnila v závislosti na výškovém úhlu záměrné přímky. Dále diagram obsahoval třetí nit, která umožňovala odečítat přímo měřené převýšení.\n\nPřesnost diagramových tachymetrů byla srovnatelná s nitkovými tachymetry, značně se ale zkrátil čas nutný na zpracování dat. Příklady těchto tachymetrů jsou VEB Carl Zeiss Jena Dahlta 010, Wild RDS nebo Kern DK-RV.\n\nU některých teodolitů byly použity přesnější, dvojobrazové dálkoměry nasazovací (Zeiss Dimess) nebo vestavěné autoredukční (Carl Zeiss Redta 002, Wild RDH nebo Kern DK-RT), u kterých byla přesnost měření vzdáleností vyšší, jejich hmotnost ale byla větší a dále bylo třeba na každý zaměřovaný podrobný bod umístit dálkoměrnou lať. Dvojobrazové dálkoměry se proto používaly pro určování souřadnic polygonových pořadů. Pro podrobné měření se používaly výjimečně.\n\nSamostatnou kapitolou autoredukčních tachymetrů byl tachymetr se základnou v přístroji VEB Carl Zeiss Jena BRT 006 (Basis Reduktions Tachymeter). Větší hmotnost přístroje, menší přesnost a poněkud nestandardní ovládání bylo vyváženo několika výhodami:\n\nSoučasné totální stanice jsou rovněž \"tachymetry\".\n"}
{"id": "1228384", "url": "https://cs.wikipedia.org/wiki?curid=1228384", "title": "Sjón", "text": "Sjón\n\nSjón, vlastním jménem Sigurjón Birgir Sigurðsson (* 27. srpna 1962 Reykjavík) je současný islandský spisovatel. Těžiště jeho díla spočívá v románech, při jejichž tvorbě se často nechává inspirovat starými islandskými ságami. Kromě prózy se věnuje i poezii a dramatické tvorbě; je jedním z nejpřekládanějších islandských autorů a jeho díla byla přeložena do přibližně třiceti jazyků.\n\nLiterárně debutoval ve svých patnácti letech sbírkou poezie \"Sýnir\" (1978). V téže době spoluzakládal reykjavické umělecké sdružení \"Medúsa\", jež bylo inspirováno některými avantgardními uměleckými směry, zejména surrealismem a dadaismem; podle vlastních slov byl inspirován kromě jiného i českým poetismem a poezií Vítězslava Nezvala.\n\nV 70. a 80. letech napsal několik básnických sbírek, koncem osmdesátých let publikoval svůj první román \"Stálnótt\" (1987). V 90. letech se věnoval zejména próze, po roce 2000 začal psát i divadelní hry. Průlomem v jeho tvorbě byl román \"Syn stínu\" (2003), za který v roce 2005 získal Literární cenu Severské rady; kniha byla přeložena do mnoha jazyků a kromě toho nominována na několik dalších literárních cen. Dalším románem, jenž vzbudil širší pozornost a byl také přeložen do češtiny, je \"\" (2013).\n\nOd počátku 80. let spolupracuje s místními hudebními umělci. V roce 1987 byl pod jménem „Johnny Triumph“ hostujícím vokalistou na dvanáctipalcovém singlu skupiny The Sugarcubes \"Luftgitar\". Pravidelně spolupracuje s islandskou zpěvačkou Björk; v roce 2000 byl nominován na Oscara a Zlatý glóbus za text písně \"I've Seen It All\" z filmu \"Tanec v temnotách\" (2000). V současnosti působí pod islandským labelem Smekkleysa.\n\nPodle vlastních slov k jeho inspiracím patří i někteří další čeští autoři, například Bohumil Hrabal. V roce 2016 opakovaně navštívil Českou republiku; poprvé u příležitosti dramatizace knihy \"Syn stínu\" divadlem Studio Hrdinů, později byl jedním ze severských hostů na pražském veletrhu Svět knihy.\n\nJe předsedou islandského PEN klubu. Žije v Reykjavíku, je ženatý a má dvě děti.\n\n\n\n"}
{"id": "1228385", "url": "https://cs.wikipedia.org/wiki?curid=1228385", "title": "Papežská komise pro Městský stát Vatikán", "text": "Papežská komise pro Městský stát Vatikán\n\nPapežská komise pro Městský stát Vatikán je úřad, který má v zastoupení papeže nejvyšší legislativní moc v Městském státu Vatikán. V jeho čele stojí kardinál prezident, který je zároveň prezidentem governatorátu, a má tak i nejvyšší moc exekutivní. Jeho bezprostředními spolupracovníky jsou generální sekretář a generální podsekretář. Komise byla ustanovena základním zákonem státu Vatikán z roku 2000.\n\n"}
{"id": "1228387", "url": "https://cs.wikipedia.org/wiki?curid=1228387", "title": "Maestro Piero", "text": "Maestro Piero\n\nMaestro Piero, nebo \"Magister Piero\" či jen \"Piero\", 1300-1350 byl italský hudební skladatel, jeden z prvních představitelů italského Trecenta, jehož jméno známe, a zřejmě je také jedním z nejstarších. Významné jsou především svými madrigaly.\n\nO životě Maestra Piera není známo více, než kolik je možno vyčíst z jeho hudby a jedné ilustrace, jež je zřejmě jeho podobiznou. Na boloňské ilustraci z první poloviny 14. století je vyobrazen jako muž mezi 50 a 60 lety, z čehož se dá usuzovat přibližné datum narození před rokem 1300. Na rozdíl od mnohých skladatelů italského trecenta, nebyl Florenťan, až do doby, kdy se objevuje v kronice Filippa Villaniho, jež zahrnuje všechny činné hudebníky ve Florencii ve 14. století. Piero snad pocházel z Assisi a je známo, že pobýval v Miláně a Veroně na náklady Viscontiů a Scaligerů, a je možné, že působil také v Padově s Antoniem della Scala ještě před příchodem do Verony, společně se skladatelem Giovannim da Cascia (Giovanni da Firenze).\n\nPouze osm jeho skladeb se dochovalo do dnešních dní, další dvě caccie mu jsou připisovány pro kompoziční podobnost. Všechny skladby jsou z oblasti světské hudby: šest madrigalů a dvě caccie. Všech osm skladeb je uchováno ve Národní knihovně ve Florencii. Dvě z nich jsou také uvedeny v Codexu Rossi.\n\nPierovy madrigaly jsou prvními dochovanými skladbami tohoto typu, v nichž je použita technika kánonu. Madrigaly jsou dvojhlasé a obě caccie trojhlasé. Časté užití kánonu je právě to, co odlišuje jeho tvorbu od současníků, zejména v ritornellech svých madrigalů. Skladby Piera jasně dokládají vývoj tříhlasé formy caccie oproti madrigalu, v němž se kánonová část stala kánonem dvojhlasým, nad tenorem, charakteristickým pro cacciu.\n\n\n\n"}
{"id": "1228392", "url": "https://cs.wikipedia.org/wiki?curid=1228392", "title": "Burgaský záliv", "text": "Burgaský záliv\n\nBurgaský záliv ( \"Бургаски залив\") je největší záliv na pobřeží Bulharska a nejzápadnější výběžek Černého moře. Vstup do zálivu je vymezen mysy Emine a Maslen nos, vzdálenými od sebe 41 kilometrů. Záliv se postupně zužuje až k přístavnímu městu Burgas, do pevniny se zařezává do hloubky 31 km. Na jihu z něj vybíhá menší Sozopolský záliv. Maximální hloubka činí 25 metrů a salinita 17 ‰. Záliv zmapoval a pojmenoval roku 1784 francouzský inženýr v osmanských službách André-Joseph Lafitte-Clavé. Pobřeží slouží k rekreaci, nacházejí se zde letoviska Sozopol, Pomorie a Nesebar. V jižní části Burgaského zálivu leží největší bulharský ostrov Svatý Ivan, dalšími ostrovy jsou Svatá Anastázie, Svatý Petr a Svatý Tomáš (také Zmijí ostrov). K pobřeží zálivu přiléhají slaná Burgaská jezera.\n"}
{"id": "1228393", "url": "https://cs.wikipedia.org/wiki?curid=1228393", "title": "David Nott", "text": "David Nott\n\nDavid Nott (* 1956 Carmarthen, Spojené království) je velšský chirurg. Pracuje v nemocnicích v Londýně, ale od roku 1993 také v mnoha válečných zónách.\n\nJeho otcem byl rovněž chirurg, který se specializoval na výměny kyčelních kloubů, jeho matkou byla velšská zdravotní sestra. \n\nV roce 1993, v době války v Jugoslávii, se na základě zpráv z obléhaného Sarajeva přidal k Lékařům bez hranic. Postupně pracoval ve více než 20 zemích, mezi něž patří např. Sierra Leone, Súdán, Kongo, Irák, Afghánistán nebo Sýrie. \n\n"}
{"id": "1228394", "url": "https://cs.wikipedia.org/wiki?curid=1228394", "title": "Montserrat Gonzálezová", "text": "Montserrat Gonzálezová\n\nMontserrat Gonzálezová, celým jménem Montserrat González Benítez, (* 1. července 1994 Asunción) je paraguayská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2016 sedm titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v srpnu 2016 na 192. místě a ve čtyřhře pak v témže datu na 210. místě. Trénuje ji Alfredo de Brix.\n\nV paraguayském fedcupovém týmu debutovala v roce 2011 základním blokem 1. skupiny Americké zóny proti Peru, v němž prohrála dvouhru s Patricií Ku Floresovou a v páru s Cepedeovou Roygovou vyhrály čtyřhru. Paraguay přesto odešla poražena poměrem 1:2 na zápasy. Do roku 2017 v soutěži nastoupila k dvaceti pěti mezistátním utkáním s bilancí 13–11 ve dvouhře a 16–2 ve čtyřhře.\n\nV juniorské čtyřhře French Open 2012 se probojovala do finále po boku Brazilky Beatriz Haddad Maiové. V boji o titul nestačily na ruskou dvojici Darja Gavrilovová a Irina Chromačevová. Na kombinovaném juniorském žebříčku ITF nejvýše figurovala v lednu 2012 na 5. místě.\n\nV rámci hlavních soutěží událostí okruhu ITF debutovala v listopadu 2008, když na turnaji v rodném Asunciónu s dotací 10 tisíc dolarů postoupila z kvalifikace. V úvodním kole podlehla Brazilce Rebece Nevesové. Během ročníku 2013 vybojovala v této úrovni premiérový titul kariéry, když na argentinské desetitisícové události ve Villa Allende triumfovala po finálovém vítězství nad Argentinkou Constanzou Vegovou a ve čtyřhře přidala trofej s krajankou Sarou Giménezovou.\n\nV singlu okruhu WTA Tour debutovala na bogotském Copa Colsanitas 2014, kde vypadla ve druhém kole kvalifikace s Larou Arruabarrenovou ze Španělska. Hlavní soutěž si poprvé zahrála o měsíc později na květnovém Nürnberger Versicherungscupu 2014, když do dvouhry postoupila jako tzv. šťastná poražená. V úvodním kole podlehla německé tenistce Dinah Pfizenmaierové ve dvou setech. Premiérový vítězný zápas vybojovala na červencovém Brasil Tennis Cupu 2016 ve Florianópolisu. Po výhře nad Brazilkou Gabrielou Céovou, ji zastavila japonská turnajová osmička Naomi Ósakaová, na níž uhrála jen tři gamy.\n\nDebut v hlavní soutěži nejvyšší grandslamové kategorie zaznamenala v ženském singlu US Open 2016, do nějž prošla po zvládnuté tříkolové kvalifikaci. V ní na její raketě postupně zůstaly Michaëlla Krajiceková, Ivana Jorovićová a Bulharka Viktorija Tomovová. V úvodním kole dvouhry zdolala Černohorku Danku Kovinićovou, aby ji poté vyřadila desátá nasazená Češka Karolína Plíšková. Poprvé grandslamovou kvalifikaci odehrála na US Open 2014, kde v zahajovacím duelu nenašla recept na Julii Putincevovou z Kazachstánu.\n\n"}
{"id": "1228398", "url": "https://cs.wikipedia.org/wiki?curid=1228398", "title": "Christopher Polhem", "text": "Christopher Polhem\n\nChristopher Polhem, rodným jménem Christopher Polhammar (18. prosinec 1661, Tingstäde – 30. srpen 1751, Stockholm) byl švédský vynálezce, mechanik a průmyslník.\nKdyž mu bylo osm, zemřel jeho otec. On se pak nespřátelil s novým mužem své matky a byl poslán ke strýci do Stockholmu, kde navštěvoval německou školu. Ovšem v jeho dvanácti letech zemřel i strýc, který mu platil školné, a musel tak ze školy odejít. Musel se začít živit jako zemědělský dělník. Přitom se ale prokázala jeho zručnost a zřídil si malou dílnu, kde konstruoval jednoduchá zařízení, jejichž prodejem si přivydělával. Časem se specializoval na hodiny. Právě ty dal místnímu faráři, aby ho naučil latinsky. Farář pak napsal dopis Andersi Spolemu (dědečkovi Anderse Celsia), který učil na Uppsalské univerzitě a talentovaného mladíka mu doporučil. Za opravu dvou hodin Spole Polhema přijal, v jeho 26 letech, ke studiu.\n\nTeoretické vzdělání mu ovšem nestačilo, toužil především po jeho aplikaci do praxe, a to i průmyslové.\nJedním z prvních úspěchů, kterým na sebe upozornil, bylo zprovoznění nikdy nedokončeného středověkého orloje Petruse Astronomuse v katedrále v Uppsale.\n\nPoté vynalezl vodou (vodním kolem) poháněný stroj, který mechanizoval činnost v měděném dole ve Falunu, čímž si získal přízeň krále Karla XI.\n\nRoku 1704 založil továrnu ve Stjaernsundu, kde užil jako jeden z prvních průmyslníků princip pásové výroby a minimalizoval ruční práci. Opět využil jako zdroj energie především vodu. Jedním z originálních produktů, který Polhem v továrně nechal dle vlastních návrhů vyrábět, byl první visací zámek. Král byl novým systémem práce nadšený a osvobodil továrnu zcela od daní. Ovšem Polhemův systém vyvolal také nespokojenost dělníků, kteří se báli, že jim mechanizace vezme práci. Nakonec většina z továrny byla zničena při požáru v roce 1734, zachráněna byla jen ta část závodu, kde se vyráběly hodiny - ty se v továrně vyrábějí dodnes.\n\nNavrhl též několik přehrad, suchých doků a plavebních komor - zajímavostí je, že jeho spolupracovníkem v tomto oboru byl jeho přítel a budoucí mystický filozof Emanuel Swedenborg. Naplánoval též kanál Göta, spojující východní a západní pobřeží Švédska.\n\nNezávisle na Gerolamo Cardanovi vynalezl kardanový kloub, jeho verze byla nazývána \"Polhemknut\".\n\nNapsal řadu esejů z různorodých oblastí: lékařství, sociální teorie, astronomie, geologie i ekonomie.\n\nV roce 1716 byl povýšen do šlechtického stavu (od té doby také užíval jméno Polhem namísto rodného). Roku 1739 se stal členem švédské Královské akademie věd - tedy v roce jejího založení. Je vyobrazen na pětisetkorunové švédské bankovce.\n\n"}
{"id": "1228399", "url": "https://cs.wikipedia.org/wiki?curid=1228399", "title": "IP pomocí poštovních holubů", "text": "IP pomocí poštovních holubů\n\nIP pomocí poštovních holubů (IP over Avian Carriers, IPoAC) je v počítačových sítích vtipně popsaný návrh, jak přenášet Internet Protocol (IP) pomocí ptáků, jako jsou poštovní holubi. Přenos IP pomocí poštovních holubů byl původně popsán v <nowiki>RFC 1149</nowiki> vydaném IETF, které napsal D. Waitzman a bylo zveřejněno 1. dubna 1990 (jako jedno z několika aprílových RFC).\n\nWaitzman popsal vylepšení protokolu v <nowiki>RFC 2549</nowiki> (\"IP over Avian Carriers with Quality of Service\") dne 1. dubna 1999. Později v <nowiki>RFC 6214</nowiki> vydaném dne 1. dubna 2011 a 13 let po zavedení IPv6, Carpenter a Hinden zveřejnili \"Úpravu <nowiki>RFC 1149</nowiki> pro IPv6\".\n\nIPoAC byla úspěšně vyzkoušena, ale pouze pro devět paketů dat, kde poměr ztráty paketů činil 55 % (v důsledku chyby uživatele) a doba odezvy byla v rozmezí od 3000 sekund (~54 minut) do více než 6000 sekund (~1,77 hodin). Z toho vyplývá, že technologie trpí velkou latencí. Ale pro přenosy velkých objemů dat jsou ptačí dopravci schopni dosáhnout vysoké průměrné datové propustnosti. Během posledních 20 let se hustota informace uložené na paměťových médiích a tedy i šířka pásma ptačího dopravce zvýšila 3krát, tak jako šířka pásma Internetu. IPoAC může dosáhnout větší šířky pásma než na internetu, když se ve venkovských oblastech použije více ptačích dopravců. Například v případě 16 poštovních holubů, z nichž každý je vybaven osmi 512 GB SD kartami, kdy bude dosažení cíle trvat hodinu, bude dosažená propustnost převodu činit 145,6 Gbit/s (zanedbáme-li přenos dat do a z SD karty).\n\nDne 28. dubna 2001 byl IPoAC realizován skupinou „Bergen Linux user group“ pod názvem CPIP („Carrier Pigeon Internet Protocol“). Bylo posláno devět paketů na vzdálenost přibližně pět kilometrů (tři míle), kdy každý z holubů nesl individuální paket, který obsahoval jeden ping (ICMP Echo Request). Do cíle dorazily čtyři odpovědi:\n\nVe francouzském Národním shromáždění zmínila tento experiment Martine Billardová během debaty o Hadopi.\n\nV prosinci roku 2005 byla zpráva firmy Gartner o ptačí chřipce (která dospěla k závěru, že „pandemie nebude mít přímo vliv na IT systémy“), humorně kritizována za to, že ve své analýze zanedbává vliv na <nowiki>RFC 1149</nowiki> a <nowiki>RFC 2549</nowiki>.\n\nFotografové na raftech již používají holubů jako sneakernet pro přepravu digitálních fotografií na flash médiích z fotoaparátu do cestovní kanceláře. Jeden holub může být schopen přenášet desítky GB dat na více než 30 mílovou vzdálenost přibližně hodinu, což dává v průměru šířku pásma srovnatelnou s aktuálními ADSL standardy, i když se počítá se ztracením disků.\n\nMarketingový tým regionální společnosti The Unlimited v Jižní Africe po inspiraci <nowiki>RFC 2549</nowiki> se dne 9. září 2009 rozhodl uspořádat „holubí závod“ mezi jejich domácím holubem „Winstonem“ a místní telekomunikační společností Telkom SA. Závod spočíval v poslání 4 GB dat z Howicku do Hillcrestu, vzdálených od sebe přibližně 60 km. Holub nesl microSD kartu a soutěžil proti ADSL lince od firmy Telkom. Winston porazil v přenosu dat Telkom ADSL v celkovém času dvě hodiny, šest minut a 57 sekund od nahrání dat na microSD kartu do dokončení stažení dat z karty. V době Winstonova vítězství byl ADSL přenos těsně pod 4% hranicí.\n\nV listopadu 2009 opakoval tento experiment australský televizní program \"Hladové šelmy\". Jeho tým přijal výzvu po ohnivém zasedání parlamentu, při němž vláda zkritizovala opozici za nepodpoření telekomunikační investice, se slovy, že pokud by rozhodovala opozice, Australané by přenášeli data přes poštovní holuby. Tým četl o jihoafrickém experimentu a předpokládal, že v rozvinuté západní zemi, jakou je Austrálie, bude rychlost vyšší. Experiment se zabýval přenosem 700 MB souboru pomocí tří doručovacích metod, aby se určilo, která by byla nejrychlejší. Poštovní holub nesl microSD kartu, auto vezlo USB flash disk a ADSL linka byla od firmy Telstra (největší australský telekomunikační poskytovatel). Data byla poslána z Tarana na venkově Nového Jižního Walesu do západní Sydney na předměstí Prospect v Novém Jižním Walesu na vzdálenost 132 km po silnici. Přibližně v polovině závodu připojení k internetu nečekaně spadlo a převod musel být restartován, holub vyhrál závod s časem přibližně 1 hodina a 5 minut, auto dojelo druhé za 2 hodiny a 10 minut, zatímco na internetu se převod nedokončil poté, co spadl podruhé. Nejvyšší odhadovaný čas na dokončení uploadu byl 9 hodin a v žádném případě odhadovaný čas dokončení neklesl pod 4 hodiny.\n\nPodobný „holubí závod“ byl proveden Michelle Brumfieldovou ve venkovském Yorkshire, Anglie: doručení pětiminutového videa korespondentovi BBC do 75 kilometrů vzdáleného Skegness. V souboji bojoval holub (opět nesoucí paměťové karty) proti nahrání videa na YouTube přes širokopásmového připojení od firmy British Telecom. Holub dorazil asi po devadesáti minutách, zatímco upload byl stále neúplný – jednou selhal během nahrávání.\n\nV září 2010 postavili ISP Timico UK pár poštovní holubů proti venkovskému širokopásmovému připojení, aby zjistili, kdo bude rychlejší. Každý holub přenášel microSD kartu s 200 MB HD video dat, zatímco bylo současně použito typické internetové připojení k nahrání stejného videa na YouTube. Toto bylo učiněno s cílem zvýšit povědomí o špatné rychlosti Internetu, kterou zažilo mnoho venkovských uživatelů. Holubi dodali údaje za hodinu a čtvrt, kdy byla pouze čtvrtina z údajů nahrána na YouTube přes širokopásmové připojení.\n"}
{"id": "1228400", "url": "https://cs.wikipedia.org/wiki?curid=1228400", "title": "Christoph Harting", "text": "Christoph Harting\n\nChristoph Harting (* 10. dubna 1990, Chotěbuz, NDR) je německý diskař, olympijský vítěz z roku 2016.\n\nNa mistrovství světa v roce 2013 skončil v soutěži diskařů třináctý, v Pekingu o dva roky později osmý. Největším úspěchem se pro něj zatím stalo vítězství na olympiádě v roce 2016, kdy navázal na londýnské vítězství svého bratra Roberta v roce 2012.\n\n"}
{"id": "1228401", "url": "https://cs.wikipedia.org/wiki?curid=1228401", "title": "Čínsko-francouzská válka", "text": "Čínsko-francouzská válka\n\nČínsko-francouzská válka, též sino-francouzská válka a tonkinská válka, se odehrála od srpna 1884 do dubna 1885 mezi Třetí francouzskou republikou a čínskou říší dynastie Čching (a jejích více či méně vazalů) o nadvládu nad Tonkinem (sever Vietnamu). Otevřené boje vypukly po sérii incidentů 23. srpna 1884 francouzským útokem na čínské fuťienské loďstvo ve Fu-čou, při kterém bylo toto – jedno ze čtyř čchingských loďstev – prakticky zničeno. Ačkoliv čínská vojska si v pozemních bojích vedla lépe, než v ostatních zahraničních válkách 19. století a válka skončila francouzskou porážkou na pevnině, Francouzi dosáhli většiny svých cílů uzavřením nerovné Tiencinské smlouvy.\n\nFrancouzský zájem o sever Vietnamu se datuje do konce 18. století, kdy katolický kněz Pigneau de Behaine rekrutoval francouzské dobrovolníky, aby bojovali po boku Nguyễna Ánha – uchazeče o trůn a zakladatele dynastie Nguyễn. De Behainovým cílem bylo získat ve Vietnamu výhody pro Francii a Římskokatolickou církev. Francie zahájila koloniální tažení v roce 1858 a po obsazení několika jižních provincií z nich v roce 1862 vytvořila francouzskou kolonii Kočinčínu.\n\nFrancouzští objevitelé postupovali proti proudu Rudé řeky severním Vietnamem, až k pramenům v Jün-nanu. Snažili se tak najít použitelnou obchodní cestu, kterou by bylo možné obejít otevřené přístavy čínských pobřežních provincií. Největší překážkou této myšlenky byla Černá korouhev (, pchin-jin: hēiqí jūn; český přepis: chej-čchi ťün) – dobře organizovaná skupina banditů Liou Jung-fua – která na Rudé řece vybírala vysoké „daně“ mezi Sơn Tây a Lào Cai u jün-nanské hranice.\n\nV roce 1873 malá francouzská jednotka, kterou vedl (~ poručík) Francis Garnier, vojensky zasáhla v Tonkinu, čímž Garnier překročil své rozkazy. Po sérii francouzských vítězství nad Vietnamci se Vietnamci obrátili na Liou Jung-fuovu Černou korouhev, která Garniera porazila v prosinci 1873 u Hanoje. Garnier byl zabit a francouzská vláda se později k jeho expedici raději nehlásila.\n\nV roce 1881 byl do Hanoje vyslán francouzský námořní důstojník Henri Rivière, který velel malé jednotce a který měl prověřit vietnamské stížnosti na aktivity francouzských obchodníků. Navzdory rozkazům se Rivière rozhodl zaútočit na hanojskou citadelu, kterou 25. dubna 1882 dobyl. I když jí následně vrátil pod vietnamskou kontrolu, jeho způsob řešení konfliktu vojenskou silou vyvolal poplach ve Vietnamu i Číně.\n\nVietnamská vláda, která nebyla schopná čelit Rivièrovi vlastní armádou, oslovila Liou Jung-fua, jehož vycvičení a zkušení vojáci Černé korouhve mohli čelit Francouzům. Vietnamci se také obrátili s prosbou o pomoc na čchingskou Čínu, neboť Vietnam byl tributární vazal dynastie Čching. Číňané souhlasili s vyzbrojením a podporou Černé korouhve.\n\nČchingský dvůr vyslal Francouzům jasný signál, že jim nedovolí převzít kontrolu nad Tonkinem. V létě roku 1882 vstoupily do Tonkinu čínští vojáci z armád provincií Jün-nan a Kuang-si a obsadili Lạng Sơn, Bắc Ninh, Hưng Hóa a další města. Frédéric Bourée, francouzský vyslanec v Číně, kvůli možné válce s Čínou vyjednal v listopadu a prosinci s čínským státníkem Li Chung-čangem dohodu o rozdělení sféry vlivu v Tonkinu mezi Francii a Čínu. Ani jedna ze stran toto rozdělení nekonzultovala s Vietnamci.\nRivière, znechucený dohodou Bourée–Li, se počátkem roku 1883 rozhodl přitlačit. Z Francie mu připlula posila v podobě praporu námořní pěchoty, takže měl dost sil, aby se mohl vypravit za Hanoj. Aby zabezpečil svoje spojení z Hanoje k pobřeží, obsadil 27. března 1883 s 520 vojáky pod svým osobním velením citadelu v Nam Định. Rivièrovy nepřítomnosti využila Černá korouhev, aby spolu s vietnamskými vojáky zaútočila na Hanoj. Velitel francouzského praporu v Hanoji Berthe de Villers je ale porazil 28. března v bitvě u Gia Cuc.\n\nRivière měl štěstí v načasování: očekával, že za dobytí citadely v Nam Định byde potrestán, ale místo toho se stal hrdinou. Ve Francii totiž došlo k výměně vlády a nová vláda Julese Ferryho silně podporovala koloniální expanzi a Rivièra podpořila. Ferry a francouzský ministr zahraničí Paul-Armand Challemel-Lacour kritizovali Bouréeho dohodu s Li Chung-čangem a Bourée byl odvolán. Francouzi dali Číňanům najevo, že hodlají z Tonkinu udělat francouzský protektorát. Když si v dubnu 1883 čínský generál a poradce v Tonkinu Tchang Ťing-sung (, \"táng jǐngsōng\") uvědomil, že Vietnamci nemají prostředky na to, aby mohli Francouzům vzdorovat, požádal Liou Jung-fua, aby jeho Černá korouhev bojovala proti Francouzům. Tak začalo rok trvající období asymetrické války vedené Černou korouhví proti francouzské armádě v Tonkinu.\n10. května 1883 vyzval Liou Jung-fu Francouze k bitvě posměšnou zprávou veřejně vyvěšenou na hanojských hradbách. Dne 19. května se Rivière střetl s Černou korouhví v bitvě u Papírového mostu. Pro Francouze skončila bitva katastrofální porážkou. Rivière s přibližně 450 muži zaútočil na opevněné pozice Černé korouhve u vesnice Cầu Giấy, několik kilometrů západně od Hanoje, kterou Francouzi znali jako (~ Papírový most). Přes počáteční úspěch byli Francouzi obklíčeni na obou křídlech a pouze stěží se jim podařilo přeskupit a ustoupit zpátky do Hanoje. Rivière v bitvě padl a spolu s ním i Berthe de Villers a několik dalších starších francouzských důstojníků.\n\nRivièrova smrt vyvolala ve Francii bouřlivou reakci. Francie vyslala do Tonkinu posily, hrozící útok Černé korouhve na Hanoj byl odvrácen a vojenská situace se stabilizovala.\n\n20. srpna 1883 dobyl francouzský (~ kontradmirál) Amédée Courbet, který byl jen krátce předtím pověřen velením francouzské (~ námořní divize tonkinského pobřeží), vietnamská opevnění u Thuận An, která bránila přístup k hlavnímu městu Huế. Po bitvě o Thuận An byla vietnamská vláda donucena podepsat huếskou smlouvu, kterou uznala francouzský protektorát nad Tonkinem.\n\nTou dobou také nový francouzský velitel tonkinského expedičního sboru generál Bouët zaútočil na pozice Černé korouhve na řece Đáy. Ačkoliv Francouzi porazili Černou korouhev v bitvách u Phủ Hoài (15. srpna 1883) a u Palan (1. září), nebyli schopní obsadit všechny Liou Jung-fuovy pozice. Bouët byl obviňován, že ve své roli selhal a v září rezignoval. Následující záplavy přinutily Liou Jung-fua opustit pozice u řeky Đáy a stáhnout se několik kilometrů na západ do opevněného města Sơn Tây.\n\nNa konec roku 1883 plánovali Francouzi velkou ofenzívu proti Černé korouhvi. Na poli diplomacie se snažili přesvědčit Čínu, aby přestala podporovat Liou Jung-fua a zároveň se pro svoji ofenzívu snažili získat podporu u ostatních evropských mocností. Čínsko-francouzská jednání v Šanghaji, která vedl francouzský vyslanec Arthur Tricou s Li Chung-čangem, byla ukončena čínským dvorem na základě naivně optimistické zprávy čínského vyslance v Paříži. \"I-teng I-jung chou\" ( ~ markýz I-jung 1. stupně) Ceng Ťi-ce (TZ: , ZZ: , \"zēng jìzé\") v ní informoval, že francouzská vláda nemá žaludek na to, aby šla do otevřené války s Čínou. Jules Ferry a francouzský ministr zahraničí Paul-Armand Challemel-Lacour se v létě a na podzim 1883 několikrát v Paříži setkali s Ceng Ťi-ceem, ale diskuse nikam nevedla. Ceng Ťi-ce trval na svém a odmítal stáhnout čínské síly z Sơn Tây, Bắc Ninh a Lạng Sơn i když bylo pravděpodobné, že se v těchto místech brzy dostanou do konfliktu s postupujícími Francouzi. Jak se čínsko–francouzská válka jevila čím dál tím více pravděpodobnou, naléhala francouzská vláda na Německé císařství, aby pozdrželo dodání dvou věžových bitevních lodí třídy \"Ting-jüan\", které se tou dobou dokončovaly v německé loděnici pro Čínu a které by – v případě včasného dodání – deklasovaly vše, co měli Francouzi na dálném východě k dispozici. Mezitím Francouzi posilovali své pozice v deltě Rudé řeky – francouzské posádky se usadily v Quảng Yên, Hưng Yên a Ninh Bình.\n\nVzrůstající napětí mezi Francií a Čínou vedlo na podzim 1883 k proti-cizineckým demonstracím v Číně. Nejvážnější byla situace v provincii Kuang-tung, kde bylo nejvíce cizinců. Došlo k útokům na majetek cizinců v Kantonu a na kantonském ostrově Šamian. Několik evropských mocností, včetně Francie, vyslalo do Kantonu dělové čluny, aby ochránily své občany.\n\nFrancouzi přijali, že přímý útok na Liou Jung-fuovu Černou korouhev pravděpodobně povede k nevyhlášené válce s Čínou, ale předpokládali, že rychlé vítězství francouzských sil v Tonkinu postaví Číňany před hotovou věc. Velení v tonkinském tažení bylo svěřeno kontradmirálovi Courbetovi, který v prosinci 1883 zaútočil na Sơn Tây západně od Hanoje. Tažení na Sơn Tây bylo nejprudší, jaké do té doby Francouzi v Tonkinu podnikli. Zatímco čínské a vietnamské oddíly do bojů příliš nezasáhly, Černá korouhev tvrdě bojovala o udržení města. 14. prosince zaútočili Francouzi na vnější obranou linii Sơn Tây u Phu Sa (též Phu Xa) – opevněné vesnice severně od města, mezi Sơn Tây a Rudou řekou – a s velkými ztrátami byli odraženi. Liou Jung-fu chtěl využít Courbetovy porážky a v noci zaútočil na francouzské pozice, ale byl rovněž za velkých ztrát odražen. Další útok zahájil Courbet odpoledne 16. prosince. Francouzská děla zahájila palbu na nepřátelské obranné pozice a teprve po důkladné dělostřelecké přípravě nastoupila do útoku pěchota. V pět hodin odpoledne dobyl prapor Cizinecká legie s praporem námořní pěchoty západní bránu Sơn Tây a probojovali si cestu do města. Liou Jung-fu se s obránci stáhl do citadely a v noci se Černé korouhvi podařilo ustoupit z dobytého města. Courbet dosáhl svého cíle, ale za vítězství zaplatil 83 mrtvými a 320 raněnými. Bitva o Sơn Tây ale také vážně oslabila Černou korouhev a podle mínění některých pozorovatelů jí zlomila natolik, že přestala představovat významnou bojeschopnou sílu. Liou Jung-fu cítil, že ho Vietnamci i Číňané nechali záměrně nést hlavní tíhu boje a rozhodl se pro příště nevystavovat své vojáky v otevřeném boji.\nV březnu 1884 obnovili Francouzi ofenzívu. Francouzským silám velel generál Charles-Théodore Millot, který po dobytí Sơn Tây převzal velení pozemních operací po kontradmirálu Courbetovi. Posily z Francie a afrických kolonií posílily tonkinský expediční sbor na sílu přes 10 000 mužů a Millot zorganizoval své síly do dvou brigád. 1. brigádě velel generál Louis Brière de l'Isle, který předtím působil jako guvernér Senegalu, a 2. brigádě velel generál cizinecké legie François de Négrier, který se předtím proslavil potlačením arabského povstání v Alžíru. Francouzským cílem bylo Bắc Ninh, kde byla silná posádka pravidelné čínské armády obou Kuang: provincií Kuang-si a Kuang-tung. Dobytí Bắc Ninh bylo celkem snadným francouzským vítězstvím. Morálka čínské armády byla nízká a Liou Jung-fu si dal pozor, aby tentokrát udržel Černou korouhev mimo nebezpečí. Millot obešel čínské pozice na jihozápadě Bắc Ninh a 12. března úspěšně zaútočil na město z jihovýchodu. Číňané kladli pouze slabý odpor a Francouzi město snadno dobyli, přičemž ukořistili velké množství munice a několik zcela nových Kruppových děl.\n\nPorážka u Bắc Ninh, která přišla krátce po pádu Sơn Tây, posílila střední proud v čínské vládě a dočasně diskreditovala pro-válečnou kliku, kterou reprezentoval Čang Č'-tung (TZ: , ZZ: , \"zhāng zhīdòng\"). Další francouzské úspěchy na jaře 1884, mimo jiné dobytí Hưng Hóa a Thái Nguyên, přesvědčily císařovnu vdovu Cch’-si, že by Čína měla přistoupit na francouzské podmínky a v květnu došlo podpisu čínsko–francouzské dohody. Rozhovory se konaly v Tiencinu; čínskou stranu zastupoval Li Chung-čang a francouzskou (~ kapitán) François Ernest Fournier, velitel křižníku 3. třídy \"Volta\". Ve francouzštině sepsanou Tiencinskou dohodou, podepsanou 11. května 1884, Čína uznala francouzský protektorát nad Annamem a Tonkinem a přislíbila stáhnout čínské vojáky z Tonkinu výměnou za příslib budoucí obchodní smlouvy s Francií a budoucí dořešení dalších bodů francouzsko-čínských vztahů.\n\n6. června dosáhli Francouzi dalšího diplomatického vítězství, když – obdobně, jako Tiencinskou dohodou s Čínou – uzavřeli v Huế smlouvu s Vietnamci. Vietnamci v ní souhlasili s francouzským protektorátem nad Annamem a Tonkinem, rozmístěním francouzských posádek na strategických místech a usazováním Francouzů ve vietnamských městech. Podpis dohody doprovodilo významné symbolické gesto: pečeť čínského císaře, kterou tento několik desetiletí předtím věnoval vietnamskému králi Gia Longovi, byla roztavena před francouzskou delegací vietnamskými zástupci jako symbol odmítnutí dřívějších vazeb na Čínu.\n\nFournier nebyl profesionální diplomat a tak Tiencinská dohoda byla velice vágní. Mimo jiné neuváděla termín, do kdy se měly čínské jednotky stáhnout z Tonkinu… Toho Číňané využili a s vyklizením Tonkinu nijak nespěchali.\n\nLi Chung-čang upozornil Francouze, že s prosazením Tiencinské dohody – proti které se v Číně zvedla vlna odporu – může být problém. Francouzi předpokládali, že Číňané opustí Tonkin podle dohody a zahájili přípravy pro obsazení nové hranice mezi Lạng Sơn, Cao Bằng a That Ke. V červnu 1884 postupovala z Phu Lang Thuong (dnes Bắc Giang) na Lạng Sơn francouzská kolona, kterou vedl (~ fregatní kapitán) Alphonse Dugenne. 23. června, severně od městečka Bắc Lệ, narazil Dugenne na pravém břehu řeky Song Thuong na pozice části čínské kuangsijské armády, které velel generál Wan Čung-süan (). Dugenne překročil řeku Song Thuong a dostal se na Číňany držený břeh. Kuangsijská armáda sice věděla o Tiencinské dohodě, ale nedostala rozkaz ustoupit. Dugenne, místo aby oznámil čínskou přítomnost do Hanoje a čekal na instrukce, dal Číňanům ultimátum a po jeho nesplnění zahájil postup. Číňané zahájili palbu na postupující Francouze, což vedlo k dvoudenní bitvě. Francouzi byli obklíčeni a museli se zakopat. Dugennovi chybělo dělostřelectvo a francouzské ztráty narůstaly. Druhého dne (24. června) se Francouzům podařilo probít z obklíčení, dostat se zpět na levý břeh Song Thuong a ustoupit k Bắc Lệ.\n\nKdyž zpráva o „přepadení u Bắc Lệ“ () – jak střet nazvali Francouzi – dorazila do Paříže, vyvolala pobouření nad událostí, která byla vnímána jako do očí bijící čínská zrada. Ferryho vláda požadovala omluvu, odškodné a okamžité splnění závazků plynoucích z Tiencinské dohody. Čínská vláda souhlasila s vyjednáváním, ale odmítla se omluvit, či platit odškodné. Nálada ve Francii byla proti dohodě a ačkoliv jednání probíhala po celý červenec, dostal kontradmirál Courbet rozkaz, aby se svojí eskadrou plul do Fu-čou. Podle rozkazů se měl připravit k útoku na fuťienské loďstvo v jeho domovském přístavu a na zničení fuťienského arzenálu. Mezitím – jako ukázku, co by mohlo následovat, kdyby Číňané neustoupili – kontradmirál Sébastien Lespès 5. srpna zničil tři pobřežní baterie v Ťi-lungu na severu Formosy. Lespès se vylodil u Ťi-lungu, aby ho – spolu s nedalekými uhelnými doly v Pcha-tchou () – zabral jako „zástavu“ do doby, než se Číňané stáhnou z Tonkinu. Příchod čínských jednotek, kterým velel Liou Ming-čchuan (, \"liú míngchuán\"), ale přinutil Lespèse 6. srpna k ústupu.\n\nV půlce srpna 1884 skončily rozhovory mezi Francií a Čínou na mrtvém bodě a 22. srpna dostal kontradmirál Courbet rozkaz zaútočit na čínské loďstvo ve Fu-čou. V bitva u Fu-čou 23. srpna 1884 se Francouzi pomstili za „přepadení u Bắc Lệ“. Během dvouhodinové bitvy, kterou se zájmem sledovali pozorovatelé na neutrálních britských a amerických lodích, Courbetova \"escadre de l'Extrême-Orient\" (~ dálněvýchodní eskadra) zničila slabší čínské \"Fu-ťien šuej-š'\" (~ fuťienské loďstvo; TZ: , ZZ: , \"fújiàn shuǐshī\") a těžce poškodila fuťienský arzenál. Devět čínských lodí bylo potopeno během první hodiny, včetně vlajkové lodě futienského loďstva paroplachetní korvety \"Jang-wu\", při minimálních ztrátách na francouzské straně. Po bitvě – která proběhla bez vyhlášení války – zamířil Courbet se svojí eskadrou po proudu Min-ťiang zpět na volné moře, přičemž zezadu likvidoval prakticky bezbranné pobřežní baterie Číňanů.\n\nFrancouzský útok u Fu-čou definitivně ukončil diplomatická jednání mezi Francií a Čínou. Ačkoliv ani jedna země nevyhlásila válku, měl být nyní spor rozhodnut na bojišti. Zpráva o zničení fuťienského loďstva vyvolala v Číně vlnu vlastenectví doprovázenou vlnou útoků na cizince a majetek cizinců. Pročínské sympatie se objevily i mimo Čínu a Číňanům se podařilo najmout několik britských, německých a amerických armádních a námořních důstojníků a poradců.\n\nVlastenecké pobouření nad francouzským útokem se rozšířilo i do britského Hongkongu. V září 1884 odmítli dělníci v hongkongských loděnic pracovat na opravách francouzského obrněnce \"La Galissonnière\", který byl poškozen v bitvě u Fu-čou. Stávka dělníků v loděnici skončila koncem září, ale ostatní Číňané – včetně přístavních dělníků, nosičů nosítek a rikšů – jim bránili v práci. Snaha britských autorit zabezpečit provoz loděnic vedla 3. října k protestům, během kterých byl nejméně jeden protestant zastřelen a několik sikhských strážníků zraněno. Britové měli podezření, že za nepokoji stojí Číňané z provincie Kuang-tung.\n\nPo útoku na Fu-čou se Francouzi rozhodli zatlačit na Čínu výsadkem na severu Formosy a obsazením Ťi-lungu a Tan-šueje (; dnes součást Nové Tchaj-peje) odčinit Lespèsův neúspěch z 6. srpna 1884 a konečně získat onu „zástavu“ pro vyjednávání s Číňany. 1. října se v Ťi-lungu vylodil Bertaux-Levillain s 1800 muži námořní pěchoty. Číňané se stáhli do předem připravených opevněných pozic na okolních kopcích a francouzský postup se zastavil. Francouzů bylo příliš málo, než aby postoupili za Ťi-lung a tak uhelné doly v Pcha-tchou zůstaly v čínských rukách. Po neúspěšném námořním ostřelování čínských pozic u Tan-šueje, které podnikl kontradmirál Lespès 2. října, vyslal Lespès 8. října do pozemního útoku 600 svých námořníků. Fuťienský generál Sun Kchaj-chua () ale útok odrazil. Francouzská kontrola Formosy se omezila v podstatě jen na samotný Ťi-lung, což nebylo úplně to, v co Ferry doufal.\n\nPo ne příliš úspěšné pozemní intervenci na severu Formosy vyhlásil kontradmirál Courbet 20. října 1884 námořní blokádu ostrova s účinností od 23. října. Jelikož ale Francie nevyhlásila Číně válku, byly možnosti francouzské eskadry, jak legálně prosadit vyhlášenou blokádu, velmi omezené – Olender jí nazval „mírovou blokádou“.\n\nPočátkem ledna 1885 byly francouzské expediční síly – kterým nyní velel \"lieutenant-colonel\" (~ podplukovník) Jacques Duchesne – posíleny dvěma prapory pěchoty na celkovou sílu přibližně 4000 mužů. Mezitím byly Liou Ming-čchuanovy síly posíleny na 25 000 můžu, kteří ale byli nedostatečně vybaveni a zásobováni. Navzdory čínské početní převaze se Francouzům podařilo koncem ledna dobýt několik čínských pozic jihovýchodně od Ťi-lungu. V únoru ale museli kvůli dešťům postup zastavit.\n\n"}
{"id": "1228406", "url": "https://cs.wikipedia.org/wiki?curid=1228406", "title": "Prosebné dny", "text": "Prosebné dny\n\nProsebné dny jsou v křesťanské tradici dny tradičně spojené s posty, procesími či společnými obřady s prosebnými modlitbami. Byly oblíbené zejména mezi zemědělci. Tradičních prosebných dnů bylo několik druhů.\n\nProsebné dny s průvodem, rogationes, měly spíše kající charakter a byly spojeny s venkovními průvody ke kostelům nebo ke kapličkám v polích. Zněly při nich zpěvy a litanie ke všem svatým, prosby za zemskou úrodu, za odvrácení jakéhokoliv nebezpečí, zla a škod, za Boží pomoc a ochranu. Typicky byl v čele průvodu nesen kříž a vpředu šel celebrant oděný ve fialovém pluviálu. V některých českých obcích byla tato tradice živá ještě v polovině 20. století, například v Jindřichově Hradci se konal průvod ještě na sv. Marka roku 1950.\n\nTzv. starší prosebný průvod. litania maior, se konal 25. dubna, v den svátku svatého evangelisty Marka. Byl zaveden v římské církvi asi ve 4. století, aby pokřešťanštil tradiční pohanské procesí do polí, tzv. amberválie, které se tradičně v tento den konaly s prosbami za ochranu obilovin proti chorobám k uctění bohyně Ceres. O pokřešťanštění tohoto průvodu se zasloužil zejména papež Řehoř I. Veliký. Průvod s litaniemi byl zakončen mší v chrámu svatého Petra.\n\nMladší prosebný průvod, litaniae minores, pocházel z Galie. Lyonský biskup v roce 469 kvůli zemětřesení a neúrodě nařídil konat po tři dny před slavností Nanebevstoupení Páně prosebné průvody spojené s postem. Kolem roku 800 byl tento průvod zaveden také v Římě a v celé církvi, ale bez postního nařízení.\n\nKvatembrovými dny, zvanými také suché dny, byly vždy středa, pátek a sobota čtyř týdnů v roce, které se přibližně kryjí s počátkem čtyř ročních období. Jejich původ nebyl uspokojivě vysvětlen. Nejstarší zmínky o nich pocházejí ze 4. století. Předpokládá se, že základem mohly být starozákonní postní předpisy, zejména v knihách Zachariáš (8,19) a Joel (2, 12-19).\n\nByly to vyloženě kající dny, spojené s postem, modlitbami a almužnou. Liturgická barva byla fialová. Kvatembrové dny byly slaveny uvnitř kostelů. Od 5. století byly určeny k udělování různých stupňů kněžského svěcení, od ostiářů až po kněze.\n\nKaždý z těchto dnů měl svůj vlastní mešní formulář.\nJarní a letní byly prosebné, podzimní a letní děkovné.\n\nNový řád liturgického roku z roku 1969 říká, že v prosebných dnech se církev modlí za nejrůznější potřeby lidí, především za zemskou úrodu a za požehnání pro lidskou práci, a že tyto dny jsou rovněž příhodné pro veřejné úkony díků. Bližší stanovení termínů, formy a náplně bylo svěřeno biskupským konferencím.\n\n"}
{"id": "1228410", "url": "https://cs.wikipedia.org/wiki?curid=1228410", "title": "Decima (strofa)", "text": "Decima (strofa)\n\nDecima je desetiveršová strofa se čtyřmi různě umístěnými rýmy (na příklad ababccdeed). Decima se vyskytuje mezi jinými ve tvorbě Johna Keatse (\"Ode to a Nightingale\"), Friedricha Schillera (\"Graf von Habsburg\"), Andreja Sládkoviče (\"Marína\") a Vladimíra Holana (\"Sen\", \"Terezka Planetová\").\n\n"}
{"id": "1228419", "url": "https://cs.wikipedia.org/wiki?curid=1228419", "title": "Agryz", "text": "Agryz\n\nAgryz (, ) je město v Tatarstánu v Ruské federaci. Při sčítání lidu v roce 2010 měl bezmála dvacet tisíc obyvatel.\n\nAgryz leží na Iži (přítok Kamy v povodí Volhy) v jednom ze severovýchodních výběžků Tatarstánu – z východu, severu i západu jen kousek od hranice s Udmurtskem a jen čtyřicet kilometrů jižně od jeho hlavního města, Iževsku. Naopak od hlavního města Tatarstánu, Kazaně, je vzdálen přes tři sta kilometrů severovýchodně. Od Moskvy, hlavního města federace, je vzdálen zhruba 950 kilometrů.\n\nPrvní zmínka je z roku 1646. Na významu získal s postavením zdejšího nádraží na trati z Kazaně do Jekatěrinburgu v roce 1915.\n\nMěstem je od 28. srpna 1938.\n\n"}
{"id": "1228423", "url": "https://cs.wikipedia.org/wiki?curid=1228423", "title": "Bertil Lindblad", "text": "Bertil Lindblad\n\nBertil Lindblad (26. listopad 1895, Örebro - 25. červen 1965, Saltsjöbaden) byl švédský astronom.\n\nV roce 1914 promoval na Uppsalské univezitě, v roce 1920 se zde stal docentem. Od roku 1927 byl profesorem Královské švédské akademie věd a ředitelem Stockholmské observatoře. Tento post zastával do roku 1965. V roce 1931 nechal observatoř přestěhovat do Saltsjöbadenu. V letech 1948–1952 byl prezidentem Mezinárodní astronomické unie.\n\nLindblad přinesl důležité poznatky o svítivosti a vzdálenosti hvězd. Zkoumal zejména rotační pohyb naší Mléčné dráhy a strukturu galaxie. V roce 1925 zveřejnil hypotézu o rotaci naší galaxie, kterou v roce 1927 potvrdil Jan Oort a jeho kolegové.\n\nZískal řadu ocenění, roku 1948 Gold Medal of the Royal Astronomical Society, o rok později Prix Jules-Janssen, v roce 1954 Bruce Medal. Byl po něm pojmenován kráter na Měsíci a planetka 1448 Lindbladia.\n"}
{"id": "1228425", "url": "https://cs.wikipedia.org/wiki?curid=1228425", "title": "Scouts-in-Exile", "text": "Scouts-in-Exile\n\nJako Scouts-in-Exile, nebo také \"Scouts-in-Exteris\", jsou označovány skautské organisace mimo vlastní zemi vzniklé jako důsledek války nebo změny státního zřízení. Tento koncept nelze zaměňovat za zámořskými větvemi skautských organisací pro skauty jejichž rodiče jsou v cizině kvůli vojenské službě nebo podnikání, jako je Transatlantic Council zámořská větev Boy Scouts of America.\n\nČas od času během jeho existence, byl skauting potlačován vlivem různých státních zřízení, obvykle když se k moci dostávají autoritářské režimy, jako ty v současné době na Kubě, Laosu, Myanmaru a v Čínské lidové republice.\n\nV australské Victorii existuje organizace Ethnic Scout and Guide Association of Victoria (ESGAV), která se skládá ze sedmi Evropských národů a každý rok pořádá tábor pro věkovou skupinu Venture Scout a Rover Scout. V mnoha zemích, jako jsou Spojené státy, exilové jednotky fungují jako oddíly v organizací v jejich hostující zemi. Jako například Estonský exiloví oddíl v New Yorku a Arménský exiloví oddíl v Kalifornii, jednotky v místních střediscích Boy Scouts of America.\n\nV Německu existuje skautské hnutí skautů z Afghánistánu, jmenující se \"De Afghanistan Zarandoi Tolana-Afghanische Pfadfinder Organisation\" (Afghánská skautská asociace) které je přidružené k \"Verband Deutscher Altpfadfindergilden e.V.\" (Asociace německých skautských vůdců), které je členem International Scout and Guide Fellowship. Předsedou tohoto skautského hnutí je Said Habib, bývalý viceprezident Afghanistan Scout Association.\n\n"}
{"id": "1228428", "url": "https://cs.wikipedia.org/wiki?curid=1228428", "title": "Magnus Wislander", "text": "Magnus Wislander\n\nHans Einar Magnus Wislander (22. února 1964, Göteborg) je bývalý švédský házenkář. Jeden z nejúspěšnějších házenkářů historie. Roku 1990 byl Mezinárodní házenkářskou federací vyhlášen Hráčem roku a později jí byl zvolen i Házenkářem století.\n\nSe švédskou házenkářskou reprezentací vybojoval tři stříbrné olympijské medaile (1992, 1996, 2000), šest medailí z mistrovství světa, z toho dvě zlaté (1990, 1999), dvě stříbrné (1997, 2001) a tři bronzové (1993, 1995) a čtyřikrát s ní vydobyl titul mistra Evropy (1994, 1998, 2000, 2002). V reprezentaci nastoupil k 384 utkáním (národní rekord) a vstřelil 1185 branek. Hrál za kluby Tuve IF, Redbergslids IK a THW Kiel. Je pětinásobným mistrem Švédska a sedminásobným mistrem Německa.\n"}
{"id": "1228430", "url": "https://cs.wikipedia.org/wiki?curid=1228430", "title": "LG V20", "text": "LG V20\n\nLG V20 má podobné vzhled telefonu LG G5, ale není tady žádná podpora modulů. LG V20 má odnímatelný zadní kryt, tedy lze baterii vyměnit za novou. Na zadní straně je duální fotoaparát a snímač otisků prstů.\n\nLG V20 má stejný displej jako V10. Jedná se tedy o 5,7palcový displej s QHD rozlišením.\n\nhttp://www.lg.com/us/mobile-phones/v20\n"}
{"id": "1228432", "url": "https://cs.wikipedia.org/wiki?curid=1228432", "title": "Johannes Zeiler", "text": "Johannes Zeiler\n\nJohannes Zeiler (* 29. dubna 1970 Vorau, Štýrsko) je rakouský herec.\n\nStudoval němčinu a historii ve Štýrském Hradci a poté absolvoval v herectví na Max-Reinhardt-Seminar Wien. Působil například v divadle Phönix v Linci, v divadle Ensemble ve Vídni, v divadle Bahnhof ve Štýrském Hradci nebo v Theater der Jugend ve Vídni. V letech 1999 až 2002 byl členem souboru Faust-Ensembles pod vedením Petera Steina. Od sezóny 2010/11 patří mezi členy vídeňského Schauspielhaus.\n\nPracuje také jako filmový a televizní herec. Jedním z vrcholů jeho kariéry je titulní role ve filmu \"Faust\" režiséra Alexandera Sokurova, který se natáčel v roce 2009 v Česku a na Islandu. Světová premiéra proběhla na 68. ročníku mezinárodního filmového festivalu v Benátkách, kde \"Faust\" získal Zlatého lva, hlavní cenu festivalu. V roce 2016 v celovečerním filmu \"Krycí jméno Holec\" ztělesnil bývalého vídeňského starostu Helmuta Zilka.\n\n"}
{"id": "1228436", "url": "https://cs.wikipedia.org/wiki?curid=1228436", "title": "Vodní skaut", "text": "Vodní skaut\n\nVodní skauti (Sea Scouts) jsou členové skautského hnutí, kteří se s s velkým důrazem věnují lodím a vodním aktivitám. Vodní skauti mohou působit na moři, jezerech i řekách. Vodní skauting nabízí možnosti plachtění, jízdy na lodích, výuky navigace, výuky práce s motory a soutěžení v regattách. Vodní skauti mají často výrazné kroje. V některých zemích nebo skautských organisacích je vodní skauting jen pro starší členy.\n\nV mnoha organizacích mají oddíl nebo střediska vodních skautů zvláštní označení, v Boy Scouts of America se jim říká \"ship\", v Junáku \"přístav\".\nEurosea je seminář pro vodní skauty z Evroipského skautského regionu který se koná každé tři roky. Cílem setkání je sdílení zkušeností a nápadů ke zlepšovaní vodního skautingu a vodních aktivit obecně.\nÚčastníci jsou členy národních nebo regionálních týmů odpovědných za vodní skauting nebo rozvoj programů na bázi vody a zástupci organisací se zájmem o zavedení vodního skautingu.\n\n"}
{"id": "1228439", "url": "https://cs.wikipedia.org/wiki?curid=1228439", "title": "Ansible (software)", "text": "Ansible (software)\n\nAnsible (výslovnost [ˈaːnsəbl ˈænsəbl]) je svobodný software, který vytváří platformu pro konfigurační správu a řízení počítačů kombinující víceuzlové nasazení softwaru, \"ad hoc\" provádění úloh a správu konfigurací. Ansible spravuje počítače v síti pomocí SSH nebo přes PowerShell. Má minimální nároky na nainstalovaný software, na linuxových uzlech vystačí s Pythonem verze 2.4 nebo vyšší, na uzlech s MS Windows s PowerShell verze 3.0 nebo vyšší. Používá moduly využívající JSON a standardní výstup, které mohou být napsány v libovolném programovacím jazyce. Pro znovupoužitelné popisy stavů uzlů se používá YAML.\n\nAnsible vyvinul Michael DeHaan, autor provisioning serveru Cobbler pro Linux a spoluautor frameworku Func pro vzdálenou administraci. Ansible je součást linuxové distribuce Fedora vytvářené firmou Red Hat Inc., v podobě balíčků EPEL (Extra Packages for Enterprise Linux) je dostupný i pro Red Hat Enterprise Linux, CentOS a Scientific Linux, i pro další operační systémy.\n\nPro komerční podporu a financování Ansiblu byla vytvořena společnost AnsibleWorks, Inc., později přejmenovaná na Ansible, Inc., kterou v říjnu 2015 odkoupila firma Red Hat.\n\nNázev „Ansible“ se odkazuje na komunikační zařízení umožňující přenos nadsvětelnou rychlostí, které vymyslela spisovatelka Ursula K. Le Guinová pro svůj román \"Rocannonův svět\" z roku 1966, a které popisuje Orson Scott Card v románu \"Enderova hra\".\n\nJako většina systémů pro správu konfigurací rozlišuje Ansible dva typy serverů: řídicí stroj a uzly. Veškerá orchestrace je řízena z jednoho řídicího stroje, který pro přístup na spravované uzly používá SSH. Spravované uzly jsou popsány na řídicím stroji v codice_1 (výsl. ).\n\nPro orchestraci uzlů používá Ansible moduly, které na uzly dostává a spouští pomocí SSH. Moduly se dočasně ukládají na uzly a komunikují s řídicím strojem pomocí protokolu JSON na standardním výstupu. V okamžiku, kdy Ansible uzly neřídí, nespotřebovává žádné prostředky, protože na spravovaných uzlech neběží žádné programy nebo démoni.\n\nJiné často používané systémy pro pro správu konfigurací – jako například Chef, Puppet a CFEngine – používají agenty. U těchto systémů musí být na každém uzlu nainstalován démon, který komunikuje s řídicím strojem. Ansible naproti tomu používá bezagentovou architekturu, která vystačí s démonem pro přihlášení na příslušný uzel. Výhodou je i nižší provoz po síti díky tomu, že uzly s řídicím strojem samostatně nekomunikují.\n\nK designovým cílům Ansiblu patří:\n\n\nModuly jsou v Ansiblu považovány za jednotky činnosti. Jednotlivé moduly jsou obvykle samostatné a mohou být napsány v běžných skriptovacích jazycích (Python, Perl, Ruby, bash, atd.). K základním vlastnostem modulů patří jejich idempotence, což znamená, že několikanásobné opakování operace (např. při zotavení z výpadku) uvede systém do stejného stavu.\n\nInventory je popis uzlů, ke kterým lze v Ansiblu přistupovat. Inventory je popsané konfiguračním souborem v INI formátu, jehož implicitní umístění je /etc/ansible/hosts. Konfigurační soubor obsahuje pro každý spravovaný uzel buď jeho IP adresu nebo jméno počítače. Uzly lze navíc sdružovat do skupin.\n\nPříklad konfiguračního souboru:\n\nTento konfigurační soubor definuje tři uzly. První uzel je zadaný IP adresou a další dva jmény. Druhý a třetí uzel jsou navíc sdruženy do skupiny codice_2.\n\nAnsible může být také použit pro skript realizující codice_3, který může načítat data z libovolného informačního systému.\n\nPlaybooky popisují v Ansiblu konfigurace, nasazení softwaru a orchestraci jednotlivých složek. Playbooky mají formát YAML. Každý Playbook přiřazuje skupině uzlů sadu rolí. Jednotlivé role jsou reprezentovány voláními úloh v Ansiblu.\n\nNa řídicím stroji musí být nainstalován Python 2.6 nebo 2.7. Řídicí stroj lze provozovat na většině distribucí Linuxu a Unixu, mj. na Red Hatu, Debianu, CentOSu, macOSu, BSD a Ubuntu.\n\nNa spravovaných uzlech musí být Python verze 2.4 nebo vyšší. Uzly s Pythonem do verze 2.5 musí mít nainstalovaný balíček python-simplejson. Ansible může od verze 1.7 spravovat také uzly se systémem MS Windows.\n\nAnsible může pracovat na virtuálních strojích, ve veřejných i soukromých cloudech jako jsou Amazon Web Services, CloudStack, DigitalOcean, Eucalyptus Cloud, Google Cloud Platform, KVM Switch, Microsoft Azure Platform, OpenStack, Rackspace, SoftVrstva, VMware a XenServer.\n\nAnsible může být nasazen pro zpracování rozsáhlých data, pro rozsáhlá úložiště a analytická prostředí, včetně Hadoop, Riak a Aerospike. V těchto prostředích lze Ansible použít pro správu prostředků jednotlivých uzlů, nenáročnou na spotřebu času CPU a paměti. Ansible navíc poskytuje monitorovací funkcionality, které mohou měřit dostupné prostředky systému, což může pomáhat při správě těchto uzlů.\n\n"}
{"id": "1228441", "url": "https://cs.wikipedia.org/wiki?curid=1228441", "title": "Leopold Dostal", "text": "Leopold Dostal\n\nLeopold Dostal (1835 Praha – 17. října 1907 Poděbrady) byl zakladatelem rodu Dostalů, ze kterého vzešlo několik významných osobností českého kulturního života. \nByl synem Jana Dostala, pražského příslušníka a statkáře v Čížkovicích u Litoměřic (1798–??); matka Anna, rozená Kulichová pocházela z Poděbradska. Bratr Leopolda Dostala JUDr. Karel Dostal (15. května 1834 – ??) byl advokátem a poslancem Říšské rady.\n\nLeopold Dostal se oženil s herečkou Prozatímního divadla Marií Kallmünzerovou (1847–1917), která na divadle vystupovala pod jménem Marie Horská.\n\nRodina nejprve žila ve Veleslavíně, kde byl Leopold Dostal statkářem; okolo roku 1884 (narození syna Karla) se přestěhovala do Nymburka a definitivně se usídlila v Poděbradech, kde byl Leopold Dostal ředitelem a spolumajitelem cukrovaru. Zde také vystavěl pro svou rodinu novorenezanční vilu \"\"Dostalku\"\".\n\nBěhem svého života se angažoval veřejně, ve Veleslavíně byl v roce 1881 předsedou dobrovolného hasičského sboru. V roce 1887 byl členem výboru hospoddářské výstavy v Bubenči. Denní tisk též zaznamenával jeho dobročinnou a podpůrnou činnost.\n\nZemřel 17. října 1907 v Poděbradech, pohřben byl na Olšanských hřbitovech v Praze.\n\nZ dětí manželů Dostalových vynikli v oblasti kultury:\n\nDalší děti:\n\nSyn Václav Dostal (1888–1915) byl zetěm Ernesta Denise, důstojníkem-československým legionářem ve Francii, kde padl. Syn Leopold Dostal byl ředitelem Živnostenské banky v Moravské Ostravě, další syn ing. Vilém Dostal zahynul v Rusku. Dcera Olga Dostalová-Preissová (1876–1921) byla manželka bankéře a národohospodáře Jaroslava Preisse.\n\n"}
{"id": "1228442", "url": "https://cs.wikipedia.org/wiki?curid=1228442", "title": "Gunder Hägg", "text": "Gunder Hägg\n\nGunder Hägg (31. prosince 1918 Albacken — 27. listopadu 2004 Malmö) byl švédský atlet, specializující se na běhy na středních a dlouhých tratích. Byl známý pod přezdívkami \"Wunder-Gunder\" (zázračný Gunder) nebo \"Gazela z Gävle\". Jeho kariéra byla na vrcholu v letech druhé světové války, takže nezískal žádné medaile na olympiádě ani na mistrovství Evropy v atletice.\n\nPocházel z malé vesničky v Jämtlandu, v dětství běhal na lyžích, závodní atletice se začal věnovat až jako sedmnáctiletý. Stal se členem klubu Gefle IF a pracoval jako požárník. Vzhledem ke švédské neutralitě mohl závodit i za války, neměl však mnoho příležitostí k mezinárodní konfrontaci. Vytvořil šestnáct světových rekordů (z toho deset v období od 1. července do 20. září 1942, které je nazýváno \"Osmdesát dní Gundera Hägga\"), v běhu na 5000 m jako první překonal hranici čtrnácti minut; je to rekord, který v dějinách této trati vydržel nejdéle, překonal ho až po téměř po dvanácti letech Emil Zátopek. V létě 1943 absolvoval úspěšné turné po Severní Americe, během něhož se stal mezinárodním mistrem USA na pětikilometrové trati. Agentura Associated Press ho vyhlásila nejlepším světovým sportovcem roku 1943, obdržel také švédská ocenění zlatá medaile Svenska Dagbladet a Jerringpriset. Jeho systém tréninku zvaný \"Fartlet\" výrazně ovlivnil Zátopka a další světové vytrvalce poválečného období.\n\nV roce 1946 byl obviněn, že přijal za účast na závodech v Americe finanční odměnu, což znamenalo při přísných amatérských pravidlech švédského sportu doživotní zákaz činnosti. Poté si založil malou firmu na výrobu klobouků, vydal také několik knih o své sportovní činnosti (\"Ze švédské samoty do USA\" vyšlo i v češtině). Před budovou Švédského rozhlasu ve Stockholmu stojí socha K. G. Bejemarka, znázorňující Hägga poskytujícího rozhovor rozhlasovému reportérovi Svenu Jerringovi. Švédská rocková skupina Blå tåget se původně na jeho počest jmenovala \"Gunder Hägg\".\n\n\n"}
{"id": "1228444", "url": "https://cs.wikipedia.org/wiki?curid=1228444", "title": "Pserimos", "text": "Pserimos\n\nPserimos (druhý pád \"Pserimu\") ( ) je řecký ostrov v souostroví Dodekanés v jihovýchodní části Egejského moře. Nachází se 3,5 km severně od ostrova Kós a 5 km východně od ostrova Kalymnos, s nímž tvoří jednu obec. Severní pobřeží je vzdáleno 8 km od tureckého poloostrova Bodrum.\n\nRozloha ostrova je 14,515 km². Nejvyšší bod dosahuje nadmořské výšky 268 m.\n\nV jižní části ostrova se nachází jediná vesnice. Stálých obyvatel k roku 2011 měla 80.\n"}
{"id": "1228446", "url": "https://cs.wikipedia.org/wiki?curid=1228446", "title": "Sherali Jo‘rayev", "text": "Sherali Jo‘rayev\n\nSherali Jo‘rayev [Šerali Džurajev] (* 13. prosince 1986) je uzbecký zápasník-kurašista a judista.\n\nJudu se začal věnovat s příchodem do Taškentu jako student vysoké školy. Dříve se věnoval příbuzným úplovým sportům. Je několikanásobným mistrem světa v kuraši. V uzbecké judistické reprezentaci se pohybuje od roku 2011 ve střední váze do 90 kg. V roce 2016 se kvalifikoval na olympijské hry v Riu. V úvodním kole porazil na dvě šida Alžířana Abd ar-Rahmána bin Amádího a v dalším kole se ujal vedení na juko po de-aši-harai v zápase se Švédem Marcusem Nymanem. Doplatil však na svojí slabinu boj na zemi, ve kterém ho Švéd přepral a nasadil škrcení.\n\n\n\n\n"}
{"id": "1228447", "url": "https://cs.wikipedia.org/wiki?curid=1228447", "title": "Matyášův chrám", "text": "Matyášův chrám\n\nMatyášův chrám (maďarsky: \"Mátyás-templom\") je římskokatolický gotický kostel v Budapešti, hlavním městě Maďarska, nacházející se nedaleko budínského hradu. Kostel a jeho okolí byl dějištěm posledních dvou korunovací uherských králů (1867, 1916).\n\nKostel je zasvěcen Nejsvětější Panně Marii. Jako Matyášův chrám je také zván od 19. století na upomínku krále Matyáše Korvína, který nařídil přestavbu jižní věže chrámu.\n"}
{"id": "1228450", "url": "https://cs.wikipedia.org/wiki?curid=1228450", "title": "Dresden-Klotzsche", "text": "Dresden-Klotzsche\n\nDresden-Klotzsche je regionální železniční stanice v městské části Klotzsche na železniční trati Zhořelec–Drážďany. Kromě toho zde začínají trať Drážďany–Königsbrück a trasa \"S-Bahn Dresden\" na letiště Drážďany. Díky umístění v drážďanském vřesovišti slouží tato stanice často jako výchozí bod pěších výletů.\n\nV prvních desetiletích od zahájení první části Sasko-Slezské železnice v roce 1845 vlaky stanici Dresden-Klotzsche míjely. Teprve v roce 1873 založily Královské Saské Státní Dráhy železniční zastávku \"Klotzsche-Königswald\", aby se královská rodina dostala vlakem na letní výlety do drážďanského vřesoviště. Podle jména nádraží byla pojmenována později vzniklá vilová čtvrť \"Königswald (Králův les)\".\n\nOd roku 1884 vyjížděly z přednádražního prostoru a přijížděly vlaky na úzkorozchodné trati do i z \"Königsbrücku\". Pro nákladní dopravu byl používán předchůdce dnešního kontejnerového systému. Pomocí portálového jeřábu ve stanici se dalo zboží překládat z normálního na úzký rozchod. Díky tomu byly zejména keramiky z oblasti \"Königsbrücku\" opatrně překládány. Po 13 letech provozu byla trať přestavěna na normální rozchod a severně od železniční stanice spojena s již existující železniční tratí Drážďany–Zhořelec. Do roku 1945 bylo toto spojení mimoúrovňové.\n\nV roce 1907 se úsek \"Dresden-Neustadt – Dresden-Klotzsche\" rozšířil na tři koleje. V rámci přestavby se postavily i dnešní nádražní budova a koleje.\n\nOd března 2001 jezdí \"S-Bahn\" linky S2 ze směru \"Pirna\" a \"Dresden Hauptbahnhof (Drážďany hlavní nádraží)\" přes stanici \"Dresden-Klotzsche\" na drážďanské letiště. V rámci přestavby nádraží potřebné k provozu \"S-Bahnu\" bylo východní 170 metrů dlouhé nástupiště rekonstruováno a získalo bezbariérový přístup. V severní části nádraží se postavila rampa, aby doleva odbočující vlaky \"S-Bahnu\" mohly mimoúrovňově přejet přes rovně vedoucí trať do Zhořelce. Kromě toho byla trasa ze stanice \"Dresden-Neustadt\" na letiště v letech 2002 a 2003 elektrifikována, jelikož na linkách \"S-Bahnu\" v Drážďanech jezdí výhradně moderní soupravy s elektrickými lokomotivami.\n\nV srpnu 2004 byla stanice \"Dresden-Klotzsche\" přetvořena do moderního uzlu. Od té doby je vybavena bezbariérovou autobusovou zastávkou, parkovištěm P+R, jakož i 68 stojany na kola.\n\nNa jaře 2015 začaly restaurátorské práce na nádražní budově, jež do té doby chřadla. Místní podnik, jenž nádražní budovu koupil, tam plánuje Bio-supermarket s bistrem a chce část budovy pronajmout dalším živnostníkům.\n\nV roce 2017 zastavují ve stanici následující vlaky:\nDíky tomu, že stanici obsluhuje sedm linek, jezdí vlaky mezi stanicemi \"Dresden-Klotzsche\" a \"Dresden-Mitte\" resp. \"Dresden Hauptbahnhof\" ve dne průměrně každých deset minut. Mimo to činí průměrná jízdní rychlost v tomto úseku až 42 km/h, což představuje bezkonkurenční rychlý spoj do i z města.\n\nPřed stanicí se nachází moderně vybavená autobusová zastávka, kterou obsluhují autobusové linky 70 a 80 MHD, jakož i regionální autobusová linka 308.\n\n\n"}
{"id": "1228451", "url": "https://cs.wikipedia.org/wiki?curid=1228451", "title": "Dominik Ondřej II. z Kounic", "text": "Dominik Ondřej II. z Kounic\n\nDominik Ondřej II. Antonín kníže z Kounic-Rietbergu, hrabě z Questenbergu ( Dominik Andreas II. Anton Fürst von Kaunitz-Rietberg, Graf von Questenberg) (30. března 1739 Vídeň – 24. listopadu 1812 Vídeň) byl moravský šlechtic z rodu Kouniců. Několik let byl rakouským vyslancem v různých zemích, později se uplatnil i v dvorských úřadech. Byl rytířem Řádu zlatého rouna a vlastnil statky na Moravě a v Čechách. \n\nNarodil se jako třetí syn státního kancléře knížete Václava Antonína Kounice (1711–1794), který byl nejvýznamnější osobností v historii Kouniců. Slavný otec také do značné míry dlouhodobě ovlivňoval synovu kariéru. Dominik Ondřej vystudoval práva a absolvoval kavalírskou cestu po Evropě, v roce 1761 nastoupil službu u moravského zemského tribunálu v Brně, v roce 1763 byl jmenován říšským dvorským radou. Na otcovo přání si měl vyzkoušet i službu v armádě a za sedmileté války byl krátce pobočníkem maršála Laudona. V šedesátých letech 18. století byl pověřen diplomatickými úkoly ve Varšavě a Petrohradě, nakonec byl stálým vyslancem ve Španělsku (1774–1779), mezitím byl jmenován také císařským komořím a tajným radou. V roce 1792 získal Řád zlatého rouna a v letech 1807–1812 byl nejvyšším štolbou císařského dvora. \n\nJako mladší syn byl původně předurčen k převzetí panství Luka nad Jihlavou, ale po vymření spřízněného rodu Qustenbergů se ve třinácti letech stal dědicem rozsáhlých panství Jaroměřice nad Rokytnou a Bečov nad Teplou (1752). Majestát na sloučení erbů a jmen Kouniců a Questenbergů obdržel v roce 1761. V Bečově nad Teplou byla tehdy dokončena výstavba barokního zámku zahájená již za Jana Adama Questenberga. Po dobu Dominikovy nezletilosti a při pozdějších zahraničních cestách vedl správu majetku jeho otec Václav Antonín, případně teta Marie Antonie Kounicová, ovdovělá Questenbergová (1708–1778). Až po návratu ze Španělska převzal správu majetku osobně, a i když trvale sídlil ve Vídni, každoročně zajížděl na několik týdnů do Jaroměřic. Úspěšně například prosadil chov ovcí dovezených ze Španělska.\n\nPo starším bratrovi Arnoštu Kryštofovi zdědil v roce 1797 knížecí titul a také hlavní rodová panství Slavkov a Uherský Brod. Svůj zájem poté zaměřil na Slavkov a správu Jaroměřic a Bečova přenechal synovi Aloisu Václavovi. \n\nV roce 1762 se oženil s bavorskou šlechtičnou Marií Bernardinou hraběnkou von Plettenberg-Wittem (1743–1779), která s dětmi žila v Jaroměřicích. Z jejich dětí byla nejstarší dcera Marie Terezie (1763–1803), provdaná za Rudolfa Bruntálského z Vrbna (Bruntálští později po vymření moravské větve Kouniců převzali Jaroměřice). Pokračovatelem rodu byl jediný syn Alois Václav (1774–1848).\n\n\n\n \n"}
{"id": "1228452", "url": "https://cs.wikipedia.org/wiki?curid=1228452", "title": "Maxmilián Oldřich z Kounic", "text": "Maxmilián Oldřich z Kounic\n\nMaxmilián Oldřich Fortunát Josef hrabě z Kounic-Rietbergu (\"Maximilian Ulrich Josef Fortunatus Graf von Kaunitz-Rietberg\", 27. března 1679 Vídeň – 10. září 1746 Brno) byl moravský šlechtic z rodu Kouniců, syn říšského místokancléře Dominika Ondřeje I. z Kounic. Původně se uplatnil v diplomacii, později byl dlouholetým zemským hejtmanem na Moravě (1720-1746). Na Moravě byl majitelem rozsáhlých panství, na nichž rozvíjel bohatou stavební činnost (Slavkov, Uherský Brod, Luka nad Jihlavou). Byl rytířem Řádu zlatého rouna.\n\nNarodil se ve Vídni do početné rodiny říšského místokancléře Dominika Ondřeje I. z Kounic (1654-1705) a jeho manželky Marie Eleonory ze Šternberka (1655-1706). Byl v pořadí až třetím synem, ale nejstarší bratr František Karel (1676-1717) dal přednost církevní dráze a stal se biskupem v Lublani, další bratr Adolf Josef (1678-1681) zemřel v dětství.\n\nV letech 1696-1700 absolvoval kavalírskou cestu po Evropě, nejprve delší dobu pobýval v Nizozemí (kde se mimo jiné stal členem zednářské lóže), poté v Německu a ve Francii. Během pobytu v Paříži byl několikrát přijat k audienci u královského dvora ve Versailles a v roce 1698 se zde nechal portrétovat od dvorského portrétisty Ludvíka XIV. Hyacintha Rigauda (1659–1743). Zhruba dvacetiletý hrabě je zde vyobrazen v kyrysu, který zčásti zakrývá plášť sepnutý na rameni, a na hlavě má alonžovou paruku. Osoba na obraze byla donedávna zaměňována za Maxmiliánova otce Dominka Ondřeje Kounice, který si nechal v roce 1673 namalovat portrét u Jacoba Ferdinanda Voeta. Oba tyto portréty jsou vystaveny na zámku ve Slavkově u Brna. V roce 1699 se kvůli svatbě nakrátko vrátil do Vídně, ale pak ještě v letech 1699-1700 cestoval po Itálii.\n\nJiž v mládí byl jmenován císařským komořím a od roku 1706 byl členem říšské dvorské rady. V roce 1716 byl pověřen diplomatickou misí po německých zemích, později byl mimořádným vyslancem při volbě papeže Benedikta XIII. (1724). V roce 1720 byl jmenován císařským tajným radou a v letech 1720-1746 byl zemským hejtmanem na Moravě. V této funkci pečoval o rozvoj obchodu, podporoval vznik manufaktur, nechal vybudovat císařskou silnici z Brna do Olomouce a prosadil i dílčí reformy zemské správy. Ve funkci hejtmana inicioval úpravy Zemského domu a jako barokní kavalír se zájmem o umění kolem sebe soustředil vzdělanou společnost. Na sklonku kariéry obdržel Řád zlatého rouna (1744).\n\nPo otci zdědil majetek na Moravě, největším správním celkem bylo panství Uherský Brod, hlavním sídlem ale byl Slavkov. Dále vlastnil Křižanov na Vysočině a Strážnici. Strážnici přenechal v roce 1716 původním majitelům Magnisům (jednalo se vlastně o odstoupení od kupní smlouvy uzavřené jeho otcem v roce 1702). Podporoval železářství v Křižanově, kde také nechal opravit vyhořelý zámek, i tohoto panství se ale vzdal v roce 1727 ve prospěch žďárského kláštera, který usiloval o rozšíření majetku v tomto regionu. Po starším bratrovi, lublaňském biskupovi Františku Karlovi, zdědil v roce 1717 finanční hotovost, kterou později použil k nákupu panství Luka nad Jihlavou (zakoupeno v roce 1736 za 115 000 zlatých).\n\nPéči věnoval Uherskému Brodu, kde na vlastní náklady nechal v letech 1717-1733 postavit kostel Neposkvrněného Početí Panny Marie podle projektu tehdy již zemřelého Domenica Martinelliho. Martinelli předtím pro Kounice pracoval i na přestavbě panského domu v Uherském Brodě a na zámku ve Slavkově. O dostavbu slavkovského zámku se Maxmilián Oldřich začal zajímat až poté, co se stal moravským zemským hejtmanem. O dokončení zámku ve Slavkově se zasloužil architekt Václav Petruzzi, který také v letech 1739-1746 stavěl zámek v Lukách nad Jihlavou.\n\nJeho manželkou byla hraběnka Marie Františka Ernestina z Rietbergu (1687-1758), která byla již od dětství jedinou dědičkou říšského svobodného hrabství Rietberg ve Vestfálsku a tím pádem žádanou nevěstou. Téměř úspěšně se o její ruku ucházel Adam František ze Schwarzenbergu, nakonec se ale v roce 1699 provdala za Maxmiliána Oldřicha Kounice. Ten se tak stal říšským hrabětem a převzal i erb a jméno Rietberg. O hrabství Rietberg se zajímal jen okrajově a přenechával správu úředníkům. Založil zde gymnázium a ve městě Kaunitz-Verl nechal postavit kostel sv. Marie Immaculaty (obojí dokončeno až za jeho syna Václava Antonína).\n\nZ jejich manželství se narodilo šestnáct dětí, většina ale zemřela v dětství nebo raném mládí. Jediným pokračovatelem se stal syn Václav Antonín (1711-1794), který se zároveň jako diplomat a říšský kancléř stal nejvýznamnější osobností Kouniců a v roce 1764 byl povýšen do knížecího stavu. Z dcer se Marie Antonie (1708-1778) provdala za hraběte Jana Adama z Questenberka. Jím rod Questenberků vymřel a jméno a majetek v další generaci převzali Kounicové Dominik Ondřej II. z Kounic.\n\n"}
{"id": "1228454", "url": "https://cs.wikipedia.org/wiki?curid=1228454", "title": "Turčianky", "text": "Turčianky\n\nTurčianky jsou obec na Slovensku v okrese Partizánske v Trenčínském kraji. Žije zde  obyvatel.\n\nPrvní písemná zmínka o obci je z roku 1293. V obci se nachází neogotická římskokatolická kaple svatého Ladislava z konce 19. století.\n"}
{"id": "1228455", "url": "https://cs.wikipedia.org/wiki?curid=1228455", "title": "Jenny Lindová", "text": "Jenny Lindová\n\nJenny Lindová, nepřechýleně Jenny Lind (6. října 1820, Stockholm, Švédsko – 2. listopadu 1887, Malvern, Worcestershire, Anglie) byla švédská operní pěvkyně, sopranistka. Je řazena mezi nejslavnější pěvkyně 19. století a měla přezdívku „švédský slavík“. Ceněna byla zvláště za své výkony v dílech italských skladatelů.\n\nByla žákyní švédského skladatele Adolfa Fredrika Lindblada, který ji vedl na operní škole dvorského divadla ve Stockholmu. Na této scéně také prvně vystoupila, a to roku 1838. Působila zde do roku 1841. Pak odjela do Paříže s vírou, že získá angažmá ve Velké opeře. To se jí nezdařilo, a proto až do konce svého života odmítala na této scéně vystoupit. Od roku 1844 studovala a vystupovala v Berlíně. Giacomo Meyerbeer speciálně pro ni roku 1847 napsal titulní úlohu opery \"Vielka\". V roce 1847 též prorazila v Londýně. K jejím nejslavnějším operním rolím patřila Norma v Belliniho stejnojmenném díle, Adina v Donizettiho \"Nápoji lásky\" a Alice v Meyerbeerově opeře \"Robert ďábel\". Po dvou letech opustila operní jeviště a věnovala se již jen koncertnímu zpěvu. V letech 1850–1852 absolvovala obří turné po Spojených státech. Jejím impresáriem zde byl pověstný „mistr humbuku“, obchodník a průkopník moderní reklamy Phineas Taylor Barnum. Na tomto turné se také vdala, v Bostonu si vzala skladatele Adolfa Goldschmidta. Turné mělo obrovský ekonomický úspěch a do Evropy se tak švédská zpěvačka vrátila se značným jměním. Většinu z něj však ihned darovala na dobročinné účely v rodném Švédsku. Po návratu nicméně žila nejprve v Německu a od roku 1856 znovu v Londýně. Zde v letech 1883–1886 učila zpěv na Royal College of Music. Lektorovala též zpěváky \"Bach Choir\", sboru, který řídil její manžel. Naposledy vystoupila roku 1870 na dolnorýnské slavnosti v Düsseldorfu.\n\nOttův slovník naučný její pěveckou techniku hodnotil takto: „Byla zpěvačkou nadanou hlasem sopranovým okouzlujícího zvuku, neuvěřitelné techniky koloraturní, zvláště trilkové, a obdivuhodné výraznosti v přednesu.“\n\n"}
{"id": "1228456", "url": "https://cs.wikipedia.org/wiki?curid=1228456", "title": "Sandrine Levet", "text": "Sandrine Levet\n\nSandrine Levet (* 22. července 1982, departement Horní Savojsko, Auvergne-Rhône-Alpes, Francie) je mistryně světa a pětinásobná vítězka světového porháru v boulderingu a bývalá francouzská reprezentantka ve sportovním lezení na obtížnost a v boulderingu.\n\n\n"}
{"id": "1228458", "url": "https://cs.wikipedia.org/wiki?curid=1228458", "title": "Složitý právní případ", "text": "Složitý právní případ\n\nSložitý právní případ je právní případ, při jehož řešení vzniká obtížný argumentační problém či zásadní nejasnost ohledně správné aplikace zákonů.\n\nRozlišování na složité (hard cases) a jednoduché (easy cases) právní případy má svůj původ v zemích s právním systémem common law, avšak v posledních letech se stejně dobře uplatňuje i v českém právním prostředí. \n\nTermín \"složitý právní případ\" není synonymem pro kauzu obtížnější, časově či materiálně náročnější anebo mimořádně rozsáhlejší v porovnání s ostatními běžnými kauzami, rozhodovanými obecnými soudy. Složitým právním případem nemusí být vždy dokonce ani případ soudy ještě nerozhodovaný, precedentní. \n\nSložitost právního případu spočívá v určité kvalitě (hloubce), a nikoli kvantitě, problému, při jehož řešení (interpretaci právního jednání a výkladu a aplikaci příslušného právního předpisu) selhávají, resp. k jehož řešení již nepostačují, standardní interpretační a aplikační postupy. \"Složitý právní případ je tedy takový právní případ, při jehož řešení vzniká obtížný argumentační problém, nejasnost a dost často i pochybnost o správnosti dosavadního výkladu právního jednání anebo interpretaci či aplikaci právního předpisu.\" Naopak jednoduchý právní případ je takový, kdy jsou právo, nárok nebo povinnost natolik jasné a zřejmé, že takový případ může být rozhodnut víceméně mechanicky bez užití složitých výkladových pomůcek.\nSložitý právní případ pochopitelně musí být kvůli věcné a funkční příslušnosti soudů od počátku projednáván nejprve před soudy nižších instancí. Nelze proto tvrdit, že soudy nižších instancí projednávají vždycky jen jednoduché právní případy. V důsledku řádných a mimořádných opravných prostředků mohou složitý právní případ projednat vyšší a nakonec i nejvyšší soudní instance, jejichž činnost je již ze své povahy zaměřena na sjednocování rozhodovací činnosti soudní soustavy, a proto by měla spočívat v přezkumu složitého právního případu jeho poměřováním (testem) dostupnou ustálenou judikaturou (existuje-li), ve vyšší míře zobecnění daného právního problému (abstrakcí), aplikaci ústavně-právních principů a zásad a právně-filosofických východisek vůbec, kdy doslovné znění aplikovaného právního předpisu zpravidla ustupuje jeho smyslu a účelu.\nVymezením složitého právního případu se ve své judikatuře zabýval Nejvyšší správní soud. Dovodil, že \"\"...složitými případy jsou typicky případy, kdy ustanovení právních předpisů připouštějí různý výklad, kdy jednoznačný výklad není možný za použití standardních interpretačních pravidel, případy rozporu aplikované právní normy v jejím apriorním významu s jinou normou, či případy kdy vzniká napětí mezi funkcionálním smyslem práva a doslovným významem textu (srov. Kühn, Z., Aplikace práva ve složitých případech, Karolinum, Praha, 2002, s. 45). Složité případy aplikace práva jsou tudíž charakterizovány tím, že odpověď na otázku quid juris nemůže být nalezena v pouhém textu zákona, popř. vyvoditelná jednoduchou mechanickou cestou z textu zákona nebo jiného institucionalizovaného pramene práva (zejména aplikací logických a právně metodologických pravidel). Nezbytné jsou naopak teleologické, principiální a hodnotové úvahy, které nejsou samy o sobě vyvoditelné z jakéhokoliv autoritativního materiálu, přičemž čelné místo zde hrají právní principy a jiné právní standardy...“\"\nLze tedy uzavřít, že právní teorie a praxe pokládají právní případ za složitý, jestliže:\n"}
{"id": "1228460", "url": "https://cs.wikipedia.org/wiki?curid=1228460", "title": "Royal Opera House", "text": "Royal Opera House\n\nThe Royal Opera House je budova opery a baletu, která se nachází v Covent Garden, v centrálním Londýně. Rozlehlá budova je často označována podle umístění pouze jako \"\"Covent Garden\"\". V budově sídlí Královská opera (\"The Royal Opera\"), Královský balet (\"The Royal Ballet\") a Orchestr královské opery (\"Orchestra of the Royal Opera House\"). Původní název byl The Theatre Royal (Královské divadlo). První představení se konalo v roce 1734. O rok později byla zahájena první Händelova operní sezóna. Mnoho jeho oper a oratorií bylo psáno specificky pro toto divadlo.\n\nSoučasná budova je již třetím divadlem postaveným na tomto místě. Předchozí budovy zničily požáry v letech 1808 a 1856. Fasáda, foyer a hlediště pocházejí z roku 1858. Většina dalších částí divadelního komplexu je výsledkem rozsáhlé rekonstrukce z devadesátých let 20. století. Hlavní hlediště má 2 256 míst a je tak třetí největší v Londýně. Skládá se ze čtyř pater lóží a balkonů a galerie. Proscenium je široké 12,20 m a vysoké 14,80 m. Hlediště je na seznamu maximálně chráněných památek (Listed building Grade I.)\n\nZakládací listinou \"Theatre Royal, Covent Garden\" se stalo povolení vydané v roce 1660 králem Karlem II. básníkovi a dramatikovi Williamu Davenantovi provozovat jednu ze dvou divadelních společností v Londýně (\"The Duke's Company\"). Dokument byl v držení opery až do 20. století. Krátce po první světové válce byl prodán americké univerzitní knihovně.\n\nV roce 1728 si herec a manager divadelní společnosti \"Duke's Company\" hrající v Lincoln's Inn Fields Theatre, John Rich, objednal u dramatika Johna Gaye Žebráckou operu (\"The Beggar's Opera\"). Mimořádný úspěch tohoto představeni mu poskytl potřebný kapitál k postavení Královského divadla (\"Theatre Royal\"). Divadlo navrhl architekt Edward Shepherd. Bylo postaveno na části bývalé klášterní zahrady, kde již v roce 1630 postavil architekt Inigo Jones náměstí a kostel. Kromě toho byl královským rozhodnutím zřízen v této oblasti ovocný a zeleninový trh, který zde existoval až do roku 1974. Divadlo bylo otevřeno 7. prosince 1732 divadelní hrou Williama Congreve \"The Way of the World\".\n\nBěhem prvních sta let historie divadla sloužilo Theatre Royal primárně divadelním představením na základě královského patentu, který poskytoval právo na provozování mluvených dramat v Londýně pouze dvěma společnostem: \"Covent Garden\" a \"Drury Lane\". Mezi nimi existovalo intensivní soutěžení. Často hrály ve stejnou dobu stejná představení. Teprve později zařadil John Rich do repertoáru také pantomimu, v níž vystupoval jako Harlekýn pod pseudonymem John Lun. Tradice příležitostného uvádění pantomimy přetrvala v divadle až do roku 1939.\n\nV roce 1734 byl v Covent Garden uveden první balet, \"Pygmalion\". Představení se stalo pozoruhodným i tím, že tanečnice Marie Sallé odložila tradiční korzet a tančila v průsvitných róbách. Georg Friedrich Händel byl sice jmenován hudebním ředitelem společnosti již v roce 1719, ale jeho první opera v Covent Garden, \"Ariodante\", byla uvedena až v roce 1735. V dalším roce následovaly opery \"Alcina\" a \"Atalanta\". V roce 1743 zde bylo s velkým úspěchem uvedeno oratorium Mesiáš a založilo tak tradici postních oratorních představení. V letech 1735–1759 uváděl Händel na tuto scénu své opery a oratoria. Mnoho z nich bylo psáno přímo pro Covent Garden nebo zde mělo svou londýnskou premiéru. Händel rovněž věnoval Johnu Richovi své varhany, které byly umístěny na významném místě jeviště. V roce 1792 architekt Henry Holland přestavěl a rozšířil divadelní hlediště. 20. září 1808 vypukl v divadle požár, který zničil nejen celé divadlo, ale i Händelovy varhany.\n\nStavba nového divadla začala v prosinci 1808. Architektem byl Robert Smirke a druhé \"Theatre Royal, Covent Garden\" bylo otevřeno 18. září 1809 představením Shakespearova Macbetha a hudební komedií \"The Quaker\". Herec a manager John Philip Kemble zvýšil ceny vstupenek, aby uhradil náklady přestavby a zvýšení nájmu z pozemků, které požadoval jejich vlastník, vévoda z Bedfordu. Opatření se stalo tak nepopulární, že diváci přerušovali představení bušením holemi, syčením, bručením i tancem. „Nepokoje za staré ceny“ (\"The Old Price Riots\") trvaly dva měsíce, až nakonec vedení divadla ustoupilo a ceny vrátilo na původní úroveň.\n\nV té době se i částečně změnil repertoár divadla. Opera i balet se sice hrály, ale již ne výlučně. Kemble angažoval nejznámější umělce té doby. Vedle dětské hvězdy Master Betty a clowna Josepha Grimaldiho, tragédky Sarah Siddonsovou a Elizu O'Neillovou i shakespearovské herce Williama Macreadyho, Edmunda Keana a jeho syna Charlese. 25. března 1833 Edmund Kean na jevišti zkolaboval během představení Othella a o dva měsíce později zemřel.\n\nV roce 1817 byly svíčky a olejové lampy nahrazeny plynovým osvětlením a v roce 1837 došlo k dalšímu zlepšení osvětlení zavedením tzv. křídového neboli Drummondova světla (hořákem spalujícím vodík a kyslík byl doběla rozpálen váleček z oxidu vápenatého, anglický název „limelight“ je v přeneseném smyslu používán jako “světla ramp“).\n\nV roce 1843 přijal britský parlament zákon (\"The Theatres Act 1843\"), který ukončil divadelní monopol na provozování divadelních her. V té době bylo hlavním místem provozování opery a baletu divadlo Her Majesty’s Theatre na ulici Haymarket ve West Endu. V roce 1846 dirigent Her Majesty’s Michael Costa přešel i s většinou své společnosti do Covent Garden. Hlediště bylo zcela přestavěno a divadlo bylo znovu otevřeno 6. dubna 1847 pod názvem \"Královská italská opera\" (\"Royal Italian Opera\") představením opery \"Semiramis\" Gioacchina Rossiniho. Costa a všichni jeho následovníci uváděli opery pouze v italštině, a to i ty, které byly v originále komponovány na libreto v jiném jazyce. Tato praxe trvala až do roku 1892, kdy Gustav Mahler uvedl Wagnerovu tetralogii Prsten Nibelungův v originále. Pak bylo slovo \"Italian\" z názvu divadla v tichosti vypuštěno.\n\n5. března 1856 divadlo opět vyhořelo.\n\nPráce na třetím divadle navrženém architektem Edwardem Middletonem Barry byly zahájeny hned v následujícím roce a nová budova (která je stále základem současného divadla) byla otevřena 15. května 1858 představením opery Les Huguenots (Hugenoti) Giacoma Meyerbeera. Soubor \"Královské anglické operní společnosti\" (\"The Royal English Opera company\"), který doposud působil v Theatre Royal, Drury Lane, přešel do Covent Garden 20. prosince 1858.\n\nKrálovským operním domem (\"Royal Opera House\" – ROH) se divadlo stalo v roce 1892. Zvýšil se počet představení francouzských a německých oper a baletů. Divadlo bylo rovněž využíváno pro pantomimu, recitály a politické mítinky. Během 1. světové války bylo divadlo zabráno ministerstvem práce a sloužilo jako sklad nábytku.\n\nZa 2. světové války se z divadla stal taneční sál a vypadalo to, že to už tak zůstane. Po dlouhých jednáních získalo smlouvu o pronájmu budovy hudební nakladatelství Boosey & Hawkes a navrhlo, aby byla v divadle obnovena představení opery a baletu. Byl vytvořen poradní a řídící orgán \"The Covent Garden Opera Trust\", který si vzal za cíl učinit z Covent Garden národní centrum opery a baletu a vytvořit pro to ty nejlepší podmínky. Generálním managerem byl jmenován David Webster. Webster dosáhl toho, že rezidentním baletním souborem se stal Sadler's Wells Ballet a vytvořil zcela nový operní soubor složený z těch nejlepších britských hudebníků. Royal Opera House byl znovuotevřen 20. února 1946 představením Čajkovského baletu \"Šípková Růženka\" (\"Спящая красавица\"). První operní představení, Carmen George Bizeta, se konalo 14. ledna 1947.\n\nDrobné opravy a úpravy divadla, zejména hlediště, proběhly v 60. letech, nicméně rostla potřeba celkové rekonstrukce. V roce 1975 rozhodla vláda o předání sousedících pozemků, aby mohla být provedena modernizace, přestavba a rozšíření divadla. Na počátku 80. let proběhla první fáze rekonstrukce spočívající v rozšíření zadní části divadla na rohu James Street. Vznikla tak dvě baletní studia, sborová a operní zkušebna a byly rozšířeny prostory šaten.\n\nVýnos ze zvláštní umělecké loterie a soukromé příspěvky umožnily přistoupit k celkové rekonstrukci, která proběhla v letech 1997–1999. Velká část divadla spolu se sousedními budovami byla zbourána, aby bylo umožněno rozšíření celého komplexu. Hlediště zůstalo z větší části zachováno, ale více než polovina divadla je zcela nová. Vzniklo nová vstupní hala (\"Paul Hamlyn Hall\") sloužící i jako koncertní a výstavní síň a nová divadelní scéna \"Linbury Studio Theatre\". Royal Opera House se tak stal jedním z nejmodernějších divadel Evropy.\n\n\n"}
{"id": "1228463", "url": "https://cs.wikipedia.org/wiki?curid=1228463", "title": "Rochesson", "text": "Rochesson\n\nRochesson je francouzská obec v departementu Vosges v regionu Grand Est. V roce 2013 zde žilo 708 obyvatel.\n\nSousední obce jsou: Basse-sur-le-Rupt, La Bresse, Cornimont, Gérardmer, Gerbamont a Sapois.\n\n\"Počet obyvatel\"\n"}
{"id": "1228464", "url": "https://cs.wikipedia.org/wiki?curid=1228464", "title": "Celtus Dossou-Yovo", "text": "Celtus Dossou-Yovo\n\nCeltus Williams Abiola Dossou Yovo, (* 1. dubna 1986) je beninský zápasník–judista. Na mezinárodní scéně se objevuje od roku 2015. V roce 2016 se na něho úsmálo štěstí v podobě africké kontinentální kvóty pro účast na olympijských hrách v Riu. V první kole způsobil jednu ze senzací judistických soutěží, když koncem první minuty okontroval sode-curikomi-goši Portugalce Célia Diase technikou tani-otoši a zvítězil na ippon. Ve druhém kole již nestačil na Švéda Marcuse Nymana, kterému podlehl v boji na zemi po nasazeném škrcení.\n\n"}
{"id": "1228469", "url": "https://cs.wikipedia.org/wiki?curid=1228469", "title": "Max Martin", "text": "Max Martin\n\nMax Martin, rodným jménem Martin Karl Sandberg (* 26. února 1971, Stockholm) je švédský skladatel populární hudby, hudební producent a zpěvák. Napsal hity pro Backstreet Boys (\"I Want It That Way\"), Britney Spears (\"...Baby One More Time\"), Bon Jovi (\"It's My Life\"), Katy Perry (\"I Kissed a Girl\"), Avril Lavigne (\"What the Hell\", \"Smile\", \"Wish You Were Here\"), Pink (\"So What\"), Maroon 5 (\"One More Night\"), Taylor Swift (\"We Are Never Ever Getting Back Together\", \"Shake It Off\", \"Blank Space\", \"Bad Blood\"), Westlife, Céline Dion, Kelly Clarkson, Christinu Aguilera, The Veronicas, Jennifer Lopez, Ellie Goulding, Adele či 'N Sync. Měl 22 písní v hitparádě Billboard Hot 100. Získal tři ceny Grammy (2015 – producent roku, 2016 – nejlepší popové album a album roku, v obou případech šlo o album \"1989\" od Taylor Swift). \n"}
{"id": "1228472", "url": "https://cs.wikipedia.org/wiki?curid=1228472", "title": "Veľké Kršteňany", "text": "Veľké Kršteňany\n\nVeľké Kršteňany jsou obec na Slovensku v okrese Partizánske v Trenčínském kraji. Žije zde  obyvatel.\n\nPrvní písemná zmínka o obci je z roku 1271. V obci je moderní římskokatolický kostel svatých Cyrila a Metoděje z roku 2002.\n\n"}
{"id": "1228473", "url": "https://cs.wikipedia.org/wiki?curid=1228473", "title": "Célio Dias", "text": "Célio Dias\n\nCélio Emilson Ucha Dias (* 8. února 1993 Almada) je portugalský zápasník–judista původem z Guinea-Bissau.\n\nVyrůstal v Almadě ve čtvrti Monte de Caparica u adoptivních rodičů. Judu se věnuje od 13 let. Vrcholově se připravoval v profesionálním klubu Benfica Lisabon pod vedením Sandry Saioteové. V roce 2016 se kvalfikoval na olympijské hry v Riu, ale v úvodním kole podcenil schopnosti beninského judisty Celtuse Dossou-Yovo a po kontrachvatu tani-otoši prohrál na ippon. Od roku 2017 se na mezinárodní scéně přestal ukazovat, kvůli osobním problémům.\n\nVedla sportovní kariéry v judu byl od puberty častým objektem fotografů jako model. V 18 letech si uvědomil, že ho víc přitahují muži. V průběhu olympijských her v Riu v roce 2016 některé jeho intimní fotografie kolovaly na webstránkách s gay tématikou. V roce 2018 začal trpět vážnými psychickými problémy a dvakrát se pokusil o sebevraždu. Lékaři mu později diagnostikovali schizofrenii. Jako jeden z prvních judistů prolomil tabu v úpolových sportech a začal veřejně mluvit o své homosexualitě.\n\n\n\n"}
{"id": "1228476", "url": "https://cs.wikipedia.org/wiki?curid=1228476", "title": "Euroindiáni", "text": "Euroindiáni\n\nEuroindiáni je označení pro rodilé Evropany, kteří se ve svém volném čase věnují v duchu oživlé historie poznávání a napodobování života indiánů (především Siouxů a dalších prérijních kmenů v době před rokem 1890, kdy byli domorodci donuceni usadit se v rezervacích). Typickými aktivitami této subkultury je táboření v přírodě a pořádání slavností jako tanec Slunce a pow wow, stavba týpí a člunů, výroba a používání indiánských předmětů jako oděvy, šperky, zbraně nebo nádobí. Euroindiáni se cvičí v původních technikách přežití v divočině (rozdělávání ohně třením dřeva, vaření pokrmů ve zvířecím bachoru), hrají indiánské hry jako lakros, studují šamanskou spiritualitu (např. obřad dýmky). Při rekonstrukci někdejšího indiánského způsobu života využívají postupy experimentální archeologie, navazují také kontakty s představiteli severoamerických indiánských kmenů.\n\nHnutí euroindiánů se vyvinulo v druhé polovině 20. století z woodcraftu, odráželo snahu mladé generace uniknout z civilizace a žít v souladu s přírodou. Za počátek euroindiánství v České republice je pokládán rok 1980, kdy se uskutečnil první sraz nazvaný „Setkání na Severu“ a byl založen kmen Bílý wampum. V roce 1990 bylo založeno občanské sdružení Indian Corral Westerners International, zastřešující většinu aktivit českých euroindiánů a vydávající časopis \"Poselství světa v kruhu\".\n\n"}
{"id": "1228477", "url": "https://cs.wikipedia.org/wiki?curid=1228477", "title": "Lars Vilks", "text": "Lars Vilks\n\nLars Endel Roger Vilks Lanat (* 20. června 1946 Helsingborg) je švédský malíř, sochař, teoretik kultury, aktivista a bojovník za svobodu slova, který proslul svými karikaturami zakladatele islámu Mohameda jako psa, které vyvolaly protesty v islámských zemích (např. v pákistánském Karáčí). Vilksovi bylo již několikrát vyhrožováno smrtí a v roce 2010 se jej dokonce pokusila zabíti žena v americké Pensylvánii, za což byla následně odsouzena k 10 letům vězení. \n\nOtec Larse Vilkse byl Lotyš, matka Švédka. V roce 1987 získal doktorát z historii na univerzitě v Lundu, následně pracoval v letech 1988-1997 v Akademii umění v Oslu (\"Kunsthøgskolen i Oslo\"). V letech 1997-2003 byl profesorem teorie umění na bergenské Akademii umění a designu (\"Kunst- og designhøgskolen i Bergen\"). Od 70. let 20. století rovněž maloval a sochal, v umění je řazen k postmodernismu či konceptuálnímu umění. K nejznámějším dílům patří jeho dřevěné skulptury \"Nimis\" a \"Arx\" na území mikronároda Ladonie.\n\nKarikaturu Mohameda jako psa chtěl vystavit roku 2007 na výstavě v Tällerudu. Organizátoři ze strachu z reakce muslimské populace výstavu na poslední chvíli zrušili. Vilks nenašel ani jinou výstavní síň, která by se odvážila kresby vystavit. Rozhodl se tedy jednu karikaturu otisknout v regionálním deníku \"Nerikes Allehanda\". Vzápětí se spustila hysterická kampaň švédských muslimů a jejich vlivových struktur, silných ve švédské společnosti, následovaná oficiálními protesty islámských států - Íránu, Afghánistánu, Egypta a Jordánska. Organizace islámské spolupráce vyzvala švédskou vládu k „trestním akcím“ proti Vilksovi. Teroristická muslimská organizace Al-Kajdá vyhlásila odměnu 150 000 dolarů za jeho zabití. Od té doby žije pod policejní ochranou.\n\nV roce 2009 byl zmařen vražedný plán tří muslimů s americkým občanstvím. Ve chvíli jejich zatčení bylo pozatýkáno několik muslimů rovněž v Irsku. Ti byli součástí spiknutí a měli v Irsku status uprchlíků. Vilks byl muslimy napaden i během své přednášky na Uppsalské univerzitě v roce 2010. Muslimové si navíc vynutili přerušení promítání filmu o homosexualitě. Den poté se pokusili Vilksův dům zapálit zápalnými láhvemi dva švédští bratři kosovského původu. V témže roce ve Stockholmu zaútočil sebevražedný muslimský atentátník, v poselství pro média vyznával nenávist k evropské kultuře a Vilksovi. V roce 2011 byla ve Stockholmu zatčena skupina tři muslimských zločinců za přípravu Vilksovy vraždy. \n\nV roce 2015 zaútočil mladík dánsko-palestinského původu automatickou puškou na kavárnu \"Krudttønden\" v Kodani, kde Vilks představoval některé své práce. Při útoku byl zabit jeden z návštěvníků a tři policisté byli zranění. V roce 2016 byla v jižní části Švédska zapálena jeho dřevěná instalace z roku 1980. \n\n"}
{"id": "1228478", "url": "https://cs.wikipedia.org/wiki?curid=1228478", "title": "Jan Alois Hanke", "text": "Jan Alois Hanke\n\nJan Alois Hanke (26. května 1751 Holešov - 26. března 1806 Prostějov) byl knihovník, slavista a autor vlasteneckých knih.\n\nOtcem Jana Hankeho byl holešovský sládek (brakator) Kašpar (Casparus) Hanke, matka Veronika rozená Sonefeldová.\n\nStudoval na univerzitě v Olomouci a ve Vídni, kde se seznámil s předními osvícenci své doby. Svým dílem z roku 1782 \"Empfehlung der böhmischen Sprache und Literatur\" se stal jedním z prvních obránců českého jazyka.\n\nOd roku 1777 pracoval v olomoucké knihovně. Jeho úkolem bylo roztřídit a zkatalogizovat knihy z ostatních moravských jezuitských klášterů, které byly zrušeny. V roce 1778 ale byla knihovna s univerzitou přesunuta do Brna a Hanke svůj cíl neuskutečnil.\nRoku 1791 odešel z knihovny do penze. Roku 1796 byl povýšen do šlechtického stavu (von Hankenstein).\n\nZemřel v Prostějově ve věku 55 let. Jako povolání bylo v matrice zemřelých uvedeno \"knihovník v Olomouci\" (\"Bibliothäker in Olmitz\").\n\n\n"}
{"id": "1228483", "url": "https://cs.wikipedia.org/wiki?curid=1228483", "title": "Bohuslav Smejkal", "text": "Bohuslav Smejkal\n\nBohuslav Smejkal (11. května 1924 Holice u Olomouce – 30. července 2015) byl český knihovník, bibliofil, kulturní pracovník, autor vlastivědných a historických prací.\nPo maturitě na Slovanském gymnáziu v Olomouci (1943) pracoval od r. 1945 jako knihovník Obchodní a živnostenské komory v Olomouci, od r. 1949 ve Státní vědecké knihovně v Olomouci, později jako zástupce ředitele. Redakčně se podílel na vydávání časopisu Zprávy Spolku českých bibliofilů v Praze, v 80. letech byl šéfredaktorem časopisu z knihovnické praxe. Roku 1998 obdržel Cenu města Olomouce.\n\nV roce 2011 předal rozsáhlou sbírku děl z pozůstalosti svěřené mu rodinou akademického malíře Antonína Marka Machourka Muzeu Kroměřížska jako dar.\n\n"}
{"id": "1228489", "url": "https://cs.wikipedia.org/wiki?curid=1228489", "title": "Dresden Flughafen (nádraží)", "text": "Dresden Flughafen (nádraží)\n\nDresden Flughafen \"(Drážďany Letiště)\" je podzemní stanice \"S-Bahn Dresden\". Slavnostně otevřena byla 25. března 2001, spolu s 1,15-kilometrovým prodloužením železniční tratě \"Klotzsche–Grenzstraße\" na letiště. Stanice byla první a až do zahájení provozu \"Citytunelu\" v Lipsku jedinou podzemní stanicí v Sasku. Kromě toho je jedinou letištní stanicí v Sasku a osmou v Německu.\n\nDo letištního terminálu, jenž obsahuje i stanici, bylo investováno 220 milionů eur. Spolková země Sasko podporovala železniční spojení letiště s téměř 50 miliony eury.\n\nZahájení výstavby železničního spojení existující tratě \"Klotzsche–Grenzstraße\" s letištěm bylo dne 30. července 1998. Do léta roku 1999 byl dokončen tunel postavený prefabrikovanými betonovými díly. Dvoukolejné úvraťové nádraží bylo vybaveno 55 cm vysokým nástupištěm s dvěma 140 m dlouhými nástupištními hranami. S dokončením připojení trasy a nového letištního terminálu 25. března 2001 byla stanice slavnostně zahájena. Stanice se nachází v suterénu terminálu (stupeň K) a je dostupná přes schody, eskalátory a výtahy. Kromě toho existuje další schodiště jako nouzový východ v severní části nástupiště.\n\nTeprve v prosinci 2004 byly koleje ve stanici vybaveny napájecími kolejnicemi pod stropem pro elektrické železniční provoz. Předtím mohly na lince S2 jezdit pouze motorové jednotky; od elektrifikace jsou na této lince – jako na všech linkách drážďanského \"S-Bahnu\" – vypravovány už výhradně elektrickou lokomotivou tažené dvoupatrové soupravy.\n\nPodle aktuálně platného územního plánu města Drážďan se nachází v jihozápadní části stanice trasa pro pokračování železniční trati. K tomu by se mohla postavit smyčka ze stanice \"Dresden Industriegelände\" přes letiště, jež by se připojovala k trati Zhořelec–Drážďany. Konkrétní plány na realizaci tohoto projektu však neexistují (stav: 2013).\n\nStanice \"Dresden Flughafen\", jejímž provozovatelem\" \"je německý národní dopravce \"Deutsche Bahn\", je konečná stanice linky S2 s 78 vlaky denně jezdícími v 30-minutových intervalech. Doba cesty z letiště na hlavní nádraží je 21 minut a do Pirny 46 minut.\n\nNa letišti je také autobusová zastávka MHD. Jezdí tam autobusové linky 77 a 80.\n\n"}
{"id": "1228511", "url": "https://cs.wikipedia.org/wiki?curid=1228511", "title": "Aleš Bílík", "text": "Aleš Bílík\n\nAleš Bílík (* 15. listopadu 1989 Praha) je český divadelní a televizní herec.\n\nAbsolvoval jazykové gymnázium a poté vystudoval pražskou DAMU . Ještě za studia se objevil v inscenaci \"Muži\" společnosti STK Theatre Concept. V roce 2014 se s tímto představení podíval na korejský divadelní festival Busan International Performance Art Festival . V letech 2012 až 2015 byl členem Národního divadla moravskoslezského v Ostravě. Od roku 2016 je v angažmá Městských divadel pražských, kde debutoval rolí Douga ve hře \"Noc bláznů\".\n\nKromě divadla též účinkoval v televizi. Objevil se například v seriálech \"Doktor Martin\", \"Vraždy v kruhu\" či \"Všechny moje lásky\". V roce 2014 ztvárnil malou roli ve filmu Radima Špačka, \"Místa\", kde hráli hlavní role Johana Matoušková, Vladimír Polívka a Jan Cina. Spolu s Vladimírem Polívkou se opět setkal o dva roky později v pohádce \"Řachanda\".\n\n\n"}
{"id": "1228513", "url": "https://cs.wikipedia.org/wiki?curid=1228513", "title": "GAZ-46", "text": "GAZ-46\n\nGAZ-46, armádní označení MAV, je sovětský obojživelný automobil, který vznikl po druhé světové válce. Je to v podstatě kopie amerického vozu Ford GPA.\n\nBěhem 2. světové války dodali Američané jako vojenskou pomoc na základě zákona o půjčce a pronájmu do SSSR 9500 vozidel Ford GPA. V SSSR bylo běžné, že osvědčené typy zahraničních vozidel byly kopírovány, upraveny a vyráběny bez jakékoliv licence. GAZ-46 je toho typickým příkladem. Jeho výroba začala v roce 1954 a je plně obojživelný.\n\nZáklad vozu tvoří podvozek automobilu GAZ 69, který patřil v 50. letech do výzbroje všech armád Varšavské smlouvy. Vodotěsná pontonová karosérie byla svařená z ocelového plechu. V přední části byl čtyřválcový vodou chlazený zážehový motor o objemu 2,112 l. Výfukové potrubí bylo vyvedeno na pravé straně, vedle krytu motoru. Převodovka byla třístupňová s dvoustupňovou přídavnou převodovkou a speciální rozvodovkou pro pohon lodního šroubu a vodního čerpadla. Zadní náprava byla poháněna trvale a redukci bylo možné zařadit pouze při zapnutém pohonu přední nápravy. Obě nápravy byly tuhé a odpruženy listovými pery. Byly poháněny kloubovými hřídeli. Ve vodě byl automobil poháněný třílistou vrtulí. Změnu směru zajišťovalo kormidlo umístěné za lodním šroubem. V přední části karoserie byl vyklápěcí vlnolam. V zadní části karoserie byly dvě 45 l nádrže na palivo. Přední okno se dalo sklopit a v případě potřeby se dala na trubkovou konstrukci natáhnout plátěná střecha. Vozidlo mohlo přepravovat 5 osob.\n\nGAZ-46 se objevil i ve filmu Nevera po slovensky.\n"}
{"id": "1228516", "url": "https://cs.wikipedia.org/wiki?curid=1228516", "title": "Charlotte Riley", "text": "Charlotte Riley\n\nCharlotte Riley (* 29. prosinec 1981 Grindon, Stockton-on-Tees, Hrabství Durham, Spojené království) je anglická herečka. Nejvíce se proslavila rolemi ve filmech \"Lekce neslušného chování,\" \" a V srdci moře\".\n\nCharlotte se narodila v Grindonu, Stockton-on-Tees, Anglie. Pochází z Hrabství Durham a navštěvovala Teesside High School od 9 do 18 let.. Mezi lety 2000 a 2003 navštěvovala St Cuthbert's, Univerzitu v Durhamu, kde hrála v řadě divadelních her a muzikálů. Na univerzitě absolvovala s titulem v angličtině a lingvistice. Také navštěvovala Londýnskou akademii hudby a dramatického umění během let 2005 a 2007.\n\nV roce 2004 vyhrála cenu novinového plátku \"Sunday Times \"za dílo \"Shaking Cecilia\", které napsala společně s Tiffany Wood. Objevila se ve filmu \"Na hraně zítřka\", v hlavní roli s Tomem Cruisem a Emily Blunt. V produkci hry \"The Priory\" si zahrála v divadle Royal Court Theatre. Zahrála si v pokračování filmu \"Pád Bílého domu Pád Londýna \", kde ztvárnila roli MI6 agentky Jacqueline Marshall. V krátkém seriálu \"Jonathan Strange & Mr Norrell\" hrála Arabellu Strangeovou. V roce 2015 získala nominaci na cenu Teen Choice Award za roli ve filmu \"V srdci moře\".\n\nV roce 2010 se zasnoubila s anglickým hercem Tomem Hardym. Společně hráli ve filmu \"Emily Brontëová: Bouřlivé výšiny\" a v seriálu \"Úlovek\". Pár se vzal v červenci 2014. V říjnu 2015 se jim narodilo první dítě.\n"}
{"id": "1228517", "url": "https://cs.wikipedia.org/wiki?curid=1228517", "title": "Lennart Johansson", "text": "Lennart Johansson\n\nNils Lennart Johansson (5. listopadu 1929 Stockholm, Švédsko – 4. června 2019) byl švédský fotbalový funkcionář. \n\nPo dobu 17 let, v letech 1990–2007 vedl evropskou fotbalovou federaci UEFA. Pod jeho vedením byl Pohár mistrů evropských zemí transformován na Ligu mistrů UEFA. Měl také zásadní podíl na uspořádání Mistrovství Evropy ve fotbale 1992 v jeho rodném Švédsku. Předtím byl v letech 1985–1990 předsedou Švédského fotbalového svazu a ještě předtím, v letech 1967–1980, prezidentem klubu AIK Stockholm. Od roku 2001 se pohár, který přebírá vítěz švédské ligy, nazývá \"Pohár Lennarta Johanssona\".\n\n"}
{"id": "1228522", "url": "https://cs.wikipedia.org/wiki?curid=1228522", "title": "Veľký Klíž", "text": "Veľký Klíž\n\nVeľký Klíž je obec na Slovensku v okrese Partizánske v Trenčínském kraji na severo-západním okraji pohoří Tribeč. Žije zde  obyvatel.\n\nPrvní písemná zmínka o obci je z roku 1244. V obci je římskokatolický kostel Všech svatých z roku 1803. V části Klížske Hradište se nachází románský kostelík svatého Michala archanděla z roku 1130.\n\nNa nedalekém Michalovém vrchu jsou v areále pravěkého hradiště ruiny hradu z 11. století. Na blízké Vrch Hore se zachovala barokní kaple svatého Jana Nepomuckého z poloviny 18. století a o století starší ruiny renesančního kostela.\n\n"}
{"id": "1228526", "url": "https://cs.wikipedia.org/wiki?curid=1228526", "title": "Bohuš Vybíral", "text": "Bohuš Vybíral\n\nBohuš Vybíral (14. ledna 1887 Hranice – 25. dubna 1951 Olomouc) byl český literární historik a propagátor československo-jihoslovanských styků. Překládal ze srbochorvatštiny a z němčiny.\n\nMaturitu složil na gymnáziu v Hranicích. Pak studoval v letech 1907 až 1912 slavistiku a germanistiku na vídeňské universitě. Jeho učiteli byli Vatroslav Jagić, Milan Rešetar, Josef Konstantin Jireček či Václav Vondrák. Dále studoval dejiny umění u Maxe Dvořáka. V roce 1911 dosáhl doktorského titulu na základě své práce \"\". V roce 1912 získal též profesorské zkoušky pro češtinu a němčinu.\n\n\n"}
{"id": "1228527", "url": "https://cs.wikipedia.org/wiki?curid=1228527", "title": "O'Shea Jackson Jr.", "text": "O'Shea Jackson Jr.\n\nO ' Shea Jackson Jr. (* 24. únor, 1991, Los Angeles, Kalifornie, Spojené státy americké), je známý pod svým pódiovým jménem OMG, je americký herec a rapper. O ' Shea je synem rappera Ice Cuba. Svého otce hrál v životopisném filmu \"Straight Outta Compton\".\n\nO'Shea se narodil v Los Angeles, Kalifornie. Je synem O'Shea Jacksona, lépe známého jako Ice Cube a Kimberly Woodruff.\n\nMá staršího bratra Darrella (narozený 3. prosince 1986) a mladšího bratra Shareefa(narozený v  červnu 2000) a sestru jménem Kareema. Jeho bratr Darrell je také rapper, vystupuje pod jménem Doughboy, což je přezdívka postavy, které jeho otec hrál, Darin \"Doughboy\" Baker, v jeho prvním filmu \"Chlapci ze sousedství\". Vystudoval University of Southern California\n\nV červnu 2014 bylo oznámeno, že O'Shea byl obsazen do role svého otce Ice Cuba ve filmu \"Straight Outta Compton\", životopisném filmu o N.W.A. Film měl premiéru 14. srpna 2015 a získal na pozitivní recenze. \n\nV roce 2010 se O'Shea a jeho bratr Darrell podíleli na písničkách \"She Couldn't Make It On Her Own\" a \"Y'all Know How I Am\" na albu jejich otce \" I Am the West.\"\n\nV březnu 2012 zveřejnil, pod jménem OMG,online svůj první mix \"Jackin' for Beats\". \n\nV roce 2015 se objevil ve videoklipu zpěvačky Piai Miai k její písni \"Touch\". Také se objevil ve videoklip hip hopového dua Twenty88 k písničce \"Out of Love\".\n"}
{"id": "1228534", "url": "https://cs.wikipedia.org/wiki?curid=1228534", "title": "Sixten Jernberg", "text": "Sixten Jernberg\n\nEdy Sixten Jernberg (6. února 1929 Lima – 14. července 2012 Mora) byl švédský běžec na lyžích. Získal devět olympijských medailí, z toho čtyři zlaté (50 km v Cortině d'Ampezzo 1956, 30 km ve Squaw Valley 1960, 50 km a štafeta 4 x 10 km v Innsbrucku 1964), tři stříbrné (15 a 30 km v Cortině d'Ampezzo, 15 km ve Squaw Valley) a dvě bronzové (štafeta 4 x 10 km v Cortině d'Ampezzo, 15 km v Innsbrucku). Získal také čtyři zlaté medaile z mistrovství světa, dvě z Lahti v roce 1958 a dvě ze Zakopaneho z roku 1962.\n\n"}
{"id": "1228536", "url": "https://cs.wikipedia.org/wiki?curid=1228536", "title": "Kosmo (seriál)", "text": "Kosmo (seriál)\n\nKosmo je český sitcom o českém letu na Měsíc z peněz Evropské unie, který byl záhy vytunelován. Kvůli hrozící pokutě se však přesto musí realizovat.\n\nUveden byl na podzim 2016 v České televizi, první tři epizody měly projekci již 25. a 30. července 2016 na Letní filmové škole a během září v Bio Oko v Praze a kině Scala v Brně. Představen byl také v rámci Mezinárodního filmového festivalu v Karlových Varech.\n\nByl nominován na Českého lva v kategorii Nejlepší dramatický seriál. \n\n\nAutor seriálu Tomáš Baldýnský na něm pracoval tři roky, scénář psal rok a půl. V prvním dílu se zmiňuje ÚOOZ, který byl mezitím zrušen. Postava Antona Hrabiše odkazuje na Andreje Babiše.\n\n\n"}
{"id": "1228540", "url": "https://cs.wikipedia.org/wiki?curid=1228540", "title": "Fulnek (zámek)", "text": "Fulnek (zámek)\n\nZámek ve Fulneku je nemovitá kulturní památka ve městě Fulnek na Zámeckém návrší. Památková ochrana od roku 1958 zahrnuje komplex budov Dolního a Horního zámku. Současná podoba areálu je výsledkem mnoha přestaveb v 16.-20. století, Horní zámek je významnou pohledovou dominantou viditelnou na vzdálenost mnoha kilometrů. V současnosti je zámek soukromým majetkem.\n\nPrvní zpráva o Fulneku pochází z roku 1293, kdy patřil pánům z Lichtenburka, později jej ale dlouho vlastnili páni z Kravař. Za nich byl vystavěn hrad připomínaný v roce 1372, poté se zde vystřídali Šternberkové a Žerotínové. V roce 1540 koupil Fulnek slezský šlechtic Oldřich Cetrys z Kynšperka (†1543), který zastával funkce u dvora Ludvíka Jagellonského. Druhým sňatkem jeho manželky se Fulnek dostal do vlastnictví Baltazara Schweinitze (Balcar Švajnic, †1572), který nechal přestavět hrad na renesanční zámek.\n\nPo několika dalších majetkových změnách se vlastníkem stal Jan II. starší Skrbenský z Hříště (cca 1580-1627), který se připojil ke stavovskému povstání na Moravě a Fulnek mu byl zkonfiskován. V roce 1622 získal panství hrabě Václav Bruntálský z Vrbna a v jeho rodině zůstal Fulnek až do roku 1788. Od Vrbnů koupil zadlužené panství v roce 1788 bohatý opavský obchodník Karel Čejka z Badenfeldu (1732-1809), který byl v témže roce povýšen do rytířského stavu. Od Čejků koupil Fulnek v roce 1842 za třičtvrtě miliónu zlatých baron Kristián Friedrich Stockmar (1787-1863), osobní lékař belgického krále Leopolda I. Leopold I. se stal fakticky majitelem, ale protože vládnoucí panovníci nesměli tehdy vlastnit statky v zahraničí, využil Stockmara jako prostředníka. Po Leopoldovi I. byl dalším držitelem fulneckého zámku jeho mladší syn princ Filip Flanderský (1837-1905), dále pak jeho dcery.\n\nDo dějin fulneckého zámku zasáhla pozemková reforma za první republiky ve dvacátých letech 20. století. Velkostatek se zámkem tehdy zahrnoval 2 636 hektarů půdy a společně jej vlastnily belgické princezny Henrietta, vévodkyně z Vendôme (1870-1948), a Josefína, provdaná princezna Hohenzollern (1872-1958). Ty po provedení pozemkové reformy neměly zájem o další udržování majetku v Československu a zbytek velkostatku se zámkem prodaly. Společně jej za šest a půl miliónu korun zakoupili František Chrastina (1868-1944), továrník a bývalý starosta Valašského Meziříčí, a JUDr. Jaromír Špaček (1879-1953), poslanec Národního shromáždění a významná osobnost české menšiny ve Fulneku. Špaček v roce 1928 odkoupil Chrastinův díl a stal se jediným majitelem zámku a velkostatku. Po německé okupaci odešel do Prahy, kde žil v ústraní, po druhé světové válce se ale do Fulneku vrátil a pokoušel se o obnovu vydrancovaného zámku.\n\nPo únorovém převratu 1948 o zámek definitivně přišel (1950) a dožil ve skromných poměrech v pronajatém bytě na náměstí. Poté zámek vystřídal několik vlastníků, dlouhodobě patřil Městskému ústavu národního zdraví v Ostravě, který jej využíval jako sklad léčiv. Po roce 1989 získal zámek v restituci syn posledního majitele Rostislav Špaček, který do té doby žil v USA. Zahájil dílčí rekonstrukci zámku a obnovil zámecký park, nakonec ale zchátrálý objekt prodal.\n\nZámek se skládá z rozsáhlého komplexu budov Horního a Dolního zámku na návrší východně od centra města. Horní zámek stojí na místě někdejšího hradu vystavěného pány z Kravař ve 14. století a poprvé připomínaného v roce 1372. Již tehdy existovalo i podhradí, na jehož místě později vznikl Dolní zámek. Přestavba hradu na dvoupatrový renesanční zámek proběhla ve druhé polovině 16. století za Baltazara Schweinitze, který ke stavbě přizval italské umělce. Hlavní sál byl tehdy vyzdoben freskami s portréty římských císařů, tento umělecky hodnotný soubor ale zanikl při některém z pozdějších požárů. Stavební úpravy na zámku prováděli počátkem 17. století také Skrbenští z Hříště.\n\nV roce 1622 se na více než 150 let stal Fulnek majetkem Bruntálských z Vrbna, ti však v této době své aktivity přesunuli do Čech a na fulneckém zámku nesídlili. Na konci třicetileté války Fulnek okupovala švédská posádka, která jej opustila až v roce 1650, a zámek byl poté prakticky neobyvatelný. Bruntálští z Vrbna sice v té době již sídlili v Čechách, ale Jan František podnikl kroky k záchraně zámku, který si nadále uchoval podobu čtyřkřídlé budovy s vysokou věží obklopující malé nádvoří. V 18. století byl založen i francouzský park s fontánami. V polovině 18. století vznikla také současná podoba Dolního zámku, v němž byly umístěny kanceláře správy panství, úřednické byty a hostinec. Za dalších majitelů Čejků z Badenfeldu došlo k ničivému požáru (1801), po němž bylo obnoveno jen východní křídlo Horního zámku za účasti liechtensteinského stavitele Jana Mihatsche. K dalším stavebním úpravám došlo ještě za Čejků v roce 1824, později byl zámek rekonstruován v roce 1912.\n\nV roce 2008 zámek vydražil ostravský podnikatel Teodor Reinhold za deset miliónů korun a od té doby probíhá jeho rekonstrukce.\n"}
{"id": "1228541", "url": "https://cs.wikipedia.org/wiki?curid=1228541", "title": "Ibrahim Khalaf", "text": "Ibrahim Khalaf\n\nIbrahim Khalaf (Ibráhím Chalaf), (* 9. července 1986) je jordánský zápasník – judista.\n\nJudu se věnuje od 14 let po vzoru svého bratra Musy. V roce 2003 vyhrál pro Araby prestižní turnaj Arabského mistrovství v judu. V roce 2006 se z finančních důvodů rozhodl s judem skončit. Na tatami se vrátil v roce 2010 a postupně se vyhracoval v předního sportovce své země. V roce 2016 získal jako první jordánský judista medaili na mistrovství Asie a zároveň se jako první jordánský judista kvalifikoval na olympijské hry, když dosáhl na asijskou kontinentální kvótu. Na olympijských hrách v Riu vypadl v prvním kole s Chilanem Thomasem Briceñem.\n\n"}
{"id": "1228545", "url": "https://cs.wikipedia.org/wiki?curid=1228545", "title": "Dresden Grenzstraße", "text": "Dresden Grenzstraße\n\nDresden Grenzstraße je stanice \"S-Bahn Dresden\" v Drážďanech. Tato železniční zastávka leží v městské části \"Klotzsche\" na trati \"Dresden-Klotzsche–Dresden Flughafen\".\n\nÚsek ze stanice \"Dresden-Klotzsche\" do stanice \"Dresden Grenzstraße\" byl zahájen v roce 1933 v rámci dostavby letecké válečné školy v Drážďanech. Do roku 1956 sloužila stanice hlavně k přepravení jak pracovníků místních podniků a dílen výstaby letadel, tak zboží na výstavbu prvního německého turbovrtulového letadla 152. V šedesátých letech začal provoz s osobními vlaky mezi Pirnou a \"Dresden Grenzstraße\".\n\nVe stanici zastavují vlaky \"S-Bahnu\" linky S2 v 30-minutových intervalech. V přednádražním prostoru se nachází zastávka MHD, kterou obsluhuje autobusová linka 80.\n\n"}
{"id": "1228547", "url": "https://cs.wikipedia.org/wiki?curid=1228547", "title": "J. Howard Marshall", "text": "J. Howard Marshall\n\nJ. Howard Marshall, celým jménem James Howard Marshall II, (24. ledna 1905 – 4. srpna 1995) byl americký podnikatel. V letech 1931 až 1933 byl asistentem děkana na právnické fakultě Yaleovy univerzity. Později měl podíl ve společnosti Koch Industries. V letech 1931 až 1961 byla jeho manželkou Eleanor Pierce, s níž měl dva syny. V letech 1961 až 1991 byla jeho manželkou Bettye Bohannon. V roce 1994, ve svých 89 letech, se oženil s 26 letou modelkou Annou Nicole Smith. Zemřel čtrnáct měsíců po svatbě ve věku devadesáti let.\n\n"}
{"id": "1228569", "url": "https://cs.wikipedia.org/wiki?curid=1228569", "title": "Vojenský zeměpisný ústav (budova)", "text": "Vojenský zeměpisný ústav (budova)\n\nBudova bývalého Vojenského zeměpisného ústavu (VZÚ) v Praze byla projektována českým architektem, malířem a scénografem Bedřichem Feuersteinem v průběhu let 1921 až 1923. Realizace stavby proběhla v letech 1923 až 1925. První zaměstnanci \"Vojenské zeměpisné služby\", jimž byla budova primárně určena, se sem začali stěhovat v prosinci 1925 a definitivně budovu zabydlili a zprovoznili do pololetí roku 1926. Tehdejší adresa: Praha XIX - Bubeneč, Bučkova ulice čp. 620 doznala v průběhu let změny a dnes (2016) je uváděna jako: Praha 6, Bubeneč, Rooseveltova čp. 620/23. Budova sloužila Vojenskému zeměpisnému ústavu až do konce pololetí roku 2003. Budova je chráněna jako kulturní památka.\n\n\"Vídeňský Vojenský zeměpisný ústav\" byl na celém rakousko-uherském území odpovědný za správu geodetických základů a za vojenské mapování. Mezi jeho zaměstnanci pracovala řada důstojníků a techniků - Čechů a Slováků. Probíhající první světová válka odhalila potřebu aktuálních mapových podkladů ale i \"on-line\" provádění měřičských prací v sestavě bojujících vojsk.\nVelení československého armádního sboru na Rusi zřídilo topografické oddělení sboru a litografické oddělení štábu. Topografické oddělení štábu \"Čechovojsk\" čítalo 60 příslušníků. Disponovali na tehdejší dobu i dobře vybavenou tiskárnou. V závěru první světové války měli k dispozici i fotografickou službu (průzkum, dokumentace, propaganda). Celé topografické oddělní bylo rozmístěno na železničních vagonech. Topografové zajišťovali měřičské práce pro dělostřelce, ženisty a opraváře železničních tratí.\nMěsíc po vyhlášení samostatné Československé republiky (27. listopadu 1918) vydalo \"Vrchní velení Československé branné moci\" rozkaz číslo 8 o zřízení své nové součásti: \"oddělení pro vojenské záležitosti (kartografie)\". Tento akt je považován za počátek vzniku \"Vojenské zeměpisné služby Československé branné moci\". Termín \"Vojenská zeměpisná služba\" označoval až do roku 1950 souhrnně orgány a jednotky, které zabezpečovali geodetické, kartografické a \"zeměvědné\" podklady pro potřeby armády.\nDne 18. prosince 1918 bylo do nové struktury Ministerstva národní obrany (MNO) začleněno kartografické oddělení (Zeměpisný ústav). Vojenský zeměpisný ústav (VZÚ) se stal centrálním řídícím a výkonným orgánem vojenské zeměpisné služby. Skutečně samostatný \"Vojenský zeměpisný ústav\" vznikl o rok později, rozhodnutím MNO z 15. října 1919 jako \"Československý vojenský zeměpisný ústav\" přímo podřízený Hlavnímu (generálnímu) štábu.\nPracoviště vojenské zeměpisné služby byla provizorně dislokována v různých civilních objektech v Praze a fungovala tak v nevhodných a mnohdy stísněných podmínkách. Zpočátku se úvahy orientovaly směrem k nalezení vhodné budovy a její adaptaci pro daný účel. Odborná komise ustavená MNO toto řešení nedoporučila a přiklonila se k variantě výstavby nové budovy, která by odpovídala potřebám ústavu a jeho budoucí perspektivě. Koncem roku 1918 proto bylo rozhodnuto zabývat se projektem výstavby nové budovy pro Vojenský zeměpisný ústav. Definitivní návrh na výstavbu samostatného objektu pro budovu MNO a nový objekt pro Vojenský zeměpisný ústav jako \"středisko pro pěstování zeměpisných věd z hlediska vojenského i jako státní kartografické středisko\" v Praze byl položen na stůl 15. března 1919. MNO ve svém příspěvku k regulačnímu plánu Velké Prahy tehdy uvedlo projektované vojenské budovy v pořadí: 1 – MNO, 2 – VZÚ.\nRealizace tohoto schváleného plánu postupovala na svoji dobu velmi rychle:\n\nV roce 1923 byl \"Československý vojenský zeměpisný ústav\" přejmenován na \"Vojenský zeměpisný ústav\" a v červnu téhož roku (1923) byl dokončen úvodní projekt novostavby a přijat detailní, realizační projekt budovy pro tuto instituci.\n\nNovou parcelaci území schválil Magistrát hlavního města Prahy v září 1923 s tím, že nová budova VZÚ na vymezené parcele bude mít maximálně tři patra s přízemní budovou ve dvoře. Další podmínkou bylo, že hlavní průčelí budovy ustoupí o půl metru, přičemž „vzniklá plocha bude postoupena do veřejného statku zdarma bez jakýchkoli výloh pro obec“.\n\nRealizační projektové práce na nové budově pro Vojenský zeměpisný ústav byly svěřeny týmu architekta Bedřicha Feuersteina. (B. Feuerstein byl tehdy zaměstnanec Památníku odboje.) V listopadu 1923 byly zahájeny vlastní stavební práce. Ty pokračovaly až do prosince roku 1925. Realizace stavby si vyžádala náklady ve výši 12 milionů Kč. Stavba budovy VZÚ byla autorsky dozorována architektem Josefem Havlíčkem. Hotová budova se nacházela na tehdejší adrese Bučkova ulice 620, Praha XIX - Bubeneč. Vojenské stavební ředitelství předalo novou budovu Vojenského zeměpisného ústavu do užívání Vojenské zeměpisné službě oficiálně v lednu 1926. Ke kolaudaci budovy VZÚ došlo ale poněkud opožděně až v únoru roku 1928.\n\nJiž v prosinci roku 1925 bylo zahájeno stěhování prvních zaměstnanců do nové lokality, které skončilo se závěrem března roku následujícího (1926). Všechny složky ústavu z odloučených pracovišť byly v prvním čtvrtletí roku 1926 přestěhovány a soustředěny do nové budovy. Dne 2. dubna 1926 navštívil nová pracoviště Vojenského zeměpisného ústavu i tehdejší prezident T. G. Masaryk. Oficiálně byla budova uvedena do plného provozu s koncem prvního pololetí roku 1926.\n\nBudova byla technicky i funkčně velmi zdařilá a odpovídala tehdejším nárokům na pracovní prostředí pro kartografy a geografy. Oficiální tisk označoval budovu za jednu z nejlepších úředních budov té doby. Feuersteinův přítel český funkcionalistický architekt a člen Devětsilu) Josef Havlíček budovu popisoval jako „jasnou, prostou, přehledného provozu a ušlechtilých poměrů“.\n\nPamětníci popisovali budovu krátce po zabydlení v roce 1926 takto:\n\nZ hlediska architektonického byla postavena v klasicistickém stylu českého purizmu. Jedná se o klidným dojmem působící objekt v neoklasicistním blokovém tvaru, který byl inspirován francouzskými vlivy revoluční architektury a to především dílem Augusta Perreta, v jehož ateliéru Bedřich Feuerstein ve 20. letech dvacátého století působil. Budova je tvořena hlavním průčelím (podpořeným ve všech patrech průběžnými římsami) s navazujícími bočními křídly spojenými s objektem tiskárny ve dvoře.\n\nKontrastní šedo-okrová fasáda budovy je propsána hlubokými stíny, které měly symbolizovat závažnost státní instituce. Přísně osová architektura je členěna ostěními, sloupy, polosloupy, zapuštěnými a vystupujícími segmenty. Půdorys budovy je stroze oficiální, logický, služebný. Hlavní chodba obíhá vnitřní atrium. Jen tu a tam se v budově nachází vyšlechtěné detaily, např. torzo luxferové stěny.\n\nHlavní budova měla čtyři podlaží nadzemní a jedno podlaží podzemní. Součástí podzemního podlaží byla i sklepní místnost v pravém rohu budovy. situovaná asi 4 metry pod úrovní ulice. Uvnitř místnosti se nacházely tři betonové pylony, jejichž základy stály na rostlé skále. Místnost byla určena pro gravimetrická měření jako součást geofyzikální laboratoře.\n\nČelní trakt budovy (do Rooseveltovy ulice) měl délku 106,4 metrů, boční trakty (do ulice \"Charlese de Gaulla\" a do ulice \"U Zeměpisného ústavu\") byly dlouhé každý po 61,5 metrech. Celková zastavěná plocha budovy činila 3.334 čtverečních metrů.\n\nUmělecký dojem z budovy byl podpořen faktem, že se na obou nárožích hlavního průčelí nacházely alegorické sochy dívek - kamenné skulptury Vltavy a Dunaje. Na křižovatce ulic Rooseveltova x Charlese de Gaulla byla umístěna neoklasicistní personifikace Dunaje, zatímco na křižovatce ulic Rooseveltova x U Zeměpisného ústavu byla umístěna neoklasicistní personifikace Vltavy. Původně architekt Bedřich Feuerstein zamýšlel použít plastiky svého přítele českého sochaře Otakara Švece, ale ty se pro svoji hubenost důstojníkům nelíbily. Navzdory architektovým protestům si nakonec výzdobu objednali u českého akademického sochaře Břetislava Bendy.\n\nVe dvoře budovy byl umístěn obří objekt tiskárny o rozměrech 50 metrů x 26 metrů a zabírající plochu 1.317 metrů čtverečních. Bedřich Feuerstein byl ostatními kolegy architekty v případě realizace budovy VZÚ oceňován především za skleněnou shedovou (pilovou) střechu této tiskárny.\nPrávě ony skleněné (shedové) světlíky ve střeše objektu tiskárny se v průběhu let ukázaly jako nepříliš praktické řešení. Vyžadovaly totiž pravidelnou údržbu, neboť je bylo nutno pravidelně umývat, vyměňovat prasklá skla a v zimě z jejich ploch odstraňovat sníh. Ani situace v letních měsících nebyla příznivá. Tiskárna nebyla ani klimatizovaná ani nedisponovala vzduchotechnikou, takže díky skleníkovému efektu shedových světlíků se prostory pod nimi zahřívaly až na teplotu 38° C, což již prakticky neumožňovalo tisknout. Přikrývání světlíků ani jejich chlazení vodou nepomáhalo, takže později došlo k jejich zastínění položením izolace.\n\nOd roku 1925 až do začátku padesátých let dvacátého století nedošlo v objektu k žádným významným stavebním úpravám. Obrat nastal teprve v roce 1953, kdy byla část odborných pracovišť Vojenského zeměpisného ústavu přemístěna do nově vzniklého \"Vojenského topografického ústavu\" v Dobrušce a do zde uvolněných kanceláří se nastěhovaly různé složky Ministerstva obrany a Generálního štábu.\n\nV padesátých letech dvacátého století bylo do budovy Vojenského zeměpisného ústavu přemístěno ředitelství \"Vojenského projektového ústavu\" a sídlilo zde i několik jeho architektonických ateliérů. Jak se tento Vojenský projektový ústav postupně rozrůstal, došlo v padesátých letech dvacátého století k vybudování a stavebním úpravám dalších kancelářských prostor v podkroví objektu. Dlužno říci, že jejich kvalita nebyla dobrá. Malé místnosti byly špatně tepelně izolovány, takže v létě v nich panovalo nesnesitelné horko a v zimě chladno, protože stávající kotelna VZÚ (využívající uhlí a později topné oleje) nestačila vyhřát jak tiskárnu ve dvoře, tak i tyto podkrovní místnosti.\n\nV polovině šedesátých let dvacátého století byl do dvora postaven menší přístavek pro provoz mikrografie.\nGenerální přestavba objektu tiskárny byla realizována v letech 2000 až 2002. Celkové náklady na přestavbu byly vyšší než 62 milionů Kč. Rozsáhlé stavební úpravy prováděly \"Vojenské stavby\" ale pro nedostatek finančních prostředků došlo k vybavení tiskárny jen jednoduchou vzduchoventilací. Problémy s přehříváním prostor tiskárny vlivem skleněných světlíků jsou v současné době (2016) řešeny jejich zastíněním pomocí textilií a vnitřní klima pak částečně kompenzují klimatické jednotky.\n\nZ dalších menších přestaveb objektu stojí za zmínku oprava střechy, na jejíž části byl nahrazen plech mosazný plechem pozinkovaným a dále pak přestavby nevyhovujících sociálních zařízení (WC).\n\nČinnost Vojenského zeměpisného ústavu v Praze byla ukončena 30. června 2003. V historické budově VZÚ byly ponechány jen dvě složky Vojenského geografického a hydrometeorologického úřadu Dobruška:\nDalšími složkami sídlícími nyní (2016) v historické budově VZÚ se staly:\n\n\n\n"}
{"id": "1228580", "url": "https://cs.wikipedia.org/wiki?curid=1228580", "title": "Raga rock", "text": "Raga rock\n\nRaga rock je termín označující kombinaci rock and rollové hudby s výrazným vlivem jihoasijské hudby a kultury (hlavně sitárem a typickým jihoasijským zpěvem).\n\nPoprvé se raga rock objevil v roce 1965 na singlu „See My Friends“ skupiny The Kinks. Následujícím vlivným hitem označujícím raga rock byla skladba „Heart Full of Soul“ od skupiny The Yardbirds, kde hrál na sitár Jeff Beck. Žánr zpopularizovala skladba The Beatles „Norwegian Wood“. Skupina Traffic raga rock použila na jejich albu \"Mr Fantasy\" a The Doors ve své apokalyptické skladbě „The End“.\n\nRaga rock je cítit v hudbě pozdějších The Animals a to ve skladbě „Winds of Change“. The Rolling Stones využili sitár hned ve více skladbách jako „Paint It Black“, „Mother's Little Helper“ a „Street Fighting Man“. V sedmdesátých letech tento žánr prosazoval John McLaughlin se svým Mahavishnu Orchestra. Rovněž se objevil i ve tvorbě Led Zeppelin a jejich skladbě „Kashmir“. V devadesátých letech v éře britpopu žánr proslavili Kula Shaker albem \"K\", které obsahuje Top 10 raga rockové hity „Tattiva“ a „Govinda“. Raga rock Kula Shaker přidali i na další album \"Strangefolk\" ve skladbě „Song Of Love/Narayana“.\n"}
{"id": "1228587", "url": "https://cs.wikipedia.org/wiki?curid=1228587", "title": "Thomas Briceño", "text": "Thomas Briceño\n\nThomas Felipe Briceño González (* 16. září 1993) je chilský zápasník–judista.\n\nJudu se věnuje od 7 let. Ve 14 letech byl zařazen do tréninkového programu sportovní talentované mládeže Centro de Entrenamiento Regional (CER). Vrcholově se připravuje v Santiagu pod vedením španělského trenéra Héctora Nacimienta. Na mezinárodní scéně se objevuje od roku 2012 ve střední váze. V reprezentaci mu v jeho váze zdárně sekunduje krajan Rafael Romo. V roce 2016 dosáhl na panamerickou kontinentální kvótu pro účast na olympijských hrách v Riu. Přípravu na olympijské hry absolvoval ve Španělsku a v Brazílii. V prvním kole porazil Jordánce Ibrahima Khalafa na wazari technikou o-soto-makikomi, v dalším kole však nestačil na úřadujícího mistra světa Korejce Kwak Tong-hana, kterému podlehl na ippon technikou seoi-nage.\n\n\n\n\n"}
{"id": "1228590", "url": "https://cs.wikipedia.org/wiki?curid=1228590", "title": "Vasjuganské bažiny", "text": "Vasjuganské bažiny\n\nVasjuganské bažiny (rusky Васюганские болота) jsou jedněmi z největších močálů na světě. Nacházejí se na území Západní Sibiře mezi řekami Ob a Irtyš, v oblasti Vasjuganské roviny. Leží převážně v Tomské oblasti, malá část se rozkládá také na území Novosibirské a Omské oblasti a Chantymansijského autonomního okruhu - Jugra. Od roku 2007 jsou Vasjuganské bažiny kandidátem pro zařazení na Seznam světového dědictví UNESCO.\n\nBažiny zaujímají plochu o rozloze 53 000 km². Délka od západu na východ je 573 km, od severu k jihu 320 km. Vasjuganské bažiny vznikly asi před 10 000 lety a od té doby se neustále rozšiřují, 75% aktuální plochy bylo zaplaveno nejméně před 500 lety. Bažiny jsou hlavním zdrojem pitné vody v regionu (zásoby vody se odhadují na 400 km³). Nachází se zde asi 800 tisíc malých jezer a mnoho řek pramení právě v Vasjuganských bažinách, jde zejména o řeky Ava, Bakčar, Velký Jugan, Vasjugan, Děmjanka, Iksa, Kargat, Kjonga, Ňurolka, Malý Tartas, Tartas, Malý Jugan, Om, Parabel, Parbig, Tara, Tuj, Uj, Čaja, Čertala, Čižapka, Čuzik, Šegarka nebo Šiš.\n\nBažiny obsahují obrovské zásoby rašeliny a působí proti skleníkovému efektu, tím že vážou uhlík. Prozkoumané zásoby rašeliny zahrnují více než 1 miliardu tun, průměrná hloubka úložiště je 2,4 m a maximální činí 10 m.\n\nVasjuganské bažiny jsou domovem pro četné druhy místní fauny, z nichž některé patří k ohroženým druhům. V bažinách se vyskytuje sob polární, orel skalní, orel mořský, orlovec říční, ťuhýk šedý nebo sokol stěhovavý. Ve velkém množství zde žije veverka, los evropský, sobol asijský, tetřev, bělokur, jeřábek, tetřívek, menším množství také norek evropský, vydra říční nebo rosomák sibiřský.\n\nFlóra zahrnuje také vzácné a ohrožené druhy rostlin a rostlinných společenstev. Z volně rostoucích rostlin jsou velmi rozšířená klikva, vlochyně bahenní a ostružiník moruška.\n\nV současnosti je fauna a flóra ohrožena v souvislosti s průzkumy, které se týkají těžby ropy a zemního plynu. Kromě toho rakety vystřelované ze kosmodromu Bajkonur přinášejí na území zbytky nespáleného heptylu. Během léta jsou bažiny prakticky neprůjezdné i pro speciální techniku. Průzkumy na ropných polích jsou prováděny výhradně v zimním období.\n"}
{"id": "1228592", "url": "https://cs.wikipedia.org/wiki?curid=1228592", "title": "Kostel svatého Jana Křtitele (Horní Údolí)", "text": "Kostel svatého Jana Křtitele (Horní Údolí)\n\nKostel svatého Jana Křtitele v Horním Údolí z roku 1888 je postaven v novogotickém stylu. Základním materiálem je lomový kámen, doplněný žulovými ozdobnými prvky. Starší barokní kostel postavený na místě dnešního hřbitova byl po výstavbě nového kostela zbořen. \n\nPo odsunu původních německých obyvatel Horního Údolí byl kostel málo využíván a začal chátrat. Roku 1992 bylo vnitřní vybavení odvezeno a kostel opuštěn. Od roku 2002 se o stavbu stará Duchovní správa poutního místa Panny Marie Pomocné a je postupně rekonstruována. \n\nV roce 2003 byl kostel vyhlášen kulturní památkou. \n\n"}
{"id": "1228595", "url": "https://cs.wikipedia.org/wiki?curid=1228595", "title": "Avtar Singh", "text": "Avtar Singh\n\nAvtar Singh, (* 3. dubna 1992 v Gurdaspuru, Paňdžáb, Indie) je indický zápasník–judista. Civilním povoláním policista. Na mezinárodní scéně se objevuje od roku 2011. Nepravidelně se účastní asijských mistrovství a v roce 2014 startoval na Hrách Commonwealthu. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1228606", "url": "https://cs.wikipedia.org/wiki?curid=1228606", "title": "Daisy Head", "text": "Daisy Head\n\nDaisy May Head (* 17. března 1991, Fulham, Londýn, Spojené království) je anglická herečka. Nejvíce se proslavila rolí Amy Stevenson v seriálu BBC One \"Syndicate \"a rolí Grace v americkém seriálu \"Guilt\".\n\nDaisy Head je dcera herce Anthonyho Heada. Navštěvovala taneční školu Dorothy Colbourne. Její mladší sestra je herečka Emily Head.\n\nPoprvé se objevila na obrazovce po boku svého otce v seriálu  \"Rose and Maloney\". Následně se objevila v několika seriálech \"Trial and Retribution\", \"Doktor Martin\"a \"Holby City\".\n\nV roce 2010 se poprvé objevila ve filmu a to ve snímku \"The Last Seven\", po boku Danny Dyer o rok později hrála v hudebním filmu \"Rules of Love.\"\n\nJako Arriane Alter se objeví v britskoaustralskoamerickém filmu \"Fallen, \"jehož premiéra by měla být v září 2016.\n\nV listopadu 2015 bylo oznámeno, že získala hlavní roli Grace v dramatickém seriálu stanice Freeform \"Guilt. \"Premiéra\" \"seriálu byla 13. června 2016. Po odvysílání první řady byl zrušen.\n\nOd ledna 2018 hraje v seriálu \"Girlfriends\". V roce 2018 si také zahrála roli Christiny ve filmu \"Ophelia\".\n"}
{"id": "1228614", "url": "https://cs.wikipedia.org/wiki?curid=1228614", "title": "Popole Misenga", "text": "Popole Misenga\n\nPopole (Popol) Misenga, (* 25. února 1992 Bukavu, Zair) je původem konžský zápasník–judista. Pochází z města Bukavu nedaleko rwandských hranic. Během druhé války v Kongu přišel o rodiče a později byl jako sirotek transportován do hlavního města Kinshasy. V Kinshase se v rámci humanitárních projektů seznámil s judem a od roku 2010 reprezentoval svojí vlast na mezinárodním poli. V roce 2013 během mistrovství světa v Riu požádal v Brazílii o azyl společně s krajankou Yolande Mabikavou. V Brazílii se věnuje judu pod vedením Geralda Bernardese. V roce 2016 se dostal do programu Mezinárodního olympijského výboru na celosvětovou podporu uprchlíků. Na olympijských hrách v Riu startoval pod olympijskou vlajkou jako člen Uprchlického olympijského týmu. V úvodním kole zaznamenal dílčí úspěch vítezstvím nad Indem Avtarem Singhem na yuko, v dalším kole však nestačil na mistra světa Korejce Kwak Tong-hana.\n\n"}
{"id": "1228626", "url": "https://cs.wikipedia.org/wiki?curid=1228626", "title": "Enna", "text": "Enna\n\nEnna je město v provincii Enna na Sicílii. Je jedním z největších v provincii. Do roku 1926 neslo název Castrogiovanni. K 31. prosinci 2015 zde žilo 28 019 obyvatel.\n\nEnna se rozkládá v geografickém středu Sicílie v nadmořské výšce 968 metrů na úpatí pohoří Monti Erei. Pouze část města na severu a uprostřed je obydlena. Leží zde velký rybník Lago di Pergusa a protéká zde několik řek a říček. Při dobré viditelnosti je vidět sopka Etna. Ve městě je několik kostelů a sportovních stadionů, které slouží hlavně k fotbalu.\n"}
{"id": "1228627", "url": "https://cs.wikipedia.org/wiki?curid=1228627", "title": "Inform", "text": "Inform\n\nInform je programovací jazyk a návrhový systém pro textové hry, který umožňuje generovat programy určené pro virtuální stroj Z-machine nebo Glulx.\n\nPůvodně jej vytvořil v roce 1993 Graham Nelson. Verze 1 až 5 vznikly mezi lety 1993 a 1996. Okolo roku 1996 jej Nelson celkově přepsal a vytvořil verzi 6 (neboli \"Inform 6\"). Během následujícího desetiletí se tato verze stala dostatečně stabilním a populárním jazykem pro psaní textových her.\n\nV roce 2006 Nelson vydal verzi \"Inform 7\" (známou jako \"Natural Inform\"), což je úplně nový jazyk založený na principech přirozeného jazyka a s novou množinou nástrojů založených na metaforách, používaných při publikování knih.\n\n"}
{"id": "1228628", "url": "https://cs.wikipedia.org/wiki?curid=1228628", "title": "Kaple svaté Anny (Divice)", "text": "Kaple svaté Anny (Divice)\n\nKaple svaté Anny v Divicích je drobnější sakrální stavba stojící na návsi obce. Od 14. června 1995 je kaple chráněna jako kulturní památka České republiky.\n\nKaple byla postavena v roce 1893. Je obdélníková. Má poloválcový závěr a rovný strop. Před kaplí se nachází kříž, který stojí na hranolovém dříku s nikou. V nice je reliéf sv. Jana Nepomuckého, který pochází z 19. století. Nahoře nad reliéfem je litý křížek.\n\n"}
{"id": "1228629", "url": "https://cs.wikipedia.org/wiki?curid=1228629", "title": "Aleksandar Čavrić", "text": "Aleksandar Čavrić\n\nAleksandar Čavrić [aleksandar čavrič] (srbskou cyrilicí Александар Чаврић; * 18. května 1994, Vukovar) je srbský fotbalový útočník či záložník a bývalý mládežnický reprezentant narozený v Chorvatsku, od září 2016 hráč slovenského mužstva ŠK Slovan Bratislava. V zahraničí působil na klubové úrovni v Belgii a Dánsku.\n\nSvoji fotbalovou kariéru začal v srbském Banatu Zrenjanin, jehož je odchovanec.\n\nV průběhu jarní části sezony 2010/11 se propracoval do seniorské kategorie. Ligovou premiéru v dresu klubu si odbyl 15. 6. 2011 ve 34. kole proti týmu FK Mladi radnik Požarevac. Na hřiště přišel na poslední čtyři minuty, ale porážce v poměru 2:4 na půdě soupeře nezabránil. Jednalo se o jeho jediný ligový start v ročníku.\n\nSvůj první ligový gól zaznamenal ve 12. kole hraném 22. října 2011 v souboji s mužstvem FK Radnički Niš, branku dal ve 41. minutě a Banat nakonec zvítězil venku 3:2. Celkem v sezoně nastoupil v lize k deseti utkáním, v dalších čtyřech byl pouze na lavičce nahrádníků. Na jaře 2012 s klubem bojoval o záchranu ve druhé nejvyšší srbské lize, která se zdařila.\n\nPřed ročníkem 2012/13 Banat opustil a stal se novou posilou týmu OFK Bělehrad. V dresu mužstva debutoval v první srbské lize 11. 8. 2012 v úvodním kole proti klubu FK Donji Srem, na hrací plochu přišel v 60. minutě. Bělehrad podlehl svému rivalovi na domácím stadionu v poměru 0:1, když inkasoval v 89. minutě. Během roku si připsal 20 ligových střetnutí.\n\nPoprvé v sezoně skóroval 2. listopadu 2013 v souboji s Javorem Ivanjica (výhra 3:1), prosadil se v 58. minutě a zvyšoval na 2:0. Svůj druhý přesný zásah si připsal ve 14. kole, když dal jediný gól Bělehradu v souboji s týmem FK Crvena zvezda (prohra 1:2). Následně se trefil i v dalším kole, když v 59. minutě otevřel skóre zápasu proti mužstvu FK Donji Srem. Střetnutí nakonec skončilo remízou 1:1. Své čtvrté branky docílil v 17. kole hraném 1. 3. 2014 v souboji se Spartakem Subotica (remíza 1:1). 22. března 2014 skóroval ve 25. minutě proti klubu FK Radnički Niš, ale prohře v poměru 1:2 nezabránil. Pošesté a posedmé se trefil ve 4. a 47. minutě do sítě týmu FK Radnički 1923 a měl velkou zásluhu na vítězství 3:1 na hřisti soupeře. V rozmezí 26.-28. kola skóroval celkem čtyřikrát, když dal dvě branky v odvetě proti Javoru Ivanjica (výhra 2:1), po jednom přesném zásahu si připsal v soubojích s mužstvy FK Jagodina (výhra 2:0). a FK Napredak Kruševac (výhra 2:1). V ročníku 2013/14 nastoupil k 30 ligovým zápasům. S 11 brankami v lize se stal nejlepším kanonýrem OFK Bělehradu a třetím nejlepším střelcem Srbské SuperLigy.\n\nNa podzim 2014 si připsal pouze čtyři starty v nejvyšší soutěži, jelikož v srpnu odešel. Celkem se prosadil třikrát, nejprve se trefil 23. 8. 2014 v 8. a 30. minutě v souboji s klubem FK Napredak Kruševac (výhra 4:2) a následně dal gól v následujícím čtvrtém kole proti týmu FK Novi Pazar. Bělehrad vyhrál v tomto utkání doma 3:2.\n\nV roce 2014 přestoupil za 1,5 milionů € do Belgie, kde podepsal kontrakt s mužstvem KRC Genk.\n\nV dresu Genku si připsal první ligový start v osmém kole hraném 20. září 2014 proti klubu Mouscron-Péruwelz, na hrací plochu přišel sedm minut před konce zápasu a podílel se na vítězství 2:1 na půdě protivníka. V říjnu 2014 o jeho služby projevil zájem italský celek Inter Milán, ale transfer se nakonec nezrealizoval. V týmu se příliš neprosadil, během roku odehrál 18 střetnutí v lize a jen v šesti případech nastoupil od první minuty.\n\nV srpnu 2015 odešel kvůli většímu zápasovému vytížení na hostování do dánského celku Aarhus GF.\n\nLigový debut za mužstvo absolvoval 18. 9. 2015 v devátém kole v souboji s klubem SønderjyskE (prohra 1:2) na trávník přišel v 69. minutě. Svůj první a zároveň jediný přesný zásah zaznamenal v 18. kole proti týmu FC Midtjylland a podílel se na konečné domácí výhře 2:1. S mužstvem došel až do finále dánského poháru, kde nehrál. Jeho spoluhráči podlehli klubu FC København v poměru 1:2 a tuto trofej nezískali. V létě 2016 se vrátil do Genku, celkem nastoupil v týmu k 19 ligovým utkáním.\n\nV průběhu ročníku 2016/17 přestoupil z Genku na Slovensko, kde podepsal čtyřletý kontrakt se Slovanem Bratislava. V mužstvu se sešel s koučem Vladimirem Radenkovičem, který Čavriće vedl jako asistent trenéra v srbské reprezentaci do 21 let.\n\nPrvní ligový zápas za Slovan odehrál v 8. kole hraném 10. září 2016 v souboji se Spartakem Myjava (prohra 1:2), když v 58. minutě vystřídal Granwalda Scotta. Jelikož se Myjava po podzimu 2016 odhlásila z ligy, výsledek byl anulován. Čavrićův start však zůstal v platnosti. Poprvé v dresu Slovanu skóroval při svém třetím ligovému utkání v duelu se Zemplínem Michalovce, když v 19. minutě otevřel skóre střetnutí a pomohl k výhře 3:1. Svoji druhou branku dal ve 27. minutě souboje s klubem FO ŽP ŠPORT Podbrezová, Slovan vyhrál na domácím trávníku v poměru 2:0. Následně se trefil v odvetě se Zemplínem Michalovce, když 5. 3. 2017 ve 22. kole zvyšoval na rozdíl třídy. Slovan nakonec soupeře porazil stejně jako v prvním vzájemném duelu, tedy v poměru 3:1. Počtvrté v ročníku se gólově prosadil ve 29. kole na hřišti Spartaku Trnava (výhra 3:0), když ve 29. minutě po přihrávce Róberta Vitteka otevřel skóre střetnutí. Čavrić nastoupil poprvé po třech ligových zápasech, kdy nehrál z důvodu zranění. 1. května 2017 se se Slovanem představil na stadionu NTC Poprad ve finále domácího poháru a gólem ze 62. minuty zápasu se podílel na zisku trofeje po výhře v poměru 3:0 nad tehdy druholigovým týmem MFK Skalica. V neúplném ročníku odehrál 19 utkání v lize.\n\nSe Slovanem postoupil přes arménské mužstvo FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský klub vypadl po prohrách 0:1 a 1:2 s týmem Lyngby BK z Dánska. Svůj první ligový gól v sezoně vsítil v pátém kole hraném 19. 8. 2017 v derby proti Spartaku Trnava (výhra 2:1), trefil se ve 30. minutě. Podruhé a potřetí v ročníku skóroval v následujím kole v souboji s mužstvem FK Železiarne Podbrezová, Slovan porazil soupeře doma v poměru 4:1. Svoji čtvrtou branku v sezoně zaznamenal 21. 10. 2017 v duelu s ViOnem Zlaté Moravce - Vráble, ale prohře 2:3 na hřišti soupeře nezabránil. Popáté v ročníku se střelecky prosadil v souboji se Zemplínem Michalovce, když v 74. minutě srovnal stav utkání na konečných 1:1. Další přesné střelecké zásahy přidal v následujícím 21. kole hraném 24. února 2018 proti týmu MŠK Žilina, když zaznamenal hattrick a výraznou měrou se podílel v souboji o druhé místo tabulky na vysoké vítězství 6:0. Svoji devátou ligovou branku v sezoně vsítil v souboji s Ružomberokem, když dal ve 49. minutě jediný a tudíž vítězný gól střetnutí. Podesáté skóroval v zápase hraném 22. 4. 2018 proti mužstvu AS Trenčín (výhra 3:1), v 55. minutě zvyšoval na průběžných 3:0. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlého ročníku 2016/17. Pojedenácté a podvanácté skóroval ve 32. kole v odvetě se Žilinou (výhra 3:2), trefil se ve 33. a v 56. minutě. 21. 5. 2018 byl stejně jako jeho spoluhráč Boris Sekulić zvolen do nejlepší jedenáctky sezony 2017/18 Fortuna ligy. Během roku nastoupil k 26 ligovým střetnutím.\n\nSe Slovanem postoupil přes moldavský klub FC Milsami Orhei (výhry 4:2 a 5:0) a tým Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. V předkolech EL dal jednu branku, když skóroval v odvetě s Balzanem. Svůj první ligový gól v sezoně zaznamenal 22. 9. 2018 v souboji s mužstvem ŠKF iClinic Sereď (výhra 2:1), prosadil se ve 21. minutě. Podruhé v ročníku se trefil 3. listopadu 2018 v 67. minutě z pokutového kopu a podílel se na vysoké domácí výhře 6:0 nad Zemplínem Michalovce. Následně se prosadil v zápase s Dunajskou Stredou (výhra 3:1), když ve 47. minutě otevřel na domácím stadionu skóre utkání. Svůj čtvrtý přesný zásah v ročníku si připsal ve třetím kole nadstavbové části v odvetě s Michalovcemi (výhra 4:1), když v 79. minutě zvyšoval na 3:1. Se Slovanem získal 14. 4. 2019 po výhře 3:0 nad mužstvem MŠK Žilina šest kol před koncem sezony mistrovský titul. 25. května 2019 byl stejně jako jeho spoluhráči Dominik Greif, Vasil Božikov, Marin Ljubičić, Moha a Andraž Šporar zvolen do nejlepší jedenáctky ročníku 2018/19 Fortuna ligy, pro Čvriće to byla druhá účast v řadě. Během roku odehrál v lize 27 zápasům.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho tým přesunut do předkol Evropské ligy UEFA. V nich Čavrić nastoupil pouze ke třem ze šesti možných střetnutích, ale i tak pomohl Slovanu po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. Slovan Bratislava byl zařazen do základní skupiny K, kde se střetne s mužstvy Beşiktaş JK (Turecko), SC Braga (Portugalsko) a Wolverhampton Wanderers FC (Anglie). \n\nPoprvé v sezoně v lize se trefil v úvodním kole 20. 7. 2019 v souboji s klubem FK Pohronie (výhra 3:1), když v 9. minutě otevřel skóre utkání. Svoji druhou branku v ročníku zaznamenal 3. srpna 2019 proti týmu FK Senica, když v 63. minutě zvyšoval na konečných 3:0.\n\nAktuální k 3. červenci 2019\n\nČavrić je bývalý mládežnický reprezentant Srbska. V minulosti nastupoval za mládežnický výběr U19, se kterým se zúčastnil dvou Mistrovství Evropy a na ME 2013 získal se Srbskem zlaté medaile.\n\nV letech 2014-2017 reprezentoval Srbsko v kategorii do 21 let. Zúčastnil se mj. Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Srbové vyřazeni již v základní skupině. Se Srbskem U21 postoupil i na Mistrovství Evropy hráčů do 21 let 2017 v Polsku, po výhře 2:0 a prohře 0:1 nad výběrem Norska do 21 let slavili Srbové postup přes baráž. Se srbskou reprezentací do 21 let se představil na EURU 2017, kde byl tým nalosován do skupiny B společně s Portugalskem, Makedonií a Španělskem. V prvním zápase s reprezentací Portugalska (prohra 0:2) se Čavrić zranil a po pvním poločase musel odstoupit. V dalším střetnutí Srbové bez Čavriće remizovali 2:2 s Makedonií, následně podlehli 0:1 reprezentaci Španělska a na turnaji skončili.\n\n"}
{"id": "1228631", "url": "https://cs.wikipedia.org/wiki?curid=1228631", "title": "2017 v hudbě", "text": "2017 v hudbě\n\n\n\n"}
{"id": "1228632", "url": "https://cs.wikipedia.org/wiki?curid=1228632", "title": "Synagoga v Subotici", "text": "Synagoga v Subotici\n\nSynagoga v Subotici existuje již od roku 1902. Je to stavba vybudovaná ve stylu tzv. maďarské secese.\n\nSubotická synagoga je jednou z řady secesních staveb v severosrbském městě, které bylo po několik set let pod uherskou nadvládou. V současné době se jedná o kulturní památku mimořádného významu. Byla vybudována jako monumentální stavba podle návrhu budapešťských architektů Marcella Komora a Dezső Jakaba. Její zbudování financovala bohatá židovská komunita v Uhrách, která čítala jen v Subotici na počátku 20. století okolo tří tisíc lidí.\n\nUvnitř stavby se nachází ocelová konstrukce, na níž sedí masivní kupole. Rekonstrukce synagogy se uskutečnila v letech 1980-1993 a později i v letech 2002 a 2003. Obnovu stavby brzdil nedostatek finančních prostředků, poškozena byla především střecha.\n"}
{"id": "1228634", "url": "https://cs.wikipedia.org/wiki?curid=1228634", "title": "M1 (linka metra v Bukurešti)", "text": "M1 (linka metra v Bukurešti)\n\nM1 je linka metra v rumunské Bukurešti. Má 22 stanic a měří 31 km.\n\nVýstavba první linky bukurešťského metra byla zahájena roku 1975, tři roky po vzniku Výboru pro bukurešťské metro. Otevřeno bylo 16. listopadu 1979. Metro mělo 6 stanic v úseku Semănătoarea – Timpuri Noi. Další vývoj přístaveb bukurešťské linky M1 je v následující tabulce:\nV současnosti není další rozšiřování linky v plánu. V průběhu let byly tři stanice přejmenovány:\n"}
{"id": "1228635", "url": "https://cs.wikipedia.org/wiki?curid=1228635", "title": "Srpen 2016", "text": "Srpen 2016\n\n\n\n\n\n\n\n\n\n\n\n"}
{"id": "1228637", "url": "https://cs.wikipedia.org/wiki?curid=1228637", "title": "Marko Petković", "text": "Marko Petković\n\nMarko Petković (srbskou cyrilicí Марко Петковић; * 3. září 1992, Sremska Mitrovica, Svazová republika Jugoslávie) je srbský fotbalový obránce a reprezentant, od léta 2013 hráč klubu FK Crvena zvezda.\n\n\nReprezentoval Srbsko v mládežnických kategoriích včetně U21.\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Srbové vyřazeni již v základní skupině.\n\nV A-mužstvu Srbska debutoval 13. 11. 2015 v přátelském utkání v Ostravě proti reprezentaci České republiky (porážka 1:4).\n\n"}
{"id": "1228642", "url": "https://cs.wikipedia.org/wiki?curid=1228642", "title": "Manojlovićův palác (Subotica)", "text": "Manojlovićův palác (Subotica)\n\nManojlovićův palác (srbsky Палата Манојловића/Palata Manojlovića, maďarsky Manojlovics palota) je kulturní památka v severosrbském městě Subotica z roku 1881 na adrese \"Náměstí svobody 1\".\n\nPalác byl zbudován podle návrhu místního architekta Tituse Mačkoviće pro Samka Manojloviće jako jednopatrový rohový dům. Vznikl v eklektickém stylu s dominantními novorenesančními prvky. V přízemí se nacházejí obchodní prostory, v patře potom byty. Průčelí dominují dva boční rizality. V centrální části přízemí se nachází dvoukřídlá reprezentativní brána obklopená dvěma Iónskými sloupy.\n\nV roce 2008 prošel palác rekonstrukcí.\n"}
{"id": "1228643", "url": "https://cs.wikipedia.org/wiki?curid=1228643", "title": "M2 (linka metra v Bukurešti)", "text": "M2 (linka metra v Bukurešti)\n\nM2 je linka metra v rumunské Bukurešti. Má 14 stanic a měří 18,7 km.\n\nVýstavba druhé linky bukurešťského metra probíhala v osmdesátých letech minulého století. První úsek (Berceni – Piata Unirii) byl otevřen 24. ledna 1986 a měl 8 stanic. Druhý úsek (Piata Unirii – Pipera) byl otevřen 25. října 1987; přistavěno bylo 6 stanic. Další rozšiřování linky se neplánuje.\nV současnosti není další rozšiřování linky v plánu. V průběhu let byly tři stanice přejmenovány:\n"}
{"id": "1228645", "url": "https://cs.wikipedia.org/wiki?curid=1228645", "title": "V zajetí kouzel", "text": "V zajetí kouzel\n\nV zajetí kouzel (v anglickém originále The Magicians) je americký fantastický televizní seriál, jehož úvodní díl měl premiéru na televizních stanicích Syfy a Showcase 16. prosince 2015. Vysílání zbytku první řady bylo zahájeno 25. ledna 2016. Je založen na stejnojmenném románu od  Leva Grossmana. 13 dílů první řady bylo objednáno v květnu 2015. 8. února 2016 byl seriál obnovený a v lednu 2017 měla premiéru druhá řada, která měla také 13 dílů. Třetí řada byla objednána v dubnu 2017 a premiéra byla stanovena na rok 2018. \n\nDne 28. února 2018 bylo potvrzeno objednání čtvrté řady s 13 díly, která měla premiéru 23. ledna 2019. Dne 22. ledna 2019 objednala stanice Syfy pátou řadu, jejíž premiéra se uskutečnila 15. ledna 2020.\n\nQuentin Coldwater se zapíše na Brakebillskou univerzitu pro kouzelníky, aby se jedním stal. Na univerzitě zjistí, že kouzelný svět z jeho oblíbené dětské knihy opravdu existuje a představuje nebezpečí pro lidstvo. Mezitím jeho kamarádka z dětství Julie je na škole odmítnuta a tak hledá magii někde jinde.\n\n\n\nMichael London nejdříve nabídnul knihy v roce 2011 a plánoval, aby show vyvíjela stanice FOX. Scenáristé Ashley Miller a Zack Stentz napsal pilot, ale nedostal zelenou. Londonpak předělal pilot s McNamarou a Gamblem a vzali scénář k Syfy, která objednala pilotní epizodu. Pilot  byl natočen v New Orleans na konci roku 2014. Syfy objednala seriál se 13 epizodami první sezóny, do své sezony na rok 2016. McNamara a Gamble se stali výkonnými producenti.\n\nProdukce začala 4. srpna 2015 ve Vancouveru a tehdy bylo oznámeno, že  Olivia Taylor Dudley nahradila Sosie Bacon jako Alice Quinn, Rick Worthy byl obsazen jako Děkan Fogg, Anne Dudek jako Profesor Sunderlan. První série měla předpremiéru 16. prosince 2016, premiéru 25. ledna 2016\n\nDruhá série měla premiéru 25. ledna 2017. V dubnu 2017 byla objednána řada třetí, která bude mí premiéru v roce 2018. Dne 28. února 2018 bylo potvrzeno objednání čtvrté řady.\n"}
{"id": "1228653", "url": "https://cs.wikipedia.org/wiki?curid=1228653", "title": "Willibald Müller", "text": "Willibald Müller\n\nWillibald Müller (9. března 1845 Vlčice u Loštic – 8. prosince 1919 Jeseník) byl německy píšící novinář, spisovatel, knihovník v Olomouci.\n\nNarodil se ve Vlčicích (německy Wildschütz) v rodině Dominika Müllera, domkáře (Häusler) ve Vlčici a matky Anny, rozené Tintěrové. \nPo ukončení obecné školy pokračoval ve studiu na piaristické škole v Bílé Vodě. Ve studiu byl podporován šlechtickou rodinou Schaffgostů. Ve studiu pokračoval na gymnáziu v Opavě. Studoval ve Vídni v roce 1864 teologii pak přešel v 1865 na filosofii. Během studia v Praze byl vychovatelem. Pak Konstantinopoli. Od roku 1873 pracoval jako novinář. V Olomouci působil nejdříve jako novinář, založil a řídil měsíčník Moravia. \n\nDne 2. května 1880 se ve Šternberku oženil s dvaadvacetiletou Josefou Tögelovou, dcerou statkáře (Grundbesitzer) z Lipiny (německy Lippein).\n\nV letech 1892–1915 se stal ředitelem Univerzitní knihovny V Olomouci. Roku 1892 byl jmenován konzervátorem Centrální komise pro umění a historické památky (Conservator der Centralkommission für Kunst- und historische Denkmale). \n\nSpolečností úřednické čtvrti si nechal v roce 1886 postavit vilu, která patří mezi nejstarší postavené Společností. Vilu (Dvořákova 94/3, Olomouc) projektoval Johann Aulegk jako jednopodlažní objekt na půdorysu T, ve stylu novorenesance s dřevěnými prvky. Na štítu, který byl obrácený do ulice, byl ve štuce provedený erb s monogramem WJM.\n\nZemřel v Jeseníku na sešlost věkem (Altersschwäche) ve věku 74 let.\n\nNěmecky:\n\na další historické práce.\n\nČesky:\n\nV literatuře bývá jeho dílo zaměňováno s právními spisy dr. Willibalda Müllera (??-1912, předseda slezské advokátní komory).\n"}
{"id": "1228654", "url": "https://cs.wikipedia.org/wiki?curid=1228654", "title": "Denzelle Good", "text": "Denzelle Good\n\nDenzelle Good (* 8. března 1991 Gaffney, Jižní Karolína) je hráč amerického fotbalu nastupující na pozici Offensive tackla za tým Indianapolis Colts v National Football League. Univerzitní fotbal hrál za North Carolina State University a Mars Hill University, poté byl vybrán v sedmém kole Draftu NFL 2015 týmem Indianapolis Colts.\n\nGood původně navštěvoval a hrál americký fotbal za North Carolina State University, ale po absolvování prvního ročníku byl propuštěn. Následně přestoupil na Mars Hill University, kde působil v letech 2012 až 2014.\n\nGood byl draftován v sedmém kole Draftu NFL 2015 jako 255. hráč celkově týmem Indianapolis Colts, smlouvu podepsal 6. května. Až do 11. týdne působil jako náhradník, debut absolvoval proti Tampa Bay Buccaneers. Nakonec nastoupil do šesti utkání jako pravý Offensive tackle, z toho čtyřikrát jako startující hráč.\n\n"}
{"id": "1228656", "url": "https://cs.wikipedia.org/wiki?curid=1228656", "title": "Marvelous Nakamba", "text": "Marvelous Nakamba\n\nMarvelous Nakamba (* 19. ledna 1994 Hwange) je zimbabwský fotbalový záložník a reprezentant, který momentálně hraje za nizozemský prvoligový celek Vitesse. Hraje na postu defenzivního záložníka.\n\n\nMarvelous Nakamba debutoval v A-mužstvu Zimbabwe v kvalifikačním zápase 13. 6. 2015 proti reprezentaci Malawi (výhra 2:1).\n\n"}
{"id": "1228661", "url": "https://cs.wikipedia.org/wiki?curid=1228661", "title": "Einsatzgruppe H", "text": "Einsatzgruppe H\n\nEinsatzgruppe H (v překladu „operační skupina H“ nebo „pohotovostní skupina H“) byla jedna z operačních skupin (Einsatzgruppen), založených nacistickým Německem, působící na území Slovenska po vypuknutí Slovenského národního povstání (SNP). Einsatzgruppen byli odpovědné za mnohé masové vraždy spáchané v době druhé světové války, především na území tehdejšího Sovětského svazu. Einsatzgruppe H, působící na Slovensku, se připisuje zhruba 5000 mrtvých. Krom toho jsou příslušníci operační skupiny odpovědní za deportaci přibližně 9000 Židů do koncentračních táborů. Příslušníci některých komand se účastnili hromadných poprav, včetně těch v Kremničce a Nemecké, a výsledkem jejich činnosti a činnosti dalších německých i slovenských bojových skupin, kterých úkolem bylo potlačení SNP, bylo 90 vypálených obcí a 211 masových hrobů. Po válce většina viníků z řad operační skupiny H zůstala nepotrestána.\n\nEinsatzgruppe H, přesněji její dvě nejdůležitější komanda (Einsatzkommando 13 a 14), byla založena v Brně bezprostředně po vypuknutí Slovenského národního povstání na konci srpna 1944. Na čelo štábu byl jmenován SS-obersturmbannführer Joseph Witiska. Později byli k Einsatzgruppe H Přiřazeny další útvary. Nakonec tvořilo operační skupinu H dohromady šest komand, které byli buď zcela nově vytvořené (Einsatzkommando 13 a 14, z.b.V. Kommando 27) anebo byli přeložené ze svých dřívějších působišť na Slovensko (Sonderkommando 7a, z.b.V. Kommando 15, z.b.V. Kommando 29). Jako poslední bylo pod velení Witisku svěřeno z.b.V. Kommando 27. Podle Šindelářové se tak stalo až v lednu 1945. \n\nHlavní štáb Einsatzgruppe H, čítající přibližně 160 zaměstnanců, sídlil v Bratislavě na adrese Palisády 42. Velitelem byl Josef Witiska. Pod jeho kontrolu následně spadalo šest komand s vlastními veliteli a štáby zpravidla ve větších městech Slovenska: Einsatzkommando 13 (Trenčín), Einsatzkommando 14 (Banská Bystrica), Sonderkommando 7a ( Senica, Ružomberok), z.b.V. Kommando 15 (Nitra), z.b.V. Kommando 29 (Bratislava), z.b.V. Kommando 27 (Prešov). Velitelé komand dále zakládali menší opěrné body v různých městech v rámci svého operačního území. \n\nJe zjevné, že hlavní úlohou, nebo jednou z hlavních úloh Einsatzgruppe H na Slovensku, bylo konečné řešení židovské otázky. Slovenské národní povstání se stalo pro německé orgány příhodnou záminkou, aby mohli podstoupit konkrétní opatření ve vlastní režii a radikálně „vyřešit“ židovskou otázku na Slovensku. Příslušníci komand Einsatzgruppe H okamžitě po příjezdu na místa svého určení začali pátrat po Židech a zatýkat je. Stovky a tisíce lidí byli zásluhou příslušníků komand operační skupiny transportovaných do koncentračního a pracovního tábora v Seredi a odtud do vyhlazovacích táborů v Osvětimi a (později) v Terezíne.\n\nKomanda operační skupiny H se podle dochovaných zpráv a hlášení významně podílely na potlačení povstání a aktivně se zapájeli do bojů po boku wehrmachtu případně dalších protipartyzánských bojových skupin.\nVýznamnou mírou se účastnili též pronásledování povstalců, partyzánů a jejich skutečných či domnělých pomahačů a to zejména po pádu Banské Bystrice, kdy povstalci přešli na partyzánsky způsob boje. Největšími „úlovky“ byli nepochybně povstalečtí generálové Golian a Viest, kteří byli 3. listopadu 1944 zajištěni příslušníky Einsatzkommanda 14 v Pohronském Bukovci. Golian a Viest byli vyslýcháni a následně transportováni do Berlína – o jejich dalších osudech nemáme žádné informace. Řadoví povstalci byli pronásledováni, zatýkáni, případně podrobováni tzv. „zvláštnímu zacházení“ (Sonderbehandlung), což obvykle znamenalo, že byli na místě zastřeleni. K největším vraždám za účasti komand Einsatzgruppe H došlo na středním Slovensku v Kremničce a v Nemecké.\n\nKromě bojových a „policejních“ úkolů nesmíme též podceňovat podrobnou zpravodajskou a výzvědnou službu, která na Slovensku spadala do jurisdikce velitele Einsatzgruppe H. Velitelé opěrných bodů zasílali hlášení (až dva krát denně) nejdřív na štáb svého komanda a komando následně zasílalo souhrnné hlášení hlavnímu štábu do Bratislavy. Witiskův štáb důležité informace předával německým orgánům, především Hlavnímu úřadu říšské bezpečnosti (RSHA) v Berlíne. Hlášení jednotlivých komand obsahovali komentář k významným událostem dne, k náladě obyvatelstva, dokonce hodnotili kulturní a hospodářské poměry regionu, kde se nacházelo působiště štábu nebo jeho opěrných bodů.\n\n"}
{"id": "1228671", "url": "https://cs.wikipedia.org/wiki?curid=1228671", "title": "Naja Marie Aidtová", "text": "Naja Marie Aidtová\n\nNaja Marie Aidtová (nepřech. Aidt, * 24. prosince 1963 Aasiaat) je současná dánská spisovatelka. Kromě lyrické poezie se věnuje hlavně psaní povídek, dětské literatury a dramatické tvorbě. Její tvorba reflektuje především základní otázky lidského života, jakými jsou nevěra, smrt, násilí, strach, sexualita nebo láska.\n\nNarodila se dánským rodičům v grónském městě Aasiaat. Ve svých sedmi letech se s rodinou odstěhovala do Dánska a později vyrůstala v kodaňské čtvrti Vesterbro - tato změna se společně s dalšími negativními prožitky (rozvod rodičů, střídavé soužití s otcem a matkou) stala zdrojem její pozdější literární inspirace. V mládí byla členkou dánské komunistické mládežnické organizace.\n\nLiterárně debutovala básnickou sbírkou \"Så længe jeg er ung\" (\"Dokud jsem mladá\", 1991), v níž se věnovala především tématům rodinných vztahů, dospívání a dospělosti, stejně jako v dalších sbírkách \"Et vanskeligt møde\" (\"Těžké setkání\", 1992) a \"Det tredje landskab\" (\"Třetí krajina\", 1994).\n\nStyl jejího prozaického díla je rovněž těžký, až deprimující - v první sbírce povídek \"Vandmærket\" (\"Vodotisk\", 1993) se zabývá lidmi na okraji společnosti (narkomani, alkoholici), zatímco ve sbírce \"Tilgang\" (\"Přístup\", 1995) je hlavním tématem pocit osamění a jeho různé podoby. Za sbírku povídek \"Pavián\" (\"Bavian\", 2006) obdržela roku 2008 Literární cenu Severské rady a dánskou Cenu kritiky. Typickými náměty jednotlivých povídek této sbírky jsou nepříjemná, „temná“ témata, o nichž čtenář obvykle nechce nic slyšet - například lidská sexuální pudovost, jež občas nabývá zcela extrémních, až deviantních podob (třeba zoofilie). V letech 2012 a 2015 byly Českým rozhlasem uvedeny její povídky \"Zelená tma velkých stromů\" a \"Létat jako andělé\".\n\nKromě básnických a povídkových sbírek, dětských knih a dramat napsala také rozhlasovou hru \"Tjenende ånder\" (1998) a spolupodílela se na scénáři ke koprodukčnímu filmu \"Strings\" (2004); v roce 2012 vydala svůj první román \"Sten saks papir\" (\"Kámen, nůžky, papír\"). Většinu jejích knih vydává kodaňské nakladatelství Gyldendal.\n\nJe podruhé vdaná, má čtyři syny. V roce 2008 se přestěhovala do Brooklynu.\n\n\n\n\n"}
{"id": "1228673", "url": "https://cs.wikipedia.org/wiki?curid=1228673", "title": "Mammadali Mehdijev", "text": "Mammadali Mehdijev\n\nMammadali Mehdijev (* 9. dubna 1993) je ázerbájdžánský zápasník – judista.\n\nS judem začínal v 8 letech v Baku. V ázerbájdžánské seniorské reprezentaci se prosazuje od roku 2013 ve střední váze. V roce 2016 se kvalifikoval na olympijské hry v Riu a překvapil velmi dobrým taktickým výkonem. V úvodním kole si trpělivě počkal na chyby Rusa Kirilla Děnisova a v prodloužení ho unaveného strhnul na ippon. V dalším zápase rozesmutnil domácí publiku, když vybodoval kontrachvatem ura-nage Tiaga Camila. Ve čtvrtfinále se mu však jeho pasivní judo nevyplatilo. Korejec Kwak Tong-han se nenechal vyprovokovat k žádné akci, kterou by kontroval a v závěru mu došly po náročných předchozích kolech síly. V poslední minutě dostal ke dvěma dřívějším penalizacím další dvě, po kterých následovalo hasokumake. V opravách se mu nedařilo a obsadil 7. místo.\n\n\n\n"}
{"id": "1228675", "url": "https://cs.wikipedia.org/wiki?curid=1228675", "title": "Gillis Grafström", "text": "Gillis Grafström\n\nGillis Emanuel Grafström (7. června 1893 Stockholm – 14. dubna 1938 Postupim) byl švédský krasobruslař. Získal čtyři olympijské medaile, z toho tři zlaté (Antverpy 1920, Chamonix 1924, Svatý Mořic 1928) a jednu stříbrnou (Lake Placid 1932). Zajímavostí je, že první medaili získal ještě na letních hrách. Byl též trojnásobným mistrem světa (1922, 1924, 1929). Od roku 1925 žil v Německu, kde vystudoval architekturu na Technické univerzitě v Berlíně (\"Technische Hochschule Berlin)\" a poté jako architekt i pracoval. Zemřel na otravu krve ve 44 letech.\n\n"}
{"id": "1228678", "url": "https://cs.wikipedia.org/wiki?curid=1228678", "title": "Eduard Petrů", "text": "Eduard Petrů\n\nEduard Petrů (16. prosince 1928 Olomouc – 3. března 2006 tamtéž) byl český historik a teoretik literatury, vydavatel a bibliograf, profesor starší české literatury na Univerzitě Palackého v Olomouci.\n\nPo maturitě na Slovanském gymnáziu vystudoval francouzštinu a češtinu na Univerzitě Palackého v Olomouci, kde promoval roku 1952 prací o Petru Chelčickém. V letech 1952–1964 pracoval v olomoucké vědecké knihovně jako bibliograf a správce rukopisného fondu. Od roku 1964 působil na katedře bohemistiky Filozofické fakulty Univerzity Palackého, kde se roku 1968 habilitoval a roku 1986 byl jmenován profesorem dějin české literatury a literární teorie. Zabýval se starší českou literaturou, zejména dílem Petra Chelčického, překládal a vydával humanistické texty.\n\n\n"}
{"id": "1228679", "url": "https://cs.wikipedia.org/wiki?curid=1228679", "title": "IPhone 7", "text": "IPhone 7\n\niPhone 7 a iPhone 7 Plus jsou smartphony od firmy Apple, které byly představeny 7. září 2016 v sanfranciském divadle Billa Grahama jako nástupci modelu iPhonu 6S a iPhonu 6S Plus. Prodej byl ukončen v roce 2019.\n\niPhone 7 disponuje úhlopříčkou 4,7\", iPhone 7 Plus pak úhlopříčkou o velikosti 5,5\", velikost displeje se neliší od předchůdců iPhone 6 a 6S. Oproti starším modelům byla přidána voděodolnost (ve specifikaci IP67), u většího modelu druhá čočka fotoaparátu (duální kamera). Byl odebrán 3,5 mm jack pro připojení zvukového výstupu (např. sluchátka), přibyla možnost si telefon koupit v barvách černá a leskle černá. Změnami prošel tzv. Home Button, který již není mechanický, reaguje na sílu dotyku pomocí haptické (vibrační) odezvy. iPhone disponuje novými stereo reproduktory, které jsou dvojnásobně hlasitější než u iPhone 6S.\n\nTelefon pohání čtyřjádrový čipset A10 Fusion a 64bitový procesor, jehož dvě jádra mají vyšší výkon, další dvě jádra pak výkon nižší, zpracovávající méně náročné operace, což by mělo přispět k delší výdrži baterie. Pro potřebu operačního systému iOS 10 byly připraveny 2 GB operační paměti RAM, iPhone 7 Plus 3GB. iPhony 7 a 7 Plus jsou nabízeny s pamětí v kapacitách 32, 128 a 256 GB, v pěti barevných variantách – černá, leskle černá, stříbrná, zlatá a rose gold (růžová). Dne 23. března Apple představil také červenou variantu těchto modelů, jedná se o tzv. produkt RED pro boj proti AIDS.\n\n"}
{"id": "1228680", "url": "https://cs.wikipedia.org/wiki?curid=1228680", "title": "Administrativní dělení Severní Makedonie", "text": "Administrativní dělení Severní Makedonie\n\nOpština () je územně-správní jednotka nejvyšší úrovně v Severní Makedonii. Od roku 2013 je území státu rozděleno do 80 opštin, přičemž 10 z nich je součástí hlavního města Skopje. V Severní Makedonii souběžně existuje osm statistických regionů, které nemají žádná volená zastupitelstva, neprovádějí výkon státní správy a slouží pouze ke statistickým účelům.\n\nVelká reorganizace správního dělení státu proběhla v roce 1996, kdy bylo tehdejších 123 jednotek zredukováno na 84. Následně v roce 2013 byly opštiny Drugovo, Zajas, Oslomej a Vraneštica začleněny do opštiny Kičevo, čímž se celkový počet opštin snížil na dnešních 80.\n\nNásledující tabulka uvádí seznam všech současných opštin (rok 2016). Kurzívou je uvedeno deset z nich, které spoluutvářejí město Skopje.\n"}
{"id": "1228682", "url": "https://cs.wikipedia.org/wiki?curid=1228682", "title": "Zack Piontek", "text": "Zack Piontek\n\nZack Piontek, (* 27. ledna 1991 v Pretorii, Jihoafrická republika) je jihoafrický zápasník–judista.\n\nS judem začínal v 5 letech v rodné Pretorii. Na mezinárodní scéně se pravidelně objevuje od roku 2013 ve střední váze. V roce 2016 se přímo kvalifikoval na olympijské hry v Riu, kde vypadl v prvním kole s domácím reprezentantem Tiagem Camilem.\n\n\n"}
{"id": "1228684", "url": "https://cs.wikipedia.org/wiki?curid=1228684", "title": "Jan Jiří I. Anhaltsko-Desavský", "text": "Jan Jiří I. Anhaltsko-Desavský\n\nJan Jiří I. Anhaltsko-Desavský (9. května 1567, Harzgerode – 24. května 1618, Dessau) byl německý šlechtic z rodu askánců, mezi lety 1586–1603 společně se svými bratry anhaltský kníže, od roku 1603 až do své smrti pak kníže Anhaltsko-desavský. Jan Jiří byl velice inteligentní, byl znalý v astrologii a alchymii a pozoruhodná je především jeho sbírka čítající přes tři tisíce knih.\n\nJan Jiří Anhaltsko-Desavský se narodil 9. května 1567 v Harzgerode do rodiny Jáchyma Arnošta a jeho první manželky \"Anežky\". Byl první ze dvou synů (druhým byl Kristián), které Jáchym a Anežka měli, avšak když jeho matka roku 1569 zemřela, Jáchym neváhal dlouho a za dva roky se konala další svatba, tentokrát s württemberskou šlechtičnou Eleonorou. S tou měl Jáchym několik dalších synů, avšak dospělosti se dožili pouze tři: August, Rudolf a Ludvík.\n\nRoku 1570, když byly Janu Jiřímu tři roky, zemřel jeho poslední strýc Bernard VII., a to a bez dědice. Díky jeho smrti se poprvé od roku 1252 znovu sjednotilo celé Anhaltsko a vládl mu Janův otec Jáchym Arnošt. O šestnáct let později, roku 1586, ale Jáchym Arnošt zemřel a Anhaltsko přenechal svým synům. Krom Jana Jiřího a Kristiána ale byli všichni nezletilí, hlavním správcem knížectví se tak stal Jan Jiří.\n\n22. února 1588 si v Hederslebenu Jan Jiří vzal Dorotu (1561–1594), dceru \"Jana Albrechta VI.\", hraběte z Mansfeldu-Arnsteinu. Pár měl pět dětí. když roku 1594 Dorota zemřela, Jan Jiří již začal smlouvat další sňatek a o rok později si 21. února bral německou šlechtičnu, taktéž Dorotu, dceru Jana Kazimíra Falcko-Simmernského (třetí syn falckého kurfiřta Fridricha III.). Z druhého manželství vzešlo jedenáct dětí.\n\nRoku 1603 byla sepsána smlouva mezi Janem Jiřím a jeho čtyřmi bratry, která opět rozdělila celé Anhaltsko (sjednotit se ho znovu povedlo až Leopoldu IV. z rodu Anhaltsko-desavských roku 1835) na několik částí. Nicméně, ještě další tři roky vládl Jan Jiří celému Anhaltsku a poté si každý z bratrů převzal svoji zemi, sám Jan Jiří získal Anhaltsko-Desavsko s původně hlavním městem Anhaltska, Desavou. Jako panovník svého knížectví usiloval o zrušení tradičních zvyků a liturgie římsko-katolické církve.\n\n24. srpna 1617 založil Jan Jiří společně s nevlastním bratrem Ludvíkem spolek \"Fruchtbringende Gesellschaft\". Stalo se tak na pohřbu jeho mladší sestry Doroty Marie. Později měl tento spolek až 890 členů a stal se tak největší německou jazykovou akademií.\n\nJan Jiří I. Anhaltsko-Desavský zemřel 24. května 1618 ve věku jednapadesáti let. Jeho nástupcem se stal prvorozený syn z druhého manželství: Jan Kazimír.\n\nS \"Dorotou z Mansfeldu-Arnsteinu\":\n\nS Dorotou Falcko-Simmernskou:\n"}
{"id": "1228687", "url": "https://cs.wikipedia.org/wiki?curid=1228687", "title": "Zákon podle § 129 ústavní listiny, jímž se stanoví zásady jazykového práva v republice Československé", "text": "Zákon podle § 129 ústavní listiny, jímž se stanoví zásady jazykového práva v republice Československé\n\nJazykový zákon 122/1920 Sb.\n\nNárodní shromáždění přijalo Jazykový zákon dne 29. února 1920, kde se usneslo na tom, že:\n\n-jazyk československý bude státním, oficiálním jazykem republiky. Podle tohoto zákona se užíváním státního jazyka rozumělo 1. úřadování všech soudů, úřadů, ústavů, podniků a orgánů republiky, jejich vyhlášky a zevní označení, 2. text bankovek a státovek, 3. velící jazyk v armádě.\n\nK provedení ústavního jazykového zákona bylo vydáno vládní nařízení č. 17/1926 Sb. z.a n., které podrobněji upravovalo používání státního oficiálního jazyka.\n\nDíl první se týká soudů, úřadů, ústavů, podniků a orgánů republiky a jednání před těmito orgány. Vládní nařízení stanovilo pravidla styku veřejnosti s těmito orgány, pokud se týká jazykové stránky. Upravoval se zde jazyk, používaný při zkouškách všeho druhu. Několik ustanovení bylo věnováno jazykovým menšinám, zejména právu těchto menšin používat ve vymezených případech menšinový jazyk.\n\nDruhý díl vládního nařízení se týkal samosprávných úřadů, zastupitelských sborů a veřejných korporací.\n\nTřetí díl upravoval otázky dohledu nad udržováním jazykových předpisů a pravidel, jak postupovat při sporech o užívání jazyka.\n\nČtvrtý díl obsahoval závěrečná ustanovení. Mimo jiné se tu uvádělo, že pro Podkarpatskou Rus platí ustanovení jazykového nařízení, pokud neupraví jazykovou otázku sněm pro Podkarpatskou Rus.\n\nJazyková ustanovení obsahovaly i další právní předpisy, např. vládní nařízení č. 229/1928 Sb. z. a n., kterým se upravovalo užívání jazyků pro zemská a okresní zastupitelstva a zemské a okresní výbory zřízené podle zákona ze 14. července 1927 č. 125 Sb. z. a n., o organizaci politické správy.\n"}
{"id": "1228688", "url": "https://cs.wikipedia.org/wiki?curid=1228688", "title": "Jan Olivetský z Olivetu starší", "text": "Jan Olivetský z Olivetu starší\n\nJan Olivetský z Olivetu starší , \"též zvaný Olivetský z Heřmani, Hans Olivecensis vulgaliter Grosskopf - Hlaváč, nebo Hans ab Oliveto\" (? – 20. září 1547, Olomouc) byl protikatolický tiskař působící v Olomouci v letech 1538 – 1546 a v Prostějově 1543 - 1544. Za své protikatolické a posměšné tisky byl v Olomouci popraven. Stal se tak prvním mučedníkem ze všech moravských tiskařů, v souvislosti s politickými důsledky šmalkaldské války.\n\nByl synem tiskaře Pavla Olivetského z Meziříčí, který začal tisknout v Litomyšli a Praze. Také jeho mladší bratr Šebestian by tiskař. Jan přijal jméno Olivetský z Olivetu podle lokality kde žil – litomyšlské hory Olivetské v roce 1516. Jan Olivetský z Olivetu založil první tiskárnu v Olomouci, kde si postupně zakoupil dva domy a to v ulici Vodární a druhý na předhradí. Domy si pravděpodobně neudržel, protože jeho tiskárna sídlila v ulici Pekařské v pronajatém domě Jorga Jense. Veřejnou tiskárnu povolil Ferdinand I. v roce 1538. Janův první přesně datovaný olomoucký tisk byl ze dne 12. července 1538. Šlo o německé znění starobylé apokryfní četby známé jako \"Poručenství\". V letech 1543 - 1544 měl knihtiskárnu ve mlýně v Drozdovicích nedaleko Prostějova kam se nakrátko přesídlil. Dnes se podle něj jmenuje jedna z drozdovických ulic. Do Olomouce se vrátil údajně proto, že nedokázal odolat konkurenci Jana Günthera který tam přišel z Norimberku. 25. srpna 1547 poslal podkomoří markrabství Moravského Přemek z Víckova radě města Olomouce list o činnosti Olivetského. Opatřil si výtisky traktátů a předložil je králi. Král Ferdinand dal Olomouckým rozkaz k uvěznění Olivetského. Za tuto protimonarchistickou agitaci byl vsazen do městské šatlavy a 20. září v Olomouci popraven. Dle tamější kroniky byl sťat v sedě na stolici.\nJan byl synem Pavla Olivetského knihtiskaře z Litomyšle a jeho manželky Bonuše Olivetské. Měl tři sourozence Šebastiána, Annu a Markétu (posléze provdanou za knihtiskaře Alexandra Oujezdeckého). Jan se oženil s Kateřinou s níž měl dva syny Albrechta a mladšího Šebastiána.\n\n\n\n"}
{"id": "1228693", "url": "https://cs.wikipedia.org/wiki?curid=1228693", "title": "Anton Isidor Lobkowicz", "text": "Anton Isidor Lobkowicz\n\nAntonín Isidor Lobkowicz (16. prosince 1773 Madrid – 12. června 1819 Praha, celým jménem \"Antonín de Padua Isidor Ludvík Raimond Valentin Melchior František de Paula Gabriel Lobkowicz\" byl český šlechtic z mělnicko-hořínské větve šlechtického rodu Lobkoviců. Zastával úřad nejvyššího komorníka Českého království.\n\nJeho otcem byl August Antonín Josef Lobkowicz (1729–1803), který působil coby velvyslanec ve Španělsku, a matkou Marie Ludmila Černínová z Chudenic, jež se stala dědičkou mělnického panství, které tak přešlo do majetku Lobkoviců. Antonín Isidor, jediný syn svých rodičů, se věnoval správě rodinného majetku a umění. Patřil například k zakládajícím osobnostem Společnosti vlasteneckých přátel umění a stal se též jejím jednatelem. K jeho podřízeným patřil například Václav Skalník (1776–1861), přední zahradník své doby, jenž zvelebil Mariánské Lázně. Hrabě Lobkovic také podporoval pěstování vinné révy v okolí města Mělník. \n\nZemřel v Praze 12. června 1819 a byl pohřben v rodinné hrobce Lobkoviců na hřbitově v Hoříně, která byla dokončena několik let po jeho smrti.\n\nVlastnil Mělník, Hořín, Sedlice, Pšovku (dnes součást Mělníka), Skuhrov a Drhovle.\n\nOženil se 6. června 1796 v Inzensdorfu s hraběnkou Marií Sidonií Kinskou z Vchynic a Tetova (11. únor 1779 Vídeň – 26. březen 1837 Praha), dcerou Josefa Kinského z Vchynic a Tetova na Chocni a Heřmanově Městci (1751–1798) a jeho manželky Marie Rosy Aloisie z Harrachu (1758–1814). Manželka byla palácovou dámou a dámou Hvězdového kříže. Byla pohřbena v Hoříně. Narodilo se jim 7 dětí. \n"}
{"id": "1228698", "url": "https://cs.wikipedia.org/wiki?curid=1228698", "title": "Josef Antonín Škarnicl", "text": "Josef Antonín Škarnicl\n\nJosef Antonín Škarnicl (1729 Veselí nad Lužnicí – 1813 Olomouc) byl tiskař působící v Olomouci v letech 1754 – 1759 a v letech 1798 –1801.\n\nPo smrti Terezy Hirneové (jeho tchyně) přebral tiskárnu v Olomouci. V roce 1759 si otevřel tiskárnu v Uherské Skalici, kterou v roce 1798 předal mladšímu synovi a vrátil se do Olomouce. V roce 1803 olomouckou tiskárnu předal svému staršímu synovi.\n\n"}
{"id": "1228707", "url": "https://cs.wikipedia.org/wiki?curid=1228707", "title": "Frenštátská brázda", "text": "Frenštátská brázda\n\nFrenštátská brázda je geomorfologický podcelek nacházející se ve středních částech Podbeskydské pahorkatiny. Rozkládá se na ploše o výměře 157,67 čtverečních kilometrů a její střední výška dosahuje 454,5 metru. Nejvyšším vrcholem je Žár (630,4 m n. m., jenž je součástí Radhošťského podhůří. Vyskytují se zde flyšové jílovce, břidlice a slezské pískovce. V minulosti se zde těžily pelosiderity železných rud, například v okolí Frýdlantu nad Ostravicí.\n"}
{"id": "1228708", "url": "https://cs.wikipedia.org/wiki?curid=1228708", "title": "Radhošťská hornatina", "text": "Radhošťská hornatina\n\nRadhošťská hornatina je geomorfologický podcelek nacházející se v jihozápadních partiích Moravskoslezských Beskyd. Rozkládá se na ploše o výměře 222,74 kilometru čtverečního a střední výškou 701,5 metru. Střední sklon hornatiny má hodnotu 15°41'. V jižních částech se nachází množství strží. Nejvyšším vrcholem Radhošťské hornatiny je Smrk (1276,3 m n. m.). K dalším významným bodům se řadí Kněhyně (1256,8 m n. m.), Radhošť (1128,7 m n. m.), Nořičí hora (1047,0 m n. m.), Velký Javorník (917,8 m n. m.) či Tanečnice (911,6 m n. m.) nebo Kamenárka (862,0 m n. m.).\n"}
{"id": "1228710", "url": "https://cs.wikipedia.org/wiki?curid=1228710", "title": "Alžírský puč (1961)", "text": "Alžírský puč (1961)\n\nAlžírský puč byl neúspěšný pokus o státní převrat ve Francii, ke kterému došlo ve dnech 21.–26. dubna roku 1961. Pučisté chtěli svrhnout prezidenta Charlese de Gaulla a udržet francouzskou nadvládu v Alžírsku, většina armády i policejní jednotky však zůstaly věrné stávající vládě. Alžírsko se nakonec stalo roku 1962 nezávislým státem.\n\nOd roku 1954 probíhala v Alžírsku, jehož území rozdělené na tři departementy bylo součástí Francie, válka za nezávislost. Představitelé francouzské armády a francouzští osadníci v Alžírsku nechtěli možnost alžírské nezávislosti připustit a odmítali se podřídit vládě v Paříži. Aby politici situaci uklidnili, souhlasila většina z nich na jaře roku 1958 s návratem Charlese de Gaulla k moci. Část z těch, kteří mu k vládě pomohli, ale netušila, že de Gaulle považuje alžírskou nezávislost za nevyhnutelnou. V září 1959 dal de Gaulle své úmysly veřejnosti najevo a proces vedoucí k nezávislosti zahájil, v roce 1960 pak vyhlásil referendum o sebeurčení. V něm s převahou zvítězili stoupenci alžírské nezávislosti. 11. dubna 1961 de Gaulle prohlásil, že (Alžírsko) „stojí Francii víc, než jí přináší“ a Francie by se ho tedy měla vzdát, na což francouzští osadníci v Alžírsku a část francouzské armády reagovali 21. dubna pokusem o státní převrat.\n\nPřevrat zorganizovali penzionovaní generálové Challe a Salan, kteří dříve úspěšně veleli v alžírské válce, spolu s generálem Zellerem, bývalým náčelníkem štábu armády a generálem Jouhaudem, kterým předtím sloužil jako generální inspektor letectva. Spoléhat se mohli na větší množství důstojníků, velících v alžírské válce a asi dvě divize vojáků. Pučistům se podařilo zajmout velitele francouzské armády v Alžírsku generála Gambieze a jejich parašutisté ve Francii měli v plánu po spojení s obrněnými jednotkami postup na Paříž. Francouzská vláda však měla plnou podporu veřejnosti a předseda vlády Debré vyzval občany, aby se svými auty nebo i pěšky parašutistům postavili do cesty.\n\nKlíčový vliv na další průběh puče měl televizní projev prezidenta de Gaulla z večera 23. dubna. Ten, oblečen do generálské uniformy, pronesl mimo jiné následující slova: „vydávám rozkaz použít všech prostředků, opakuji, všech prostředků k zastavení těchto mužů“. De Gaulle se také rozhodl uplatnit článek 16 francouzské ústavy, který mu v případě mimořádné situace dává do rukou výjimečné pravomoci. Jeho řeč pak přiměla důstojníky, kteří zatím stáli stranou, k rozhodnutí se do puče nezapojit. Na stranu vlády se postavili také odvedenci plnící brannou povinnost, část z nich pak obsadila vojenské sklady. De Gaulla podporovalo i francouzské námořnictvo a letectvo v Alžírsku, které se přemístilo do Evropy. Vojenští účastníci převratu sice měli podporu Francouzů žijících v Alžírsku, ale jejich cílem nebylo masové povstání, nýbrž čistě vojenský převrat, a tak ji nevyužili. Generál Challe odmítl během převratu i spolupráci s OAS, kterou francouzští osadníci v Alžírsku podporovali. \n\nVe Francii se vzbouření výsadkáři nechali přesvědčit policií, aby své operace přerušili, armáda jako celek zůstala věrná prezidentovi i vládě, a tak se 25. dubna Challe a Zeller vzdali. Puč definitivně skončil 26. dubna.\n\nČlenové OAS, k nimž patřili i generálové Jouhaud a Salan, se rozhodli za francouzské Alžírsko dále bojovat pomocí terorismu a mimo jiné spáchali několik neúspěšných atentátů na de Gaulla. Nakonec byli Jouhaud i Salan zatčeni. Válka v Alžírsku skončila v březnu 1962 po podpisu evianských dohod, na základě nichž se Alžírsko mělo stát nezávislým státem. K tomu došlo 4. července 1962, když moc od Francie převzala provizorní alžírská vláda.\n"}
{"id": "1228715", "url": "https://cs.wikipedia.org/wiki?curid=1228715", "title": "Kostel svatého Jakuba Většího (Sokolov)", "text": "Kostel svatého Jakuba Většího (Sokolov)\n\nKostel svatého Jakuba Většího je římskokatolický děkanský kostel v Sokolově. Od roku 1963 je chráněn jako kulturní památka České republiky.\n\nV těsné blízkosti kostela stojí další kulturní památky. Před kostelem na Starém náměstí je to Jubilejní kašna tzv. Schramova kašna z roku 1898, za kostelem na Růžovém náměstí socha svatého Jana Nepomuckého s anděly.\n\nNa místě současného kostela stával středověký kostelík, o němž existuje nepřímá zmínka z roku 1290. Jeho podoba ovšem není známá, předpokládá se však svatostánek výrazně skromnějších rozměrů. Při vypálení města saským vojskem 18. května 1632 utrpěl kostel značné škody. Po požáru se zachovalo torzo věže, do které byl již 3. srpna 1632 znovu zavěšen jeden ze zvonů. Přibližně půl roku po požáru byl kostel zastřešen šindelovou krytinou.\n\nPodle údajů z regionální literatury došlo v letech 1670–1671 k zásadní přestavbě kostela. S výjimkou věže byl stržen původní objekt a poté postavena nová loď. Prameny však dokladují, že stavba probíhala pomaleji. Teprve 13. prosince 1670 totiž sokolovský farář požádal arcibiskupskou konzistoř o souhlas se zbouráním starého kostela a vystavěním nového. Základní kámen byl položen 23. března 1671 a slavnostní vysvěcení se konalo 25. července 1673. Světitelem byl arcibiskup pražský Matouš Ferdinand Sobek z Bílenberka. Původně děkanský kostel byl roku 1672 povýšen na arciděkanský. Další barokní přestavby jsou z let 1680–1681. Dne 1. července 1681 byly zavěšeny zvony. Na původním portálu hlavního vchodu byl erb Nostitců s datací 1684. Starší prameny uvádí, že při této přestavbě byla stará věž kostela zbourána a postavena nová. Novým průzkumem je však doloženo, že stržena a nově vystavěna byla jen vrchní část. Dne 6. září 1873 zasáhl kostel požár, při kterém byla věž částečně poškozena. Kostel byl provizorně zastřešen. Oprava začala až v roce 1877, dokončena byla roku 1879 a dne 19. června 1880 byl na hotové báni s lucernou vztyčen kříž. Tuto podobu si v podstatě kostel zachoval až do současnosti. Roku 1935 byla střecha opatřena novou krytinou.\nKe konci druhé světové války dopadla nedaleko od mostu přes Ohři letecká puma. Tlaková vlna poškodila i kostel. Vypadla všechna okna, zůstalo pouze jediné, s vitráží Nejsvětejšího Srdce Ježíšova za hlavním oltářem nad sochou svatého Jakuba, patrona kostela.\n\nKostel je raně barokní jednolodní obdélná orientovaná stavba s užším presbytářem s půlkruhovým závěrem. K bokům presbytáře přiléhají symetricky dva pravoúhlé patrové rizality, čímž vnější půdorys kostela získal tvar protáhlého latinského kříže. Obě tyto přístavby se od sebe lišily nejen funkcí, ale rovněž uspořádáním. V severní přístavbě je umístěna sakristie, jež má v patře klenutou komoru. Jižní přístavba obsahuje v patře reprezentativní oratoř, přístupnou velkolepým schodištěm. Hranolová věž na západní straně kostela, od čtvrtého patra osmiúhelníková, je celým objemem předsazená. Je zakončena dvojitou cibulovou bání, vrchní kupole je nasazena na výraznou lucernu. Vnější vzhled kostela je velmi střídmý. Fasády jsou rytmizovány lizénovými rámy a vysokými obloukovými okny s vitrážemi. Na severní a jižní stěně se nacházejí portály s frontony. Loď je v interiéru zastropena falešnou dřevěnou klenbou, nesenou ramenáty, omítanou na rákosovou rohož. Presbytář se závěrem je zaklenut křížovou klenbou s pásem a lunetovým závěrem, jeho stěny jsou na jižní straně prolomeny dvěma oblouky oratoře, výrazně členěnými plastickou bosáží. Triumfální oblouk je půlkruhový, stěny lodi jsou členěny plochými pilastry mezi okny. V západní části lodi se nachází varhanní kruchta na pilířích, jež je podklenuta křížovými klenbami a pásy. Dříve měl kostel ještě druhou, horní dřevěnou kruchtu.\n\nPodle inventáře kostela z roku 1731 se v té době nacházely v kostele tři oltáře. Hlavním byl oltář sv. Jakuba Většího. Na evangelní straně stával oltář Panny Marie, na epištolní oltář sv. Jana Křtitele. V letech 1755–1756 vznikal nový hlavní oltář. Truhlářské práce provedl se svým bratrem sokolovský mistr Johann Paul Seydl, sochy s reliéfy vytvořil barokní sochař a řezbář Jakub Eberle, významný umělec severozápadních Čech. Z hlediska uměleckého patří tyto artefakty k Eberlovým vrcholným dílům. Oltářní retabulum má podobu pozdně barokní sloupové edikuly, rozvolněné motivem triumfálního oblouku. Velkolepý nástavec byl doprovázen pěti sochami v nadživotní velikosti. Jednalo se o sochy sv. Jakuba Většího, sv. Petra, sv. Pavla, sv. Jan Křtitele a sv. Jana Nepomuckého. Na konzolách v presbytáři stál na evangelní straně ještě sv. Josef a oproti sv. Jan Křtitel. Podle způsoby řezby náleží tyto sochy světců k vrcholným barokním dílům v regionu.\nHodnotná je rovněž plastika Panny Marie v oltářním nástavci. Roku 1790 byly nahrazeny původní boční oltáře za dva nové, mramorové, získané ze zrušeného klášterního kostela sv. Michaela na Starém Městě v Praze. Na evangelní stranu byl umístěn oltář Nejsvětějšího Srdce Ježíšova, na epištolní stranu oltář Panny Marie. Jedná se o díla vrcholného baroka z doby kolem roku 1760. Oltáře mají masivní architekturu portálového retabula a štítový nástavec s obrazem, v ornamentálně zdobených edikulách mají své místo příslušní světci. Další postranní oltář, zasvěcený sv. Floriánu, nechali v roce 1779 zřídit sokolovští měšťané, další postranní oltář byl zasvěcen nejprve sv. Janu Křtiteli, později sv. Kláře. Řezby evangelistů jsou údajně dílem chebského umělce. Jedna z řezeb evangelistů schází. Vzhledem k architektuře kazatelny se ovšem neví, zda vůbec socha čtvrtého evangelisty v kostele byla. Kazatelnu štafíroval roku 1802 Josef Sättler z Jindřichovic. Na vrcholu kazatelny je umístěna socha Spasitele světa (salvator mundi). Je to zobrazení žehnajícího Krista, kterak drží zeměkouli. Pod ním nachází sokol ze znaku města. Autor těchto soch, ani jejich původ, není znám. Datace kostelních účtů neodpovídá žádnému ze známých chebských barokních sochařů. Jedná se ovšem o umělecky hodnotná díla. V roce 1830 byl pod starou dlažbou nalezen náhrobník faráře Franze Ignaze Wildeho, který zemřel 19. května 1657. Náhrobník s latinským textem byl vsazen do jižní stěny pod kůrem. Součástí inventáře kostela jsou rovněž plátna se sv. Lukášem a sv. Janem Evangelistou. Dalšími malbami jsou sv. Alžběta a sv. Agnes (Anežka Římská) z roku 1903. Velkoryse kompozičně i figurálně je pojatý obraz evangelní scény Zázrak rozmnožení pěti chlebů z roku 1905. Interiér kostela je bohatý na štukovou výzdobu.\n\n"}
{"id": "1228721", "url": "https://cs.wikipedia.org/wiki?curid=1228721", "title": "Hardlife Zvirekwi", "text": "Hardlife Zvirekwi\n\nHardlife Daniel Zvirekwi (* 5. května 1987, Fort Charter) je zimbabwský fotbalový obránce a reprezentant, který hraje od roku 2013 za zimbabwský klub CAPS United FC. Hraje na pravé straně obrany.\n\n\nZvirekwi debutoval v A-mužstvu Zimbabwe v roce 2013.\n\n"}
{"id": "1228723", "url": "https://cs.wikipedia.org/wiki?curid=1228723", "title": "Emily Ratajkowski", "text": "Emily Ratajkowski\n\nEmily Ratajkowski (* 7. června 1991) je americká modelka a herečka. Narodila se v Londýně a vyrůstala v Kalifornii. V roce 2009 studovala na Kalifornské univerzitě v Los Angeles, avšak po prvním ročníku se začala naplno věnovat modelingu. V roce 2013 vystupovala ve videoklipu k písni „Blurred Lines“ Robina Thicke. Hrála také v několika filmech, mezi něž patří například \"We Are Your Friends\" a \"Vincentův svět\" (2015).\n\n"}
{"id": "1228725", "url": "https://cs.wikipedia.org/wiki?curid=1228725", "title": "Byobu", "text": "Byobu\n\nByobu je program z oblasti textového uživatelského rozhraní, nadstavba programů GNU Screen nebo tmux, terminálových multiplexorů, které rozšiřují možnosti terminálu nebo emulátoru terminálu – především umožňují přistupovat v jednom (emulátoru) terminálu současně k několika různým sezením, respektive programům.\n\nJedná se o svobodný software distribuovaný pod licencí GNU GPL, naprogramovaný v shellu a Pythonu a vyvíjený především pro Linux a jiné un*xové systémy.\n\nNázev je anglickým přepisem japonského slova pro malovanou skládací zástěnu.\n\nProgram původně vznikl jako skripty pro GNU Screen, které si vytvářel Dustin Kirkland ze společnosti Canonical pro operační systém Ubuntu. Čím dál víc se ale od samotného Screenu odlišuje, od verze 5.0 je dokonce přednastaveným základem tmux a Screen zůstává jen jako volitelná varianta.\n\n"}
{"id": "1228731", "url": "https://cs.wikipedia.org/wiki?curid=1228731", "title": "Lasse Hallström", "text": "Lasse Hallström\n\nLars Sven \"Lasse\" Hallström (* 2. června 1946 Stockholm) je švédský filmový režisér a scenárista. Proslavil se zejména tvorbou videoklipů pro švédskou skupinu ABBA a silně ovlivnil vizuální styl této kapely. Za filmy \"Mitt liv som hund\" (1985) a \"The Cider House Rules\" (1999) byl nominován na Oscara. K jeho komerčně nejúspěšnějším filmům patří \"Čokoláda\" (2000) s Juliette Binocheovou v hlavní roli. Jeho manželkou je od roku 1994 herečka Lena Olinová. Jeho dědeček Ernst Lyberg byl švédským ministrem financí (1926–1928) a předsedou švédské Liberální strany (1930–1933).\n\n"}
{"id": "1228735", "url": "https://cs.wikipedia.org/wiki?curid=1228735", "title": "Komronshokh Ustopiriyon", "text": "Komronshokh Ustopiriyon\n\nKomronshokh Ustopiriyon, (* 7. ledna 1993 v Mastčohském okrese, Tádžikistán) je tádžický zápasník–sambista a judista.\n\nPřipravuje se v Chudžandu. Začínal se sambem, ve kterém získal v roce 2013 třetí místo na mistrovství světa v Petrohradu. Od roku 2015 se soustředí na příbuzný sport judo kvůli možnosti startu na olympijských hrách. V roce 2016 se mu podařilo kvalifikovat na olympijské hry v Riu. V úvodním kole však nestačil v boji na zemi na Gruzínce Varlama Lipartelijaniho a skončil bez umístění. \n\n\n"}
{"id": "1228744", "url": "https://cs.wikipedia.org/wiki?curid=1228744", "title": "Ovini Uera", "text": "Ovini Uera\n\nOvini Uera, (* 18. ledna 1988) je naurský zápasník–judista. Na mezinárodní scéně se objevuje od roku 2015. V roce 2016 dosáhl na oceánskou kontinentální kvótu pro účast na olympijských hrách v Riu. V úvodním kole se prezentoval dobrým výkonem proti judistovi z Belize, kterého poslal dvakrát na wazari technikou soto-makikomi. V dalším kole již nestačil na favorizovaného Gruzínce Varlama Lipartelijaniho.\n\n"}
{"id": "1228748", "url": "https://cs.wikipedia.org/wiki?curid=1228748", "title": "Renick James", "text": "Renick James\n\nRenick James, (* 21. srpna 1987) je belizský olympionik, zápasník–judista. V roce 2016 obrdžel pozvánku od tripartitní komise k účasti na olympijských hrách v Riu, kde vypadl v úvodním kole.\n\n"}
{"id": "1228756", "url": "https://cs.wikipedia.org/wiki?curid=1228756", "title": "Ondřej Nevělík", "text": "Ondřej Nevělík\n\nOndřej Nevělík (* 18. května 1989, Brno) je český sportovní lezec, bouldrista a bývalý reprezentant. Vicemistr ČR v boulderingu. V české reprezentaci působila také jeho sestra Karolína Nevělíková.\n\n\n\n\n"}
{"id": "1228769", "url": "https://cs.wikipedia.org/wiki?curid=1228769", "title": "Dělení (rozcestník)", "text": "Dělení (rozcestník)\n\nDělení může označovat:\n\n\n\n\n\n\n\n\n\n"}
{"id": "1228780", "url": "https://cs.wikipedia.org/wiki?curid=1228780", "title": "Členění", "text": "Členění\n\nČlenění je dělení na části (členy). Dále může označovat:\n\n\n"}
{"id": "1228792", "url": "https://cs.wikipedia.org/wiki?curid=1228792", "title": "Obyvatelstvo Kazachstánu", "text": "Obyvatelstvo Kazachstánu\n\nTento článek se zabývá tématem obyvatelstva Kazachstánu. K 1. květnu 2016 měla země odhadem 17 953 200 obyvatel.\n\nOficiální odhad populace Kazachstánu byl v dubnu 2011 celkem 16 500 000 osob, z toho žilo 46 % lidí na venkově a 54 % ve městech. V roce 2009 bylo odhadnuto zvýšení populace o 6,8 % oproti předchozímu sčítání v lednu 1999 (o něco méně než 15 milionů obyvatel). Tyto odhady potvrdilo sčítání v roce 2009. Mužů bylo 48,3 %, žen 51,7 %. Etničtí Kazaši tvořili 63,6 % populace, Rusové 23,7 %, Uzbeci 2,9 %, Ukrajinci 2,1 %, Ujgurové 1.4 %, Tataři 1,3 %, Němci 1,1 %, ostatní 3,9 %.\n\nPopulace Kazachstánu se stále zvyšovala z 6,1 milionu v roce 1939 na 16,5 milionu při sčítání v roce 1989. Podle oficiálních odhadů populace dále rostla po roce 1989 až na 17 milionů lidí v roce 1993 a poté klesla na 15 milionů při sčítání v roce 1999. V roce 2002 počet obyvatel klesl až na 14,9 milionů a poté se obnovil růst. Velké množství Rusů se vrátilo do Ruska. Kazachstán přošel silným procesem urbanizace během první padesáti let sovětské éry - počet venkovské populace klesl z více jak devadesáti procent ve dvacátých letech 20. století na méně než 50 % od sedmdesátých let.\n\nNarození a úmrtí před rokem 1979 jsou odhadnutá.\n\nDominantní etnickou skupinou jsou Kazaši, jejichž původ se klade do patnáctého století, kdy turkické kmeny a některé mongolské kmeny ustavily Kazašský chanát. Až do období ruské kolonizace tvořili absolutní většinu.\n\nRusové se začali na území Kazachstánu usazovat koncem 18. století, když Kazaši nominálně uznali ruskou nadvládu výměnou za ochranu před opakujícími se mongolskými útoky. Na konci devatenáctého století se Rusové začali usazovat v úrodném severním Kazachstánu, což mnoho Kazachů přinutilo přesunout se na východ na čínské území. V roce 1906 byla dokončena železniční trať mezi Orenburgem a Taškentem, což ruskou kolonizaci dále usnadnilo. První kolektivizované statky byly zřízeny v roce 1921 a obývali je hlavně Rusové a deportovaní lidé ze SSSR. V roce 1930 bylo jako součást první pětiletky zavedeno usazení nomádů a jejich zapojení do kolektivizovaných farem. Následoval však hladomor, což stálo život asi 40 % etnických Kazachů (1,5 milionu lidí) mezi lety 1930-33. Stovky tisíc jich také utekly do Číny, Íránu a Afghánistánu. Kazaši se tak v Kazachstánu stali menšinou a většinou se znovu stali až po roce 1991.\n\nV padesátých a šedesátých letech se demografie dále měnila, protože stovky tisíc sovětských deportovaných bylo deportováno do kazašských stepí, aby zde farmařili. Výsledky sčítání v roce 1959 uváděly, že Kazaši tvoří jen 30 % obyvatel Kazachstánu. Rusové tvořili 42,7 % obyvatel.\n\nPodle sčítání v roce 2009 je etnická kompozice Kazachstánu takováto: 63,1 % Kazaši, 23,7 % Rusové, 2,9 % Uzbeci, 2,1 % Ukrajinci, 1,4 % Ujgurové, 1,3 % Tataři, 1,1 % Němci, 1 % Kyrgyzové.\n"}
{"id": "1228796", "url": "https://cs.wikipedia.org/wiki?curid=1228796", "title": "Lchagvasürengín Otgonbátar", "text": "Lchagvasürengín Otgonbátar\n\nLchagvasürengín Otgonbátar (* 20. ledna 1993) je mongolský zápasník–judista.\n\nNa mezinárodní scéně se objevuje pravidelně od roku 2014. V roce 2016 se kvalifikoval na olympijské hry v Riu. Do olympijského turnaje šel čistě s pasivní taktikou. V úvodním kole si počkal na osobní techniku ko-uči-gake Nizozemce Noël van 't End, kterou pohotově okontroval na ippon. Ve druhém kole si v boji o úchop poradil s Kubáncem Asley Gonzálezem. Ve čtvrtfinále však v boji o úchop nestačil na Gruzínce Varlama Lipartelijina. Několikrát s ním souboj o úchop prohrál a následně musel situaci zachraňovat za cenu penalizací (šido), které ho poslaly do oprav. Z oprav se dostal do boje o třetí místo, ve kterém podlehl Číňanu Čcheng Sün-čaovi a obsadil 5. místo.\n\n\n\n"}
{"id": "1228802", "url": "https://cs.wikipedia.org/wiki?curid=1228802", "title": "Nicolas Favresse", "text": "Nicolas Favresse\n\nNicolas Favresse (* 1980, Brusel) je belgický horolezec, sportovní lezec a bývalý reprezentant ve sportovním lezení.\n\n\n\n\n\n\n\n"}
{"id": "1228810", "url": "https://cs.wikipedia.org/wiki?curid=1228810", "title": "Quedjau Nhabali", "text": "Quedjau Nhabali\n\nQuedjau Nhabali (\"Kedžau Ňabali\"), (* 8. července 1990 v Kyjevě, Sovětský svaz) je ukrajinský zápasník–judista tmavé pleti.\n\nPochází z multikulturní rodiny, otec z Guinea-Bissau se hlásí k Mandinkům, matka je Ukrajinka. Po narození žil několik let v Africe. Po rozvodu rodičů se vrátil s matkou do rodného Kyjeva. kde se v 8 letech seznámil s judem. Jeho osobním trenérem je Vitalij Dubrova. V roce 2013 se poprvé prosadil v ukrajinské seniorské reprezentace ve střední váze. V roce 2016 se kvalifikoval na olympijské hry v Riu. V úvodním kole narazil na obhájce stříbné olympijské medaile Kubánce Asley Gonzáleze, kterému podlehl v boji na zemi držením, potom co neodhadl svůj nástup do techniky sumi-gaeši.\n\n"}
{"id": "1228812", "url": "https://cs.wikipedia.org/wiki?curid=1228812", "title": "Dresden Freiberger Straße (železniční zastávka)", "text": "Dresden Freiberger Straße (železniční zastávka)\n\nDresden Freiberger Straße je stanice \"S-Bahn Dresden\" v Drážďanech. Tato železniční zastávka leží v centru města Drážďan na trati Děčín – Dresden-Neustadt naproti Světovému obchodnímu centru, nedaleko hlavního nádraží \"(Dresden Hauptbahnhof)\".\n\nV rámci rekonstrukce tratě mezi stanicemi \"Dresden-Neustadt\" a \"Dresden Hauptbahnhof\" od roku 2001 byla postavena i nová zastávka \"Dresden Freiberger Straße\" pro vlaky \"S-Bahnu\". S touto stanicí získala městská část \"Löbtau\" přístup na systém městských ryhlodrah. Dne 12. prosince 2004 byl nakonec zahájen provoz na této stanici.\n\nStanice disponuje 140metrovým zastřešeným nástupištěm s dvěma kolejemi i bezbariérovým přístupem ve tvaru výtahu. Obsluhují ji linky S1 a S2. Nástupiště je dostupné tunelem vedoucím podél silnice. V přednádražním prostoru u východu se nacházejí dvě moderně vybavené tramvajové zastávky, na nichž zastavují linky 7, 10 a 12, zajištující rychlé spoje do jádra města.\n\n"}
{"id": "1228815", "url": "https://cs.wikipedia.org/wiki?curid=1228815", "title": "Vasjuganská rovina", "text": "Vasjuganská rovina\n\nVasjuganská rovina (rusky Васюганская равнина, Васюганье) je bažinatá údolní oblast v jižní části Západní Sibiře, která je součástí větší Západosibiřské roviny. Rozkládá se na území Tomské, Novosibirské, Omské oblasti, mezi řekami Ob a Irtyš. Rovina se snižuje k severu. Absolutní výšky se pohybují v rozmezí od 100 do 166 m.\n\nTato oblast je silně bažinatá, nachází se zde jedny z největších mokřadů na světě, a to Vasjuganské bažiny, ze kterých pramení mnoho řek, jde zejména o řeky Ava, Bakčar, Velký Jugan, Vasjugan, Děmjanka, Iksa, Kargat, Kjonga, Ňurolka, Malý Tartas, Tartas, Malý Jugan, Om, Parabel, Parbig, Tara, Tuj, Uj, Čaja, Čertala, Čižapka, Čuzik, Šegarka nebo Šiš.\n\nNa území roviny se nacházejí zásoby ropy, zemního plynu, rašeliny a železné rudy.\n"}
{"id": "1228816", "url": "https://cs.wikipedia.org/wiki?curid=1228816", "title": "Martín Michel", "text": "Martín Michel\n\nMartín Ernesto Michel Nacía, (* 5. září 1994 v Tarije, Bolívie) je bolivijský zápasník–judista. S judem se seznámil v La Pazu, kde žil od svých 11 let. V roce 2012 byl zařazen do bolivijského programu ministerstva sportu \"Centros de Alto Rendimiento (CAR)\", který financuje talentovaným sportovcům přípravu v cizině. V roce 2016 se na něho usmálo štěstí v podobě panamerické kvalikační kvóty pro účast na olympijských hrách v Riu, kde vypadl v úvodním kole.\n\n"}
{"id": "1228849", "url": "https://cs.wikipedia.org/wiki?curid=1228849", "title": "Dresden-Strehlen (železniční zastávka)", "text": "Dresden-Strehlen (železniční zastávka)\n\nDresden-Strehlen je stanice \"S-Bahn Dresden\" v Drážďanech nedaleko zoologické zahrady a městského parku \"Großer Garten\" (velká zahrada).\n\nTato železniční zastávka byla otevřena 3. července 1903. K zastávce ještě patří staniční budova s čekárnou, která byla roku 2019 rekonstruována. V roce 1995 bylo rekonstruováno zastřešení nástupiště, jehož konstrukce je jediná původně zachovaná na trati. V rámci rekonstrukce byl vybudován bezbariérový přístup ve tvaru výtahu. Mimo to se zvětšilo nástupiště na 55 centimetrů, aby cestující mohli snadněji nastupovat do vlaků. Dopravní podnik města Drážďan (kterým nádražní budova nepatří) plánuje v budově zařízení služebních místností, mimo jiné pro řidiče autobusů a tramvají. Kromě toho se má ve dvoře postavit novostavba.\n\nZastávku obsluhují linky S1 a S2 příměstské železnice \"S-Bahnu\"; každá z nich jezdí v 30-minutových intervalech. Dálkové vlaky stanici míjí. Příměstská železnice i vlaky dálkové resp. nákladní dopravy zde mají svoje tratě.\n\nNa ulici, která železniční trať mimoúrovňově kříží, se nachází autobusová zastávka MHD se spoji do města, na technickou univerzitu aj. Mimo to se na této stanici nachází nový dopravní uzel; zastávka na uzlu \"Wasaplatz\", která se nachází přibližně 300 metrů od železniční stanice, byla přesunouta do přednádražního prostoru. Tento projekt byl součástí velkého rozšíření tramvajové sítě; výstavba začala roku 2017 a byla ukončena v červenci 2019. \n"}
{"id": "1228879", "url": "https://cs.wikipedia.org/wiki?curid=1228879", "title": "Konrad Baumgarten", "text": "Konrad Baumgarten\n\nKonrad Baumgarten (činný 1498–1508) byl německý tiskař, který působil v Olomouci v letech 1500–1502.\n\nPocházel z německého města Rothenburg ve Wittenbersku, tiskařem se pravděpodobně vyučil v Lübecku. V období 1498–1499 působil v polském královském městě Gdaňsku, v Olomouci působil v letech 1500–1502. Od roku 1503 do roku 1505 působil ve Vratislavi, kde byl přijat za měšťana. Od roku 1506 do 1509 působil ve Frankfurtu nad Odrou. Další působení po třech letech není známo. \n\nDo Olomouce byl pravděpodobně povolán proboštem olomoucké kapituly Augustinem Kasenbrodem a vytiskl zde 12 knih. Baumgartnovy tisky jsou latinské, s náboženským nebo filozofickým obsahem. Jsou zaměřené na humanismus nebo proti valdenským. Byl to u nás první tiskař, který používal více druhů písma.\n\n\n"}
{"id": "1228881", "url": "https://cs.wikipedia.org/wiki?curid=1228881", "title": "Tomáš Kyzlink", "text": "Tomáš Kyzlink\n\nTomáš Kyzlink (* 18. června 1993, Vyškov, Česká republika) je český basketbalista hrající za tým KK Helios Suns ve slovinském městě Domžale. Měří 197 cm, váží 93 kg. Hraje na postu křídla. V dresu USK Praha se stal trojnásobným vítězem juniorské extraligy (2010,2011,2012). Byl členem mládežnických reprezentací U16,U18,U20 a v současné době patří k širšímu výběru reprezentace mužů. V roce 2010 přispěl k vítězství na mistrovství Evropy U18 v Tel Avivu Divize B a následnému postupu do Divize A.\n"}
{"id": "1228883", "url": "https://cs.wikipedia.org/wiki?curid=1228883", "title": "Agathonisi", "text": "Agathonisi\n\nAgathonisi (druhý pád \"Agathonision\") ( ) je řecký ostrov v souostroví Dodekany, který leží na východě Egejského moře 18 km západně od pobřeží Malé Asie. Spolu s blízkými ostrůvky tvoří stejnojmennou obec. Ostrov Agathonisi má rozlohu 13,417 km² a obec 14,5 km². Obec je součástí regionální jednotky Kalymnos v kraji Jižní Egeis.\n\nV roce 2011 žilo v obci 185 obyvatel, všichni na hlavním ostrově. Hlavním sídlem ostrova je vesnice Megalo Chorio a jediným dalším trvale obydleným sídlem je Mikro Chorio. Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov je protáhlý ze západu na východ. Má velmi nepravidelné pobřeží s mnoha chráněnými zátokami. Ostrov je kopcovitý. Jeho nejvyšší bod Denbra má nadmořskou výšku 229 m.\n"}
{"id": "1228892", "url": "https://cs.wikipedia.org/wiki?curid=1228892", "title": "Kopylský val", "text": "Kopylský val\n\nKopylský val (bělorusky Капыльская града, rusky Копыльская гряда) je přirozená táhlá vyvýšenina, která se nachází v jihozápadní části Běloruska, a jižní větev Běloruského valu.\n\nVal zaujímá jihozápadní část Minské oblasti, jihovýchodní část Hrodenské oblasti a severovýchodní část Brestské oblasti. Má hranici s Minskou a Navahrudskou vysočinou a Centralnabjarezinskou a Baranavickou rovinou. Táhne se od západu na východ v délce 100 km, od severu k jihu v rozmezí 45 až 50 km. Val se rozkládá na ploše o rozloze 0,7 tis. km². Nejvyšší bod dosahuje výšky 243 metrů nad mořem a leží na území Pacejkaŭského selsovětu a současně je nejvyšším bodem Kopylského rajónu. Relativní výška Kopylského valu je asi 84 metrů.\n\nKopylský val leží na krystalickém fundamentu Běloruské anteklízy, který je v některých místech překryt pouze usazeninami z období pleistocénu. V sedimentárních vrstvách lze nalézt také vrstvy svrchního devonu, křídy, paleogénu a neogénu. Struktura vrstvy z dob pleistocénu se vyznačuje silnějším podílem ledovcových útvarů (hlinitopísčité marény, fluvioglaciální písky a štěrky, jiné) čtyřmi zaledněními a také periglaciálními a meziledovými horninami (rašelina, jíl, saprapel, spraš).\n\nKopylský val je marginální ledovcový útvar. Reliéf střední části je rovinný, na okraji značně členitý. Součástí Kopylského valu je více malých koncových morénových valů, jde o Jušavický, Skabinský, Bratkaŭský, Staraselský val. Ke svahům a mezivalovým sníženinám se přimykají kamy a kamové masivy. Kopylský val je součástí rozvodí mezi řekami v povodí Pripjatě (Nača, Laň, Morač, Lakněja) a Němenu (Vědžma, Vuša a Vyňa). Zalesněno je asi 20% území, orná půda zabírají až o 60%.\n"}
{"id": "1228902", "url": "https://cs.wikipedia.org/wiki?curid=1228902", "title": "Harlington Shereni", "text": "Harlington Shereni\n\nHarlington Shereni (* 6. července 1975, Chiredzi, Rhodesie) je bývalý zimbabwský fotbalový obránce a reprezentant. Hrál na postu stopera (středního obránce) nebo na levé straně obrany. Mimo Zimbabwe působil na klubové úrovni ve Švýcarsku a Francii. Má dceru Tatyanah a syna Tyrona.\n\n\nShereni debutoval v A-mužstvu Zimbabwe v roce 2000.\nZúčastnil se Afrického poháru národů 2004 v Tunisku.\nReprezentační kariéru ukončil v říjnu 2010 po neúspěšné kvalifikaci na MS 2010 v Jihoafrické republice.\n\n"}
{"id": "1228910", "url": "https://cs.wikipedia.org/wiki?curid=1228910", "title": "CAPS United FC", "text": "CAPS United FC\n\nCAPS United FC (celým názvem Central African Pharmaceutical Society United Football Club) je zimbabwský fotbalový klub z města Harare. Byl založen roku 1973. Klubové barvy jsou zelená a bílá.\nJeho rivalem je tým Dynamos FC.\n\n\n"}
{"id": "1228915", "url": "https://cs.wikipedia.org/wiki?curid=1228915", "title": "Sedm dřívějších mingských mistrů", "text": "Sedm dřívějších mingských mistrů\n\nSedm dřívějších mingských mistrů () je označení pro sedm předních básníků a spisovatelů působících v první polovině 16. století, za vlády císaře Ťia-ťinga, v mingské Číně.\n\nSedm dřívějších mingských mistrů byli:\n\nSedm mistrů, a s nimi širší hnutí \"fu-ku\" archaizujícího obdivu a návratu ke starým vzorům, spojoval nový přístup k poezii: odmítali klišé dosud dominujícího kabinetního stylu, zavrhovali vyumělkovanost a mnohomluvný paralelismus svých předchůdců. Věřili, že poezie má vyjadřovat emoce, ale básně jejich předchůdců nemají dostatečný výraz. Při hledání vzorů se obraceli do minulosti k básníkům vrcholného tchangského období, Tu Fuovi a dalším, a starším vzorům – Knize písní, chanským, wejským a ťinským básníkům. Velký zájem projevovali též o lidové písně. V próze měli za vzor prostý styl chanských a čchinských autorů. Ve filozofii se namísto oficiálně prosazované čusistické ortodoxie přikláněli k Wang Jang-mingově škole srdce/mysli.\n\nNěkteří literáti, jako Süe Chuej a Jang Šen, nebo osm talentů éry Ťia-ťing, považovali jejich zásady za příliš svazující a ústící v pouhé kopírování vzorů bez vlastní invence. Nicméně i tak, spolu se sedmi pozdějšími mingskými mistry, kteří na ně navázali po polovině 16. století, měli velký vliv na básníky mingské Číny a jejich básnický styl byl po mnoho desetiletí nejpopulárnější.\n"}
{"id": "1228919", "url": "https://cs.wikipedia.org/wiki?curid=1228919", "title": "Otokar Aleš Kukla", "text": "Otokar Aleš Kukla\n\nOtokar Aleš Kukla (2. května 1931, Polička – 2. července 2008, Praha) byl český historik umění a publicista.\n\nNarodil se v Poličce na Českomoravské vysočině v rodině průmyslového malíře Otokara Kukly a Marie Kuklové, roz. Kleinové. Po skončení gymnasia studoval na filosofické fakultě Masarykovy university v Brně dějiny umění a estetiku. Po studiích se vrací do rodné Poličky, kde získává v roce 1962 místo ředitele Městského musea a galerie v Poličce. Zde se věnuje především propagaci moderního umění, získává pro město významné výstavy pod záštitou organizace UNESCO, v šedesátých letech zde též instaluje výstavu Jana Zrzavého. V této době se zde však přes své zásluhy nesetkává s pochopením a tak odchází do Alšovy jihočeské galerie v Hluboké nad Vltavou, až konečně v roce 1971 přesídlí s rodinou do Prahy. Zde se zařazuje jako vedoucí odborného odd.a zástupce ředitele v Galerii hl. m. Prahy a má na starosti výstavní činnost. Při své galerijní práci ovšem vyvíjel i publikační činnost a té se věnoval až do konce života.\n\nJako římskokatolického a později pravoslavného křesťana s židovskými kořeny po matce, jej vždy zajímají vztahy mezi náboženstvími, je fascinován dávnými, orientálními i exotickými kulturami, které se snaží propojovat a chápat v perspektivě svého domovského zakotvení v židokřesťanském prostředí, což se projevuje i v jeho dalších oblastech zájmu, religionistice a dějinách náboženství vůbec. Píše množství článků a studií, které publikuje v různých kulturních i teologických časopisech: do Židovské ročenky, Hlasu pravoslaví, Teologických listů a dalších.Rovněž nachází svůj výraz v „dopisech“, které chápe v původním významu – „epištola“, a tak vznikají i první samizdatové sborníky, např. „Dopisy mladým křesťanům“ nebo původní cyklus „Listů pro Viktorii“, které posléze, v roce 1995, ve zkrácené a upravené podobě vycházejí knižně pod názvem „Listy pro Viktorii - přemítání nad dějinami Izraele“. Téhož roku rovněž vychází kniha „Svatí spojují národy- portréty evropských světců“, kterou píše společně s Milanem Bubnem. V samizdatu koluje také „Klenot v lotosovém květu“ (o Buddhovi), „ Iokulator Dei“ (o sv. Františkovi z Assisi), „Gándhí“, „Dalajláma“.\n\nOd sedmdesátých let až do konce života též píše přednášky pro Svatojosefskou jednotu v Poličce (např. „Advent předkřesťanských národů“). Zajímavým dílem je také ručně psaná a autorem ilustrovaná pamětní Kronika, která zachycuje nejrůznější oblasti života měšťanů, purkmistrů, farářů i běžných občanů města Poličky, doplňují ji i rozsáhlé úvahy o náboženských tématech, ale i o dobových místních pověrách a teosofických a spiritistických spolcich, které za války město prostupovaly. Kronika je nyní v archivu poličského Musea a je dostupná i online na jeho webu. V současné době se připravuje její tištěná verze, úryvky z ní začaly od r.2019 vycházet v místním farním časopise zásluhou tamějšího faráře P. Tomáše Enderleho. Historie města jej nepřestala nikdy fascinovat , výraznou měrou se potom i na dálku, z Prahy, svými články a přednáškami podílel na jejím kulturním rozkvětu. Patřil mezi pravidelné přispěvatele regionálního časopisu Jitřenka. V devadesátých letech mu bylo uděleno čestné občanství města Poličky.\n\n"}
{"id": "1228920", "url": "https://cs.wikipedia.org/wiki?curid=1228920", "title": "Dresden-Reick", "text": "Dresden-Reick\n\nDresden-Reick je stanice \"S-Bahn Dresden\" v Drážďanech na železniční trati Děčín hl.n. – \"Dresden-Neustadt\". Stanice má nástupiště s dvěma kolejemi pro příměstskou železnici i odstavné koleje s údržbářským zařízením pro vlaky \"InterCity\" a \"InterCityExpress\" končící na hlavním nádraží.\n\nPůvodně bylo toto nádraží otevřeno v roce 1848 jako nákladové nádraží železniční tratě z Drážďan do Děčína. V roce 1857 bylo kvůli neuspokojivým službám předkládek zase zavřeno. Teprve o 50 let později – po rozšíření tratě mezi Drážďanami a Pirnou na čtyři koleje – bylo nádraží \"Reick\" (od roku 1913 \"Dresden-Reick\") dne 7. května 1906 znovu otevřeno pro nákladní dopravu a přepravu dobytka; v následujícím roce dne 1. prosince 1907 potom i pro osobní dopravu.\n\nPotom se vystavěla rozsáhlá zařízení s deseti průjezdnými kolejemi, dalšími odstavnými kolejemi a překladištní nádraží se spojením se sítí dopravního podniku města Drážďan a podnikem městských služeb.\n\nPo druhé výstavbě na čtyři koleje národním dopravcem \"Deutsche Bahn\" a zrušení nákladní dopravy od roku 1999 bylo nákladové nádraží zbořeno. Do prosince 2009 se postavily nové odstavné koleje a údržbářské zařízení pro vlaky \"InterCity\" a \"InterCityExpress\" končící na hlavním nádraží. Před dokončením výstavby se tyto vlaky odstavovaly zčásti na nákladovém nádraží \"Dresden-Neustadt\".\n\nV rámci výstavby se přesunulo nástupiště příměstské železnice od nádražní budovy nad silniční podjezd. Tam zastavují vlaky linky S1 a S2 příměstské železnice (\"S-Bahn\"); každá z nich jezdí v 30-minutových intervalech. Dálkové vlaky stanicí zpravidla projíždějí, obsluhují ji zato jednotlivé regionální vlaky ve směru na Altenberg či Děčín. Příměstská železnice i vlaky dálkové resp. nákladní dopravy zde mají svoje tratě.\n\nStanice je bezbariérová, v podjezdu se nachází autobusová zastávka linek 64, 65 a 87 MHD. Mimo to je severně od stanice parkoviště P+R. Kvůli novému umístění nástupiště se staniční budova už nepouživá.\n"}
{"id": "1228921", "url": "https://cs.wikipedia.org/wiki?curid=1228921", "title": "Cale Tyson", "text": "Cale Tyson\n\nCale Tyson (* 27. ledna 1991) je americký zpěvák a kytarista. Narodil se v texaském městě Cleburne. Vyrůstal ve Fort Worthu. V roce 2011 vydal šestipísňové eponymní EP. O dva roky později následovalo EP ', jež obsahovalo celkem sedm písní. Další EP nazvané ' vydal roku 2014. Svou první dlouhohrající desku nazvanou \" vydal v roce 2016.\n\n\n"}
{"id": "1228925", "url": "https://cs.wikipedia.org/wiki?curid=1228925", "title": "Miles Mentor", "text": "Miles Mentor\n\nMiles M.16 Mentor byl britský jednomotorový trojmístný dolnoplošník vyráběný společností Miles Aircraft Limited v 30. letech 20. století a užívaný \"Royal Air Force\" jako spojovací a cvičný letoun.\nMentor vznikl úpravou z typu Miles M.7 Nighthawk aby splnil požadavky specifikací Air Ministry č. 38/37 na třímístný spojovací jednoplošník s uzavřenou kabinou. Letoun měl být současně schopen sloužit k výcviku radistů a létání podle přístrojů ve dne i v noci.\nPrototyp, jemuž bylo přiděleno sériové číslo \"L4392\", poprvé vzlétl 5. ledna 1938. Firma získala zakázku na 45 kusů, které byly \"Royal Air Force\" dodány mezi dubnem 1938 a únorem 1939. Hlavním uživatelem typu se stala 24. peruť RAF, a letouny se vyskytovaly i u pomocných letek (\"station flight\") na základnách RAF.\nDruhou světovou válku přežil jen jeden kus, sériového čísla \"L4420\", který byl v květnu 1946 prodán civilnímu uživateli pod imatrikulací \"G-AHKM\". Ten byl zničen 1. dubna 1950 při havárii v Clayhidonu v hrabství Devon.\nÚdaje podle publikace \"Miles Aircraft since 1925\"\n\n"}
{"id": "1228927", "url": "https://cs.wikipedia.org/wiki?curid=1228927", "title": "VMFA-211", "text": "VMFA-211\n\nMarine Fighter Attack Squadron 211 (Stíhací útočná peruť námořní pěchoty 211), obvykle zkracovaná VMFA-211, je peruť letectva Námořní pěchoty Spojených států amerických vzniklá v roce 1937 jako stíhací peruť Marine Fighting Squadron 4 (VF-4M). Později byla známá jako VMF-2 a 1. července 1941 obdržela označení VMF-211, pod nímž se zúčastnila druhé světové války. Během ní se proslavila hrdinnou obranou v bitvě o ostrov Wake, po níž obnovená peruť přijala přezdívku „Wake Island Avengers“ („Mstitelé ostrova Wake“) či zkráceně„Avengers“ na památku tam padlých příslušníků.\n\nV roce 1952 byla přeznačena na peruť útočných letounů VMA-211 (Marine Attack Squadron-211).\n\nV současné době je jednotka pod označením VMFA-211 vyzbrojena stroji F-35B Lightning II, s nimiž 30. června 2016 nabyla operační způsobilosti, jako první jednotka která na Lightningy II přešla z typu Harrier II.\n\n"}
{"id": "1228928", "url": "https://cs.wikipedia.org/wiki?curid=1228928", "title": "Michal Bílek (1997)", "text": "Michal Bílek (1997)\n\nMichal Bílek (* 13. října 1997) je český fotbalový záložník, působící v FK Varnsdorf.\nBílek je odchovancem FK Teplice, v červenci 2016 byl poprvé povolán do A-mužstva. V únoru 2016 se stal sportovcem roku v kategorii Mládež – jednotlivci na 2. místě.\n\nMichal Bílek reprezentoval Českou republiku v mládežnické kategorii U17 a U18.\n\n"}
{"id": "1228932", "url": "https://cs.wikipedia.org/wiki?curid=1228932", "title": "Würzburger Kickers", "text": "Würzburger Kickers\n\nWürzburger Kickers (celým názvem: Fußball-Club Würzburger Kickers e. V.) je německý fotbalový klub, který sídlí v bavorském městě Würzburgu. Založen byl v roce 1907. Klubové barvy jsou bílá a červená, díky kterým má klub stejnou přezdívku jako Hamburg – \"Die Rothosen (červené kalhoty)\". Své domácí hraje v Flyeralarm Aréně, která má kapacitu 13 138 diváků.\n\nPo úspěšných letech ve vyšších ligových patrech na počátku 20. století hrál klub v sezoně 1977/78 jižní divizi 2. Bundesligy, poté klub dlouhá léta působil v amatérských soutěžích. Posledními většími úspěchy Kickers byly zisk z bavorského zemského poháru v letech 2014 a 2016, a vítězství v bavorském amatérském mistrovství v roce 2015. V sezóně 2016/17 hrál klub po dvou postupech v řadě a po 38 letech opět 2. Bundesligu.\n\nOd roku 2014 je profesionální část klubu akciovou společností, která je vlastněna ze sta procent klubem samotným.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1228934", "url": "https://cs.wikipedia.org/wiki?curid=1228934", "title": "Breguet IV", "text": "Breguet IV\n\nBreguet IV byl letoun vyráběný společností Breguet. Poprvé vzlétnul v roce 1911 a byl to první výrobek této společnosti, který se vyráběl ve větším počtu. Několik kusů používalo i Francouzské armádní letectvo a britský \"Royal Flying Corps\". Je významný širokým užitím kovu ve své konstrukci, což nebylo u tehdejších letounů obvyklé.\nBreguet typ IV byl vyvinut z Breguetu typ III, který se objevil v roce 1910. Jednalo se o dvouplošník s tažným motorem a příďovým podvozkem.\n\nBreguet IV byl vyráběn v množství variant, lišících se uspořádáním a počtem míst v kokpitu a instalovanou pohonnou jednotkou. Ačkoliv dřívější Breguetova letadla byla označována typovým číslem, stroje vyrobené po typu III byly obecně označovány číslem draku a kombinací čísla a písmene určující typ instalovaného motoru.\n\nTyp byl používán jako cvičný a experimentální, stroj G.1 dosáhl v roce 1911 světových rychlostních rekordů při nesení jednoho (19. ledna, 86,3 km/h) a dvou pasažérů (6. března, 79,7 km/h). G.3 se stal prvním letounem který unesl pilota a deset pasažérů.\n\nJednotlivé exempláře či menší série variant G.1, G.2, G.2bis \"Militaire\", G.3, J, L.1, L.2 a U.2 zakoupily i ozbrojené síly Francie a dalších zemí, například Argentiny a Spojeného království.\nBreguety U.2 francouzské escadrille BR 17 se po vypuknutí první světové války zapojily do počátečních bojů na alsaské frontě jako průzkumné, ale brzy byly v prvoliniové službě nahrazeny typem Voisin III.\n\nJeden exemplář varianty R.U.1 je vystaven v Musée des arts et métiers v Paříži.\n\n\nÚdaje podle časopisu \"Flight\", 22. července 1911, s. 625\n"}
{"id": "1228938", "url": "https://cs.wikipedia.org/wiki?curid=1228938", "title": "Reuben Gabriel", "text": "Reuben Gabriel\n\nReuben Shalu Gabriel (* 25. září 1990, Kaduna) je nigerijský fotbalový záložník a reprezentant, od roku 2017 hráč finského klubu KuPS. Ma klubové úrovni prošel angažmá v Nigérii, Skotsku, Belgii, Portugalsku, na Slovensku a ve Finsku.\n\n\nV reprezentačním A-mužstvu Nigérie debutoval v roce 2010.\n\nS nigerijskou reprezentací se zúčastnil APN 2013 v Jihoafrické republice (zisk titulu) a MS 2014 v Brazílii.\n\n"}
{"id": "1228941", "url": "https://cs.wikipedia.org/wiki?curid=1228941", "title": "South Side", "text": "South Side\n\n„South Side“ je píseň amerického hudebníka Mobyho. Vydána byla v květnu roku 1999 na jeho pátém albu \"Play\". V prosinci 2000 vyšla jako osmý (zároveň předposlední) singl z této desky. V hitparádě Billboard Hot 100 se singl umístil na čtrnácté příčce. Píseň původně byla duetem Mobyho a zpěvačky Gwen Stefani, přičemž většinu textu zpívají oba dohromady. Moby však nakonec zpěvaččin hlas z výsledného mixu vystříhal. K písni byl rovněž natočen videoklip, jehož režisérem byl Joseph Kahn (v klipu vystupují jak Moby, tak i Gwen Stefani, a jako doprovod je zde použita verze, v níž zpívají oba). Klip byl oceněn jako Nejlepší mužský videoklip na MTV Video Music Awards.\n"}
{"id": "1228944", "url": "https://cs.wikipedia.org/wiki?curid=1228944", "title": "Jeannine Gramicková", "text": "Jeannine Gramicková\n\nJeannine Gramick, S.L. (* 1942 Filadelfie) je americká římskokatolická řeholnice, zastánkyně práv LGBT osob a zakladatelka New Ways Ministry. \n\nSestra Jeannine se narodila do polské katolické rodiny ve Filadelfii. V roce 1960 se přestěhovala do Baltimoru, vstoupila do kongregace Školských sester de Notre Dame a vyučovala matematiku na střední škole a později na univerzitě Notre Dame of Maryland. Spolu s P. Robertem Nugentem založila organizaci New Ways Ministry, která si klade za cíl hájit spravedlnost pro LGBTQ osoby v katolické církvi a občanské společnosti. Sestra Jeannine svoje postoje a působení vysvětluje ve svých publikacích. Např: \"Homosexuality and the Catholic Church\" (Hamosexualita a katolická církev), \"Homosexuality in the Priesthood and Religious Life\" (Homosexualita v kněžském a řeholním životě), \"The Vatican and Homosexuality\" (Vatikán a homosexualita), \"Voices of Hope: A Collection of Positive Catholic Writings on Lesbian/Gay Issues\" (Hlasy naděje: Sbírka pozitivních katolických textů na téma lesbické a gay otázky). Je také spoluautorkou \"Building Bridges: Gay and Lesbian Reality and the Catholic Church\" (Stavění mostů: Gay a lesbická realita v katolické církvi, v italštině vyšlo pod názvem \"Anime Gay: Gli omosessuali e la Chiesa cattolica\"). Nyní je sestra Jeannine v řádu Sester z Loretta (zkratka S.L). \n\nJejí dlouholeté, mnohdy kontroverzní službě v LGBT komunitě se věnuje dokumentární film \"In Good Conscience: Sister Jeannine Gramick's Journey of Faith.\" \n\nAktivity sestry Jeannine se neobejdou bez kontroverzí. V roce 1981 jí washingtonský arcibiskup, kvůli údajné nejasnosti její prezentace církevního učení o homosexualitě zakázal pastorační činnost s homosexuály na území své arcidiecéze. Ve stejnou dobu bylo jí a P. Robertu Nugentovi nařízeno Kongregací pro instituty zasvěceného života a společnosti apoštolského života přerušit službu, odloučit se od New Ways Ministry a prohlásit, že se nadále nebudou věnovat pastoraci homosexuálů, aniž by pravověrně prezentovali církevní učení o homosexualitě. Roku 1988 započal Vatikán šetření jejich společných aktivit, kvůli možným doktrinálním chybám v publikacích bylo převedeno na Kongregaci pro nauku víry. V roce 1999, po písemném dialogu s autory, kongregace prohlásila, že jejich spisy jsou doktrinálně nepřijatelné.\n\n"}
{"id": "1228954", "url": "https://cs.wikipedia.org/wiki?curid=1228954", "title": "Kalabárie hrabavá", "text": "Kalabárie hrabavá\n\nKalabárie hrabavá (\"Calabaria reinhardtii\") je nejedovatý had z čeledi hroznýšovitých, žijící v Africe, příslušník monotypického rodu kalabárie, pojmenovaného podle města Calabar. Říká se mu také \"kalabárie Reinhardtova\" na počest dánského herpetologa Johanna Theodora Reinhardta.\n\nObývá africký deštný prales od Libérie na západě podél pobřeží Guinejského zálivu a přes lesnatou část Konžské pánve až po jezero Kivu na východě. Žije skrytým nočním životem a vyskytuje se v odlehlých oblatech, proto je její způsob života málo prozkoumán. Zahrabává se do kypré pralesní půdy nebo pod spadané listí, obsazuje také nory jiných zvířat nebo termitiště. Je vejcorodá, živí se převážně drobnými hlodavci. Patří k nejmenším hroznýšovitým hadům, dosahuje délky maximálně jednoho metru. Je zbarvena tmavohnědě až černě, se světlejšími načervenalými skvrnami. Tvar těla je uzpůsoben podzemnímu způsobu života: je válcovité, hlava i ocas jsou krátké a tupé, oči jsou malé. Podobnost obou konců těla používá had, když je v nebezpečí: stočí se do klubíčka, aby chránil hlavu, a vztyčí ocas, což zmate útočníka. Anglicky se mu proto říká „two-headed boa“ (dvouhlavý hroznýš). Kalabárie bývá chována také v zajetí pro svou neútočnou povahu.\n\nSystematika je nejasná: kalabárie byla dlouho řazena mezi krajty, Arnold Kluge navrhl roku 1993 vyčlenit ji spolu s dalšími hrabavými hroznýši do samostatného rodu \"Charina\", ale analýza DNA vzájemnou příbuznost nepotvrdila.\n\n"}
{"id": "1228961", "url": "https://cs.wikipedia.org/wiki?curid=1228961", "title": "News from Nowhere", "text": "News from Nowhere\n\nNews from Nowhere je americké filmové drama z roku 2010. Jeho režisérem byl Paul Morrissey. Hlavní roli v něm ztvárnil Demian Gabriel, dále v něm vystupovala například Olga Liriano. Ve filmu hrála také Viva, která s režisérem spolupracovala již v šedesátých letech. Ve filmu přijíždí jeho hlavní postava na lodi z neznámé země hledat štěstí do jiného města.\n\n"}
{"id": "1228962", "url": "https://cs.wikipedia.org/wiki?curid=1228962", "title": "Jonotthan Harrison", "text": "Jonotthan Harrison\n\nJonotthan Harrison (* 25. srpna 1991 v Grovelandu, stát Florida) je hráč amerického fotbalu nastupující na pozici Centera za tým Indianapolis Colts v National Football League. Univerzitní fotbal hrál za University of Florida, po Draftu NFL 2014, kdy si ho nevybral žádný tým, podepsal smlouvu s týmem Indianapolis Colts.\n\nHarrison navštěvoval South Lake High School v Grovelandu na Floridě, kde se kromě amerického fotbalu věnoval i atletice. Nastupoval na více postech v útoku i obraně a za své výkony byl jmenován Offense/Defense All-American Bowl Offensive linemanem roku 2007. Noviny \"Orlando Sentinel\" ho vybraly jako člena prvního all-stars týmu v oblasti centrální Floridy.\n\nHarrison přijal stipendium na University of Florida, kde se mezi roky 2010 až 2013 věnoval americkému fotbalu. Během této doby nastoupil do 39 utkání, v posledním ročníku jich odehrál všech dvanáct na pozici Centera a nakonec získal bakalářský titul v oboru antropologie a trestní soudnictví.\n\nPoté, co si ho nevybral žádný tým během sedmi kol Draftu NFL 2014, Harrison jako volný hráč podepsal 12. května 2014 smlouvu s Indianapolis Colts, debut absolvoval 7. září téhož roku proti Denver Broncos. Celkem v sezóně 2014 nastoupil do patnácti utkání jako Center, z toho desetkrát jako startující hráč a pomohl svému týmu dostat se do finále Konference AFC. O rok později odehrál všech šestnáct utkání základní části, z toho devět jako startujíc hráč.\n\n"}
{"id": "1228963", "url": "https://cs.wikipedia.org/wiki?curid=1228963", "title": "Benjamin Tetteh", "text": "Benjamin Tetteh\n\nBenjamin Tetteh (* 10. července 1997, Accra, Ghana) je ghanský fotbalový útočník, od léta 2018 hráč pražské Sparty, kam přestoupil z Bohemians Praha 1905. Jeho hlavním postem je pozice hrotového útočníka, alternativně může nastoupit na křídle.\n\nV červenci 2017 odešel ze Standardu na hostování do českého mužstva Bohemians Praha 1905. V září 2017 na něj Bohemians 1905 uplatnili opci.\n\nTetteh oficiálně přestoupil do Sparty 17. července 2018 (se Spartou ale absolvoval kompletní letní přípravu). Podepsal kontrakt na čtyři roky. První ligový gól za Spartu vstřelil 5. srpna Slovácku. V první polovině sezony 2018/19 byl s 8 góly nejlepším střelcem Sparty. Díky dobrým výkonům se o Tetteha začaly zajímat kluby z Premier League a turecký Galatasaray SK.\nTetteh nastupoval za ghanské mládežnické reprezentace U17 a U20.\n\nTettehův otec se živí jako rybář, matka je obchodnice.\n\n"}
{"id": "1228968", "url": "https://cs.wikipedia.org/wiki?curid=1228968", "title": "News from Nowhere (rozcestník)", "text": "News from Nowhere (rozcestník)\n\nNews from Nowhere může být:\n\n"}
{"id": "1228974", "url": "https://cs.wikipedia.org/wiki?curid=1228974", "title": "Řachanda", "text": "Řachanda\n\nŘachanda je česká pohádka z roku 2016 režisérky Marty Ferencové. Scénář k ní napsal Daniel Miňovský. V hlavních rolích se objevili Denisa Pfauserová, Vladimír Polívka, Aleš Bílík, Bolek Polívka, Jan Hrušínský a Vilma Cibulková. \n\nPohádka se mj. natáčela na zámku Dětenice.\n\nFilm sklidil od kritiků spíše podprůměrné hodnocení. \n\n"}
{"id": "1228977", "url": "https://cs.wikipedia.org/wiki?curid=1228977", "title": "Zavěšená fasáda", "text": "Zavěšená fasáda\n\nZavěšená fasáda (anglicky \"curtain wall\") je konstrukční systém lehkého obvodového pláště. Odděluje vnitřní prostor od venkovního prostředí. Je poměrně novým systémem uplatňovaným na moderní výstavbě, díky například železobetonové konstrukci drží budova stabilně a není potřeba nosných zdí. Podstata tohoto systému spočívá v předsazení resp. zavěšení fasády před konstrukci objektu, tudíž stěna nenese žádnou váhu.\n\nZavěšená fasáda je často spojována s výškovými budovami a mrakodrapy, díky zavěšené fasádě je možné vytvářet celoskleněné stěny budov.\n\nTento systém se nejdřív realizoval v USA kolem roku 1952 (budova Organizace spojených národů a Lever House), později se rozšířil do dalších zemí.\n\n"}
{"id": "1228983", "url": "https://cs.wikipedia.org/wiki?curid=1228983", "title": "Global Snow Leopard &amp; Ecosystem Protection Program", "text": "Global Snow Leopard &amp; Ecosystem Protection Program\n\nGlobal Snow Leopard & Ecosystem Protection Program je mezivládní iniciativa, jejímž cílem je ochrana irbisa (\"Panthera irbis\") napříč jeho areálem výskytu.\n\nZáklady programu byly položeny na konferenci v kyrgyzském Biškeku v říjnu 2013. Dvoudenní konference svolané na popud kyrgyzského prezidenta Almazbeka Atambajeva se zúčastnili vysocí představitelé všech 12 zemí, do nichž areál výskytu irbisa zasahuje (Rusko, Kazachstán, Uzbekistán, Tádžikistán, Kyrgyzstán, Mongolsko, Čína, Bhútán, Nepál, Indie, Pákistán a Afghánistán). Výsledkem bylo podepsání společného dokumentu, který zavázal zúčastněné státy k řadě kroků, které by měly napomoci k účinnější ochraně irbisa v jeho přirozeném prostředí.\n\nZmíněné kroky zahrnují mimo jiné:\n\nPrvním cílem je vytipovat napříč areálem výskytu irbise 20 zdravých populací a zajistit jejich ochranu. Tento cíl má být splněn do roku 2020.\n\n"}
{"id": "1228990", "url": "https://cs.wikipedia.org/wiki?curid=1228990", "title": "Lajos Portisch", "text": "Lajos Portisch\n\nLajos Portisch (* 4. dubna 1937 Zalaegerszeg) je maďarský šachista. Pro svou precizní poziční hru byl srovnáván s Michailem Botvinnikem. Hrál za klub MTK Budapešť. Je držitelem ocenění Nemzet Sportolója a čestným občanem Budapešti. Vynikal také jako operní pěvec.\n\nNa vrcholové úrovní začal hrát roku 1955, kdy skončil čtvrtý na mistrovství světa juniorů v šachu. V roce 1958 se poprvé stal mistrem Maďarska, celkem získal ve své kariéře devět národních titulů. Roku 1961 mu byl udělen titul velmistra. Šestkrát v kariéře se zúčastnil turnaje kandidátů, nejlepším výsledkem bylo semifinále v letech 1977 a 1980. Počátkem osmdesátých let byl na světovém žebříčku druhý za Anatolijem Karpovem. Vyhrál turnaje v Reggio nell'Emilia (1985 a 1994), Wijk am Zee (1972 a 1975), Las Palmas (1972) a Hastingsu (1971). Reprezentoval Maďarsko na dvaceti šachových olympiádách, v roce 1978 dovedl svůj tým z první šachovnice k celkovému vítězství. Také má tři stříbrné medaile z mistrovství Evropy v šachu družstev (1970, 1977, 1980). Byl nominován na Utkání století SSSR - svět v roce 1970, kde na třetí šachovnici porazil Viktora Korčného 2,5 : 1,5.\n\nŠachistou byl také jeho mladší bratr Ferenc Portisch, který měl titul mezinárodního mistra.\n\n"}
{"id": "1228991", "url": "https://cs.wikipedia.org/wiki?curid=1228991", "title": "Nečinný (procesor)", "text": "Nečinný (procesor)\n\nNečinný () je v informatice označení pro stav procesoru, který není využíván žádným počítačovým programem. Každý program nebo proces, který je vykonáván počítačem, spotřebovává čas procesoru. Pokud je všechna potřebná činnost procesorem vykonána, je procesor nečinný (idle).\n\nModerní procesory využívají nečinného stavu pro úsporu energie. Běžně se používá snížení taktu vnitřních hodin, snížení napájecího napětí procesoru a uspání některých (nečinných) částí procesoru. Některé procesory mají speciální instrukci halt, která zastaví činnost procesoru až do příchodu přerušení. Na procesorech rodiny x86 je to instrukce HLT. V takovém případě je instrukce HLT prováděna ve smyčce a může uspořit mnoho energie.\n\nNěkteré operační systémy, jako například systémy Windows NT, zobrazují idle čas procesoru jako \"idle task\" (\"nečinné procesy systému\"), který je zařazen plánovačem procesů, když počítač nemá co dělat. Takový proces může být napevno zakódován do plánovače nebo to může být speciální proces běžící s nejnižší možnou prioritou. Výhodou posledního řešení je, že je takový proces v přehledu zobrazován společně s dalšími procesy.\n\nNěkteré procesy jsou navrženy tak, že spotřebovávají nečinný čas procesoru a nekonkurují tak běžným procesům. Takovému procesu je přidělen procesor až v okamžiku, kdy by byl spuštěn idle_task. V takovém případě může být sice systém vytížen na 100 %, ale jakmile se vyskytne v systému běžná úloha, která potřebuje běžet, je proces určený pro běh v nečinném stavu procesoru pozastaven. V moderních procesorech je i v takovém případě, kdy počítač plně vytěžuje proces běžící v nečinném době, možné snížit spotřebu a snížit tak spotřebu energie za cenu pomalejšího běhu úlohy běžící v době nečinnosti procesoru.\n"}
{"id": "1228994", "url": "https://cs.wikipedia.org/wiki?curid=1228994", "title": "Tučnice obecná", "text": "Tučnice obecná\n\nTučnice obecná (\"Pinguicula vulgaris\") je vytrvalá, příležitostně masožravá rostlina. Obvykle roste v půdě chudé na živiny, které si doplňuje lapáním drobného hmyzu. Je na severní polokouli nejrozšířenějším druhem rodu tučnice a jediným, který roste v České republice. Je rozšířena téměř po celé Evropě a v severních částech Asie a Severní Ameriky, obvykle v jižnějších položených oblastech roste ve vyšších polohách.\n\nV Česku má těžiště rozšíření v oreofytiku a chladnějších místech mezofytika, nejvíce lokalit se nachází na Šumavě a v Krušných horách. V malých počtech se také vyskytuje v Orlických a Novohradských horách, v Brdech, na Českomoravské vrchovině a v Hrubém Jeseníku.\n\nNejčastěji roste na podmáčených nebo často zaplavovaných loukách, v rašeliništích, slatinách, vřesovištích, prameništích, rákosinách a na březích potoků, rybníků, příkopů a melioračních struh, jakož i na mokvavých místech skal a v jejich vlhkých štěrbinách, lze ji nalézt také na odvalech po těžbě surovin. Vyskytuje se na dobře provzdušněných substrátech slabě kyselých až neutrálních, které jsou strukturou hlinité, písčité či drobně štěrkovité. Bývají to stanoviště slunná nebo polostinná, s omezenou konkurencí jiných rostlin.\n\nVodu a částečně i živiny získává rostlina nejen chabými kořeny, ale i přímo listy, které se tisknou celou plochou k vlhkému podkladu. Je hemikryptofyt, jehož listy s nástupem zimy usychají. Rostlina do příštího jara přežívá v podobě tzv. spícího (hibernujícího) pupenu, který vyrostl z listové růžice a je tvořen k sobě přitisknutými šupinami chránícími zárodky budoucích listů. V dolní části tohoto pupenu někdy jsou drobné, snadno oddělitelné rozmnožovací pupeny. Za vyhovujících podmínek se rostlina dožívá věku okolo deseti let. Při pěstování lze pupen přes zimu uchovat v chladničce při teplotě málo nad nulu a na jaře vysadit.\n\nDrobná, vytrvalá bylina, vysoká 5 až 15 cm, s přízemní růžici lesklých, jasně zelených až žlutozelených, masitých listů. Mají řapíky, jsou nedělené, k zemi přitlačené a bývá jich 5 až 10. Jejich čepele jsou eliptické, vejčité či kopisťovité, obvykle bývají dlouhé 2 až 5 a široké 1 až 2 cm, po obvodě jsou celokrajné, na konci zaokrouhlené až tupě špičaté, okraje mají ohnuty vzhůru a na líci jsou žláznaté a intenzivně lepkavé. Kořenová soustava je tvořena jednotlivými, bělavými a nevětvenými kořínky, které mají spíše upevňovací, než vyživovací funkci.\n\nZ růžice vyrůstají obvykle jeden až dva tenké, pouhý 1 mm tlusté, žláznatě chlupaté, přímé, květonosné stvoly až 15 cm vysoké. Na vrcholu stvolu se vyvine po jednom, 1,5 až 2 cm dlouhém květu na vztyčené nebo svěšené centimetrové stopce. Zelený až hnědavý, široce otevřený kalich je nezřetelně dvoupyský. Horní pysk má tři cípy které jsou podlouhle kopinaté, tupě špičaté a od sebe oddálené, dolní pysk je složen ze dvou vejčitých, tupě špičatých cípů. Dvoupyská, uvnitř chlupatá koruna dlouhá 1,5 až 2 cm bývá nejčastěji modrofialová a v ústí nálevkovité korunní trubky mívá bílou skvrnu. Horní pysk je vzpřímený a má dva laloky obdélníkovitého tvaru, dolní pysk je přímo odstávající a má tři větší, navzájem oddělené laloky a vespod vybíhá v rovnou, si 0,5 cm dlouhou ostruhu obsahující nektar. V koruně jsou dvě tyčinky s přirostlými bázemi nitek. Ze dvou plodolistů je vytvořený svrchní, vejčitý semeník nesoucí bliznu se dvěma nestejně velkými laloky. Květy rozkvétají v květnu a červnu a jsou opylovány létajícím hmyzem, hlavně včelami a čmeláky; v případě nedostatku opylovačů někdy dochází k samoopylení.\n\nPlodem je podlouhle vejčitá až kulovitá, jednopouzdrá, dvěma chlopněmi se otvírající tobolka zabalena ve vytrvalém kalichu. Obsahuje několik stovek drobných, hnědých semen vřetenovitého tvaru se síťnatým osemením. Semena si podržují schopnost vyklíčit pouze po dobu kratší než rok, nestávají se součásti půdní semenné banky. Ploidie druhu je 2n = 64.\n\nPro doplnění živin, hlavně dusíku který bývá poměrně vzácný, si rostlina pomáhá pasivním lapáním drobných živočichů, převážně hmyzu. Horní povrch listu je porostlý velkým množstvím mikroskopických žlázek produkující lepkavý slizový výměšek, který se ve slunečních paprscích třpytí a láká hmyz. Ten se po usednutí přilepí a při snaze uvolnit se vybudí v listu tvorbu a vylučování trávicích enzymů, podobných lidskému trypsinu. Enzymy společně se symbiotickými bakteriemi obsaženými ve slizové látce živočicha zahubí, rozloží a list postupně vstřebá rozpustitelné části. Nestravitelné díly, např. křídla, krovky, zůstanou přilepeny na listu.\n\nV oblastech s hojným výskytem se využívalo enzymů obsažených v listech ke srážení mléka při výrobě tvarohu. Rostlina se také tradičně používala jako léčivka, v době květu se sušila její nať, ze které se dělal nálev používaný při snižování dušnosti, při křečích u černého kašle a proti mnoha dalším plicním neduhům, pomáhal také zvyšovat sekreci hlenu z horních cest dýchacích. Působí i jako insekticid.\n\nV ČR se rozlišují dva poddruhy:\nV minulosti se někteří čeští botanikové snažili povýšit endemickou populaci z Polabí, tučnici obecnou českou, na samostatný druh \"tučnice česká\". Dnes se však po karyologické analýze a upřesnění počtu chromozomů (je shodný s nominátním poddruhem, s tučnicí obecnou pravou) se od tohoto zatřídění upouští a přiznává se ji pouze statut poddruhu.\n\nNavíc tučnice obecná je vzhledově velmi plastická, jednotlivé rostliny se mohou odlišovat celkovým vzrůstem, délkou koruny květu, postavení korunních cípů, tvarem a velikost kalichu, zakončením ostruhy i tvarem tobolky. Také se vyskytuje okolo pěti ustálených typů ve zbarvení koruny, která bývá celá modrofialová nebo celá bílá, anebo má spodní pysk bílý a horní modrofialový, neb spodní i horní pysk jsou modrofialové a korunní trubka bílá, eventuálně je koruna celá modrofialová a má bílou skvrnu v ústí trubky. Dále se vyskytují jedinci s přechodnými znaky. Vždy se jedná o taxonomicky bezvýznamné odchylky.\n\nV české přírodě je tučnice obecná v důsledku ničení lokalit, hlavně těžbou rašeliny nebo melioracemi, ohrožena vyhynutím. Je proto ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu cévnatých rostlin České republiky z roku 2012\" prohlášena za druh silně ohrožený (§2), (C2t).\n\n"}
{"id": "1228999", "url": "https://cs.wikipedia.org/wiki?curid=1228999", "title": "Matyáš Preinlein", "text": "Matyáš Preinlein\n\nMatyáš Preinlein (činný 1486–1499) byl tiskař, který působil v Brně a v Olomouci.\n\nTaké Matthias Preinlein pocházel z Ulmu. Společně s tiskařem Konrádem Stahelem získali znalosti knihtisku v Benátkách, to dokazují jejich knihtisky. Oba působili v Brně v období 1486 do 1498. V Olomouci Matyáš Preinlein působil jeden rok (1499). V dalším období už v Olomouci působil německý tiskař Konrad Baumgarten. Matyáš Preinlein byl do Olomouce povolán olomouckým biskupem Stanislavem Thurzem. Od Kontáda Stahela odkoupil podíl a dílnu přestěhoval do Olomouce. V Olomouci vytiskl jen dva tisky s nižší kvalitou \"Planctus ruinae ecclesiae\" a \"Quaestio fabulosa\" od Johanna Schrama z Tachova.\n\n\n"}
{"id": "1229000", "url": "https://cs.wikipedia.org/wiki?curid=1229000", "title": "Coercion", "text": "Coercion\n\nCoercion byla švédská death metalová kapela založená roku 1992 ve čtvrti Skärholmen švédského hlavního města Stockholm. Sestava kapely se často měnila.\n\nPrvní studiové album \"Forever Dead\" vyšlo v roce 1997. Druhé album \"Delete\" vyšlo roku 1999. V roce 2003 kapela vydala EP \"Lifework\" a o dva roky později zanikla.\n\n\n\n\n"}
{"id": "1229009", "url": "https://cs.wikipedia.org/wiki?curid=1229009", "title": "Miroslav Nádvorník", "text": "Miroslav Nádvorník\n\nMiroslav Nádvorník (28. května 1921 Brno – 11. června 1989 Olomouc) byl český knihovník.\n\n\n"}
{"id": "1229010", "url": "https://cs.wikipedia.org/wiki?curid=1229010", "title": "Minoritský klášter (Opava)", "text": "Minoritský klášter (Opava)\n\nMinoritský klášter v Opavě se nachází na Masarykově třídě 39 čp. 342. Jeho fundace je datována do 1. poloviny 13. století. Klášter mohl být založen roku 1234 piastovským vévodou Měškem. Potvrzení fundace se připisovalo králi Václavovi I., avšak může spadat až pod reorganizační činnost jeho syna Přemysla Otakara II. Klášter patří v současné době – od roku 2014 opět minoritskému řádu.\n\nPro výstavbu minoritského kláštera poskytl markrabí Přemysl Otakar II. minoritům část vlastních pozemků mezi dobytčím trhem a městskými hradbami (dnešní Horní a Dolní náměstí). Tím byly splněny dva základní požadavky na umístění klášterů. Nacházel se zároveň na poměrně frekventovaném místě a minorité tak mohli působit na širokou vrstvu obyvatel. Opava a okolí byla pravděpodobně napadena Mongoly po bitvě u Lehnice roku 1241. Po té došlo k reorganizaci městské obce a jejího hospodářského zázemí.\n\nKlášter je poprvé skutečně doložen 3. dubna roku 1250, kdy na kapitule konané v Hradci Králové za předsednictvím provinciála, fr. Bohuslava, byl přijat opavský konvent mezi kláštery česko-polské řádové provincie.\n\nMinorité si museli opatřit provizorní obydlí a svatyni, aby mohli co nejdříve zahájit bohoslužby. Na počátku byly stavby zřejmě dřevěné, až po nashromáždění dostatečného množství peněz a stabilizaci konventu začali jednotlivé části nahrazovat zděnými objekty. Pevné zdi přiléhaly jako opěrné body k městským hradbám.\n\nVýznam kláštera byl zřejmý na konci 13. století převážně dominantní stavbou kostela sv. Ducha. Vévoda Mikuláš I., který byl příznivcem minoritů, využíval při pobytech v Opavě právě kostel menších bratří. V poslední čtvrtině 13. století byl pravděpodobně minoritský klášter považován za nejvyšší a nemodernější opavský sakrální objekt.\n\n9. července 1280 proběhla v klášteře provinciální kapitula svolaná do Opavy fr. Mikulášem z Moravy. Jako místo jednání představených všech minoritských klášterů česko-polské provincie byl opavský řádový dům vybrán znovu v roce 1294, kdy 6. června se zde opět konala provinciální kapitula fr. Dětřichem. Klášter hrál svou roli pokoje a míru stále. Roku 1282 zde byla ukončena krutá válka části šlechty z Opavska proti církvi.\n\nNa přelomu 13. a 14. století tady pravděpodobně trávil čas významný středoevropský diplomat Antonín biskup czanadský, sám minorita.\nDůležitou změnu v postavení kláštera přinesla vláda českého krále Václava II. na Opavsku. Panovník se rozhodl uvést do Opavy ženskou větev řádu sv. Františka. Po dohodě s mnichy věnoval panovník klariskám svůj dům a pozemek, který sousedil s klášterem na severní straně až po městské hradby. Zanedlouho na to se začal stavět ženský konvent s kamenným kostelem později sv. Kláry a Kateřiny, který byl dokončen patrně roku 1305 až v první polovině roku 1306. Z příkazu krále Václava III. se začalo chystat jeho svěcení czanadským biskupem Antonínem. Král 4. června 1306 náhle zahynul v Olomouci. Po jeho smrti převzal fundaci jeho strýc, vévoda Mikuláš I. Opavský, který potvrdil založení kostela 29. května 1307.\n\nV roce 1362, vystavil vévoda Mikuláš II. ve prospěch minoritů v Opavě neznámé privilegium. Listina se pravděpodobně týkala finančních darů, které mohly být záminkou uložení zeměpána k poslednímu odpočinku u minoritů.\n\nV první třetině 14.století prochází klášter přestavbou. V prostřední třetině 14. století došlo ke stržení presbytáře kostela sv. Ducha a nahrazení jeho hloubkově i výškově dimenzovaným presbytářem. Presbytář disponoval křížovou klenbou se třemi obdélnými a závěrovými pětibokými poli dosahující výšky více než 20m. Podle slohové polohy presbytáře lze předpokládat, že přestavba mohla být dokončena 24. června 1347, kdy se v klášteře sešla kapitula. V druhé polovině 14. století, se stavělo jižní křídlo konventu s refektářem a vstupním portálem. Stavební práce pak byly přesunuty na vstupní křídlo kláštera, spolu s ním se stavěla i křížová chodba, jejíž středověké zdivo západního ramene zůstalo v jádru zachováno a nepodlehlo radikální barokní přestavbě jako zbývající křídla, ve kterých byly v 18. století upraveny všechny okenní otvory a osazeny nové klenby. Už ve středověku byl stavebně využit i prostor před západním křídlem konventu. Směrem na západ se klášterní průčelí předsunulo před průčelí vlastního kostela zhruba do linie vytyčené vůči Dobytčímu trhu kostelem klarisek. Zde byla severní zeď prolomena dvoudílným kružbovým oknem s tufitovými žlabenými pruty, jehož pozůstatky odhalené v roce 1942 jsou dochovány na schodišti stoupajícím dnes k učebnám.\n\nDne 31. července 1431 město Opava katastrofálně vyhořelo. Bylo zničeno nejen několik domů, ale také klášter minoritů a kostel sv. Ducha. Zasaženo bylo zejména severní a jižní křídlo konventu. Při opravách kapitulní síně, kdy se odhalilo zdivo východního křídla konventu, se zde stopy po požáru nenalezly. Shořely ale zemské desky opavského vévodství. Zemské desky byly opět obnoveny a byly uloženy 21. listopadu 1431 na opavském hradě, který nechal vystavět vévoda Přemysl. Soudní zasedání probíhala v klášteře už od konce 14. století a počátku 15. století. Také v 16. století zasedal opavský soud v minoritském klášteře. Roku 1575 začali opavští stavové přestavovat po dohodě s quardiánem a konventem starý dormitář na soudnici. Již z konce 15. století je doloženo, že klášter na vlastní náklady vystavěl v úseku, kde přiléhal klášterní areál, jednu z hradebních věží.\n\nV červenci roku 1621 obnovený klášter vyplenili vojáci. V dobách reformace docházelo k poškození, často chyběly i podmínky pro údržbu a tak museli v 17. století minorité s donátory, Tvorskými a Kravař, přistoupit k opravám, ukončenými roku 1611 velkou přestavbou a zvýšením kostelní věže. Zdivo chrámového presbytáře bylo nejméně o 4 m sníženo. Kostel byl znovu zaklenut a v zazdívkách gotických oken byla nová otevřená barokní okna.\n\nRoku 1666 si nechal zemský soud pronajmout část kapitulní síně, kterou nechal oddělit a zřídil zde archiv a registraturu.Téhož roku byla připojena velká centrální kaple na severní straně lodi.\n\nV severní části kláštera se nachází kostel sv. Ducha. Jednolodní kostel s úzkou a vysokou lodí a podlouhlým presbytářem je v jádře raně gotický. Roku 1690–1767 byl postupně barokizován. Do dnešní doby se dochoval gotický kapitulní sál a zimní refektář s freskovou výzdobou z 18. století. V roce 1714 byla chrámová loď otevřena trojici výklenkových kaplí s centrální kaplí sv. Antonína Paduánského. Dílo vybudováno na úkor kláštera klarisek. Roku 1731 bylo přistavěno západní průčelí kostela a poté se činnost zaměřila na prostor konventu. Roku 1735-58 vznikla dvě nová křídla na místě zbořených domů a klášter tak dospěl do dnešní podoby. V roce 1783 byla kostelu sv. Ducha přičleněna stavebně upravená bývalá oratoř a část jižního ambitu klarisek. V roce 1785 došlo ke zřícení druhé městské fary kostela sv. Ducha. Dne 20.6.1790-94 došlo k dalšímu požáru, při něm byla zničena krypta s vévodskými náhrobky, která byla následně zasypána. Následnou výmalbu chrámu i severní centrální kaple obstaral malíř Ignác Günther.\n\nV letech 1809-46 fungoval v části kláštera vojenský špitál a po roce 1850-83 tu sídlilo zemské finanční ředitelství. Do roku 1854 existovala v klášteře soudnice, posléze byla v těchto prostorách zřízena gymnaziální knihovna, která byla zničena při požáru v roce 1945.\nV květnu 1945 byl v důsledku vojenských operací ke konci druhé světové války klášter výrazně poškozen. Opravován byl poté v letech 1945–47. V roce 1950 byly řeholníci deportování z kláštera a objekt byl zabrán pro zemědělsko-lesnický archiv. Počátkem 90. let 20. století řád klášter obnovil.\n\nPo požárech 1953–55 a 1981–89 byly vytvořeny jednoduché fasády konventních budov. Ty jsou uspořádány okolo dvou nádvoří. Středem staršího východního čtyřkřídlého bloku je původní středověký rajský dvůr obklopený patrovou křížovou chodbou.\n\nOpavský minoritský kostel se zařadil mezi ve střední Evropě rozšířený typ vysokých, úzkých a prostorově hlubokých mendikantských kostelů. Jednou z inspirací byl nedaleko Opavy, v dnes polské Ratiboři, postavený dominikánský kostel sv. Jakuba. Jeho dlouhá původně neklenutá cihelná loď byla vybudována v 60. letech 13. století. Obliba protáhlých kostelů byla zejména ve 13. – 14. století. Ve dvacátých letech 14. století se stala minoritům architektonickou výzvou dostavba presbytáře konkatedrály Nanebevzetí Panny Marie. Presbytář kostela konkurenčního řádu dominikánů byl stejného uspořádání. Tři obdélná pole s křížovými klenbami a polygonálním paprsčitě zaklenutým závěrem, představuje přímý dispoziční vzor minoritského choru.\n\nV osmém až devátém desetiletí 13. století byla připojena k zaniklému presbytáři kostela sv. Ducha vysoká dlouhá loď kostela. Stěny kostelní lodi byly odlehčeny lomenými, širokými, mělkými, slepými arkádami se štíhlými oblými pruty vloženými do ústupku. Zdivo kostela v exteriéru zůstalo režné, na rozdíl od ostění úzkých, štíhlých oken, vyplněných původně kružbami, která byla omítnuta vápennou omítkou. Z kružeb se zachovala v torze jediná, v nejzápadnějším poli boční lodě, a ta je tvořena trojlistem vepsaným do kruhu, který nesly dva lomené obloučky. Loď měla původně plochý strop a presbytář byl propojen vítězným obloukem. U podélných zdí lodi nemůžeme vyloučit později odbourané opěrné pilíře, které vymezovaly obdélná pole lodi. Pozoruhodným zdobícím prvkem opavské kostelní lodi byly lomené liché arkády.\n\nPůvodní výšku zaklenutí ukazuje žebro, které je převážně dochované na jižní straně zdi hranolové zvonice. Prostor choru uzavřel sled tří křížových a závěrové paprsčité klenby vynášené precizně tesanými pískovcovými hruškovými žebry která plynule odvíjela z linearizovaných svazkových hruškových přípor, její zbytky jsou nad stávající barokní klenbou dodnes patrné.\n\nK roku 1265 již pravděpodobně disponoval kostel dokončeným presbytářem při zasedání kapituly česko-polské provincie. Kněžiště zmíněné k roku 1269, bylo cihelné a do budoucí lodi se otevíralo odstupňovaným na hranách okoseným, lomeným, vítězným obloukem. Dodnes se z něj dochoval úsek jižní zdi, později nadstaven vrcholným chorem.\n\nDle Heleny Soukupové měl presbytář v tomto období dvě obdélná pole a byl zakončen polygonálně. Do dnešní doby se nezachoval, ale dle její úvahy se dochoval mírně lomený záklenek s okosenou profilací. Badatelka předpokládala, že se do dnešní doby zachovaly i stěny východního křídla konventu obsahující sakristii a rozměrnou kapitulní síň.\n\nV sedmdesátých až osmdesátých letech 13. století byla k dnes zaniklému presbytáři připojena jediná vysoká a dlouhá cihelná loď kostela s pískovcovými kružbami. Podobné okno bylo odhaleno v ose západního průčelí roku 1998. Úzký protáhlý prostor měl nejméně západní nároží obvodového zdiva zpevněn diagonálně postavenými opěráky. Po dokončení kostelního presbytáře pokračovala pozvolná výstavba zděných budov kláštera. Nejdříve bylo vybudováno východní cihelné křídlo konventu obsahující sakristii a rozlehlou kapitulní síň.\n\nV místě napojení východního křídla konventu na chrámový presbytář je doložen i krátký úsek staršího zdiva. Tento presbytář byl téměř stejně vysoký jako dochovaná loď kostela. Na severní straně presbytáře byla vybudována mohutná hranolová věž s křížově klenutou komorou v patře.\n\nV pozdní gotice byl nad kostelním presbytářem vztyčen vysoký krov sedlové střechy opřený na západě do strmé stoupající štítové zdi. Střecha presbytáře byla korunovaná štíhlou a vysokou sanktusní věžičkou. Krov sám dosahoval stejně výšky jako helmice kryjící věž po jeho boku a značně přesahoval výši kostelní lodi. Střecha kostela sv. Ducha patřila k nejmodernějším a nejpůsobivějším kostelním střechám v Zemích Koruny české.\n\nPrvní dvě desetiletí 14. století přinesla nový motiv větších oken. Velká okna měla v duchu mystických kázání propouštět do interiéru záplavu světla. Důležitou roli mělo obzvláště střední východní okno, které mělo být hlavním zdrojem průniku světelných paprsků dopadajících na oltář. Počátkem prostřední třetiny 14. století došlo ke stržení téměř celého, přibližně sedmdesát až osmdesát let starého presbytáře kostela sv. Ducha a jeho nahrazení novým, hloubkově i výškově dimenzovaným chorem. Velká okna s šikmým ostěním byla zdobena kružbami s pětilistem a byla větší než zbývající chórová okna.\n\nPřibližně v osmdesátých letech 14. století byla výstavba středověkého kláštera minoritů uzavřena osazením západního portálu kostela sv. Ducha. Portál má půlkruhovou archivoltu a kvalitně tesané profilované ostění s oblouny hruškovitého tvaru. Dosedá na profilovaný sokl. Vnější prut archivolty byl původně posazen asi jedenácti nebo dvanácti druhotně odsekanými kraby. Portál byl dílem tří kameníků, kteří pracovali podle jednoho rysu. Důkazem jsou 3 kamenické značky vysekané do jeho archivolty. Portál patří k nejkvalitnějším z moravsko-slezského kraje, odkazuje k architektuře Petra Parléře. Ze svatovítské katedrály je znám obdobný portál vedoucí do kaple sv. Václava.\n\nNejstarší kapitulní síň se nacházela v místech dnešní síně, a do rajského dvora se otevírala klenutým vstupem a okosenou vnější hranou. Síň byla postavena z cihel , základové zdivo a nadzemní zdivo bylo z lomového kamene částečně byl využit i starý objekt s pohřebištěm.\n\nStavebně historický průzkum z roku 2000 dokládá, že kapitulní síň v první třetině 14. století prošla přestavbou. Dnes je přepažena příčkou.\n\nVe druhé polovině 14. století došlo k další přestavbě, tehdy byla vybudovaná klenba, kterou síň dosud postrádala. Původně stavitelé uvažovali o vybudování složitější klenby, která měla vyrovnat kolizi os oken a tří válcových pilířů v podélné ose síně. Následně došlo ke změně plánu zaklenutí. Prostor byl zaklenut osmi poli křížových kleneb, dodnes se v této podobě dochovala západní loď. Zdi zdobily malby vytvořené okolo roku 1400 (např. v zimním refektáři se na nich zachovala postava světice). Ve stejném období byla vymalována sousední sakristie, kde byl odhalen výjezd jezdce s lukem nad barokními klenbami.\n\nTvar žeber navazuje na profil žeber v prvním patře věže kostela sv. Ducha. Robustní válcové pilíře mají polygonálním sokl, který má hrany podporující směr linií klenebních žeber, což dokládá působení slezské tradice v první polovině 14. století. Tufitové sloupy jsou zakončeny nahoře okosením. Ze sloupů vybíhají žebra, která jsou rovně podseknuta, na obvodových zdech jsou žebra uchycena na trojbokých konzolách, ty se nacházejí přibližně ve výšce 170 cm nad úrovní později vybudované, barokní podlahy. Klenby jsou ve vrcholech zakončeny plochými, kruhovými svorníky. V západní polovině jižní obvodové zdi síně byl roku 1942 při opravách odhalen zazděný průchod. Patrně se jednalo o portál propojující kapitulní síň s prostorem jižně od kapitulní síně.\n\nVýchodní křídlo obsahuje v přízemí dvoulodní sakristii. Velikost sakristie v půdoryse pravděpodobně odpovídá středověkým rozměrům tohoto prostoru. To dokazuje odhalení gotických maleb nad klenbami, což je důsledkem radikální úpravy v barokním období, kdy se zřítily staré klenby prostoru, a poté byly nahrazeny stávajícím zaklenutím. Sakristie byla rozdělena dvěma podporami v dvoulodí. Oba mohutné osmiboké pilíře byly vytvořeny v 16. – 17. století a byly rekonstruovány po požáru roku 1790. Roku 1666 byly k sakristii přičleněny dvě místnosti vyčleněné z kapitulní síně.\n\nPostavením věže došlo k porušení neodvolaných nařízení narbonnské řádové kapituly z roku 1260, která věže u minoritských kostelů zakazovala, a poukazovala tak na všeobecné nedodržování tohoto nařízení ve střední Evropě. Mohutná věž má mírně obdélný půdorys. V prvním patře byla místnost zaklenuta křížovou klenbou. Výběhy jejích klínových, na bocích vyžlabených žeber z pískovce se částečně dochovaly dodnes. Vybíhaly z rohů místnosti nízko nad podlahou. Nad sklenutou komorou bylo další věžní patro s otvory v západní a jižní zdi. Západní vstup zřejmě představoval vstup do pater věže nad zaklenutou místností, jižní vstup musel být obrácen do interiéru presbytáře, jeho funkce je zatím neznámá. Původní ukončení věže neznáme.\n\nJediná dochovaná část tohoto kostela je torzo oratoře panen, která byla vložena k západní části lodi sousedícího kostela sv. Ducha. Dnes se nachází v předsíni kostela sv. Ducha. Prostot této oratoře byl zaklenut valeně. Lomená čela této klenby jsou dosud zachována. V západní části je oratoř dodnes prosvětlena lomeným oknem, šikmé ostění v kamenném zdivu chrámu je vytvořeno z cihel. Vzorec okenní kružby původně tvořily tři kruhy s vepsanými pětilisty nad dvojicí jeptišek. Dnes jsou zachované pouze kružby. V protilehlé zdi bylo okno s tufitovou kružbou. Oratoř vznikala souběžně s původním kostelem klarisek v letech 1302-06. Po požáru 1431 došlo k přestavbě, patrně byl poškozen západní štít kostela sv. Kláry, došlo k jeho přestavbě z cihel. V roce 1689 klášter s kostelem vyhořel. V průběhu oprav byl stržen a nahrazen novostavbou celý konvent, jehož křídla vymezovala rajský dvůr obklopený ve východním a západním křídle křížově klenutou chodbu. Ta byla v jihozápadním nároží dispozice přerušena kostelem sv. Kláry. Ten byl pravděpodobně dvoulodní a nad jeho průčelím se tyčila oktogonální věžička, která byla po požáru obnovena.\n\n\n\n"}
{"id": "1229012", "url": "https://cs.wikipedia.org/wiki?curid=1229012", "title": "Viscontiové", "text": "Viscontiové\n\nViscontiové, Visconti / [\"viskonti\"] byl italský a jeden z nejstarších evropských šlechtických rodů. Pocházeli z Milána (Milánského vévodství) a ovládali Lombardii a alpské regiony Tyrolska. Členové tohoto rodu zastávali v minulosti nejvýznamnější státní úřady a posty v Itálii.\n\nVe znaku je drak rodící dítě. Syn draka se symbolicky také musí stát drakem, to jest dravcem. Heslem rodu je latinská devisa \"Vipereos mores non violabo\", česky:\"Nebudu porušovat zvyky draka\".\n\nViscontiové byli vládci původem z území severní Itálie a dnešního jižního Švýcarska, jejich panství se rozkládalo mezi jezery Lago di Como a Lago Maggiore. Svůj rodokmen odvozovali od Desideria, posledního krále Langobardů. V 11. století ovládli území kolem jezera Como a Lago Maggiore. Roku 1277 opět 1281 v čele ghibelliů porazili guelfy, jimž vládla rodina della Torre. Byli panovníky Milánského vévodství v letech 1277 až 1395. V tomto roce římský král a český král, Václav IV. udělil Gianu Galeazzu Viscontiovi kromě vévodského titulu, také hodnost císařského vikáře.\n\nMilánský panovnický rod vymřel osobou Filippem Mariou v roce 1447. Po jeho smrti milánské knížectví ovládla rodina jeho švagra Sforzy, s nímž nastal úpadek.\n\nJedna z bočních větví rodu přežívá dodnes. Jde o potomky Uberta Viscontiho (ca 1280-1315), bratra milánského vládce Mattea I. (konec 13. století), kteří získali i vévodký titul pro hlavu rodu. K této větvi Visconti di Modrone patří např.:\n\n"}
{"id": "1229015", "url": "https://cs.wikipedia.org/wiki?curid=1229015", "title": "34. ročník People's Choice Awards", "text": "34. ročník People's Choice Awards\n\n34. ročník People's Choice Awards se konal 8. ledna 2008 v Shrine Auditorium v Los Angeles, Kalifornie. Moderátorkou večera byla Queen Latifah a ceremoniál vysílala stanice CBS.\n"}
{"id": "1229016", "url": "https://cs.wikipedia.org/wiki?curid=1229016", "title": "Olbernhau", "text": "Olbernhau\n\nOlbernhau je město v zemském okrese Erzgebirgs (Krušné hory) v Sasku. Tzv. „město sedmi údolí“ je poprvé zmiňováno v roce 1434.\n\nNázev města pochází pravděpodobně od osobního jména Albert (Albernhaw, Alberthau, Albernhau, Albretshain) a koncovka (\"hau\") odkazuje na les. Počátky obce Olbernhau můžeme zasadit do 12. a 13. století. Český šlechtic Slavko z Hrabišiců založil v roce 1196 cisterciácký klášter v Oseku a také začal těžit rudu v oblasti údolí Flájského potoka. Nejstarší doložená zmínka o obci se datuje k roku 1434 (\"Albernaw\"). Jedná se o smlouvu, podle které byla obec Olbernhau prodána šlechtici Casparu z Berbisdorfu. \n\nNejstarší důkazy o důlní činnosti se datují do roku 1511. S příchodem reformace v roce 1539 je v Olbernhau ustanoven samostatný farář. V roce 1556 se poprvé zmiňuje škola v obci. První kamenný kostel byl slavnostně vysvěcen 2. listopadu 1590. \n\nV roce 1684 se začalo v Olbernhau s výrobou pušek. V roce 1708 dodávala místní manufaktura 12 000 zbraní saské armádě. Nová škola byla postavena v roce 1748. První praktický lékař začal ordinovat v roce 1777. V letech 1835, 1850 a roce 1865 došlo v továrně k výbuchu. V roce 1854 byla v Olbernhau vyrobena poslední zbraň. Nová školní budova byla slavnostně otevřena v roce 1868 a v roce 1869 došlo k založení Sboru dobrovolných hasičů. Na železniční síť bylo město připojeno 24. května 1875. V roce 1878 se podařilo založit mateřskou školu. 30. května 1882 zasáhla město prudká bouře, doprovázená silnými záplavami. Nemocnice se otevřela 1. ledna 1885, v následujícím roce pak došlo k postavení plynárny a s tím souvisejícím zavedením plynového osvětlení. V roce 1890 otevřel sládek Clemens Ferdinand Köhler a jeho syn Clemens Theodor Köhler na náměstí, v domě číslo 1, pivovar \"C. F. Köhler a syn\". První elektrárna v celém Sasku byla v Olbernhau otevřena 5. července 1892. Povýšeno na město bylo Olbernhau 1. ledna 1902. Koncertní a plesový dům s názvem Tivoli, postavený v secesním stylu, byl otevřen 25. prosince 1906. Tržní most byl dokončen v roce 1928, bazén v roce 1930. V roce 1936 uspořádala místní NSDAP výstavu Grenzlandschaften - Hraniční krajiny.  V lednu 1932 způsobila velké škody povodeň. Gymnázium bylo slavnostně otevřeno v roce 1940. Na Ovčí hoře (Schäfereiberg) byla v roce 1944 mlékárna s denní výrobní kapacitou 15 000 litrů mléka.\n\nPo skončení druhé světové války se v Olbernhau usadily některé průmyslové podniky, včetně válcovny (která fungovala již dříve, ale byla značně modernizována a rozšířena), umělecké zpracování skla (založeno 1946), a mnoho manufaktur - na výrobu voskových květin, dřevěných hraček, nábytku a další umělecká řemesla. Otevřeny byly také podniky potravinářské a na výrobu nápojů, stejně tak dodavatelé pro průmysl automobilový. Olbernhau byl označen jako průmyslové město v okrese Karl-Marx-Stadt. V roce 1962 měl 14 200 obyvatel. V důsledku politických změn po roce 1990 a díky vzniku spolkové země Svobodný stát Sasko, patřil Olbernhau nejprve k okresu Marienberg, od roku 2008 patří k okresu Erzgebirgskreis.\n\nVe dnech 12. a 13. srpna 2002 přišla nejničivější povodeň v historii města a zaplaveny byly všechny domy po obou stranách Flájského potoka. Díky pomoci z celého Německa byli schopni obyvatelé odstranit většinu škod v řádu několika milionů eur v průběhu jednoho roku. V následujících letech se vybudovaly masivní betonové zábrany, které by měly pomoci při budoucích povodních.\n\nMěsto plánuje sloučení s Pfaffrodou a výhledově s Heidersdorfem, Seiffenem a Deutschneudorfem. \n\nMěsto Olbernhau se nachází ve Střední části Krušných hor na hranicích s Českou republikou. Je také nazýváno „městem sedmi údolí“, protože leží v údolí říčky Flöha (česky Flájský potok) a jejích přítoků. Sedm údolí se nazývá Flöhatal (údolí Flájského potoka), Schweinitztal (údolí Svídnice), Natzschungtal (údolí Načetínského potoka), Bielatal, Rungstocktal, Bärenbachtal a Dörfelbachtal. Olbernhau leží v nadmořské výšce mezi 700–921 metrů (Lesenská pláň na české straně – vzdušnou čarou méně než 5 km). Nejvyšší hora v okolí Olbernhau je Steinhübel (816 m nad mořem).\n\nTabulka na jednu stranu ukazuje, že v době NDR zůstával počet obyvatel relativně konstantní, na druhou stranu je vidět, že v současností více a více lidí opouští Olbernhau, což je pravděpodobně způsobeno nedostatkem pracovních míst.\n\n\n\nOd voleb do místní rady 25. května 2014 je rozděleno 22 míst v radě následovněː\n\n"}
{"id": "1229017", "url": "https://cs.wikipedia.org/wiki?curid=1229017", "title": "Mauric Remeš", "text": "Mauric Remeš\n\nMauric Remeš, \"též\" Mořic, (21. července 1867 Příbor - 19. července 1959 Dvorce (okres Bruntál)) byl český lékař, vědec, paleontolog, geolog a historik v lékařství, který žil v Olomouci.\n\nMořic (Mauric) Remeš narodil se ve vlastenecké rodině lékaře Bedřicha Remeše v Příboře na Moravě. Studium gymnázia začal v Příboře a dokončil v Litomyšli. V letech 1885–1891 studoval na vídeňské lékařské fakultě, kde byl promován na doktora 21. března 1891. V roce 1892 nastoupil jako sekundární lékař zemské nemocnice a porodnice v Olomouci. Od roku 1895 vedl soukromou praxi. Od roku 1900 působil jako železniční lékař a později šéflékař olomouckého ředitelství státních drah. V roce 1931 odešel do důchodu.\nO paleontologii se začal zabývat během studia v Litomyšli. Jeho první článek \"Příspěvky ku poznání korýšů vrstev štramberských\" vyšel v roce 1895. Do roku 1920 hodně cestoval. V roce 1933 vydal učebnici \"Zdravověda pro učitelské ústavy\" a v roce 1936 společně s Josefem Augustou vydal první učebnici paleontologie \"Úvod do všeobecné paleontologie\". Druhou světovou válku prožil ve vědecké knihovně v Olomouci. Mauric Remeš byl velice vědecky a literárně plodný. Během svého života napsal na 550 článků, studií, knih (některé práce jsou uchovávány ve strojopise). Působil také v přírododovědeckém klubu v Brně.\n\nManželka Marie rozená Nešverová (1879–1952), dcera hudebního skladatele Josefa Nešvery (1842–1914).\n\n\n"}
{"id": "1229018", "url": "https://cs.wikipedia.org/wiki?curid=1229018", "title": "Role člověka", "text": "Role člověka\n\nRole člověka () je román finského spisovatele Kariho Hotakainena. Poprvé vyšel roku 2009, do češtiny byl přeložen v roce 2013.\n\nSalme Malnikusová prodala svůj životní příběh spisovateli, hledajícímu námět. Je matkou tří dětí. Nejstarší Helena má dceru, která přijde o život při tragické nehodě. To změní poklidný chod života celé rodiny. Podle jejího názoru nebyl viník nehody po zásluze potrestán a tak se rodina odhodlá ke kruté pomstě. Salme miluje pravdu a nesnáší lež. Proto žádá spisovatele, aby psal pouze a přesně to, co mu říká. Nicméně sama netuší, jak moc je klamána svými vlastními dětmi. Například syn Pekka tvrdí, že je úspěšným obchodníkem, ve skutečnosti ale nemá práci a vydělává si na ulici převlečený za přistěhovalce z Peru. Zajímavý je drobný příběh člověka, který se seznámí s Helenou a chce ji poznat blíže. Později ale vyjde najevo, že je aktérem oné tragické nehody. Je to příběh o tom, jak mohou maličkosti a malé roličky lidí v našem životě změnit naprosto vše. Finsko zde není vykresleno jako ideální země, jak můžeme někdy slyšet nebo číst, ale naopak jako země mnoha problémů. \n\n"}
{"id": "1229024", "url": "https://cs.wikipedia.org/wiki?curid=1229024", "title": "Na domácí frontě", "text": "Na domácí frontě\n\nNa domácí frontě může být:\n\n"}
{"id": "1229027", "url": "https://cs.wikipedia.org/wiki?curid=1229027", "title": "Starožitnictví", "text": "Starožitnictví\n\nStarožitnictví z hlediska folkloristiky je v podstatě alternativní směr romantismu (romantismus je mladší). Starožitníci se zabývali folklorem a starými lidovými záležitostmi. Zajímali se o lidové starožitnictví. Později se ze starožitníků stávali antropologové. Starožitnictví se považovalo především za doklad minulosti. Představitelé byli zastánci teorie, že veškerá lidová slovesnost by se měla zachycovat v surovém autentickém znění, bez jakéhokoli upravování a pozměňování. Kritizovali například Karla Jaromíra Erbena, který nesbíral původní pohádky, nýbrž ideální pohádky, jejich ideální typ. Udělal z orální pohádky literární pohádku, což se starožitníkům nelíbilo a snažili se dělat opak.\n\nKe starožitníkům patřil například rytíř Jan Jeník a Václav Krolmus. Rytíř Jan Jeník byl ovlivněn osvícenstvím a sbíral rozpustilé písně. Ty byly velmi vulgární a sprosté, za což sklidil kritiku romantiků. Roku 1832 vydal sbírku \"Písně krátké větším počtem starodávné lidu obecného českého\". Václav Krolmus byl český kněz a nejvýznamnější terénní badatel 19. stol. Považuje se za zakladatele moderní terénní archeologie. Sbíral písně, pohádky, pověsti atd. Mezi lidmi byl velmi populární, nebyl proto v oblibě u církve. V letech 1845-1851 vydal sbírku \"Staročeské pověsti\". Čerpal z pramenů archeologických a z lidových tradic (i brutálních). Českou mytologii vnímal jako podobnou indické, avšak kvůli spojování všeho s Indií byl považován za blázna a společnost se mu smála. Rehabilitovali ho Antonín Robek a Dagmar Klímová, přední čeští folkloristé.\n"}
{"id": "1229029", "url": "https://cs.wikipedia.org/wiki?curid=1229029", "title": "Na domácí frontě (román)", "text": "Na domácí frontě (román)\n\nNa domácí frontě () je nejznámějším a nejoceňovanějším románem finského spisovatele Kariho Hotakainena. Poprvé vyšel roku 2002, do češtiny byl přeložen v roce 2006.\n\nHotakainen za román získal Cenu Finlandia (2002) a Literární cenu Severské rady (2004).\n\nV románě se odehrává tragikomický příběh Mattiho, který se snaží zachránit svoji rodinu a získat zpět dceru. Hlavní hrdina je muž, který, ač dělá, co může, není spokojen se svým životem, což ho vede ke krajnímu a zoufalému řešení své situace.\n\nS knihou se ocitáme v životě mnoha Finů středního věku, v době po „ženské emancipační válce“, kdy mnoho žen odchází pracovat a muži zůstávají doma, starají se o domácnost a děti. I když ženy mají co chtěly, nejsou stejně spokojeny a trpí jak ony, tak jejich muži. Matti si připadá jako voják na domácí frontě, kvůli přílišné emancipaci žen se nemůže chovat jako muž. Když v hádce uhodí svoji ženu, která se poté odstěhuje, Matti se rozhodne ji i dceru získat zpět tím, že jim obstará domek, po kterém jeho žena vždy toužila. Začíná tedy pátrat po správném objektu, používá však velice zvláštních způsobů. V Mattiho ženě Heleně se bije emancipační postoj, který se po ní v té době očekává, s přirozenou rolí ženy matky. Sama sobě nerozumí, je nespokojená a svaluje vinu na svého muže.\n\n"}
{"id": "1229031", "url": "https://cs.wikipedia.org/wiki?curid=1229031", "title": "Jeff Jillson", "text": "Jeff Jillson\n\nJeffrey Joel Jillson (* 24. července 1980 v North Smithfield, Rhode Island, Rhode Island) je bývalý americký hokejový obránce.\n\nJeff Jillson měl mladšího bratr Nicholase, který zemřel 7. února 2010 v domě během požáru. V roce 2009 se stal obětí případu podvodu, byl podveden zhruba o 84000 dolarů z motocyklových náhradních dílů značky Mercedes. V červenci 2012 byl podvodník odsouzen k 12 letům vězení.\n\nV mládí hrával tři roky za školský tým Mount St. Charles Academy v Rhode Islandu, před přechodem na Michiganskou univerzitu v roce 1998. V univerzitní soutěži přesněji soutěž CCHA ukázal v týmu velmi dobré výkony jako útočící obránce a získal několik ocenění. Týmy z NHL o něm věděli a v roce 1999 byl vybrán ve vstupním draftu NHL týmem San Jose Sharks hned v prvním kole ze čtrnáctého místa. V létě 2001 se připojil k organizaci San Jose Sharks. První sezonu mezi seniory hrál v sezoně 2001/02 za farmářský tým Sharks v AHL za Cleveland Barons, později byl přesunut do hlavního týmu žraloků. Převážnou část sezony strávil v NHL. V následující sezoně se ocitl více v nižší soutěži než v AHL. V lednu 2003 byl vyměněn společně se spoluhráčem Jeffem Hackettem do Boston Bruins za Kylem McLarenem a čtvrtá volbou v draftu 2004 (touto volbou byl draftován Torrey Mitchell). Boston Bruins poslal Jillsona na zbytek sezony do Providence Bruins v AHL.\n\nRočník 2003-04 hrával v hlavním kádru Boston Bruins, v závěru přestupového období, byl v březnu 2004 byl poslán zpět do San Jose Sharks výměnou za kanadského útočníka Brada Boyese. Sharks ve stejný den obchodoval s Jillsonem, spolu se sedmou volbou v draftu 2005 (touto volbou byl draftován Andrew Orpik) byli vyměněni do Buffala Sabres za Curtise Browna a Andyho Delmora. V Sabres dokončil zbytek sezóny. Vzhledem k tomu, že v NHL 2004/2005 byla výluka, hrál pouze na farmě Sabres v Rochester Americans. Následují sezonu hrával výhradně na farmě v Rochesteru, pouze dvakrát byl povolán do zápasů za Sabres a v playoff přidal čtyři zápasy. Po sezoně mu končila smlouva, která nebyla obnovena.\n\nNa podzim roku 2006 opustil Severní Ameriku, podepsal smlouvu s německým klubem Eisbären Berlín. V Eisbären Berlín byl zvláštně kritizován za jeho obezitu a nepohyblivost; To znamenalo, že vedení klubu neprodloužilo jeho smlouvu. Proto se vrátil zpět do Severní Ameriky a připojil se ke Colorado Avalanche, za který odehrál pouze přípravné zápasy. Celou část sezony 2007/08 odehrál pouze na jejich farmě v Lake Erie Monsters V létě 2008 opustil organizaci Avalanche a připojil se k ruskému týmu HC MVD Balašicha z Kontinentální hokejové ligy. V průběhu sezony se ale stěhoval do finské ligy SM-liiga, za klub Lukko Rauma dokončil sezonu. Závěrečnou část kariéry strávil v české nejvyšší soutěži a nižší lize. V letech 2009 až 2011 hrával za HC Eaton Pardubice, v ročníku 2009/10 byl součásti mistrovského kádru. V květnu 2011 byla ukončena spolupráce s Pardubicemi. O měsíc později se dohodl na kontraktu s týmem Piráti Chomutov. Jeho poslední sezona se stala historickým úspěchem pro Piráty Chomutov, který si vybojoval účast k nejvyšší soutěži.\n\n\n\n"}
{"id": "1229032", "url": "https://cs.wikipedia.org/wiki?curid=1229032", "title": "Kostel svatého Šimona a Judy (Liptovské Sliače)", "text": "Kostel svatého Šimona a Judy (Liptovské Sliače)\n\nKostel sv. Šimona a Judy je raně gotická budova sakrálního typu, nachází se v obci Liptovské Sliače v oblasti Liptov na Slovensku. První zmínka o této obci je z roku 1251. Kostel, jehož vznik spadá do první poloviny 14.století, byl původně postaven na okraji vsi Nižný Sliač. Postupem času však kolem komplexu kostela – fary, školy a hospodářských budov – začala vznikat nová osada: Stredný Sliač. Okolo roku 1520 pak přibyl i Vyšný Sliač.\n\nPravděpodobný vznik kostela je datován do roku 1325. Kostel se vyznačuje neobyčejným množstvím zachovalých nástěnných maleb. Jediný dokument, který se ohledně počátků kostela dochoval, je dismembrační (odškodňovací) listina probošta Valentýna z roku 1326, který stavbu kostela inicioval, aby obyvatelé Sliačí nemuseli chodit do vzdálené sousední vesnice. Zahájení stavebních prací je tak pouze odhadováno na rok 1324, již o rok později byl kostel pravděpodobně dokončen a roku 1326 i vysvěcen. Původní první malířská výzdoba pochází z roku 1326 – 1334 a byla zhotovena italským malířem, poté následovala druhá část maleb z roku okolo 1400. V 15. století k němu byla postavena obranná zeď, na které později přibyly i střílny. První rekonstrukce proběhla až téměř dvě stě let po vzniku kostela, a to roku 1505. Trvala celých patnáct let. Původní kazetový strop byl v druhé polovině 16. st. nahrazen renesanční síťovou klenbou.\n\nVěž kostela byla přistavěna na konci 17. století. Její stavba probíhala na tři etapy, takže dokončena byla až roku 1705, díky štědrému daru sto zlatých od faráře z Pribyliny. Roku 1644 byla chrámová loď zaklenuta renesanční klenbou. Barokní kaplička Božího hrobu byla ke kostelu připojena roku 1830 a koncem 19. století byl kostel vymalován Josefem Hanulou, rodákem z Liptovského Sliača. V letech 1956 až 1961, za působení kněze Josefa Kútníka, prošel kostel další velkou rekonstrukcí. Dodnes stojící nová fara byla postavena v letech 1983 až 1994, po zboření fary původní. Roku 1996 až 2002 byly malby Josefa Hanuly restaurovány. Okolo roku 2012 proběhla velká rekonstrukce vnějšku kostela a jeho okolí. Nová střecha z cihlových tašek, nový nátěr vnějších stěn, oprava ochranné zdi, nové měděné okapy a mnoho dalšího. Zrekonstruováno bylo také blízké okolí – náměstí, které bylo pojmenováno podle Josefa Kútnika.\n\nCelý kostel je plný symboliky. Kostel měl čtrnáct vnějších pilířů, které tvořily vnější opěrný systém kostela. Kolem celého kostela se vine obranná zeď z 15. století. Na jihozápadní straně stála dřevěná zvonice, která se dodnes bohužel nezachovala – po dostavění kostelní věže ztratila smysl.\n\nVstupní portál ve tvaru lomeného oblouku s jednoduše okoseným ostěním má dvě dveřní křídla a byl zbudován spolu se západní částí kostela. Nad portálem se nachází úzká sdružené lomená okna. V rámu byla sklíčka, šestihranné včelí plástve, tvaru matného skla vložená do olověné mřížky. Před oknem je mříž zasazená do kamenného ostění, zabezpečující sklo před mechanickým rozbitím zvenčí.\n\nPůvodní vstup byl v jižní zdi od cesty. Tento vstup, který byl doplněný později dostavěným předsíňovým prostorem v podvěží, je v současnosti zachován jako vedlejší vchod. Stojí před ním věž ze 17. století. Portál je z vnější strany zdobený třemi profilovanými pruty. Z vnitřní strany není výraznější reliéf. Kamenné ostění je bez tympanonu, ten nahrazovala freska nad portálem, jež už není dochovaná kvůli přístavbě věže. Dřevěné dveře mají železné kování a visí na třech pantech. Smrkové dřevo je novější, vnější kování je původní a perfektně dochované. Na krajích mají hrubou železnou obrubu – rám. Dveře jsou obrubou rozděleny do tří pomyslných částí. Vrchní a střední část znázorňují kříž. Vrchní část symbolizuje strom života. Kmen končí stylizovaným trojlistem. Tato část je na kování nejbohatší. Střední část má symetricky po obou stranách strom se čtyřmi větvemi, na konci se nacházejí královské lilie. Ve spodní části se nachází rostlina s jediným květem růže uprostřed. Jako celek dveře zobrazují Rajskou zahradu, se stromem a rostlinami.\n\nNad portálem na jižní straně se mezi druhým a třetím pilířem vyskytovala freska, která s portálem tvořila jeden celek. Skládala se ze tří částí zasazených do společného rámu, jednotlivé části pak byly ještě odděleny ještě užším rámem – freska tak byla ve formě kompozice. Vysoká byla jako vrchol vnějších opěrných pilířů. Spodní část je ale nyní neviditelná, ztratila se ve stěně přistavěné věže. Freska představovala Muže bolesti.\n\nV levé části se nachází schodiště s dřevěným zábradlím, které vede do prvního patra, kde je vnější vstup na kruchtu. Vnější vstup na schodiště do věže se nachází taktéž v jižním průčelí. Ve východní části jižního průčelí je přistavěná barokní kaplička Božího Hrobu z roku 1830, napravo od ní se nachází původní gotické lomené okno s kovanou mříží. Kování je však nové, neboť původní se nedochovalo, je inspirováno jedinou dochovanou kovanou mříží, která se nachází v okně za oltářem.\n\nZde se nacházejí tři gotická okna s kovovými mřížemi. Okno, za kterým se nachází oltář, má jako jediné dochovanou původní kovovou mříž. Je čtyři metry vysoké, a 1,8 metru široké. Tvar mříže je přesně přizpůsoben těmto rozměrům. Jejím nosníkem je svislá železná tyč, kterou v polovině protíná tyč horizontální. Dohromady tak vytvářejí základní tvar kříže, na který navazují další symetrické prvky. V horní části se nachází slunce, jehož výplň také připomíná kříž. Toto slunce je připevněno pěti růžemi. Na svislé tyči je na každé straně pět trnů. Toto vše představuje Ježíše Krista, bičovaného, trnovou korunou korunovaného a ukřižovaného. Tato kovaná mříž ladí s kováním dveří na původním jižním vstupu.\n\nNa východě severního průčelí je sakristie na čtvercovém půdoryse. Je přistavěná, s vlastními lomenými okny, a v minulosti měla jediný vstup, který se dal zamknout zvenčí – hlavní vchody šly zamykat pouze zevnitř. Tři okna jsou širší s kovanou mříží a přistavěny byly až později. Ani u jednoho se však nedochovala originální mříž. Ze symbolických důvodů byla okna prostá, bez barevných vitráží. Při pohledu zevnitř pozorovatelný křížový tvar mříží. Za sakristií je také pozůstatek po jednom opěrném pilíři, který dnes připomíná jen pískovcový výstupek ve stěně. Držel obvodovou zeď, proto byl ponechán.\n\nObvodové zdivo z lomového kamene má velmi plytké základy z lámaného kamene, které jsou spojeny zeminou, nikoli maltou. Zeď se skládá z venkovních stěn a výplní mezi nimi. Obvodové stěny jsou tvořeny z hrubšího netesaného lámaného kamene, vyskládaného do řad. Výplní mezi stěnami byla drť a sutina. Pro zpevnění obvodové zdi byla postavena uzávěrová kamenná římsa. Toto je typická stavební technika pro menší kostely, která se nejčastěji používala kvůli své finanční nenáročnosti. Kámen i pískovec se pravděpodobně těžil a zpracovával přímo v Sliačoch.\n\nPilíř je jediný prvek, který se opakuje, ostatní motivy, jako např. mříže se střídaly a obměňovaly. Odstupňované opěrné pilíře z tesaných pískovcových kvádrů měly pevné kamenné základy, zapuštěné hluboko do země. Nad úrovní země se zúžily na patkách. Na záměrně odstraněném pilíři v 16. století (rozšiřování sakristie) na severní straně je vidět, jak se vázaly masivní pískovce s obvodovým zdivem. Tento pískovec zde byl ponechán, protože držel obvodové zdivo a jeho vyjmutím by byla oslabena zeď. V opěrných pilířích spočívala statika kostela, nahrazovaly základy kostela. Symbolika pilířů je v podpoře církve. Tento kostel měl apoštolský ráz, proto měl čtrnáct vnějších opěrných pilířů (základních dvanáct apoštolů, plus sv. Pavel a sv. Barnabáš). Po výstavbě renesanční klenby v 17. století, byly uvnitř zbudovány nosné přízední pilíře přesně naproti těm vnějším.Všechny pilíře mají stejný tvar.\n\nPůvodně byla podepřena silnými borovicovými trámy a pokrytá šindelem. Část vazby nad kněžištěm, oddělená od lodě zdivem nad vítězným obloukem, se v neporušeném stavu dochovala do dnešních dob. Ke zbudování vazeb nebyly použity kuté hřebíky, ale dřevěné klíny. Na stavbě střechy se s velkou jistotou podíleli truhláři a tesaři přímo z vesnice, kteří od pradávna vynikali v tomto oboru. Nad presbyteriem se nacházela menší štíhlá věžička s cibulovitým zastřešením. Je dodnes zachována a jejím účelem bylo ohlašování pozdvihování při sv. mši, k tomu sloužil zvoneček uvnitř, tzv. signálka.\n\nZačátek stavby kostelní věže se datuje okolo roku 1680. Věž byla stavěna na tři etapy, a konečně dokončena roku 1706. Dvacátého třetího července 1715 se konalo slavnostní posvěcení jejích tří kostelních zvonů. Věž je postavena u původního vstupu do kostela. Před původním portálem proto vznikla malá vstupní místnost s křížovou klenbou, v této místnosti jsou umístěny lavice a nyní se využívá k modlitbám. Do věže se vchází malými dveřmi, kterými se lze dostat ke zvonům a ke krovům lodi, kde se nachází původní velmi vzácné gotické fresky. Okna věže se skládají ze dvou částí – typické sdružené okno s půlkruhovým překlenutím. Každé ze čtyř sdružených oken míří na jednu ze světových stran. Věž byla po dokončení omítnuta a vybělena.\n\nProstor je členěn do dvou částí: kněžiště (presbyterium), které je oddělené vítězným obloukem, a na loď. Původní strop nebyl klenutý, ale pouze dřevěný, který se nezachoval. Až po roce 1644 byla postavena renesanční klenba lodě a přistavěny vnitřní podpůrné pilíře. Podlaha všech částí kostela bylo tvořená pískovcovými deskami, které byly podloženy a spojeny maltou.\n\nKněžiště má polygonální zakončení tvořené pěti stranami pravidelného osmiúhelníku. Jeho osa je viditelně vychýlená o několik stupňů na pravou stranu. Původně se předpokládalo, že je to jen výsledek primitivní stavební techniky. Vychýlení ale bylo zcela záměrné, protože zde bylo uloženo vše potřebné k eucharistii a k oběti, spojené s obětní hostinou. Tvar koresponduje s nakloněnou hlavou Ježíše Krista na kříži, která byla nakloněna vpravo. Je zde jediný pevný oltář, obětní stůl s relikviemi mučedníka. Na levé straně v rohu se nachází otvor, pastoforium, pro oltářní svátosti. Má jednoduché kamenné ostění, které bylo při přestavbách velmi poškozeno, a kovanou mříž, jejíž originál se nezachoval. Stejné umístění, ale na straně pravé, má otvor na kalich a obětní nádoby. Na pravé straně se také nachází tzv. sedile, místo k sezení pro kněze. Toto sedila mělo po bocích tesané kamenné (pískovcové) ostění s půlkruhovým uzávěrem. Tento oblouk byl zničen při prodlužování bočního okna.\n\nProstor presbyteria je zaklenut křížovou žebrovou klenbou a v závěru je klenba paprsčitá. V průnicích žeber jsou umístěny dva jednoduché svorníky. Všechna žebra dosedají na přípory, které zdobí kroužené hlavice tvaru obráceného oříznutého jehlanu. S velkou pravděpodobností byla na žebrech a příporách jemná vrstva omítky, jejíž nepatrný kousek se zachoval na východní straně vítězného oblouku. Také se předpokládá, že na obou svornících byl nakreslený nějaký obraz místo plastické ozdoby. Válcové přípory byly vcelku netradiční raně gotický prvek, avšak měly svou staticky důležitou funkci. Ve vnitřku kostela vázaly a zpevňovaly obvodovou stěnu s venkovními pilíři.\n\nDruhým prostorem v kostele je loď, která má stejnou šířku jako kněžiště, ale je delší. Když byl kostel dostavěn, tak byl dostatečně velký pro všechny věřící ze Sliačí. Místa bylo přebytek, ale přesto byl vybudován ještě kruchta v poslední třetině lodě. Loď je tak mnohem větší, než u okolních starších kostelů jako např. v Kútě, Martinčeku, nebo Michale, neboť investor myslel na budoucí přírůstek obyvatelstva. Severní stěna lodě byla původně bez oken a nacházely se zde fresky po celé ploše. V jižní stěně jsou vpravo od portálu dvě lomená okna. Malé okénko se také nacházelo v jižní zdi kruchty a okrouhlé okénko v západní zdi. Obě okénka měla kamenné ostění a železnou kovanou mřížku. Uprostřed chóru se pravděpodobně nacházely varhany.\n\nVítězný, neboli triumfální oblouk je lomeného tvaru vytvořeném z velkých opracovaných pískovcových kvádrů bez profilování a s polychromováním. Má vazbu na vnější opěrné pilíře. V zalomení je kamenná římsa, na které pravděpodobně spočíval pevný dřevěný trám. Na něm se mohla nacházet Kalvárie. Původní polychromie a Kalvárie se nedochovaly.\n\nJe přičleněna k presbytáři ze severu. Je postavena na čtvercovém půdoryse a zaklenutá křížovou klenbou. Ta je svedena do rohů bez zakončení konzolami. Má dva vstupy s portály Pravděpodobně venkovní dřevěné dveře měli kování. Na východní straně se nacházelo okénko s kamenným ostěním a kovovou mříží. Sakristii při pozdější pozdně-gotické přestavbě (první čtvrtina 16. st.) prodloužili a rozšířili. Tehdy se ztratilo a zničilo vše z původní sakristie.\n\nKromě hlavního oltáře se v kostele se nachází i dva boční pozdně gotické křídlové oltáře z roku 1500 – 1510. Na jednom je vyobrazena Panna Marie a na druhém sv. Mikuláš. Mezi kněžištěm a lodí je dřevěná kazatelna z 18. století. Z dalšího vnitřního zařízení se dochovala pouze kamenná menza.\n\nOltář byl hlavním objektem raně gotického kostela. Byl dispozičně a výtvarně bohatě členěný, a v kostele se nacházel pouze jeden. Situován byl ve středu kněžiště. Dodnes se zachoval neporušený základ, který má tři řady složené z jemnozrnných žlutavých opracovaných pískovců, které se křížově vážou nad sebe. Relikviář byl uprostřed menzy, protože v popředí oltáře není žádný otvor. Nad menzou se nacházelo retábulum s výjevy ze života patronů kostela Šimona a Judy, bylo ovšem bez tabernákula (svatostánku). Nyní má oltář barokní podobu a v jeho centru se nachází zde velký tabulový pozdně gotický obraz Madony s apoštoly sv. Petrem a Pavlem z roku 1517.\n\nNejlépe dochované fresky se nachází nad renesanční klenbou, v krovech. Jelikož lidé ve 14. století většinou neuměli číst ani psát, byly fresky ideální formou podání Bible. Fresky tak sloužily i při výuce náboženství. Podle konceptu stavitele byly fresky situované pouze do prostoru, kde se pohybovali věřící. Kněží se v kněžišti měli soustředit, a proto fresky v tomto prostoru nejsou. Nástěnné malby se nacházely na dvou plochách v kostele: na vítězném oblouku a severní zdi lodi.\n\nV horní, levé, evangelické části se nachází Panna Marie Ochránkyně. Tato freska je orámovaná geometricky sdruženými trojúhelníky, a u hlavy se nachází jemná svatozář. Původně tato malba měla korunku z drahokamů, ta se ovšem nedochovala. Na plášti má vyobrazeny hvězdy a tečky, pravděpodobně to mělo zobrazovat vesmír a nadpřirozenost. Dva andělé ji na hlavu dávají bohatě zdobenou korunu, to znamená, že je nanebevzatá a korunovaná královna. Má doširoka rozevřené lokty, které rozhrnují plášť spojený trojúhelníkovou sponou. Pod pláštěm se nachází spousta hlav kněžích, bojovníků apod. Pod touto freskou se měla nacházet Kalvárie.\n\nNa straně pravé se nachází malba sv. Heleny s křížem naděje. V dolním páse se nachází freska sv. Petra a Pavla.\n\nArchitektonické podmínky konsekrace byly jasně dané. Aby mohl být kostel konsekrován, musel splňovat náležitosti jako např.: kvalitní materiál stavby – kámen, nebo altare fixum (do podlahy zakotvený kamenný oltář s relikviářem).\n\nSamotné konsekrační kříže jsou velmi rozmanité a žádný z nich nemá stejnou výplň. Liší se také složitostí motivů, velikostí jsou si však podobné (průměr okolo 43 cm). Křížů bylo celkem dvanáct, ale do dnešní doby se jich zachovalo pouze sedm. Kříže v kněžišti byly zdobnější než ty, které se nacházely v lodi kostela.\n\nProtože ze severní strany přicházely bouřky a vítr, tak zde původně nebyla okna. Proto se severní stěna stala ideálním místem pro fresky. Jak vstup, tak okna se nacházela na jižní straně kostela, proto když věřící vstoupil do kostela, tak jako první spatřil osvětlené fresky. Malby byly rozprostřeny od vítězného oblouku až po třetí pilíř lodi ve čtyřech pásech nad sebou. První a druhý zobrazují utrpení, umučení a smrt spasitele – křížovou cestu. Třetí a čtvrtý pás se věnuje světcům a světicím. Tyto poslední pásy jsou nejméně zachované, jelikož do lodi byl vsazen klenební opěrný systém, a byla probourána okna.\n\n\n"}
{"id": "1229034", "url": "https://cs.wikipedia.org/wiki?curid=1229034", "title": "Chrám svatého Izáka", "text": "Chrám svatého Izáka\n\nChrám svatého Izáka () je román finského spisovatele Kariho Hotakainena. Poprvé vyšel roku 2004, do češtiny byl přeložen v roce 2007.\n\nTématem románu jsou tři důležitá tabu finské společnosti: stáří, víra a Rusko. Kniha popisuje vztah otce a dospělého syna. Starý otec, kterého postihlo krvácení do mozku, ale je včas zachráněn, se pomalu zotavuje v nemocnici a rozhodne se jet za svým synem do Petrohradu. Syn tam totiž pozlacuje kupoli Chrámu svatého Izáka. Otec se se synem dlouhou dobu vůbec nebavil kvůli odlišným názorům – syn se stal věřícím, zatímco otec je zapřísáhlý ateista. Tato zdánlivá maličkost přinesla do jejich života svár. Otec si představoval svého syna jako někoho jiného, zprvu se ho snaží přesvědčit o své pravdě: \"„Bůh není. Po smrti nic nepřijde. Ke všemu dojde předtím.“\" Na sklonku života je schopen se smířit s jeho životní volbou a usmíří se. \n\n"}
{"id": "1229040", "url": "https://cs.wikipedia.org/wiki?curid=1229040", "title": "Středomoravský župní přebor 1992/93", "text": "Středomoravský župní přebor 1992/93\n\nV soubojích 5. ročníku Středomoravského župního přeboru 1992/93 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1992 a skončil v květnu 1993.\n\nJednalo se o poslední ročník v rámci Československa, sestupovalo jen jedno mužstvo. Od sezony 1993/94 (1. v rámci samostatné ČR) se počet účastníků rozrostl na 16.\n\n\nZdroj: \nPoznámky:\n\n\n"}
{"id": "1229044", "url": "https://cs.wikipedia.org/wiki?curid=1229044", "title": "Torreta de Guardamar", "text": "Torreta de Guardamar\n\nTorreta de Guardamar je 370 metrů vysoký vysílač poblíž španělské obce Guardamar del Segura postavený americkým námořnictvem v roce 1962. Je nejvyšší stavbou Pyrenejského poloostrova. Základna vysílače se nachází v nadmořské výšce 64 m n. m. a ve vzdálenosti 1,4 km od moře.\n\nTorreta de Guardamar je stožárový vysílač. Slouží především pro komunikaci s ponorkami. Byl vyroben jako příhradová konstrukce trojúhelníkového průřezu. Navzdory své výšce je stále nízký ve srovnání s vlnovou délkou přenášených vln, jeho kapacita je proto zvýšená několika lany spojenými s jeho vrchem končícími v sklepích kolem sloupu. Tato lana jsou elektricky propojena se stožárem a v určitých vzdálenostech jsou oddělena izolátory.\n\nVysílač používající věž Torreta de Guardamar jako anténu je od spuštění dálkově ovládaný z americké základny námořní komunikace ve španělské Rote. Na rozdíl od ostatních velmi nízko frekvenčních vysílačů jako DHO38 v Rhauderfehnu nemá Torreta de Guardamar Mezinárodní telekomunikační unií pevně danou frekvenci a nemá ani volací značku.\n\nVysílač je chráněn španělskou námořní pěchotou a je označován jako \"Radio Estacion Naval - Antena LF 380 METROS - Guardamar\".\n"}
{"id": "1229045", "url": "https://cs.wikipedia.org/wiki?curid=1229045", "title": "Torre Breda", "text": "Torre Breda\n\nTorre Breda je třicetipatrová, 117 m vysoká výšková budova v italském Miláně. Budova byla dokončena v roce 1954 a její architektem byl Luigi Mattioni. Ve spodních osmi patrech se nacházejí kanceláře, v ostatních jsou byty. Nachází se na Náměstí republiky.\n\nKdyž byla budova dokončena, stala se nejvyšší budovou Itálie a byla také první nejvyšší budovou Evropské unie. Nejvyšší budovou Milána byla do roku 1958, kdy byl dokončen mrakodrap Pirelli. Dnes je sedmou nejvyšší budovou města a 18. nejvyšší v zemi.\n"}
{"id": "1229046", "url": "https://cs.wikipedia.org/wiki?curid=1229046", "title": "Prudential", "text": "Prudential\n\nPrudential je výšková budova nacházející se na náměstí varšavských povstalců v polské metropoli Varšavě. Budova byla postavena v letech 1931 až 1933 ve stylu art deco a po dokončení se stala s výškou 66 metrů nejvyšší budovou Polska a třetí nejvyšší budovou v Evropě (po Edificio Telefónica a Boerentoren). \n\nArchitekty stavby byli Marcin Weinfeld a Stefan Bryła. Budova byla těžce poškozena během Varšavského povstání v roce 1944. Po druhé světové válce byla zrekonstruována ve stylu socialistického realismu a v roce 1954 otevřená jako \"Hotel Warszawa\". Mezi lety 2010-2018 byla budova zavřená kvůli rekonstrukci a byla přestavena zpět na art deco, v budově je 17 pater.\n"}
{"id": "1229048", "url": "https://cs.wikipedia.org/wiki?curid=1229048", "title": "Landes (les)", "text": "Landes (les)\n\nLandes ( \"Forêt des Landes\") je zalesněná oblast na jihozápadě Francie o rozloze okolo 10 000 km². Na západě ji ohraničuje pobřeží Atlantiku Côte d'Argent, na severu je krajním bodem mys Pointe de Grave, na jihu město Soorts-Hossegor a na východě Nérac. Landes leží na území departementů Gironde, Landes (departement) a Lot-et-Garonne a je největší souvislou lesní plochou ve Francii. Krajina je rovinatá, nejvyšší vrchol má 154 metrů nad mořem. Protéká tudy řeka Leyre. Část území byla roku 1970 vyhlášena přírodním parkem.\n\nVětšina lesa byla vysazena uměle, tento proces začal v 18. století. Původně tvořila krajinu přímořská rašeliniště; místní obyvatelé, věnující se převážně chovu ovcí, byli známi používáním chůd. Úřady rozhodly zalesnit Landes borovicí přímořskou, která zpevnila písčitou půdu a díky rychlému růstu poskytovala množství dřeva potřebného pro přístavní město Bordeaux. Dne 19. června 1857 byl vydán zákon na podporu zalesňování. Většinu území stále tvoří soukromé lesní plantáže (v gaskoňském nářečí zvané \"pinhadar\"), dodávající surovinu k výrobě nábytku, parket a papíru, ze stromů se také získává pryskyřice. Borovice pokrývají asi devět desetin plochy, roste zde také dub letní nebo bříza bělokorá. Suché, horké a větrné klima způsobuje četné lesní požáry: po největším, k němuž došlo v srpnu 1949 a vyžádal si 82 lidských životů, bylo nařízeno zřídit a udržovat síť průseků, zabraňujících šíření ohně. Les Landes také vážně poškodil orkán Klaus v lednu 2009.\n\nFrançois Mauriac umístil do Landeského lesa děj svého románu \"Tereza Desqueyrouxová\".\n\n"}
{"id": "1229049", "url": "https://cs.wikipedia.org/wiki?curid=1229049", "title": "Landes", "text": "Landes\n\nLandes může znamenat:\n\n\n"}
{"id": "1229051", "url": "https://cs.wikipedia.org/wiki?curid=1229051", "title": "Středomoravský župní přebor 1993/94", "text": "Středomoravský župní přebor 1993/94\n\nV soubojích 6. ročníku Středomoravského župního přeboru 1993/94 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\nJednalo se o první ročník v rámci České republiky, poprvé měl 16 účastníků.\n\nZdroj: \nPoznámky:\n\n\n"}
{"id": "1229067", "url": "https://cs.wikipedia.org/wiki?curid=1229067", "title": "Nacif Elias", "text": "Nacif Elias\n\nNacif Sathler Elias Junior (* 29. září 1988 Vitória, Brazílie) je brazilský zápasník–judista, který od srpna 2013 reprezentuje Libanon.\n\nBojovým sportům se věnuje od svých 5 let. V brazilské judistické reprezentaci se pohyboval od roku 2009 v polostřední váze, ale proti Leandro Guilheirovi a Fláviu Cantovi se neprosazoval. Potom co s ním v roce 2012 neprodloužili smlouvu v Minas Tênis Clube se v roce 2013 dohodl s Libanonským judistickým svazem na start za tuto Středomořskou zemi, odkud pochází jeho dědeček. Libanonský judistický svaz mu financuje přípravu v Brazílii, kde má trvalé bydliště. Jeho osobním trenérem je Gabriel Vicentini.\n\nV roce 2016 se kvalifikoval na olympijské hry v Riu. Na zahajovácím ceremoniálu olympijských her v Riu nesl libanonskou vlajku. V úvodním kole nastoupil proti Argentinci Emmanuelu Lucentimu a za svůj nestandartní jednostranný levý úchop si v polovině zápasu vysloužil hansokumake. Rozhodčí se tak rozhodli na základě jeho chvatů, které shledaly nebezpečnými pro zdraví Argentince. Lucenti se od jeho prvního chvatu držel bolestivě za pravý loket. S diskvalifikací vehementně nesouhlasil a strhnul na sebe celosvětovou pozornosti médií. Večer se za své chování omluvil.\n\n\n\n"}
{"id": "1229074", "url": "https://cs.wikipedia.org/wiki?curid=1229074", "title": "Prstenec prašných částic", "text": "Prstenec prašných částic\n\nPrstenec prašných částic (též prachový disk, „disk trosek“; česká terminologie není dosud ustálená ) je cirkumstelární disk prachu a trosek na oběžné dráze hvězdy. Někdy se tyto disky vyznačují významnými prstenci, jak je možné vidět ve fotografii Fomalhautu na pravé straně. Prachové disky byly nalezeny kolem starších i mladých hvězd, dokonce i alespoň jeden disk na oběžné dráze vzniknuvší neutronové hvězdy. Mladší prachové prstence mohou představovat etapu vytváření planetárního systému po fázi protoplanetárního disku, kdy je dokončován růst terestrických planet. Mohou však být složeny jen ze zbytků z kolizí mezi planetesimálami, jinak známými jako planetky a komety.\n"}
{"id": "1229084", "url": "https://cs.wikipedia.org/wiki?curid=1229084", "title": "Anselm Schott", "text": "Anselm Schott\n\nDom Anslem Schott, OSB (5. září 1843, Staufeneck – 23. dubna 1896, opatství Maria Laach) byl německý římskokatolický duchovní, benediktinský mnich a protagonista liturgického hnutí. V roce 1884 vydal latinsko-německý misál pro laiky, známý později jako Schottův misál.\n\nAnselm Schott vystudoval gymnázium v Darmstadtu a Ehingenu. Vstoupil do kněžského semináře a studoval teologii v Tübingenu a Mnichově. Dne 10. srpna 1867 byl v Rottenburgu vysvěcen na kněze. Poté působil nějaký čas v pastorační službě v Biberachu. V roce 1868 vstoupil do benediktinského arciopatství v Beuronu, kde 6. června 1870 složil mnišské sliby. Po zrušení Beuronu v rámci Kulturkampfu působil postupně na několika místech. V letech 1876-1881 působil v Belgii, v letech 1881-1883 pak v Emauzském klášteře v Praze. V letech 1883-1891 pak v opatství Seckau ve Štýrsku.\n\nRoku 1892 odešel do opatství Maria Laach, kde působil jako lektor morální teologie a správce klášterního depozitáře. Zároveň pracoval jako redaktor při vydání Římského misálu a Liturgie hodin pro německé diecéze. V roce 1884 vydal rovněž Římský misál uzpůsobený pro laiky. V Maria Laach o čtyři roky později zemřel.\n\n"}
{"id": "1229088", "url": "https://cs.wikipedia.org/wiki?curid=1229088", "title": "Nick Delpopolo", "text": "Nick Delpopolo\n\nNicholas \"Nick\" Delpopolo vlastním jménem Petar Perović, (* 8. února 1989 v Jugoslávii) je americký zápasník-judista, grappler černohorského původu.\n\nNarodil se jako Petar Perović a žil v dětském domově v Nikšići, odkud ho ve věku dvou let adoptovali manželé Delpopolovi z města Westfield (New Jersey). S judem začal v 5 letech v Cranfordu pod vedením Yone Yonezuky. Později na základní a střední škole upřednostnil zápas ve volném stylu, protože za judo němel možnost brát školní stipendium. Na judo se zaměřil později potom co s ním v zápasnickém týmu přestali počítat kvůli problémům s kolenem a kázni. Tréninky juda absolvoval od svých 12 let pod vedením Jasona Morrise v Glenville ve státě New York nejprve na tréninkových kempech a od roku 2006 jako plnohodnotný člen. Pod vedením Morrise se dostal do americké reprezentace, kde o post reprezentační jedničky v lehké váze soupeřil s Michaelem Eldredem. \n\nV roce 2012 porazil Eldreda v americké olympijské kvalifikaci a vybojoval si účast na olympijských hrách v Londýně. Na olympijských hrách předvedl nečekaně dobrý výkon. Po úvodní výhře na ippon nad judistou z Hong Kongu vyřadil v dalším kole Belgičana Dirka Van Tichelta na juko po kontrachvatu uči-mata-gaeši. Ve čtvrtfinále svedl pasivní bitvu se nasazenou jedničkou Korejcem Wang Ki-čchunem, který nakonec museli rozsoudit rozhodčí praporky. V prodloužení byl méně aktivnější než Korejec a po hantei v poměru 0:3 spadl do oprav. V oprávách neuspěl proti Mongolu Ňamočirovi a obsadil 7. místo. Po turnaji byl ale diskvalifikován kvůli pozitivnímu testu na marihuanu, který jeho právník vysvětloval neúmyslným požitím jídla kořeněného konopím. On sám se k dané problematice chytře nevyjádřil. Trenér Morris mu zařídil pobyt a přípravu na Floridě v Miami a právník ho z problému vysekal s minimální délkou trestu.\n\nOd roku 2013 začal v Miami svojí novou sportovní etapu oficíálně pod vedením Evelia Garcíi. V roce 2016 se kvalifikoval na olympijské hry v Riu. V úvodním kole porazil judistu z Nigeru nasazením submise a v dalším kole zápasnickým chvatem daki-wakare porazil v prodloužení Mongola Odbajara. Ve čtvrtfinále měl dobře rozehraný zápas s Izraelcem Sagi Mukim, ještě v polovině čtvrté minuty vedl šido, ale vzápětí neuhlídal Mukiho levé o-soto-gari a spadl na ippon. V opravách byl jeho výkon podobně jako před čtyřmi roky na olympijských hrách poloviční a po prohře na šido s Maďarem Miklósem Ungvárim obsadil 7. místo.\n\n\n"}
{"id": "1229096", "url": "https://cs.wikipedia.org/wiki?curid=1229096", "title": "Římskokatolická farnost Vápenná", "text": "Římskokatolická farnost Vápenná\n\nŘímskokatolická farnost Vápenná je územním společenstvím římských katolíků v rámci Jesenického děkanátu Ostravsko-opavské diecéze.\n\nFarní kostel sv. Filipa byl vystavěn v letech 1780–1781, fara je z počátku 20. století.\n\nFarnost má sídelního duchovního správce, který je zároveň administrátorem ex currendo ve farnostech Lipová-lázně a Žulová.\n\n"}
{"id": "1229097", "url": "https://cs.wikipedia.org/wiki?curid=1229097", "title": "Nedim Gürsel", "text": "Nedim Gürsel\n\nNedim Gürsel (* 5. dubna 1951, Gaziantep) je současný turecký spisovatel, pobývající řadu let z politických důvodů ve Francii.\n\nJe synem, Orhana Gürsela, tureckého profesora francouzštiny a překladatele. Po studiu na gymnáziu v Turecku vystudoval francouzskou literaturu na Sorbonně. Ve své disertační práci se věnoval dílu Louise Aragona a Nazima Hikmeta.\n\n\n\n\n"}
{"id": "1229102", "url": "https://cs.wikipedia.org/wiki?curid=1229102", "title": "Kaple svatého Jana Nepomuckého (Sloup v Čechách)", "text": "Kaple svatého Jana Nepomuckého (Sloup v Čechách)\n\nBarokní kaple svatého Jana Nepomuckého ve Sloupu na Českolipsku pochází z 1. poloviny 18. století a je chráněna jako nemovitá kulturní památka (v rámci památkové ochrany areálu zámku). Po druhé světové válce bylo její vnitřní vybavení zničeno a kaple zchátrala. Obec, která kapli od roku 2011 vlastní, započala rekonstrukci.\n\nKapli sv. Jana Nepomuckého nechal ve Sloupu vystavět hrabě Josef Jan Maxmilián Kinský v roce 1738. Právě k Janu Nepomuckému se modlil během cesty na Maltu do sídla svého řádu, když ho na moři zastihla velká bouře. Slíbil, že pokud zůstane živý, postaví světci ve Sloupu kapli. Cestu hrabě přežil a kapli, jednu z prvních sakrálních staveb zasvěcených Janu Nepomuckému, začali na jeho popud stavět 24. dubna 1738. O dva roky později byla vysvěcena. Stavitel kaple není znám.\nJedná se o osmibokou barokní stavbu s obdélným presbytářem a bočními čtvercovými prostorami oratoře. Sakristie má nad průčelím trojúhelníkový štít s erbem Kinských, který zdobí socha sv. Jana Nepomuckého a dvě alegorie Víry a Naděje od Antonína Brauna.\nUvnitř kaple se nacházel cenný reliéf sv. Jiří od Julia Melzera.\n\nV roce 1795 byla kaple přeměněna na pohřební kapli členů rodu Kinských, v jejíž kryptě byl v roce 1828 pohřben hrabě Filip Josef Kinský a o 3 roky později jeho nástupce Karel.\n\nPo roce 1945 kaple silně zchátrala. V 90. letech okresní úřad kapli jako nepotřebný majetek prodal soukromníkovi, poté ještě několikrát změnila majitele, aniž by se však zlepšil její stav. Zhruba v roce 2010 kapli zabavil finanční úřad a poté ji nabídl v dražbě. Jediným účastníkem dražby byla obec Sloup, která ji získala za 366 tisíc korun. Náklady na rekonstrukci kaple se odhadují na 8 až 10 milionů korun.\n\nV roce 2015 dostala kaple novou měděnou střechu včetně opláštění věžičky a okapů. Krátce na to vandalové veškerou měď strhali. V roce 2017 až 2018 dostala kaple znovu střechu, tentokrát z pálených tašek a nové měděné opláštění věžičky. Okapy jsou v dolní části plastové. Kromě zabezpečení kaple proti vstupu další práce neprobíhají (jaro 2019). Ve stěnách i klenbě jsou výrazné trhliny, statické zabezpečení je v plánu rekonstrukce.\n\n"}
{"id": "1229103", "url": "https://cs.wikipedia.org/wiki?curid=1229103", "title": "Středomoravský župní přebor 1991/92", "text": "Středomoravský župní přebor 1991/92\n\nV soubojích 4. ročníku Středomoravského župního přeboru 1991/92 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1991 a skončil v květnu 1992.\n\nByl to první ročník Středomoravského župního přeboru po devatenáctileté odmlce.\n\n\nZdroj: \n\nÚplná konečná tabulka není známa, ani konečné umístění.\n\nDo Divize D 1992/93 postoupilo vítězné mužstvo FC TVD Slavičín.\n\nNa dalších místech, která zajišťovala účast v následujícím ročníku 1992/93, byla tato mužstva: na 10. místě TJ Gumárny Zubří (Z 26, V 10, R 4, P 12, VG 39, OG 45, B 24), na 12. místě TJ Spartak MEZ Brumov (Z 26, V 8, R 5, P 13, VG 35, OG 52, B 21) a dále TJ Zbrojovka Vsetín, TJ Sokol Trnava, TJ Štítná nad Vláří, TJ Sokol Újezdec-Těšov, FC Slušovice „B“, TJ Tatran Janová, TJ Vigantice, TJ MEZ Vsetín, TJ Start Stavba Vsetín-Lhota a VTJ Sigma Hodonín „B“.\n\nDo I. A třídy Středomoravské župy - sk. A 1992/93 sestoupilo mužstvo TJ Bystřice pod Hostýnem.\n\nPoznámky:\n\n"}
{"id": "1229105", "url": "https://cs.wikipedia.org/wiki?curid=1229105", "title": "Skolex", "text": "Skolex\n\nSkolex (také hlavička) je označení pro anatomickou část těla tasemnic. Jedná se o hlavový (přední) konec těla tasemnice. Vzhled, velikost a morfologie skolexu je druhově specifická. Skolex slouží k uchycení tasemnice ke sliznici střeva. Součástí skolexu jsou přichycovací orgány jako jsou kruhovité přísavky nebo podélné přísavné rýhy, háčky či vysouvatelné chobotky (rostelum). Ze skolexu vyrůstájí kaudálním směrem články (proglotidy) těla tasemnice. \n\nBěhem životního cyklu tasemnic se v cystě v mezihostiteli formují zárodky skolexů (tzv. protoskolexy). Jakmile se nezralý skolex dostane do střeva definitivního hostitele, aktivuje se, přichytí se ke sliznici střeva a dá vzniknout nové tasemnici. \n"}
{"id": "1229109", "url": "https://cs.wikipedia.org/wiki?curid=1229109", "title": "NGC 2264", "text": "NGC 2264\n\nNGC 2264 (také známá jako hvězdokupa Vánoční stromeček) je jasná otevřená hvězdokupa vzdálená 2 180 světelných let v souhvězdí Jednorožce o hodnotě magnitudy 3,9. Objevil ji britský astronom William Herschel 18. ledna 1784.\nHvězdokupu obklopuje soustava difúzních mlhovin, jejíž součástí je Kuželová mlhovina, kterou Herschel objevil 26. prosince 1785.\n\nNa obloze se nachází v severní části souhvězdí u hranice se souhvězdím Blíženců, 6,5° jižně od hvězdy Alhena (γ Gem) s magnitudou 1,9 a přímo součástí hvězdokupy je pouhým okem viditelná hvězda S Monocerotis (15 Mon) s magnitudou 4,7. 1° jihozápadně se nachází mlhovina NGC 2261. \n\nPrvním rysem, který pozorovatele zaujme při prohlížení této části oblohy triedrem, je samotná hvězdokupa tvořená přibližně dvaceti modrými hvězdami, kterým vévodí S Monocerotis. Rozsah magnitud těchto hvězd je od 5 do 9 a tyto hvězdy tvoří trojúhelník, jehož ostrý vrchol míří na jih, takže při pozorování na jižní polokouli, kde tento vrchol míří nahoru, vypadá jako vánoční stromeček.\n\nPři pozorování větším dalekohledem je možné při použití mlhovinového filtru spatřit na tomto vrcholu mlhovinu, na jejímž okraji je temná mlhovina ve tvaru kužele, jejíž vrchol je namířen proti vrcholu Vánočního stromečku. Díky tomuto vzhledu se nazývá Kuželová mlhovina. Severozápadně od hvězdokupy se rozprostírá další rozlehlá a slabší mlhovina, která je dobře viditelná na fotografiích s dlouhou expozicí.\n\n"}
{"id": "1229113", "url": "https://cs.wikipedia.org/wiki?curid=1229113", "title": "Luc a Lucette", "text": "Luc a Lucette\n\nLuc a Lucette (ve francouzském originále ) je opéra comique o jednom dějství francouzského skladatele Jacquese Offenbacha na libreto Philippa-Augusta Pittauda de Forges a Eugèna Roche z roku 1854. Poprvé byla poloscénicky uvedena 2. května 1854 v pařížské Herzově koncertní síni (Salle des Concerts Herz, častěji jen „salle Herz“).\n\nJacques Offenbach byl již ve 40. letech 19. století v Paříži znám nejen jako violoncellový virtuos, ale i autor především salonní instrumentální i vokální hudby; od roku 1850 byl rovněž dirigentem orchestru Comédie-Française. Jeho největším zájmem však bylo hudební divadlo a od poloviny 40. let se pokoušel se svými díly žánru opéra comique (tj. oper s mluvenými dialogy) dostat na jeviště. Jenže privilegia pařížských divadel vyhrazovala původní hudebně dramatická díla jen úzké skupině z nich: pro opéru comique to byla pouze Opéra-Comique a Opéra-National. Avšak Opéra-Comique, která od skladatele roku 1846 objednala jeho první jevištní dílo \"Přístěnek\" (\"L'Alcôve\"), ho nikdy neuvedla, ani neprojevila zájem o jeho další tvorbu, a nadějnou spolupráci s Opéra-National zmařil její bankrot roku 1848. O tom, že úřady berou divadelní privilegia velmi vážně, se Offenbach přesvědčil roku 1853, když dosáhl toho, že divadlo Théâtre des Variétés uvedlo jeho jednoaktovku \"Pepito\" – na stížnost Opéry-Comique byla po několika představeních zakázána. Jedinou Offenbachovou možností bylo představit svá díla veřejnosti na jednorázových koncertech, které sám každoročně organizoval. Tak \"Přístěnek\" byl poprvé proveden na koncertě v salle Moreau-Santi 24. dubna 1847, následující \"Mathurinův poklad\" (\"Le Trésor à Mathurin\") 7. května 1853 v Herzově koncertní síni (salle Herz), a na stejném místě se o rok později, 2. května 1854, konal další koncert, jehož bohatý program byl zakončen poloscénickým provedením nové Offenbachovy opéry-comique \"Luc et Lucette\".\n\nLibreto k této jednoaktové opeře napsali skladatelův blízký přítel Philippe-Auguste Pittaud de Forges a zkušený autor vaudevillů Eugène Roche. Jednalo se o dílo menšího rozměru než předchozí, pro pouhé dva zpěváky (\"Přístěnek\" a \"Pepito\" mají po třech osobách a \"Mathurinův poklad\" čtyři). Pro předvedení získal manžele Meilletovy z Théâtre-Lyrique (nástupce Théâtre-National). Podobně jako tři předchozí scénická díla byl \"Luc a Lucette\" lyrickou komedií odehrávající se ve venkovském prostředí – i proto Jules Lovy v \"Le Ménéstrel\" nazval tuto drobnou operu „pastorální operetou“.\n\nO této opeře se zachovaly jen tiskové zprávy, nejobšírnější od Julese Levyho: „\"Upustíme od rozboru tohoto kusu, jehož podstata se příliš neliší od \"Le Trésor à Mathurin\", od \"Bonsoir, voisin [jednoaktová opéra comique Ferdinanda Poisa\" hraná ve stejné době v Théâtre-Lyrique] a jiných hříček stejného druhu. Hudba sestává z příjemných kousků, kterým manželé Meilletovi vtiskli výtečný ráz. Zvláštním požitkem byla velká komická scéna, ve které Meillet vypráví vesnickou historku, doprovázeje se na violoncello; tuto scénu skladatel vybavil přehršlí různorodých přísad, dokonce i Lutherovým chorálem! Zmíníme ještě pěkné duettino, kuplet \"Le vin, le vin\", něžnou romanci paní Meilletové a dialogický kuplet \"Toc, toc\".\"“ Časopis \"La France musicale\" zmiňuje mezi hudebními čísly ještě švýcarskou píseň o zvonečcích a charakterizuje \"Luc a Lucette\" jako „malé mistrovské dílo, důstojný protějšek \"Pepita\"“.\nList \"Le Figaro\" v říjnu 1854 zmiňuje, že manželé Meilletovi tuto drobnou operu později zpívali úspěšně zpívali v lázních Vichy a že ji mělo do několika dní převzít do repertoáru jejich domovské divadlo Théâtre-Lyrique. Ale nestalo se tak, a i když Offenbach o několik let později založil vlastní divadlo Théâtre des Bouffes-Parisiens, \"Luc a Lucette\" v něm neuvedl – na rozdíl od \"Pepita\" a \"Mathurinova pokladu\", který přepracoval na \"Zasnoubení při lucernách\". Text ani hudba \"Luc a Lucette\" (stejně jako původní verze \"Mathurinova pokladu\") se nedochovaly a není ani známo, zda Offenbach hudbu z této opery využil v některém svém pozdějším díle, jako to učinil s jednou písní ze své první opery \"Přístěnek\".\n"}
{"id": "1229126", "url": "https://cs.wikipedia.org/wiki?curid=1229126", "title": "Jérôme Meyer", "text": "Jérôme Meyer\n\nJérôme Meyer (* 31. května 1979 Lons-le-Saunier) je bývalý francouzský reprezentant ve sportovním lezení a boulderingu. Vicemistr světa, mistr Evropy, trojnásobný vítěz světového poháru v boulderingu. Na mistrovství Francie v boulderingu získal sedm medailí a čtyřikrát zvítězil.\n\nV Mezinárodní federaci sportovního lezení zastává funkci sportovního manažera a účastní se setkání k pořádání závodů ve sportovním lezení na LOH 2020 v Tokiu a LOH mládeže 2018.\n\n\n"}
{"id": "1229129", "url": "https://cs.wikipedia.org/wiki?curid=1229129", "title": "Natalia Streignard", "text": "Natalia Streignard\n\nNatalia Streignardová (* 9. září 1970, Madrid, Španělsko) je venezuelská herečka. Na Slovensku a v České republice je známá z telenovel Má tlustá Valentýna, Osudová láska a . Herectví se nevěnuje od roku 2011, kdy se jí narodil první syn.\n\nNataliin otec pochází z Německa a matka z Argentiny, nakonec se odstěhovali do Venezuely, kterou Natalia pokládá za svou vlast. Kariéru v showbyznysu začala neúspěšnou účastí v soutěži Miss Venezuela. Jen čistě ze zvědavosti se dodatečně přihlásila do televizního konkursu a nakonec získala hlavní roli v Sol de tentacion.\n\nSvou ikonickou roli získala v roce 2002, kdy se stala tváří Valentiny Villanueva v novele Mi gorda bella. V novele si zahrála baculatou dívku, která hledá svou cestu za štěstím. Novela sklidila úspěch po celém světě.\n\nNatalia se 10. června 1999 provdala za kubánského herce Maria Cimmara, se kterým se seznámila při natáčení novely La mujer de mi vida. Pár se rozvedl v roce 2006.\n\nO dva roky později se vdala podruhé za italského obchodníka Donata Calandrielleho, s nimž má v současnosti tři děti. První syn Jacques se jim narodil 13. ledna 2011, poté mají ještě dceru Giu (narozena 16. června 2014) a druhého syna Geanniho (narozen 9. ledna 2017).\n"}
{"id": "1229131", "url": "https://cs.wikipedia.org/wiki?curid=1229131", "title": "Hideo Itokawa", "text": "Hideo Itokawa\n\nHideo Itokawa (糸川 英夫 \"Itokawa Hideo\", 20. června 1912 – 21. února 1999) byl průkopník japonského raketového vývoje, často označovaný jako \"otec japonského kosmického programu\".\n\nAsteroid 25143 Itokawa, který byl po něm pojmenován, byl cílem mise Hajabusa.\n\nItokawa se narodil v Tokiu, po maturitě studoval letecké inženýrství na Tokijské císařské univerzitě, kde roku 1935 promoval. Od roku 1941 byl docentem na této univerzitě a za války pracoval jako konstruktér u firmy Nakadžima, kde zkonstruoval stihačku Nakadžima Ki-43. Od roku 1948 byl profesorem a roku 1955 vedl první japonský raketový program v rámci Mezinárodního geofyzikálního roku - miniaturní \"tužkové\" rakety, dlouhé 23 cm. Roku 1967 opustil univerzitu a založil vlastní laboratoř, která se věnovala raketové technice.\n\nProfesor Itokawa publikoval 49 knih, mezi nimi i populární knížky pro děti, které propagovaly raketovou techniku. Některé z jeho knih se staly bestsellery. Kromě toho se věnoval mnoha rozmanitým koníčkům: hrál basketbal a golf, hrál na řadu hudebních nástrojů a zabýval se psaním i filosofií.\n\n"}
{"id": "1229132", "url": "https://cs.wikipedia.org/wiki?curid=1229132", "title": "PFP", "text": "PFP\n\nPFP může být:\n\n"}
{"id": "1229135", "url": "https://cs.wikipedia.org/wiki?curid=1229135", "title": "Perfect Illusion", "text": "Perfect Illusion\n\nPerfect Illusion je první singl z pátého studiového alba \"Joanne\" americké zpěvačky Lady Gaga, který vyšel 9. září 2016. Píseň složila a nahrála Lady Gaga s anglickým hudebníkem Markem Ronsonem, který je zároveň hlavním producentem celého jejího alba. Na singlu se dále podíleli Kevin Parker ze skupiny Tame Impala a BloodPop.\n\nVydání singlu bylo oznámeno 17. srpna 2016 pomocí série jednotlivých fotek na Instagramu Lady Gaga a následně na ostatních sociálních sítí zpěvačky, včetně její osobní stránky \"ladygaga.com\", kde v různě barevných polích bylo anglicky napsáno: \"„Lady Gaga, New Single, Perfect Illusion, September.“\" Zpěvačka tak zároveň poprvé prozradila název skladby.\n\nHned po tomto oznámení se v trendech na Twitteru objevil hashtag #PERFECTILLUSION. Píseň díky tomu debutovala hned na prvním místě v žebříčku \"„Billboard + Twitter Trending 140\".“\n\nObal singlu byl poprvé zveřejněn 6. 9. 2016. V ten samý den také byla uveřejněna část textu. Autorkami obalu jsou Ruth Hogben a Andrea Gelardin. \n\n7. září Gaga odcestovala do Berlína, kde představila píseň vydavatelství \"Universal Music Deutschland\", a zároveň poskytla několik rozhovorů mediím. V den vydání byla už v Londýně, kde byla hostem ranní show na radiu \"BBC Radio 1\".\n\nDen před vydáním singlu Gaga opět, pomocí sociálních sítí, vydala krátkou ukázku písně.\n\nPíseň si odbyla premiéru hned na několika světových rádií ve stejný čas. V České republice vyšla píseň 9. 9. 2016 v 5:00 SELČ. \n\nSkladba byla hned vydána na iTunes, Spotify a Google Play. Píseň byla také nahrána, pouze v audio podobě, na zpěvaččin \"VEVO\" kanál. \n\n31. srpna 2016 Gaga zveřejnila fotku, na které jsou vidět kamery. Podle amerického serveru \"Page Six\" Lady Gaga po dva dny natáčela videoklip k písni v poušti nedaleko Los Angeles. Samotná Gaga na Snapchatu potvrdila dotočení videoklipu, když poslala několik fotek a videí, kde ukazovala dokončování videoklipu.\n\nSvětová premiéra klipu se uskutečnila 20. září v komerční pauze během seriálu Scream Queens na televizní stanici Fox. Videoklip byl poté nahrán na YouTube. Režie se ujala Ruth Hogben společně s Andreou Gelardin.\n"}
{"id": "1229137", "url": "https://cs.wikipedia.org/wiki?curid=1229137", "title": "Astypalaia", "text": "Astypalaia\n\nAstypalaia (druhý pád \"Astypalaias\") ( ) je řecký ostrov v souostroví Dodekany, který leží na východě Egejského moře 44 km jihozápadně od ostrova Kós, 41 km jihovýchodně od Amorgu a 45 km severovýchodně od Anafi. Leží tak na rozhraní Kyklad a Dodekan. Spolu s blízkými ostrůvky tvoří stejnojmennou obec. Ostrov Astypalaia má rozlohu 96,42 km² a obec 114,077 km². Obec je součástí regionální jednotky Kalymnos v kraji Jižní Egeis.\n\nV roce 2011 žilo v obci 1334 obyvatel, všichni na hlavním ostrově. Hlavním sídlem ostrova je město Astypalaia. Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov je protáhlý z jihozápadu na severovýchod. Uprostřed je zúžený a jedná se tak vlastně o dva poloostrovy, které jsou spojené úzkou šíjí. Ostrov má velmi nepravidelné pobřeží s mnoha chráněnými zátokami. Ostrov je kopcovitý. Jeho nejvyšší bod Vardia má nadmořskou výšku 482 m a nachází se v západní části ostrova. Nejvyšší bod východní části je o 100 m nižší.\n\n"}
{"id": "1229138", "url": "https://cs.wikipedia.org/wiki?curid=1229138", "title": "Záboří (Polsko)", "text": "Záboří (Polsko)\n\nZáboří (, nářečně \"Zobórz\") je vesnice v jižním Polsku ve Slezském vojvodství v okrese Těšín v gmině Chyby. Leží na území Těšínského Slezska na řece Bajerce a patří k rybníkářské oblasti zvané \"Žabí kraj\". Ke dni 31. 12. 2014 zde žilo 1 050 obyvatel, rozloha obce činí 5,92 km².\n\nPrvní zmínka o Záboří pochází z roku 1574. Ve strumeňských kronikách ze 17. století se objevuje také pod názvem \"Podprstec (Podpierściec)\". Původně k němu patřila i osada Uchylany připojená v roce 1922 k Prstci.\n\nObcí probíhá železniční trať Katovice – Visla. Stanice \"Zaborze\" byla otevřena v roce 1959.\n\n"}
{"id": "1229139", "url": "https://cs.wikipedia.org/wiki?curid=1229139", "title": "Miroslav Skalický", "text": "Miroslav Skalický\n\nMiroslav Skalický, přezdívaný Skalák, je český hudebník, básník a význačná osobnost českého undergroundu. Narodil se 31. srpna 1952 v Praze, ale již od roku 1958 žil s rodinou v Plzni. Roku 1968 se usadil v Chomutově. V sedmdesátých letech založil skupinu The Hever & Vaselina Band, podepsal Chartu 77 a v roce 1980 byl donucen odejít do exilu v Rakousku.\n\nVydával pouze v samizdatu, například knihy básní a písňových textů \"The Hever and Vazelína\" (1975) a \"Sněhurka and 15 000 000 trpaslíků \"(1977), sbírky básní \"Texty\" (1979) a \"Texty 1979\" (1982). Je zastoupen v několika samizdatových sbornících undergroundové literatury, např. Cs.underground (1984).\n\nSkupina The Hever & Vaselina Band byla členy skupiny kolem roku 2000 obnovena. V roce 2012 vydal Skalický knihu \"Tesilová verbež\". V bývalém mlýně u Meziříčka provozuje kulturní centrum Skalákův mlýn.\n\n"}
{"id": "1229144", "url": "https://cs.wikipedia.org/wiki?curid=1229144", "title": "Hey Mama (píseň)", "text": "Hey Mama (píseň)\n\n„Hey Mama“ je píseň francouzského DJe a producenta Davida Guetty a producenta Afrojacka. Vokály nazpívaly zpěvačky Nicki Minaj a Bebe Rexha. Píseň byla vydána 16. března 2015 jako čtvrtý singl z Guettova šestého studiového alba \"Listen\". „Hey Mama“ je třetí Guettova píseň, na níž spolupracoval s Nicki Minaj.\n\n„Hey Mama“ byla dobře přijata kritiky. Bianca Gracie z \"Idolator\" tuhle píseň popsala jako „šílený electro-house/trap sound“ a upozorňuje na „rap flow“ od Nicki Minaj.  Na \"Direct Lyrics\" byla píseň popsána jako „inteligentně-vyrobené EDM-island zvuky“, zatímco Richard Baxter z \"Popology Now\" na písni pochválil elektronický styl a označil Bebe Rexha za hvězdu písně. \n\nNěkolik hudebních společností a recenzentů označilo píseň „Hey Mama“ za vrchol alba, \"Billboard\" ji popsal jako „bombastickou písničku“ a Associated Press uvádí, že Nicki Minaj a Afrojack vytvořili „překvapivý R&B a funk mix“. Nicki Minaj obdržela pozitivní recenze na svůj zpěv.  \n\nNa druhé straně se předmětem kritiky z feministických médií stal text, který byl mnohými z nich označen za sexistický. Katie Barnes z \"Feministing\" popsala druhý verš (\"Yes I do the cooking/ Yes I do the cleaning/ Plus I keep the na-na real sweet for your eating/ Yes you be the boss and yes I be respecting / Whatever that you tell me cause it's game you be spitting\") jako „hrozný“, napsala, že „nezáleží na tom, jestli je verš doprovázen trochu „bumpin beatu“, když je v textu stále přítomno, co by žena měla dělat a jak by měla zacházet s mužem.“ Katherine Burks z \"The Lala\" označila text za „hrozně misogynní kecy“.\n\nPíseň se dostala na 8. pozici v seznamu Hot 100 - stala se tak 10. písní v tomto seznamu od Davida Guetty, 12. od Nicki Minaj, 2. od Afrojacka (první byla \"Give Me Everything\") a první od Bebe Rexhy. \"Hey Mama\" byla pět týdnů v top 10 v UK Singles Chart. Píseň se nejlépe umístila na 10. místě a zůstala tam po dobu 4 týdnů. Píseň se umístila na 2. místě  v UK R&B Chart.\n\nOficiální video (režírované Hannah Lux Davis) bylo vydáno 19. května 2015. Video začíná Guettovou chůzí přes poušť se skupinou lidí, s niž najde uvnitř krabice stroj. Video prolínají scény s holografickou Nicki Minaj, zatímco v ostatních scénách jsou tancující lidé. Během refrénu Guetta a ostatní jezdí s auty po poušti, kde je také zeď s obrazovkou, na níž je Bebe Rexha. Video končí party a Guettou stojícím v poušti.  Někteří lidé spojují videoklip s filmem  , který vyšel ve stejném období.\n\n„Hey Mama“ obdržela tři nominace: za nejlepší spolupráci v Teen Choice Awards 2015, jako píseň léta v 2015 MTV Video Music Awards a za nejlepší spolupráci v 2015 MTV Europe Music Awards.\n\n"}
{"id": "1229149", "url": "https://cs.wikipedia.org/wiki?curid=1229149", "title": "Alexandre Chabot", "text": "Alexandre Chabot\n\nAlexandre Chabot [\"šabo\"] (* 27. prosince 1981 Remeš) je francouzský horolezec, trojnásobný vítěz světového poháru, mistr i vicemistr Evropy, osminásobný mistr Francie a bývalý reprezentant ve sportovním lezení na obtížnost a v boulderingu.\n\n\n\n\n\n"}
{"id": "1229150", "url": "https://cs.wikipedia.org/wiki?curid=1229150", "title": "Pohřebiště švédských panovníků", "text": "Pohřebiště švédských panovníků\n\nSeznam pohřebišť panovníků Švédského království, které existuje od roku 970, začíná dynastií Vasa v roce 1521. Od 17. století byli švédští panovníci pohřbíváni téměř výhradně v Riddarholmském kostele ve Stockholmu, teprve ve 20. století byl založen hřbitov Haga jako nová rodinná hrobka. Královna Kristýna je jedinou panovnicí, která je pochována v bazilice svatého Petra v Římě.\n\n"}
{"id": "1229151", "url": "https://cs.wikipedia.org/wiki?curid=1229151", "title": "Ivo Koblasa", "text": "Ivo Koblasa\n\nIvo Koblasa (* 10. července 1993 Brno) je český handicapovaný cyklista. Řadí se mezi nejlepší handicapované cyklisty v ČR (i na světě). Reprezentoval Českou republiku na Letních paralympijských hrách (Rio 2016, Londýn 2012). Od roku 2011 se pravidelně umísťuje na předních pozicích Evropského poháru, Světového poháru a Mistrovství světa. Dvakrát vyhrál světový ranking. V roce 2014 se stal vicemistrem světa. V českém týmu závodil s takovými osobnostmi jako například Jiří Ježek. Stal se sportovcem, který se zasazuje o integraci handicapovaných mezi zdravými sportovci. \n\nJeho dědeček je armádní generál Emil Boček, válečný veterán ze II. světové války, nositel Řádu Bílého lva, účastník bojů o Velkou Británii a Francii, pilot u 310. stíhací perutě RAF.\n\nNa kole jezdí od tří let. V šesti letech prodělal kvůli medikamenty nezvládnutelné epilepsii operaci mozku, takzvanou kalosotomii (oddělení obou hemisfér mozku). Poté se musel učit znovu chodit, mluvit, zvládat běžné každodenní činnosti i jezdit na kole. V této době se pro něj kolo stalo především rehabilitační pomůckou a nutností k zvládnutí koordinace pohybu celého těla. \nTato nutnost postupně přešla do vášně, kdy si bez kola nedokázal představit svůj den. V osmi letech začal závodit. \n\nV roce 2011 získal medaile na siničních závodech Evropského poháru (1. místo Praha; 2. místo Vrátná; 3. místo Elzach) . Od té doby je pravidelným vítězem těchto závodů a pohybuje se na předních příčkách světového rankingu.\n\nV roce 2012 se stal nejmladším členem cyklistického týmu, který reprezentoval ČR na Paralympiádě v Londýně 2012. Zde se umístil na 7. místě v silniční časovce a 4. místě v team sprintu.\n\nV roce 2013 získal zlatou medaili na Světovém poháru v Itálii.\n\nV roce 2014 se na Mistrovství světa v americkém Greenville stal vicemistrem světa. Úspěch slavil také na Světovém poháru v italském Toskánsku, kde v silničním závodě zvítězil. Na Mistrovství světa v Mexiku získal ve sprintu na dráze na 1 km 3. místo.\n\nV roce 2015 vyhrál silniční závod Světového poháru v německém Elzachu a na Mistrovství světa ve švýcarském Nottwilu a v holandském Speldoornu získal v silničním závodu bronzové medaile.\n\nV roce 2016 se spolu s českým týmem účastnil Paralympiády v Riu, kde se umístil na 5. místě v silniční časovce a na 5. místě v team sprintu na dráze. Ve stejném roce získal na Světovém poháru ve španelském Bilbau druhé místo v silniční časovce a 3. místo v silničním závodě.\n\nV roce 2017 získal stříbro v silničním závodě na Světovém poháru v Ostende a na Mistrovství světa v americkém Los Angeles bronz v závodě 1 km na dráze.\n\nV roce 2018 vyhrál zlaté medaile v silničních závodech Evropského poháru v Praze, Púchově a na Invacar Austria paracycling tour.\n\nV roce 2019 získal stříbro ve Světovém poháru na silničním závodě v Corridonii, zlato v Evropském poháru v Elzachu a zlato na Invacare European Games v Rakousku.\n\n\n\n\n\n\n"}
{"id": "1229153", "url": "https://cs.wikipedia.org/wiki?curid=1229153", "title": "Hitrádio Černá Hora", "text": "Hitrádio Černá Hora\n\nHitrádio Černá Hora (dříve Radio Černá Hora) je soukromá regionální rozhlasová stanice na území východních Čech. V Královéhradeckém kraji se jedná o nejposlouchanější rozhlasovou stanici. Celkově je v ukazateli týdenní poslechovosti sedmým nejposlouchanějším regionálním rádiem v republice (194 tisíc).\n\nV září 2016 Rada pro rozhlasové a televizní vysílání souhlasila s převodem obchodního podílu Martina Černého ve společnosti Radio Černá Hora II ve výši 48 % na společnost Media Bohemia. Oznámila to v tiskové zprávě. V prvním kvartálu roku 2017 skupina Media Bohemia Radio Černá Hora plně ovládla. Převzala i zbývající 52% podíl Martina Černého. Stala se tak 100% vlastníkem východočeské rádiové jedničky. 14. září 2018 se Radio Černá Hora oficiálně změnilo na Hitrádio Černá Hora. Stanici zůstal vlastní staniční hlas a slogan Víc muziky, což je unikátní počin oproti ostatním Hitrádiím.\n\n\n\n\n\n\n"}
{"id": "1229154", "url": "https://cs.wikipedia.org/wiki?curid=1229154", "title": "Chizkijáš", "text": "Chizkijáš\n\nChizkijáš (hebrejsky: , \"Chizkijahu\", případně , \"Jechizkijahu\"), v českých překladech Bible přepisováno též jako Ezechjáš či Ezechiáš, byl z Davidovské dynastie v pořadí dvanáctý král samostatného Judského království. Jeho jméno se vykládá jako \"„Upevnil Hospodin“\", případně \"„Hospodin upevňuje“\" nebo \"„Hospodin upevní“\". Moderní historikové a archeologové uvádějí, že vládl asi v letech 727 př. n. l. až 698 př. n. l. Podle kroniky Davida Ganse by však jeho kralování mělo spadat do let 3199–3228 od stvoření světa neboli do let 563–533 před naším letopočtem, což odpovídá 29 letům vlády, jak je uvedeno v Tanachu. Z mimobiblických pramenů se o jeho kralování zmiňují i Sancheríbovy letopisy. Kromě toho v roce 2015 byla na Chrámové hoře v Jeruzalémě nalezena pečeť s Chizkijášovým jménem.\n\nChizkijáš byl synem krále Achaze a jeho ženy Abiji. Na judský trůn v Jeruzalémě usedl po smrti svého otce, a sice ve svých 25 letech. Bibličtí pisatelé ho hodnotí jako dobrého a zbožného vládce. Projevil se jako horlivý náboženský reformátor, který pod vlivem proroka Izajáše nechal opravit Jeruzalémský chrám, podporoval opisování posvátných textů a potíral uctívání model. Za jeho vlády byl zničen bronzový had Nechuštán, pocházející z Mojžíšových dob.\n\nNa počátku Chizkijášova panování bylo Izraelské království dobyto Asyřany, ale Judea si uchovala značnou míru samostatnosti – pouze platila mocnému sousedovi tribut. Po smrti krále Sargona II. roku 705 př. n. l. se Chizkijáš pokusil využít oslabení asyrské říše a spojil se proti ní s Egypťany. Nový král Sancheríb poté vtrhl do Judeje, zpustošil zemi a oblehl Jeruzalém. Město se však ubránilo, a to mimo jiné i díky tomu, že Chizkijáš nechal vybudovat tunel zásobující město vodou a opevnění nazývané \"Široká zeď\". Když v asyrském vojenském táboře vypukla epidemie, byl asyrský král nakonec nucen z Judeje odtáhnout.\n\nNěkdy v té době Chizkijáš onemocněl smrtelnou nemocí, která jej podle Talmudu postihla proto, že nechtěl mít děti. Chizkijáš měl totiž prý vidění, že jeho syn bude špatný člověk. Svým postojem však porušil jedno ze základních příkazů Tóry, podle níž má muž povinnost zplodit děti a zanechat tak po sobě dědice. Uzdraven byl až po dlouhých a úpěnlivých modlitbách. Skrze proroka Izajáše mu bylo sděleno, že mu Hospodin přidává 15 let života. Asi 2 roky nato Chizkijáš zplodil syna Menašeho. \n\n\n"}
{"id": "1229155", "url": "https://cs.wikipedia.org/wiki?curid=1229155", "title": "Pohřebiště španělských panovníků", "text": "Pohřebiště španělských panovníků\n\nTento seznam pohřebišť panovníků Španělského království začíná sjednocením království Kastilie a Aragón pod společným žezlem Ferdinanda a Isabely. Počínaje Karlem I. byli téměř všichni španělští panovníci pochován v el Escorialu.\n\n\n \n"}
{"id": "1229156", "url": "https://cs.wikipedia.org/wiki?curid=1229156", "title": "Část", "text": "Část\n\nČást je díl celku. Dále může označovat:\n\n"}
{"id": "1229158", "url": "https://cs.wikipedia.org/wiki?curid=1229158", "title": "Francis Whately", "text": "Francis Whately\n\nFrancis Whately je britský televizní režisér a producent. V roce 2013 natočil dokumentární film o hudebníkovi Davidu Bowiem nazvaný '. Mezi jeho další filmy patří například ' (2011) a \"\" (2015). Převažuje však jeho televizní tvorba. Režíroval například epizodu „“ seriálu \"Jak umění utvářelo svět\" (2005) nebo „“ seriálu \"Sedm epoch rocku\" (2007). Dlouhodobě spolupracuje s BBC.\n\n"}
{"id": "1229159", "url": "https://cs.wikipedia.org/wiki?curid=1229159", "title": "Dělba", "text": "Dělba\n\nDělba může být:\n\n"}
{"id": "1229163", "url": "https://cs.wikipedia.org/wiki?curid=1229163", "title": "The South Bank Show", "text": "The South Bank Show\n\nThe South Bank Show je britský dokumentární televizní seriál. Původně byl vysílán v letech 1978 až 2010 na stanici ITV. Od roku 2012 vysílá jeho novou verzi kanál Sky Arts. Každý díl pořadu představuje jedno téma, často hudebníky, kapely, režiséry nebo herce. Vznikly tak epizody například o hudebníkovi Ericu Claptonovi, skupině The Velvet Underground, herci Anthonym Hopkinsovi či režisérovi Francisi Fordu Coppolovi. Vzniklo více než sedm set epizod. Moderátorem pořadu je Melvyn Bragg.\n\n"}
{"id": "1229166", "url": "https://cs.wikipedia.org/wiki?curid=1229166", "title": "Shanksville", "text": "Shanksville\n\nShanksville je samostatné město v okrese Somerset v americkém státě Pensylvánie, založené roku 1798. Při sčítání lidu v roce 2010 mělo celkem 237 obyvatel. Nachází se přibližně 100 kilometrů jihovýchodně od Pittsburghu. Městečko získalo mezinárodní pozornost během teroristických útoků 11. září 2001, když se do polí severně od města zřítil let United Airlines 93, poté co posádka a cestující konfrontovali únosce. Jejich hrdinský čin připomíná Národní památník letu 93 na místě katastrofy.\n"}
{"id": "1229168", "url": "https://cs.wikipedia.org/wiki?curid=1229168", "title": "Quake (herní série)", "text": "Quake (herní série)\n\nQuake je počítačová série FPS videoher. Série je především vyvíjená společností id Software a vydávaná firmou Activision. Zatím poslední díl \"Quake Champions\", na kterém pracovalo studio id Software, byl vydán v roce 2018 společností Bethesda Softworks na Microsoft Windows.\n\n"}
{"id": "1229174", "url": "https://cs.wikipedia.org/wiki?curid=1229174", "title": "Agent USA", "text": "Agent USA\n\nAgent USA je počítačová hra z roku 1984, jejímž cílem bylo naučit hráče zábavnou formou geografii Spojených států amerických. Hráč cestuje osobními a vysokorychlostními vlaky po USA a snaží se nalézt „Fuzzbomb“, která paralyzuje myšlení obyvatel. Hráč uzdravuje zasažené obyvatele pomocí krystalů, které v závěru hry využije k zneškodnění „Fuzzbomb“.\n"}
{"id": "1229175", "url": "https://cs.wikipedia.org/wiki?curid=1229175", "title": "Kolymská nížina", "text": "Kolymská nížina\n\nKolymská nížina je nízko položená rovina na severozápadě Jakutska, v povodí řek Alazeja, Velká Čukočja a dolním toku řeky Kolyma. Táhne se 750 km podél řeky Kolymy od Východosibiřského moře po Čerského hřbet, mezi Alazejskou a Jukagirskou náhorní plošinou. Nadmořská výška začíná na 100 m s občasnými pahorky dosahujícími výšky 200 až 300 m. \n\nNížina je složena z jezerně-říčních písčito-hlinitých a hlinito-písčitých půd (s mocností přibližně 120 m). Podnebí je subarktické. Vyznačuje se mrazovým a termokrasovým reliéfem s množstvím jezer a močálů. Na jihu dominují bahenní listnaté lesy a severně od 69° severní šířky je tundra s trávou a keři, která směrem na severozápad přechází do arktické tundry. Nacházejí se zde pastviny sobů.\n\nNa jihozápadě Kolymské nížiny leží jezero Pavylon.\n"}
{"id": "1229179", "url": "https://cs.wikipedia.org/wiki?curid=1229179", "title": "Zemětřesení v jihovýchodním Španělsku 2011", "text": "Zemětřesení v jihovýchodním Španělsku 2011\n\nZemětřesení v jihovýchodním Španělsku 2011 () bylo zemětřesení střední velikosti 5,1 M, které se odehrálo 11. května 2011 a mělo epicentrum nedaleko města Lorca. Zemřelo 10 lidí a více než 400 lidí bylo zraněno.\n"}
{"id": "1229180", "url": "https://cs.wikipedia.org/wiki?curid=1229180", "title": "Jaume Olives", "text": "Jaume Olives\n\nJaume Olives (činný 1550–1572) byl katalánský výrobce portolánových (námořních) map a kartografů.\n\nNarodil se na Mallorce. Pocházel z rozsáhlého klanu Olivesů (Olivů), který působil v 16. a 17. století na Baleárech (ostrov Mallorca), v Itálii (Benátky, Livorno, Messina, Neapol), Španělsku (Barcelona) i Francii (Marseille). Pravděpodobně se vyučil konstrukci a kreslení portolánových map v Palmě ve staré čtvrti Santa Maria de la Clastra. První práce pocházejí z Marseille – dochovaná mapa z roku 1550. Další práce pocházejí ze sicilské Messiny (z let 1552, 1553, 1561. Pak pracoval v Neapoli (1563, 1564). Další místo kde působil byla opět Marseille (1566). Jeho posledí dokazatelné působení je Barcelona (1572).\n\nNa celém světě se prokazatelně dochovalo šest nautických atlasů od tohoto autora. Z roku 1563 se dochoval portolánový atlas ve Vědecké knihovně v Olomouci, který se skládá ze sedmi pergamenových listů. Na titulní straně je zobrazena větrná růžice s autorskými údaji.\n\n2. list obsahuje východní Středozemní moře od západního Řecka po levantské pobřeží s Černým mořem a Azovským mořem.\n\n3. list obsahuje střední část Středozemního moře od Jónského moře po Baleáry a katalánské pobřeží.\n\n4. list obsahuje západní část Středozemního moře (přes Gibraltar) a atlantické pobřeží od průlivu Skagerrak na severu až po dnešní marocké pobřeží (Bílý mys), včetně Britských ostrovů a výběžků Islandu na severu a Labradoru na západě.\n\n5. list obsahuje atlantické pobřeží od mysu Finisterre až po Zelený mys (Cabo Verde) na Jihu, včetně Kanárských a Kapverdských ostrovů a Madeiry.\n\n6. list obsahuje severní část Atlantského oceánu s ostrovy, včetně severoamerického pobřeží.\n\n7. list obsahuje východní Středomoří od Korfu po Kypr včetně jihotureckého, levantského a severoafrického pobřeží bez Černého moře.\n\nOlivovými konkurenty byli Vesconte di Maggiolo (1504?–1551) z Janova či Battista Agnese (činný 1535–1564) z Benátek.\n"}
{"id": "1229187", "url": "https://cs.wikipedia.org/wiki?curid=1229187", "title": "Mraznica", "text": "Mraznica\n\nNázev Mraznica má více významů:\n\n\n\n"}
{"id": "1229190", "url": "https://cs.wikipedia.org/wiki?curid=1229190", "title": "Carmel-by-the-Sea", "text": "Carmel-by-the-Sea\n\nCarmel-by-the-Sea (nebo také Carmel) je město v okrese Monterey County v Kalifornii, nacházející se na poloostrově Monterey. V roce 2010 zde žilo 3722 obyvatel a jeho rozloha činí 2798 km. K roku 2016 byl starostou města Steve Dallas, v minulosti na této pozici působil například režisér a herec Clint Eastwood (1986 až 1988).\n"}
{"id": "1229191", "url": "https://cs.wikipedia.org/wiki?curid=1229191", "title": "Markíza International", "text": "Markíza International\n\nMarkíza International je program určený pro diváky mimo území SR. Program je zaměřen na vlastní pořady TV Markíza, které mají vysílací práva v Česku, např. seriály \"Ordinácia v ružovej záhrade\", \"Horná Dolná\", \"Susedia\" a \"Chlapi neplačú\", zábavné show \"Kredenc\", \"Jožo Pročko pokúša\", \"Tvoja tvár znie povedome\" (slovenská verze show \"Tvoje tvář má známý hlas\") a \"Partička\" (slovenská verze), dále \"Teleráno\" a \"Televizní noviny\".\n\nProgram je šířen ve formátu MPEG-4/HD přes satelit Astra 3B u Skylinku a v terestriálním vysílání.\n\n"}
{"id": "1229197", "url": "https://cs.wikipedia.org/wiki?curid=1229197", "title": "Seznam rektorů Mendelovy univerzity v Brně", "text": "Seznam rektorů Mendelovy univerzity v Brně\n\nToto je chronologický seznam rektorů Mendelovy univerzity v Brně, která byla založena v roce 1919.\n\n\n"}
{"id": "1229202", "url": "https://cs.wikipedia.org/wiki?curid=1229202", "title": "Jan Kazimír Falcko-Simmernský", "text": "Jan Kazimír Falcko-Simmernský\n\nJan Kazimír Falcko-Simmernský (německy: \"Johann Casimir von Pfalz-Simmern\", 7. března 1543, Simmern – 16. ledna 1592, Heidelberg) byl rýnský falckrabí z rodu Wittelsbachů, mladší syn falckého kurfiřta Fridricha III. Falckého a významná osoba nizozemské revoluce. Mezi lety 1583–1592 působil jako regent na místě nezletilého synovce Fridricha IV. Falckého. Byl přesvědčený kalvinista.\n\nJan Kazimír Falcko-Simmernský se narodil 7. března 1543 v Simmern do rodiny falckého kurfiřta Fridricha III. a jeho manželky Marie Braniborsko-Kulmbašské. Právě díky své matce byl spřízněný i s rodem Jagellonců.\n\nRoku 1564 se Jan Kazimír ucházel o anglickou královnu Alžbětu I. a přes skotského diplomata \"Jakuba Melvilla z Halhill\" jí poslal svůj portrét. Nicméně, Alžběta o něj neprojevila zájem. O čtyři roky později, 26. listopadu 1568, se jako šestnáctiletý zasnoubil s Alžbětou Saskou, dcerou Augusta Saského a Anny Dánské. Svatba se konala v Heidelbergu 6. června 1570. Sňatek byl čistě politický; Jan Kazimír díky němu chtěl rozšířit kalvinismus i v saských zemích. I proto bylo manželství nešťastné a Jan Alžbětu držel i v domácím vězení. V tomto vězení nakonec v dubnu 1590 zemřela.\n\nOd března 1571 až do roku 1581 bydlel Jan Kazimír v Kaiserslauternu. Roku 1576 zemřel jeho otec Fridrich III., který ve své závěti stanovil, aby Falc zůstala kalvinistická. Starší bratr Jana Kazimíra Ludvík VI. zdědil většinu Falce včetně Heidelbergu, sám Jan Kazimír dostal jen město Kaiserslautern a jeho blízké okolí. Na rozdíl od svého otce Fridricha Ludvík podporoval luteránství, ke kterému sám konvertoval a začal jej, navzdory přání otce, podporovat i ve Falci. V rámci těchto snah z heidelberské univerzity vykázal všechny profesory, kteří se odmítli přihlásit k luterství (mezi nimi byl například Zacharias Ursinus). Někteří z nich přijali pozvání Jana Kazimíra a odešli do Neustadtu an der Haardt, kde působili na akademii zv. Casimirianum, kterou v roce 1578 Jan Kazimír za účelem zachování kalvinisticky orientovaného vzdělání založil.\n\nJan Kazimír byl v kontaktu s Robertem Dudleyem, 1. hrabětem z Leicesteru a jeho synovcem Philipem Sidneym. Právě Philip Sidney byl vyslán královnou Alžbětou, aby prověřil situaci protestantů ve zbytku Evropy a měl tak pomoci i se založením protestantské ligy. Roku 1576 Jan Kazimír dorazil do Francie po boku čtyř tisíc vojáků a Jindřich III. Francouzský z něj na několik měsíců udělal vévodu d'Etampes. Jan Kazimír Anglii navštívil jen jednou, v roce 1579, kdy jménem Spojených provincií usiloval o finanční podporu od královny Alžběty.\n\nPo smrti svého bratra Ludvíka VI. v roce 1583 převzal poručnictví nad svým synovcem, budoucím kurfiřtem Fridrichem IV., a na jeho místě vládl až do roku 1592 v celé Falci, přičemž de facto vykonával všechny kompetence náležející kurfiřtovi. Obnovil autoritu reformované konfese a Heidelberského katechismu a na heidelberskou univerzitu povolal zpět kalvinisticky orientované učence, což vzápětí vedlo k velkému rozkvětu této vzdělávací instituce a k přílivu zahraničních studentů, kteří v některých letech tvořili až polovinu všech inskribovaných. V důsledku toho však Casimirianum v Neustadtu po pouhých šesti letech činnosti zaniklo. V zámku nad Heidelbergem nechat postavit obří sud na víno, který je dnes turistickou atrakcí a nese jeho jméno. Jan Kazimír zemřel jako osmačtyřicetiletý 16. ledna 1592 v Heidelbergu a byl pohřben v tamním kostele svatého Ducha.\n\nManželství Jana Kazimíra a Alžběty bylo nešťastné především kvůli náboženským neshodám. Jan nakonec držel Alžbětu v domácím vězení, kde roku 1590 zemřela. Mezitím ale porodila šest dětí, jen tři ale přežily první dny a vdavek se dožila jen jediná dcera.\n\n"}
{"id": "1229212", "url": "https://cs.wikipedia.org/wiki?curid=1229212", "title": "Abaza", "text": "Abaza\n\nAbaza () je město v Chakasii v Ruské federaci. Při sčítání lidu v roce 2010 měla přes sedmnáct tisíc obyvatel.\n\nAbaza leží na řece Abakanu (přítok Jeniseje) ve vzdálenosti přibližně 150 kilometrů jihozápadně od Abakanu, hlavního města republiky.\n\nZ Abakanu přes Abazu a dále na jih přes Západní Sajan vede silnice A 161 do Ak-Dovuraku v Tuvě. Z města Askiz na severu je do Abazy přivedena také železnice, vedoucí údolím řeky Abakan.\n"}
{"id": "1229214", "url": "https://cs.wikipedia.org/wiki?curid=1229214", "title": "Pouva řepňolistá", "text": "Pouva řepňolistá\n\nPouva řepňolistá (\"Iva xanthiifolia\") je vzrůstná, expanzní, plevelná bylina, jediný druh rodu pouva, který se v české přírodě vyskytuje a je považovaný za naturalizovaný neofyt.\n\nRoste na rumištích, navážkách, železničních a silničních náspech, nádražích, v přístavištích, na opuštěných místech a vzácně i na polích, hlavně v okopaninách a na vinicích. Jedná o cizí plevel s potenciálem škodlivosti hlavně v teplých kukuřičných a řepařských oblastech.\n\nRostlina pochází ze suchých prérijních oblastí Spojených států amerických, odkud se rozšířila po velké části Severní Ameriky. Následně byla s dovozem obilí, olejnin, osiva či vlny zavlečena do Evropy, na Kavkaz, Dálný východ i do Austrálie. Do evropské přírody se dostávala i ze záměrné výsadby, např. v Německu byla zjištěna již roku 1858 po úniku z botanické zahrady v Postupimi.\n\nV České republice byly rostliny pouvy řepňolisté nalezeny teprve roku 1947 na železnici v okolí Prahy. Do ČR bývá zavlékána buďto se zemědělskými komoditami ze severovýchodu Spojených států přes Atlantik do Hamburku a dále po Labi do středních Čech, nebo panonskou cestou přes jižní Slovensko, neb přes východní Slovensko s ukrajinskou pšenicí. V Česku dosud roste jen roztroušeně, nejvíce se objevuje ve středních Čechách a na střední a jižní Moravě.\n\nJednoletá rostlina šedozeleně zbarvená, která mívá jednoduchou nebo řídce rozvětvenou lodyhu vysokou od 30 do 300 cm a vyrůstá z kůlovitého, děleného kořene. Spodní listy jsou vstřícné a horní střídavé, mají dlouhé řapíky a jejich široce vejčité neb srdčité čepele bývají dlouhé 5 až 20 cm a široké 3 až 15 cm. Listy jsou po obvodě hrubě a nepravidelně nebo dvakrát zubaté, na svrchní straně drsné a na spodní porostlé jemnými, našedlými chloupky.\nČetné květní úbory o průměru jen 2 až 4 mm vyrůstají jednotlivě nebo vytvářejí málopočetná květenství klasy nebo laty. Všechny droboučké kvítky rostoucí z plevkatého lůžka mají pěticípou, trubkovitou, zelenkavou korunu. Okrajové, jazykovité kvítky jsou pouze samičí a bývá jich okolo pěti. Prostřední, terčové vyrůstají v počtu osm až dvacet, jsou sice morfologicky oboupohlavné, ale funkčně jen samčí.\n\nPolokulovitý, dole plochý, dvouřadý zákrov je tvořen deseti obvejčitými listeny, vnější jsou dlouhé 3 a široké 2 mm a dlouze chlupaté, vnitřní jsou drobnější a lysé. Samičí květy opyluje vítr pylem, kterého samčí květy produkují od srpna do října veliké množství; rostlina je považována za významný pylový alergen.\n\nPlody jsou šedohnědé až černé, jemně bradavičnaté nažky bez chmýru, mají kapkovitý tvar a jsou dlouhé asi 3 mm. Rozšiřovány jsou větrem, vodou, endozoochoricky nebo špatně vyčištěným osivem kulturních plodin. V současnosti se nejvíce šíří podél silnic a železnic.\n\nPouva řepňolistá se rozmnožuje výhradně semeny, nažkami, kterých může jedna rostlina v optimálních podmínkách vyprodukovat až 50 000. Nažky uzrávají v srpnu a září, vysemeňují se postupně až do jara a mají výrazné období dormance. Klíčí nepravidelně, nejlépe z hloubky do 2 cm a při teplotě 10 až 25 °C, klíčivost si udrží nejdéle tři roky. V České republice je z klimatických příčin produkce plodných nažek velmi nízká, v určitých létech jsou na některých lokalitách téměř všechny sterilní.\n\nTato invazní rostlina je schopná se stát silným dominantním plevelným druhem, který proniká i do kulturních plodin. Dosud se v Česku šíří pomaleji než se v počátku očekávalo a její budoucnost v české přírodě je nejasná, závisí na ruderalizaci krajiny a na množství vzniklých ekotypů adaptovaných na místní klima. Vlivem chladnějšího a vlhčího podnebí má její populace v české kotlině nepravidelnou, nízkou plodnost a tím menší šanci prosadit se jako významný plevel.\n\n"}
{"id": "1229217", "url": "https://cs.wikipedia.org/wiki?curid=1229217", "title": "JOJ Family", "text": "JOJ Family\n\nJOJ Family je v pořadí druhá stanice, po filmovém programu JOJ Cinema, která oficiálně působí na českém trhu. Program je určený pro diváky v Česku. Program je zaměřen na vlastní pořady TV JOJ, které mají vysílací práva v Česku, jako například seriál \"ZOO\", \"Soudní síň\" a show \"Česko Slovensko má talent\". Dále se vysílají i seriály z ČSSR – \"Zákony pohybu\", \"Okres na severu\", \"Rodáci\", \"Žena za pultem\" a další.\n\nProgram je šířen na satelitu Astra 3B u Skylinku ve formátu MPEG-4/HD a na terestrickém vysílání v multiplexu 4 v SD rozlišení. Na přechodové síti 13 jde o formát HEVC.\n\nUž v názvu stanice JOJ Family je zakódováno její cílení na rodinného diváka, pro kterého televize vysílá především společné česko-slovenské formáty s tradicí, jakou je například československá verze talentové show \"Česko Slovensko má talent\".\n\n\n\n\n\n"}
{"id": "1229218", "url": "https://cs.wikipedia.org/wiki?curid=1229218", "title": "Berniniho baldachýn", "text": "Berniniho baldachýn\n\nBerniniho baldachýn je název sochařského díla italského barokního umělce Gian Lorenza Berniniho. Pochází z let 1624 – 1633. Je klíčovým prvkem Baziliky svatého Petra ve Vatikánu.\n\nZadavatelem díla byl papež Urban VIII., který chtěl stavbou baldachýnu dodat honosný a nanejvýš důstojný vzhled místu nad hrobem prvního Kristova apoštola sv. Petra. Bernini přijal pověření s velkou radostí.\n\nPřípravné práce spočívaly v kopání základů pro čtyři mramorové podstavce ohromných sloupů. Největším problémem při tvorbě díla se ukázal nedostatek materiálu – bronzu. Proto Urban VIII. nařídil strhnout bronzové obložení antického Panteonu do té doby stojící v téměř původní podobě. Čin se setkal s velkou nevolí Římanů, kteří přirovnávali papeže k barbarům.\n\nBernini dokončil sloupy v dubnu roku 1626. Každý z nich vážil 28 000 liber (kolem čtrnácti tun) a dosahoval výšky dvacet devět metrů. Zakončení díla nejprve umělec prezentoval jako malý model. V dubnu 1628 byla jeho podoba schválena. \n\nCelkově si tvorba baldachýnu vyžádala devět let (od papežova pověření v roce 1624 po dokončení vrchní části v roce 1633). Na realizaci se podílela Berniniho umělecká dílna: kromě umělcova otce a bratra v ní pracovali jeho žáci jakož i jiní sochaři (mezi nimi např. i François Duquesnoy, autor sochy sv. Ondřeje ve výklenku hlavní lodi baziliky).\n\nČtyři mohutné bronzové sloupy spočívají na mramorových podstavcích. Jejich umělecké ztvárnění symbolicky odkazuje na podobné sloupy – Boaz a Jachin – tvořící součást někdejšího jeruzalémského chrámu. Podstavce jsou zdobeny osmi erby Urbana VIII. s „barberiniovskými“ včelami.\n\nPo sloupech, charakteristických svým zakrouceným tvarem, se plazí popínavé rostliny, mezi nimiž se vznášejí drobné lidské postavy. Hlavice sloupů nesou těžkou štukovanou drapérii s třásněmi. Vrcholu baldachýnu dominují čtyři andělé s roztaženými křídly, zdánlivě zvedající celé monumentální dílo do výšky. Dílo zakončuje pozlacená koule s křížem, ve kterém baldachýn dosahuje výšky jedenatřicet metrů. \n\nPůvodní Berniniho plán počítal s jiným zakončením díla. Ve Vatikánské knihovně se nachází dokument, podle kterého měla být na vrcholu baldachýnu umístěna socha Ježíše, držící v ruce vlající prapor.\n\n"}
{"id": "1229220", "url": "https://cs.wikipedia.org/wiki?curid=1229220", "title": "Portolánový atlas", "text": "Portolánový atlas\n\nPortolánový atlas vznikl skládáním z portolánových map, které se skládaly z relativně úzkých a dlouhých pásů pobřežních oblastí, především Středozemního moře. Vývojově pokročilejší skupinou jsou kompasové mapy. Portolánové mapy byly využívány při navigaci a plavbě podél pobřeží Středozemního moře a evropské části Atlantského oceánu. V polovině 15. století se změnil význam portolánových map. Mapy se změnily na žádané umělecké dílo.\n\nMezi první portolánové atlasy řadíme např. \"Medicejský atlas\" z roku 1351. V roce 1591 vznikla portolánová mapa na pergamenu v sicilské Messině, která byla později připojena k tištěnému atlasu Lucase Janszoona Waghenaera (1533–1606) \"Speculum nauticum\" (\"Spiegel der Zeevaerdt\"). Součásí je portolánový atlas Joana Ricza, který se nalézá v Moravské zemské knihovně v Brně. Původní mapa byla necitlivě rozřezána a do Waghenaerova atlasu vložena někdy až na konci 18. století. \n\nVe Vědecké knihovně v Olomouci se nalézá portolánový atlas Jaume Olivese z roku 1563.\n\nV národním muzeu v Praze (Nostická knihovna) se nachází portolánový atlas Giovannyho Francesca Monna z roku 1627.\n\nMezi další výrobce portolánových map řadíme např. Pietro a Jacopo Russo, Joan Martines v Messině. Vesconte di Maggiolo (1504?–1551) z Janova, Battista Agnese (činný 1535–1564) z Benátek atd.\n\nDalší portolánové atlasy se nacházejí ve francouzské \"Bibliotheque Municipale de Valenciennes\", španělské \"Museo Marítim Barcelona\", americké \"Hispanic Society of America\" v New Yorku a italské \"Biblioteca Ambrosiana\" v Milaně a \"Biblioteca Nazionale\" ve Florencii.\n\n\n"}
{"id": "1229221", "url": "https://cs.wikipedia.org/wiki?curid=1229221", "title": "Antonín Braun", "text": "Antonín Braun\n\nAntonín Braun (1709–1742) byl barokní sochař a řezbář tyrolského původu. Byl synovcem Matyáše Bernarda Brauna, po kterém zdědil jeho sochařskou dílnu. \n\n\n\n"}
{"id": "1229222", "url": "https://cs.wikipedia.org/wiki?curid=1229222", "title": "A. Bertram Chandler", "text": "A. Bertram Chandler\n\nA(rthur) Bertam Chandler (28. března 1912, Aldershot, Anglie – 6. června 1984, Sydney, Austrálie) byl britsko-australský námořní důstojník obchodního loďstva a spisovatel science fiction, jeden z autorů období tzv. Zlatého věku sci-fi.\n\nNarodil se roku 1912 v Aldershotu v Hampshire v Anglii v rodině vojáka. Vystudoval Sir John Leman High School v Suffolku . Roku 1928 odešel na moře a postupně se vypracoval na námořního důstojníka obchodního loďstva. Během druhé světové války působil jako dělostřelecký důstojník na vojenských lodích, v New Yorku se seznámil Johnen Woodem Campbellem a začal v jeho časopise \"Astounding Stories\" publikovat své první povídky. Roku 1956 se přestěhoval do Austrálie, získal tamní občanství a plavil se jako důstojník na australských a novozélandských obchodních lodích. Zemřel roku 1984 v Sydney.\n\nNapsal přes dvě stě povídek a více než čtyřicet román, jednak pod svým vlastním jménem, jednak pod různými pseudonymy, nejčastěji jako Paul T. Sherman a George Whitley. Získal čtyřikrát australskou cenu Ditmar: jednak roku 1971 za povídku \"The Bitter Pill\" a pak za romány \"False Fatherland\" (roku 1969), \"The Bitter Pill\" (roku 1975) a \"The Big Black Mark\" (roku 1976).\n\nCyklus se odehrává v prostředí nezmapovaného vesmíru za okrajem lidmi osídlené galaxie a obsahuje dobrodružné příběhy ve stylu klasické space opery. Nejprve byl hrdinou cyklu hvězdný kapitán Derek Claver, ale později se hlavní vypravěčskou linií cyklu staly příběhy důstojníka Johna Grimese. Nejprve sledujeme jeho kariéru ve službách Federální průzkumné služby a pak jeho osudy v Námořních službách Okrajových světů. Celý cyklus využívá podobnosti neznámého vesmíru a dříve neprozkoumanými pozemskými oceány a tím se přímo hlásí k námořním románům C. S. Forestera. Cyklus se skládá z těchto románů a povídek:\n\n"}
{"id": "1229224", "url": "https://cs.wikipedia.org/wiki?curid=1229224", "title": "Trinity Bridge", "text": "Trinity Bridge\n\nTrinity Bridge je pěší most přes řeku Irwell, který spojuje města Manchester a Salford. Pylon je vysoký 40 metrů, celková délka je 78,5 metru. Je z oceli a váží 210 tun.\n\nMost byl navržen španělským architektem Santiagem Calatravou a dokončen v roce 1995. Představuje jednu z Calatravových raných mostních konstrukcí a jedinou jeho dokončenou práci ve Spojeném království. Slavnostní otevření mostu se uskutečnilo 25. září 1995 za přítomnosti starostů obou měst. V roce 2010 prošel most údržbou, přezkoušením a dostal nový nátěr.\n"}
{"id": "1229225", "url": "https://cs.wikipedia.org/wiki?curid=1229225", "title": "Most přátelství Giurgiu-Ruse", "text": "Most přátelství Giurgiu-Ruse\n\nMost přátelství Giurgiu-Ruse (bulharsky Мост на дружбата, rumunsky Podul Prieteniei) je jeden ze dvou hraničních mostů, spojujících Rumunsko a Bulharsko přes řeku Dunaj. Spojuje města Giurgiu (na rumunské straně) a Ruse (na bulharské straně). Vede po něm dvouproudá silnice, železnice a chodník pro pěší.\n\nMost byl otevřen dne 20. června 1954. Vznikl podle návrhu, který připravili sovětští inženýři. Je 2 223,52 m dlouhý a ve své době šlo o jedinou pevnou spojnici mezi oběma zeměmi. Na stavbu mostu významně přispěl Sovětský svaz. Dekorace navrhl bulharský architekt Georgij Ovčarov.\n"}
{"id": "1229229", "url": "https://cs.wikipedia.org/wiki?curid=1229229", "title": "Snow Leopard Trust", "text": "Snow Leopard Trust\n\nSnow Leopard Trust je nejstarší a největší organizace zaměřená výhradně na ochranu irbisa (\"Panthera uncia\") v jeho přirozeném prostředí. Jedná se o neziskovou organizaci se sídlem v Seattlu v USA.\n\nOrganizace byla založena roku 1981 Helen Freemanovou, pracovnicí zoo v seattleském Woodland Parku. Helen Freemanová je autorkou zakládní filosofie trustu, podle které se organizace znaší zlepšovat životní podmínky lidí obývající areál výskytu irbisa výměnou za to, že budou divoké irbise ve svém okolí chránit.\n\nOrganizace má kolem 2500 členů. Získává prostředky prostřednictvím dotací, grantů, sbírek a prostřednictvím vlastního e-shopu. Je podporována zoologickými zahradami i dalšími ochranářskými organizacemi. Je členem Světové asociace zoologických zahrad a akvárií (WAZA).\n\nTrust provádí vlastní výzkumné projekty, realizuje ochranářské programy na komunitní úrovni, podporuje spolupráci expertů zabývajících se irbisy a koordinuje svojí činnost s dalšími organizacemi zabývajícími se ichranou irbisa.\n\nOrganizace aktivně operuje v pěti zemích s výskytem irbisa: Mongolsko, Čína, Indie, Pákistán a Kyrgyzstán. V dalších zemích podporuje tamní experty a ochranářské organizace.\n\n"}
{"id": "1229231", "url": "https://cs.wikipedia.org/wiki?curid=1229231", "title": "Alazejská pahorkatina", "text": "Alazejská pahorkatina\n\nAlazejská pahorkatina (rusky Алазейское плоскогорье, jakutsky Алаһыай хаптал хайалаах сир) je horský masív v Republice Sacha, mezi řekami Indigirka, Kolyma, Alazeja a Ožogina. Pahorkatina má téměř 300 km na délku.\n\nLeží severovýchodně od Momského hřbetu a jihozápadně od Kolymské nížiny. Průměrná výška činí 350 m. n. m. a maximální se nachází 954 m nad hladinou moře. Alazejská pahorkatina je tvořena z prekambrické ruly a paleozoických (prvohorních) a mezozoických (druhohorních) sedimentárních a vulkanických hornin. Na území pahorkatiny pramení mnoho řek, například Alazeja či Seděděma.\n\nV níže položených částech pahorkatiny (výška do 450 m) rostou modříny, sibiřské borovice, vrby, topoly a v zóně nad 600 m. n.m. se nachází horské tundra.\n"}
{"id": "1229234", "url": "https://cs.wikipedia.org/wiki?curid=1229234", "title": "Sprašové hlíny", "text": "Sprašové hlíny\n\nSprašové hlíny () jsou sedimentární horniny, které se vzhledem i vlastnostmi podobají spraši, ale vznikly odlišným vývojem, a/nebo se jedná o spraš, která byla resedimentována (vznikla podstatným vymytím vápenité složky ze spraše), nejčastěji vodou. Zpravidla jsou výsledkem procesů svahové modelace, fluviálních, eluviálních, popř. i pedogenetických procesů.\n\nSprašové hlíny jsou v České republice velmi rozšířenými kvartérními sedimenty, hojnými zejména v nížinných oblastech. Spraše a sprašové hlíny mají nejčastější využití jako suroviny v cihlářské výrobě.\n"}
{"id": "1229237", "url": "https://cs.wikipedia.org/wiki?curid=1229237", "title": "US Open 2016 – dvouhra juniorek", "text": "US Open 2016 – dvouhra juniorek\n\nDvouhra juiorek US Open 2016 probíhala v první polovině září 2016. Do singlové soutěže newyorského tenisového grandslamu nastoupilo šedesát čtyři hráček. Obhájkyní titulu byla maďarská tenistka Dalma Gálfiová, která do turnaje nemohla zasáhnout pro věkové omezení.\n\nVítězkou juniorské dvouhry se stala pátá nasazená Američanka Kayla Dayová, když ve finále zdolala slovenskou turnajovou třináctku Viktórii Kužmovou po dvousetovém průběhu 6–3 a 6–2. Šestnáctiletá americká šampionka získala premiérový grandslam kariéry. Do juniorského kombinovaného žebříčku připsala 375 bodů. Po obdržení divoké karty nastoupila i do ženské dvouhry, kde skončila ve druhém kole na raketě krajanky Madison Keysové. Vítězka si do juniorského kombinovaného žebříčku připsala 375 bodů.\n"}
{"id": "1229240", "url": "https://cs.wikipedia.org/wiki?curid=1229240", "title": "US Open 2016 – dvouhra juniorů", "text": "US Open 2016 – dvouhra juniorů\n\nDvouhra juiorů US Open 2016 probíhal v první polovině září 2016. Do singlové soutěže newyorského tenisového grandslamu nastoupilo šedesát čtyři hráčů. Obhájkyní titulu byl americký tenista Taylor Harry Fritz, který do turnaje nemohl zasáhnout pro věkové omezení.\n\nVítězem juniorské dvouhry se stal šestý nasazený Kanaďan Félix Auger-Aliassime, jenž ve finále zdolal srbskou turnajovou pětku Miomira Kecmanoviće po hladkém dvousetovém průběhu 6–3 a 6–0. Šestnáctiletý kanadský hráč získal první singlový grandslam kariéry a do juniorského kombinovaného žebříčku si připsal 375 bodů.\n"}
{"id": "1229242", "url": "https://cs.wikipedia.org/wiki?curid=1229242", "title": "US Open 2016 – čtyřhra juniorek", "text": "US Open 2016 – čtyřhra juniorek\n\nČtyřhra juiorek US Open 2016 probíhala v první polovině září 2016. Do singlové soutěže newyorského tenisového grandslamu nastoupilo třicet dva párů. Obhájcem titulu byla slovensko-ruská dvojice Viktória Kužmová a Alexandra Pospělovová, jejíž členky nestartovaly společně. Kužmová nastoupila s Federicou Bilardovou, ale v úvodním kole je vyřadily Nicole Frenkelová se Sofií Keninovou. Pospělovová nemohla již do turnaje zasáhnout pro věkové omezení.\n\nVítězem juniorské čtyřhry se stala dvojice 18letých Američanek Jada Hartová a Ena Shibaharová, startující na divokou kartu, která ve finále zdolala krajanskou dvojici Kayla Dayová a Caroline Dolehideová po dramatickém průběhu 4–6 a 6–2, když o šampionkách rozhodl až supertiebreak nejtěšnějším rozdílem míčů [13–11]. Obě vítězky, které odvrátily dva mečboly, tak vybojovaly premiérový grandslam kariéry. Do juniorského kombinovaného žebříčku ITF si každá připsala 270 bodů.\n\nPáry se potkaly již o měsíc dříve ve čtvrtfinále amerického mistrovství v tenise do 18 let v San Diegu, z něhož vyšly vítězně také Hartová se Shibaharovou. Tamní titul jim zajistil divokou kartu do ženské čtyřhry US Open 2016, v níž na úvod podlehly sedmým nasazeným Strýcové se Mirzaovou. Obě Američanky odehrály první společný turnaj v jedenácti letech.\n\n"}
{"id": "1229243", "url": "https://cs.wikipedia.org/wiki?curid=1229243", "title": "US Open 2016 – čtyřhra juniorů", "text": "US Open 2016 – čtyřhra juniorů\n\nČtyřhra juiorů US Open 2016 probíhala v první polovině září 2016. Do singlové soutěže newyorského tenisového grandslamu nastoupilo třicet dva párů. Obhájcem titulu byla kanadská dvojice Félix Auger-Aliassime a Denis Shapovalov, jehož členové nestartovali společně. Auger-Aliassime nastoupil s krajanem Benjaminem Sigouinem. Shapovalov se odhlásil pro zranění.\n\nVítězem juniorské čtyřhry se stala nenasazená dvojice složená ze 17letého Bolivijce Juana Carlose Aguilara a 18letého Brazilce Felipa Meligeniho Alvese, která ve finále zdolala kanadské turnajové trojky Félixe Augera-Aliassimeho s Benjamin Sigouinem po dvousetovém průběhu 6–3 a 7–6. Oba šampioni vybojovali premiérový grandslamový titul v kariéře a každý si do juniorského kombinovaného žebříčku ITF připsal 270 bodů.\n\n"}
{"id": "1229254", "url": "https://cs.wikipedia.org/wiki?curid=1229254", "title": "Královecká katedrála", "text": "Královecká katedrála\n\nKrálovecká katedrála (rusky Кафедральный собор Кёнигсберга, německy Königsberger Dom) patří k symbolům města Kaliningrad, poukazující na jeho německou minulost.\n\nMěsto Královec (Königsberg) vzniklo na území, které ovládl Řád německých rytířů a toto území spravoval až do období reformace. Stavba katedrály byla zahájena v roce 1333 a dokončena roku 1380. Vybudována byla podle plánů neznámého architekta v gotickém architektonickém stylu tzv. baltské gotiky. Římskokatolickou katedrálou byla do roku 1525. Poté sloužila jako svatostánek evangelické církve. Tento stav trval až do roku 1945. Po náletech na tehdy německý Královec a velkých útocích Rudé armády v roce 1945 bylo město i s katedrálou zničeno. Německé evangelické obyvatelstvo uprchlo nebo bylo odsunuto. Na jeho místo přišli Rusové, Ukrajinci a jiní obyvatelé tehdejšího Sovětského svazu, které Moskva do oblasti dosídlila. Sovětská moc neměla zájem na obnově chrámu, který podle tehdejší historiografie symbolizoval pruský militarismus. Stavba nebyla zcela zlikvidována pouze kvůli Immanuelu Kantovi a jeho hrobu. Rekonstrukční práce probíhaly velmi pomalu a v roce 1960 stavba získala status kulturní památky republikového významu.\n\nIntenzivnější rekonstrukční práce byly zahájeny po roce 1992. Chrám má nadále status muzea, ale konají se v něm bohoslužby různých konfesí (katolíci, evangelíci, pravoslavní). Probíhají v něm i koncerty klasické a náboženské hudby. V roce 1996 se uskutečnila rekonstrukce hrobu filozofa Immanuela Kanta, který se v dnešním Kaliningradu narodil.\n\n"}
{"id": "1229256", "url": "https://cs.wikipedia.org/wiki?curid=1229256", "title": "Katedrála Blahoslavené Matky Terezy (Priština)", "text": "Katedrála Blahoslavené Matky Terezy (Priština)\n\nKаtedrála Blahoslavené Matky Terezy v Prištině (albánsky Katedralja e së Lumes Nënë Tereza në Prishtinë, srbsky Катедрала Мајке Терезе/Katedrala Majke Tereze) se nachází v hlavním městě Prištině jako hlavní katolické církve v Kosovu.\n\nZákladní kámen katolické katedrály byl položen 26. srpna 2005 v přítomnosti tehdejšího kosovského prezidenta Ibrahima Rugovy. Intenzivnější práce začaly probíhat až v roce 2007 a v roce 2010 byla katedrála dobudována.\n\nPojmenována byla podle blahoslavené Matky Terezy, která pocházela z albánské katolické rodiny ze Skopje. Její matka Drano pocházela z města Đakovica v dnešním Kosovu.\n\nChrám je vybudován v novorománském architektonickém stylu, čímž stavba zdůrazňuje vztah kosovských katolíků s katolickým Západem. Součástí chrámu jsou i dvě boční monumentální zvonice. Jedná se o největší římskokatolický chrám na Balkánském poloostrově.\n\n"}
{"id": "1229257", "url": "https://cs.wikipedia.org/wiki?curid=1229257", "title": "Radošinka", "text": "Radošinka\n\nRadošinka je říčka na západním Slovensku, která protéká územím okresů Topoľčany a Nitra. Je to pravostranný přítok Nitry, s délkou 31,9. Její průměrný průtok v ústí dosahuje hodnoty 1,05 m a povodí zabírá plochu 384,7 km.\n\nPramení v Povážském Inovci, v podcelku Krahulčie vrchy, pod Zlatým vrchem v nadmořské výšce cca 370 m.\n\nNa území Považského Inovce přibírá několik menších pravostranných přítoků a vtéká do Nitranské pahorkatiny, kde protéká kolem obce Radošina. Dále teče na jihovýchod, zprava přibírá Bzinský potok a v blízkosti Behynců z levé strany potok Blatnica. Koryto toku se stáčí na jih, protéká obcí Veľké Ripňany, za ní přibírá zprava Cerový potok a teče přes Malé Ripňany. U obce přibírá nejprve z levé strany potok Hlavinka a pak z pravé strany Merašický potok.\n\nDále protéká obcí Biskupová a okrajem Kapinců, zprava přibírá Trhovištský potok a pokračuje přes Malé Zálužie, kde napájí malou vodní nádrž. Následně protéká přes Nové Sady a ostrým obloukem (směřujícím k obci Sila) obtéká obec Čab a osadu Lahne, mění směr toku více na jihovýchod. Přibírá zprava Andač a obtéká z východu obec Zbehy, zleva přibírá Perkovský potok, na krátkém úseku opět teče na jih a u obce Lužianky se v nadmořské výšce 141,6 m n. m. vlévá do Nitry.\n"}
{"id": "1229259", "url": "https://cs.wikipedia.org/wiki?curid=1229259", "title": "Sljeme", "text": "Sljeme\n\nSljeme (1035 m n. m.) je nejvyšší hora Medvednice, menšího pohoří na severozápadě Chorvatska, nacházejícího se těsně na sever od hlavního města Záhřeb.\nV rámci pohoří je výškově nevýrazný vrchol snadno identifikovatelný díky 169 m vysokému vysílači vybudovanému v roce 1973. Během války o nezávislost Chorvatska byl v říjnu 1991 na vysílač podniknut bombový nálet jugoslávskou armádou, jehož následkem bylo páté, čtvrté a částečně třetí patro silně poškozeno a věž přestala být funkční. Oba dva zaměstnanci, kteří v té době ve věži pracovali, se skryli v suterénu a nebyli zraněni. Opravy poškození trvaly 3 měsíce.\n\nAsi 800m na východoseverovýchod se nachází druhá vysílací věž, jejíž účel není známý. Ve stejném směru ještě o kilometr dále je pak radarová stanice. Blízko ní je meteorologická stanice s dalším radarem.\n\nNa vrchol vede cesta a do roku 2007 byla v provozu i lanová dráha. Kvůli závažné poruše v motorové místnosti dráhy se oprava finančně nevyplatila a později bylo rozhodnuto o stavbě zcela nové a delší lanovky, která má být uvedena do provozu na konci roku 2018. Sljeme patří právě pro blízkost k centru metropole a své dostupnosti k oblíbeným rekreačním oblastem. Z vrcholu kopce vede dolů také i lyžařská dráha.\n"}
{"id": "1229260", "url": "https://cs.wikipedia.org/wiki?curid=1229260", "title": "Zemětřesení v Peru 2016", "text": "Zemětřesení v Peru 2016\n\nZemětřesení v Peru 2016 bylo zemětřesení o síle 5,5 momentové škály a hloubce 20 kilometrů, které 15. srpna v 2:59 (UTC) zasáhlo jižní Peru. Zemětřesení napáchalo škody hlavně v obci Huambo. Při zemětřesení zemřelo 5 lidí a okolo 40 lidí bylo zraněno.\n\n"}
{"id": "1229261", "url": "https://cs.wikipedia.org/wiki?curid=1229261", "title": "Anatahan", "text": "Anatahan\n\nAnatahan je sopečný ostrov, nacházející se v jižní části souostroví Severní Mariany. 9 km široký ostrov představuje vrchol masivního stratovulkánu, ukončeného kalderou o rozměrech 2,3x3 km. Sopka byla až do roku 2003 považována za neaktivní, 10. května uvedeného roku se však probudila a velká erupce vyvrhla asi 4,5 mil km tefry a vulkanického popela. Od té doby vybuchuje pravidelně každý rok, i když s menší intenzitou. V okolí sopky se nacházejí i četné podmořské krátery, z nichž unikají plyny. Anatahan je neobydlený.\n\n"}
{"id": "1229263", "url": "https://cs.wikipedia.org/wiki?curid=1229263", "title": "Rincón de la Vieja", "text": "Rincón de la Vieja\n\nRincón del la Vieja je aktivní vulkanický komplex nacházející se na severozápadě Kostariky, asi 25 km severně od města Liberia. Tvoří jej několik kráterů a dómů, z nichž je nejvyšší \"Santa Maria\". Okolo tohoto sopečného komplexu se rozprostírá kostarický národní park Parque Nacional Volcán Rincón de la Vieja, který je součástí chráněné oblasti Guanacaste – světového přírodního dědictví UNESCO.\n\nSopka leží na starší, 15 km široké kaldeře \"Guachipelín\", která vznikla po mohutné explozi (250mil. m³ sopečných úlomků) zhruba před 3500 lety. Novější aktivita je datována z 18. století. Současně aktivní kráter je vyplněn kyselým vodním jezírkem s průměrem 500 m.\n\nV okolí komplexu se nachází i množství geotermálních zdrojů energie, které zůstávají pro potřeby výroby elektrické energie nevyužity, protože oblast je v zóně národního parku. \n\n"}
{"id": "1229264", "url": "https://cs.wikipedia.org/wiki?curid=1229264", "title": "Ardoukôba", "text": "Ardoukôba\n\nArdoukôba je název vulkanicko-tektonické deprese v Džibutsku, nacházející se mezi jezerem Asal a zálivem Ghoubbat al Kharab. Riftový systém je tvořen několika čedičovými struskovými kužely a čedičovými tufy. Tyto jsou produkovány kontaktem magmatu s vodou. Celý systém je poměrně mladý, jezerní sedimenty jsou staré 5 300 let. Poslední erupce se odhrala v základně riftu, nedaleko pobřeží Rudého moře v roce 1978 a vytvořila lávový proud čedičové složení.\n\n"}
{"id": "1229265", "url": "https://cs.wikipedia.org/wiki?curid=1229265", "title": "Mihailo Čanak", "text": "Mihailo Čanak\n\nMihailo Čanak (v srbské cyrilici Михаило Чанак; 2. června 1932 Bělehrad, Království Jugoslávie – 1. prosince 2014 Bělehrad, Srbsko) byl srbský architekt. Zabýval se územním plánováním a obytnou výstavbou. Vystudoval Fakultu architektury Univerzity v Bělehradě.\n\nJiž jako student fakulty zformoval skupinu \"\"Beogradskih 5\"\", která předkládala do různých architektonických soutěží své návrhy a poměrně úspěšně se jí dařilo. \n\nMezi jeho projekty patří řada obytných staveb, které v polovině 20. století v tehdejší Jugoslávii díky rychlé urbanizaci vznikaly. Jedná se například o Blok 21 a Blok 29 v Novém Bělehradu; obytné domy na sídlištích Liman 1 a 2, sídliště Slatina v Tuzle, nebo sídliště Kijevo-Knjaževac v Bělehradě.\n\nV letech 1983-1986 se Čanak věnoval pedagogické a výzkumné práci.\n\n"}
{"id": "1229266", "url": "https://cs.wikipedia.org/wiki?curid=1229266", "title": "Plus (televizní stanice)", "text": "Plus (televizní stanice)\n\nPLUS \"(původně JOJ Plus)\" je druhý televizní kanál JOJ. Vysílat začal 5. října 2008 v 19:55 hod, filmem Vesničko má středisková. V DVB-T na Slovensku se program nachází na 2. multiplexu. V roce 2014 byla sledovanost kanálu PLUS kolem 3%.\n\nPLUS vysílá v primetime zejména akviziční seriály a reality shows. Nejpopulárnější zahraniční seriály na PLUS jsou CSI: Miami, CSI: New York, CSI: Las Vegas, Bílé límečky, Dexter, Faktor strachu, Simpsonovi a Griffinových. Kromě akvizic, PLUS vysílá reprízy Slovenská filmů a seriálů, jakož i reprízy z JOJ. V lednu 2013 začala PLUS vysílat svůj první původní seriál, Den a noc.\n\nProgram PLUS je cílený na mladší diváky, převážně mužského pohlaví.\n\nV pozdních hodinách Plus nabízí publicistiku jako Střepiny či Krimi, před den pořady jako \"Křeslo mořské panny, Lovci nacistů, Eurominuty, První oddělení, Hvězdná brána: Atlantida, Faktor strachu, Kutil s. r. o., Adam hledá Evu, Top Gear\" nebo \"Simpsonovi\" v českém či slovenském jazyce. Stanice vysílá vlastní pořady např. \"Klub výhercov\" (televizní hra).\n\n\n\n\n\n\n\n\n\n\n"}
{"id": "1229267", "url": "https://cs.wikipedia.org/wiki?curid=1229267", "title": "Phyllis Schlaflyová", "text": "Phyllis Schlaflyová\n\nPhyllis McAlpin Schlafly (roz. Stewartová; 15. srpna 1924 St. Louis – 5. září 2016 Ladue) byla americká právnička a katolická a konzervativní republikánská politička a spisovatelka. Proslula svým ostrým vystupováním proti feminismu a genderové ideologii a angažmá v bojích o konzervativní směřování republikánů.\n\nZaložila a vedla konzervativní organizace \"Eagle Forum\" a \"Eagle Forum Education & Legal Defense Fund\". V roce 1964 vydala knihu \"A Choice Not an Echo\", v níž se postavila proti prezidentské kandidatuře Nelsona Rockefellera za republikány a výrazně přispěla k jeho porážce v republikánských primárkách. Jejím nejslavnějším politickým vítězstvím byla úspěšná kampaň proti ratifikaci ústavního dodatku o rovnosti pohlaví (\"Equal Rights Amendment\").\n\n\"Ladies’ Home Journal\" ji zařadil mezi 100 nejvýznamnějších žen historie. V roce 1963 obdržela \"Woman of Achievement Award\".\n\n"}
{"id": "1229269", "url": "https://cs.wikipedia.org/wiki?curid=1229269", "title": "Blok 29 (Nový Bělehrad)", "text": "Blok 29 (Nový Bělehrad)\n\nBlok 29 (v srbské cyrilici Блок 29) je komplex obytných staveb v Novém Bělehradě, v srbské metropoli Bělehrad. Vznikla na konci 60. let podle návrhu architekta Mihaila Čanaka v brutalistickém stylu. Na severu jej vymezuje ulice \"Bulevar Zorana Đinđića\", na západě \"Bulevar umetnosti\", na jihu bývalá Dálnice Bratrství a jednoty a na východě ulice \"Španskih boraca\".\n\nObjekty bloku 29 byly na rozdíl od zbytku Nového Bělehradu budovány se smíšeným využitím (částečně jako klasické obytné byty, částečně jako byty pro příslušníky armády). Celá oblast byla plánována jako centrální část sídliště Nový Bělehrad..\n\nPůvodní blok, který tvořilo deset několikapatrových budov, obklopujících park, byl na přelomu 20. a 21. století rozšířen o nové budovy.\n"}
{"id": "1229271", "url": "https://cs.wikipedia.org/wiki?curid=1229271", "title": "Kostel svatého Mikuláše (Hamburk)", "text": "Kostel svatého Mikuláše (Hamburk)\n\nKostel sv. Mikuláše () je zřícenina kostela v německém městě Hamburk. Původně šlo o jeden z pěti luteránských kostelů ve městě (\"Hauptkirchen\"), ale dnes slouží jako památník a významná stavební památka. Je to také druhá nejvyšší budova ve městě.\n\nPři založení osady Nikolai a přístavu na řece Alsteře asi v 12. století byla postavena kaple sv. Mikuláše, patrona námořníků. Od té doby se neustále rozšiřovala, až do dnešní podoby.\n\nKostel byl zničen při bombardování Hamburku 28. července 1943 a restaurovaný v roce 1990.\n\nV roce 1951 byl na ulici Harvestehuder Weg v Hamburku postavený nový kostel sv. Mikuláše.\n"}
{"id": "1229272", "url": "https://cs.wikipedia.org/wiki?curid=1229272", "title": "Ústav dějin Univerzity Karlovy a archiv Univerzity Karlovy", "text": "Ústav dějin Univerzity Karlovy a archiv Univerzity Karlovy\n\nÚstav dějin Univerzity Karlovy a archiv Univerzity Karlovy (siglou ÚDAUK) je vysokoškolský ústav Univerzity Karlovy, který má zkoumat dějiny Univerzity Karlovy a zároveň funguje jako specializovaný archiv zřizovatele. Dva hlavní úkoly ústavu zajišťuje rozdělení na dvě pracoviště: Ústav dějin Univerzity Karlovy (ÚDUK) a Archiv Univerzity Karlovy (AUK), v čele ústavu stojí ředitel (archivář univerzity) a obě pracoviště vedou vedoucí. Zatímco vznik archivu univerzity lze hledat již nedlouho po vzniku univerzity (poprvé zmíněn 1360), vznik zvláštního vědeckého ústavu je novější (poprvé vznik 1958, záhy zrušen a znovu obnoven až roku 1990).\n\nHlavní sídlo ústavu je v součástí komplexu budov univerzity (rektorátu) mezi Ovocným trhem a Celetnou (Ovocný trh 5 – dům U Nožičků) s vhcodem z vnitřního dvora, využívá také depozitáře v Lešeticích.\n\n\n"}
{"id": "1229275", "url": "https://cs.wikipedia.org/wiki?curid=1229275", "title": "Milan Macík", "text": "Milan Macík\n\nMilan Macík (* 14. dubna 1980 Brno) je bývalý český profesionální fotbalista, který nastupoval nejčastěji jako obránce.\n\nNarodil se v Brně, v roce 1998 odmaturoval na Gymnáziu Brno, Křenová 36.\n\nBrněnský odchovanec se prosazoval jak v prvoligovém dorostu, tak třetiligovém B-mužstvu a od svých 20 let začal hrát pravidelně druhou nejvyšší soutěž jako hostující hráč (Ratíškovice, Jihlava a Prostějov).\n\nNa jaře 2002 zasáhl v brněnském dresu do 6 utkání nejvyšší soutěže, aniž by skóroval. Debutoval 9. února 2002 v domácím utkání proti Sigmě Olomouc (výhra 2:1).\n\nDruhou ligu hrál ještě v olomouckém 1. HFK, celkem si připsal 48 druholigových startů, v nichž vstřelil 2 branky.\n\nV MSFL poté nastupoval opět za zbrojovácké B-mužstvo, Dostu Bystrc-Kníničky, 1. SC Znojmo a Tatran Brno-Kohoutovice. Celkem dal v nejvyšší moravské soutěži 16 branek.\n\nNa jaře 2007 hostoval ve slovinském mužstvu NK Nafta Lendava, za něž zaznamenal 4 starty v nejvyšší slovinské soutěži.\n\nVe čtvrté nejvyšší soutěži (divizi) hrál na podzim 2006 za FK MKZ Rájec-Jestřebí, na podzim 2008 za FC Forman Boskovice a na jaře 2009 opět za Rájec-Jestřebí.\n\nV nejvyšší jihomoravské soutěži (přeboru) nastřílel 28 branek. Na jaře 2008 jich dal 8 za Mikulov a výrazně mu tím pomohl k záchraně v soutěži, dalších 20 přidal v Rájci-Jestřebí od podzimu 2009 do podzimu 2011 (2009/10: 9, 2010/11: 9, 2011/12: 2) pod vedením Jiřího Záleského.\n\nOd jara 2012 hraje nižší krajské soutěže (I. A třída Jihomoravského kraje a I. B třída Jihomoravského kraje) za FC Miroslav, Moravskou Slaviu Brno a FC Svratka Brno a FC Soběšice \n\nJe držitelem UEFA Pro Licence „B“.\n\n\n"}
{"id": "1229278", "url": "https://cs.wikipedia.org/wiki?curid=1229278", "title": "Blok 28 (Nový Bělehrad)", "text": "Blok 28 (Nový Bělehrad)\n\nBlok 28 (v srbské cyrilici Блок 28) je komplex obytných budov v srbské metropoli Bělehradu. Blok 28 se nachází v Novém Bělehradu a je vymezen ulicemi \"Bulevar umetnosti\" ze západní strany, \"Bulevar Milutina Milankovića\" z jižní strany, \"Španskih boraca\" z východní strany a bývalou dálnicí Bratrství a jednoty ze severu.\n\nKomplex různě vysokých obytných budov, který zahrnuje 4 věžové domy a dva dlouhé obytné domy, vznikl podle návrhu Milutina Glavičkého a Branislava Jovina. Některé domy navrhl architekt Ilija Arnautović. Výstavba objektů probíhala v letech 1970-1974. Pro ní byla použita technologie betonových panelů.\n\nDva dlouhé domy, které se nacházejí na severní, resp. jižní straně bloku získaly díky ikonickému vzhledu svých oken přezdívku \"televizorky\".\n\nBlok měl sloužit jako centrální část Nového Bělehradu. V rámci plánu, který byl schválen v roce 1965 zde mělo být zbudováno na 300 nadstandardních bytů s velikostí 120 m, které však nenašly své zájemce, a tak investorská společnost JINGRAP musela dodatečně upravovat metráž bytů. Spolu s bloky 21, 23 a 30 tvořil blok 28 nejhustěji osídlenou část největšího sídliště tehdejší jugoslávské metropole.\n"}
{"id": "1229279", "url": "https://cs.wikipedia.org/wiki?curid=1229279", "title": "Finále ženské dvouhry na US Open 2016", "text": "Finále ženské dvouhry na US Open 2016\n\nFinále ženské dvouhry na US Open 2016 představovalo vyvrcholení soutěže dvouhry žen 136. ročníku posledního grandslamu sezóny US Open 2016. Odehrálo se 10. září 2016 od 16:00 hodin místního času (EST) na stadionu Arthura Ashe, největším dvorci světa newyorského Národního tenisového centra Billie Jean Kingové. Ve finále se představily desátá nasazená Češka Karolína Plíšková proti světové dvojce Angelique Kerberové z Německa, která zvítězila za 2:07 hodin po třísetovém průběhu 6–3, 4–6 a 6–4.\n\n24letá Karolína Plíšková odehrála premiérové kariérní finále na Grand Slamu. Na newyorském majoru došla nejdále v roce 2014 do třetího kola, které znamenalo i její maximum na turnajích „velké čtyřky“. V sedmnácti předchozích grandslamových účastech nikdy neprošla do druhého hracího týdne. Po turnaji se posunula na nové kariérní maximum, když jí patřilo 6. místo.\n\n28letá Angelique Kerberová nastoupila do svého třetího grandslamového finále v kariéře i v probíhající sezóně a po triumfu na Australian Open 2016 vybojovala druhou trofej. US Open vyhrála jako čtvrtá levoruká tenistka v historii. Na newyorském majoru bylo jejím předchozím nejlepším výsledkem semifinále z roku 2011. Po turnaji se na žebříčku WTA stala 22. světovou jedničkou v pořadí.\n\nPoslední předchozí českou finalistkou US Open byla roku 1993 Helena Suková, která v závěrečném zápase podlehla pětinásobné vítězce Steffi Grafové. Ta se stala poslední německou šampionkou v ročníku 1996. Jediná československá tenistka Hana Mandlíková pak zvítězila v roce 1985.\n\nUS Open 2016 byl 136. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow od 29. srpna do 11. září 2016. Dějištěm se stal největší dvorec světa Arthur Ashe Stadium, jenž pojmul přes 23 tisíc diváků a který od sezóny 2016 disponoval zatahovací střechou.\n\nTurnaj organizovaly Mezinárodní tenisová federace a americký tenisový svaz United States Tennis Association. Řadil se do kalendáře okruhu WTA Tour.\n\nVítězná Kerberová si do žebříčku WTA připsala 2 000 bodů a poražená finalistka Plíšková 1 300 bodů. Prémie šampiónky činila 3 500 000 dolarů (cca 83,7 milionů korun) – nejvyšší jednorázovou odměnu tenisové historie k danému datu. Poražená finalistka obdržela poloviční prémii ve výši 1 750 000 dolarů (cca 41,8 milionu korun). \n\nObhájkyní titulu ve Flushing Meadows měla být italská hráčka Flavia Pennettaová, která však v závěru roku 2015 ukončila svou profesionální kariéru.\n\nObě finalistky se v předchozí kariéře utkaly na okruhu WTA Tour sedmkrát, nikdy však během grandslamu. Mírně aktivní bilanci výher a proher držela Kerberová poměrem 4–3. Poslední vzájemný duel obě hráčky odehrály 21. srpna 2016 ve finále cincinnatského Western & Southern Open 2016, z něhož odešla vítězně Plíšková po hladkém dvousetovém průběhu 6–3 a 6–1.\n\nKarolína Plíšková vstupovala do turnaje z pozice světové jedenáctky, a po přerušení kariéry Azarenkové, jako desátá nasazená. Na okruhu WTA Tour získala v předchozí části sezóny 2016 dva tituly, když triumfovala na červnovém AEGON Open Nottingham a v srpnu přidala první trofej z kategorie Premier 5 na Western & Southern Open. Jejím trenérem byl během turnaje bývalý český tenista Jiří Vaněk.\n\nV 17 předchozích grandslamových účastech Plíšková nepostoupila nikdy do druhého hracího týdne, tj. vypadla před osmifinále. Naposledy před ní se do finále grandslamu, aniž by předtím přešla brány třetího kola, probojovala Amélie Mauresmová na Australian Open 1999. Žádné z hráček se od zavedení formátu 128členného pavouku pro všechny grandslamy – na Australian Open 1988 – nepodařilo vyhrát grandslam, pokud předtím nikdy nepostoupila do druhého hracího týdne (US Open 128členné pole zavedl jako první v roce 1981).\n\nČeška vstoupila do finále s 11zápasovou neporazitelností. Delší sérii zaznamenala pouze v roce 2011, kdy na turnajích nižšího okruhu ITF na Dálném východě dosáhla 12 zápasů v řadě bez porážky.\nV osmifinále proti Venus Williamsové odvrátila mečbol. Jedinou tenistkou v otevřené éře, která na cestě pavoukem dokázala odvrátit mečbol a následně vyhrát US Open k danému datu byla Martina Navrátilová. V semifinále 1986 zachránila tři mečbolové šance Steffi Grafové a poté triumfovala.\n\nPlíšková se stala teprve osmou hráčkou na okruhu WTA Tour, čtvrtou na grandslamu a třetí na US Open, která dokázala na jediném turnaji porazit obě sestry Venus a Serenu Williamsovy. Dvě z členek tohoto klubu, Justine Heninová (2007) a Kim Clijstersová (2009), pak ročník newyorského grandslamu také vyhrály.\n\nZisk trofeje by znamenal posun na 5. pozici žebříčku WTA. Po prohře Češka 12. září vystoupala o pět příček na 6. místo, své nové kariérní maximum.\n\nNa cestě do finále ztratila jediný set. Na úvod přehrála Američanku startující na divokou kartu Sofii Keninovou. Ve druhém kole zdolala paraguayskou kvalifikantku a grandslamovou debutantku Montserrat Gonzálezovou. Následně na ni uhrála šest gamů sedmnáctá nasazená Ruska Anastasija Pavljučenkovová a poprvé v kariéře pronikla do čtvrtého kola grandslamu. V něm svedla napínavý třísetový souboj proti americké turnajové šetce a dvojnásobné šampionce US Open Venus Williamsové. Ve třetí sadě za stavu her 4–5 odvrátila na servisu mečbol, přesně umístěným nabíhaným bekhendovým volejem k postranní čáře. Naopak tři mečbolové příležitosti v řadě si vypracovala při vedení 6–5 a 40:0, ale nedokázala je zužitkovat. Musel tak přijít rozhodující tiebreak, v němž triumfovala poměrem míčů 7:3. Postupem získala jistotu návratu do elitní světové destíky.\n\nMezi poslední osmičkou hráček zdolala překvapení turnaje, 18letou Chorvatku Anu Konjuhovou, jíž patřilo 92. místo žebříčku. Teenagerka jí v každé sadě odebrala pouhé dva gamy. V celém úvodním dějství Češka na servisu ztratila jen jedinou výměnu. V semifinále dokázala poprvé v kariéře vyřadit úřadující světovou jedničku a šestinásobnou vítězku US Open Serenu Williamsovou, jejíž bilance výher proti českým tenistkám po duelu činila 44–3. V úvodním setu trvajícím 26 minut prolomila Američance dvakrát podání a nečelila žádnému brejkbolu. Druhá sada se hrála přesně jednu hodinu a měla vyrovnaný průběh. Na začátku Češka odskočila do vedení 3–1, aby v zápětí ztratila servis čistou hrou a po dalším gamu bylo srovnáno na 3–3. Za stavu 5–5 obdržela Plíšková od rozhodčího varování za nedovolené koučování, v důsledku nevhodného chování trenéra. Ve zkrácené hře pak získala první tři míče, ale další čtyři ztratila. Poměr se opět otočil, když si vypracovala vedení 6:5. Americká favoritka hrozbu prvního mečbolu nezvládla a zápas zakončila dvojchybou.\n\nAngelique Kerberová vstupovala do turnaje z pozice světové dvojky a druhé nasazené. Na okruhu WTA Tour získala v předchozí části sezóny 2016 dva tituly a čtyřikrát skončila jako poražená finalistka. Na lednovém Australian Open vybojovala premiérový grandslam kariéry. Druhou trofej přidala z dubnového Porsche Tennis Grand Prix ve Stuttgartu, kde poprvé obhájila turnajové vítězství. Jejím trenérem byl během turnaje Torben Beltz.\n\nKerberová se stala první tenistkou, vyjma Sereny Williamsové, která během jedné kalendářní sezóny vyhrála více než jeden grandslam. Naposledy před ní se tento výkon podařil Justine Heninové v roce 2007. Semifinálovou účastí a vyřazením Sereny Williamsové také získala jistotu posunu na 1. místo žebříčku WTA ve vydání z 12. září 2016, jako 22. světová jednička v pořadí a po Steffi Grafové druhá z Německa.\n\nUS Open vyhrála jako čtvrtá levoruká tenistka v historii. Před ní se šampionkami, hrajícími levou rukou, staly Evelyn Searsová (1907), Martina Navrátilová (1983, 1984, 1986, 1987) a Monika Selešová (1991, 1992).\n\nNa cestě do finále neztratila žádný set. Poslední předchozí vítězkou grandslamu bez ztráty setu byla Serena Williamsová na US Open 2014. V prvním zápase uštědřila „kanára“ Slovince a 120. hráčce žebříčku Poloně Hercogové, když vyhrála všechny své servisy bez ztráty míče. Po zahájení druhé sady si soupeřka vyžádala zdravotní přestávku a utkání skrečovala pro nemoc. Ve druhé fázi přešla přes Chorvatku Mirjanu Lučićovou Baroniovou, aby ve třetím kole ztratila jen dvě hry s americkou kvalifikantkou Catherine Bellisovou. Poté na její raketě za 87 minut skončila turnajová čtrnáctka Petra Kvitová, jíž v první sadě prolomila třikrát podání. Ve vyrovnanějším druhém setu Češka zakončila utkání sedmou dvojchybou. Sedmá nasazená Italka a obhájkyně finálové účasti Roberta Vinciová dohrála ve čtvrtfinále, když úvodní set zakončila chybou nohou na servisu. Přesto v ní byla předtím za vedení 5–4 a 30:0 blízko k jejímu zisku. Němka si připsala devět posledních gamů v řadě a ze závěrečných 38 výměn vyhrála 28 míčů. Italka se potýkala se zraněním Achillovy šlachy a potížemi zad. Do semifinále proti 74. hráčce žebříčku a dvojnásobné finalistce newyorského grandslamu Caroline Wozniacké již nastupovala s jistotou posunu do čela světové klasifikace. Rychlé vedení her 4–0 proměnila v zisk úvodního setu poměrem 6–4. Uprostřed druhého vzala Dánce servis a brejk si pohlídala až do závěru. Bilanci vzájemných zápasů tak navýšila na 8–5 a poprvé v kariéře postoupila do finále US Open.\n\nUtkání se odehrálo v sobotu 10. září 2016 od 16:00 hodin místního času (EST) na stadionu Arthura Ashe. Hlavní rozhodčí finále se stala Britka Alison Hughesová. Německá světová dvojka Angelique Kerberová v něm za 2:07 hodin porazila jedenáctou hráčku žebříčku Karolínu Plíškovou z Česka ve třech sadách 6–3, 4–6 a 6–4.\n\nPlíšková rozehrála duel dvojchybou. Úvodní game prohrála, když soupeřka využila druhý brejkbol, při němž české jedničce praskla struna výpletu. I Němka při svém otevíracím podání čelila brejkové příležitosti, jíž však odvrátila forhendem k lajně a game získala. I v další sérii servisů si obě vypracovaly možnosti na prolomení servisu. Ani jedna z nich však nebyla proměněna. Finalistky si poté vyhrávaly podání až do stavu 3–5 z pohledu Plíškové, která při poměru míčů 30:30 zahrála dvojchybu. Potihráčka nabídku setbolu zužitkovala prohozem do volné poloviny dvorce.\n\nRozhodující moment druhé sady přišel v sedmém, tzv. Tildenově gamu, v němž si lounská rodačka vypracovala brejkovou šanci tvrdým míčem k základní čáře, který protihráčka nedokázala vrátit do dvorce. Jestřábí oko potvrdilo správnou délku úderu. Češka následně vylákala soupeřku k síti a přelobovala, čímž se ujala vedení 4-3. Prolomené podání potvrdila dvěma vyhranými servisy. Při druhém z nich, za vedení 5–4 a 30:30, si esem došla pro první setbol. Navazující umístěný míč k čáře donutil Němku zahrát aut a o šampionce musela rozhodnout závěrečná sada.\n\nVe třetím dějství si za stavu gamů 1–1 a shodě Plíšková vypracovala šanci na prolomení servisu, když přestřelku zakončila úderem na čáru. Na další kvalitní return již Kerberová nezareagovala a podání ztratila. Nabytý brejk potvrdila česká hráčka odskočením na 3–1. Světová dvojka si však po snížení na 2–3 vzala ztracené podání zpět. Při první brejkové šanci Češka minula vymezený prostor pro dvouhru a míč skončil v deblovém území. Psychicky posílená soupeřka se vrátila do utkání zlepšenou hrou. Klíčová fáze nadešla z pohledu podávající Plíškové za stavu 4–5, když se poprvé ocitla pod tlakem nutnosti vyrovnat, protože ztráta by znamenala konec zápasu. Poprvé však na servisu nevyhrála žádnou výměnu a finále ztratila čistou hrou zakončenou nevynucenou chybou z forhendu.\n\nPři tradičním závěrečném ceremoniálu obdržela Kerberová pohár pro vítězku od prezidentky Americké tenisové asociace Katriny Adamsové a sdělila: „\"Je to neuvěřitelné. Vyhrála jsem druhý grandslam v jedné sezoně. … Miluju tenis a hrát před takovým publikem je něco neskutečného. … Když jsem byla malá, snila jsem o tom, že vyhraju grandslam a stanu se světovou jedničkou. Dneska tu stojím s druhou grandslamovou trofejí a v novém žebříčku budu světovou jedničkou. Je to opravdu splněný sen.\"“ Poražená finalistka Plíšková vyjádřila své pocity slovy: „\"Byla jsem schopná hrát svůj nejlepší tenis na největším tenisovém stadionu na světě, takže si rozhodně nemám co vyčítat. … Tři týdny jsem hrála fantastický tenis a jsem na sebe moc hrdá. Doufám, že ještě nějaká finále přijdou.\"“\n\nFinálový zápas vzbudil velkou pozornost světového tisku. Obzvláště byla zaznamenána skutečnost, že zápas přinesl vyrovnaný boj nastupující jedničky světového žebříčku WTA Angelique Kerberové, která již měla za sebou vítězství na Australian Open 2016 a finále Wimbledonu 2016, a české tenistky Karolíny Plíškové, která se doposud do žádného finále grandslamového turnaje neprobojovala. V článku, ve kterém byl převážně rozebírán výkon Kerberové, označil německý deník \"Frankfurter Allgemeine Zeitung\" (FAZ) Plíškovou jako „\"großartige Debütantin\"“, tedy velkolepou debutantku. V jiném článku stejného vydání FAZ, který se zabýval renesancí zájmu o tenis v Německu, poznamenal autor, že většina německých diváků televizního přenosu stanice Eurosport Karolínu Plíškovou doposud vůbec neznala. Při této příležitosti však mohli obdivovat, jak dobře Češka hrála.\n\n"}
{"id": "1229282", "url": "https://cs.wikipedia.org/wiki?curid=1229282", "title": "Ilija Arnautović", "text": "Ilija Arnautović\n\nIlija Arnautović (v srbské cyrilici Илија Арнаутовић; 7. července 1924, Niš, Království Srbů, Chorvatů a Slovinců – 16. ledna 2009, Lublaň, Slovinsko) byl srbský/slovinský architekt. Navrhoval řadu obytných, převážně panelových budov. Působil velmi aktivně také i ve Slovinsku, kde prožil podstatnou část svého života.\n\nArnautović studoval architekturu v letech 1945 – 1948 na ČVUT v Praze, a v letech 1948 – 1953 v Lublani. Ve slovinské metropoli svá studia uskutečnil pod vedením Edvarda Ravnikara. V roce 1952 získal magisterský titul. Po skončení studií získal zaměstnání ve stavební společnosti \"Zidar\" v Kočevje; v letech 1954–1955 spolupracoval na projektu výstaviště v Lublani. V letech 1958 – 1960 pracoval v projektové kanceláři Úřadu pro bytovou výstavbu v Lublani.\n\nStavby, které navrhoval, vznikaly v tehdejší Jugoslávii v duchu tehdejšího brutalismu. Díky vzájemné spolupráci mezi SFRJ a Alžírskem v rámci Hnutí nezúčastněných zemí se Arnautović také dostal k možnosti zrealizovat některé své návrhy v severní Africe.\n\n\n"}
{"id": "1229283", "url": "https://cs.wikipedia.org/wiki?curid=1229283", "title": "Edoardo Ceria", "text": "Edoardo Ceria\n\nEdoardo Ceria známý jako Edo (* 26. května 1995, Biella, Itálie) je italský fotbalový útočník, hráč klubu FC Den Bosch.\n\n\nCeria reprezentoval Itálii v mládežnických kategoriích U18 a U19.\n\n"}
{"id": "1229284", "url": "https://cs.wikipedia.org/wiki?curid=1229284", "title": "Zemětřesení v jižní Kolumbii 2013", "text": "Zemětřesení v jižní Kolumbii 2013\n\nZemětřesení v jižní Kolumbii 2013 bylo zemětřesení o síle 6,9 stupně momentové škály, ke kterému došlo odpoledne 9. února 2013 v jižní Kolumbii s max. intenzitou V (středně silné) na Mercalliho stupinici. Epicentrum bylo v blízkosti města Yacuanquer a 11 km od města Pasto v jižní Kolumbii. Celkem bylo zraněno 15 lidí a více než 1800 domů bylo poškozeno.\n"}
{"id": "1229286", "url": "https://cs.wikipedia.org/wiki?curid=1229286", "title": "M8 Greyhound", "text": "M8 Greyhound\n\nM8 Greyhound je šestikolový lehce pancéřovaný obrněný automobil, který byl přijat do výzbroje Armády Spojených států amerických s oficiálním označením \"Car Armored Light M8\" v roce 1942. První sériové vozy začaly sjíždět z výrobní linky firmy Ford počátkem roku 1943. Ve stejném roce bylo do výzbroje přijato velitelské a spojovací vozidlo s označením \"Car Armored Utility M10\", které bylo odvozeno z typu M8. Protože označení M10 již bylo použito pro stíhač tanků M10 Wolverine, bylo označení změněno na M20. Kromě americké armády používala M8 a M20 britská armáda a vojska svobodných Francouzů generála de Gaulla.\n\nV červenci 1941 začal vývoj nového rychlého obrněného vozidla určeného k ničení tanků, které mělo nahradit starší typ M6, což bylo 3/4 tunové vozidlo Dodge s kanónem 37 mm v zadní části vozu. Požadavkem armády bylo, aby vozidlo mělo pohon 4x6, bylo vyzbrojené 37 mm kanónem a zajišťovacím kulometem připevněným na věži. Prototypy byly předloženy firmami Studebaker (T21), Ford (T22) a Chrysler (T23). V dubnu 1942 byla přijata verze T22. Vozidlo bylo pojmenováno \"Greyhound\". Výroba začala v březnu 1943 a skončila v červnu 1945. Celkem bylo vyrobeno 8523 vozů; toto číslo nezahrnuje různé odvozené varianty.\n\nPrvní nasazení M8 bylo v roce 1943 v Itálii americkou armádou na frontách v Evropě i na Dálném Východě. Po druhé světové válce plnilo roli okupačního vozidla. Množství těchto vozidel bylo dodáno spojencům NATO a do zemí třetího světa. V roce 2002 byly některé tyto vozy stále používány v Africe a v Jižní Americe.\n\nM8 je šestikolové lehce pancéřované vozidlo. Korba je svařena z ocelových pancéřových plechů. V přední části je místo řidiče a radisty (případně velitele) a za nimi je bojový prostor. Síla pancíře korby: čelo: 15,6 až 18,8mm, boky: 9,37mm, zadní část: 9,37mm, strop: 3,21mm, dno: 13,12mm. M8 má ve středu korby umístěnou dvoumístnou kruhovou, shora otevřenou litinovou věž. V její přední části je kanón M6 ráže 37mm spřažený s kulometem M1919 ráže 7,62mm, který je umístěn vpravo od kanónu. Náměr kanónu je -10° až +20°. Na oběžném kruhu nad věží je umístěn těžký kulomet M2B ráže 12,7mm.\n\nOtáčení věže je mechanické v rozsahu 360°. M20 má shora otevřený bojový prostor pro 2 až 4 osoby, který je chráněn nástavbou z pancéřových plechů. Nad zadní částí bojového prostoru je umístěn na oběžném kruhu kulomet M2B. V bojovém prostoru jsou po stranách dvě lavičky, každá pro dvě osoby a jedna malá v zadní části pro střelce z kulometu.\n\nZa bojovým prostorem je u obou typů shodně motorový prostor krytý pancéřovým plechem. Na stropě motorového prostoru jsou dva velké kryty, které umožňují přístup k motoru. Vozidlo pohání zážehový řadový šestiválec Hercules JXD přes čtyřstupňovou převodovku a dvoustupňovou přídavnou převodovku.\n\n\nAlžírsko, Rakousko, Belgie, Brazílie, Velká Británie, Kamerun, Kolumbie, Kypr, Etiopie, Francie, Německo, Řecko, Guatemala, Haiti, Írán, Itálie, Jamajka, Japonsko, Mexiko, Maroko, Nigérie, Norsko, Paraguay, Peru, Filipíny, Portugalsko, Saúdská Arábie, Senegal, Jižní Korea, Vietnam, Taiwan, Togo, Tunisko, Turecko, USA, Venezuela, bývalá Jugoslávie, Zair\n\n"}
{"id": "1229287", "url": "https://cs.wikipedia.org/wiki?curid=1229287", "title": "Graduál loucký", "text": "Graduál loucký\n\nGraduál loucký , též Graduál z Louky je graduál z premonstrátského kláštera v Louce u Znojma. Nechal jej zhotovit loucký opat Pavel (1474-1512). Jeho znak i jméno jsou uvedeny na titulním listu. Písařem byl Egidius Has, klerik pasovské diecéze. Původně byl označován jako Loucký antifonář, ale později byl správně určen, jako první část graduálu. Je uchováván ve Vědecké knihovně v Olomouci (signatura M IV 1).\n\nGraduál obsahuje zpívané mešní texty pouze pro letní část - která obsahuje období mezi Hodem Božím Svatodušním a XXIII. nedělí po svaté Trojici neboli XXIV. nedělí po Duchu svatém. Předpokládá se tedy, že existovala i druhá - zimní část. O té ale není nic známo. \n\nText je psán gotickými minuskulemi černým inkoustem. Červeným inkoustem jsou psány nadpisy jednotlivých částí (např. \"Sequitur de Sanctis, tempore aestivali\") nebo dnů liturgického roku, ke kterým příslušná skladba patří (např. \"Dominica XXIII post sta Trinit\"). Dále jsou červeně označovány začátky částí mše (např. \"offertorium\").\n\nTitulní list je v levé části zdoben ornamentálním pásem o rozměrech 57 x 8 cm s rostlinnými motivy zcela v renesančním stylu. Postava anděla nese znak opata Pavla (1474-1512) a nápis '. Na další nápisové desce je uveden autor graduálu \")\". V pravé části se nalézá iniciála \"S\"'piritus\" (16 x 16 cm) s výjevem Seslání Ducha svatého.\n\nGraduál je vedle titulního listu ilustrován osmnácti figurálními iniciálami o rozměrech přibližně 10 x 10 cm. Stylově se jedná o zaalpský pozdně gotický styl (pojetí draperií) ovlivněný italskou renesancí (modelace některých hlav, pojetí krajin, úprava titulního listu). Ilustrace byly připisovány Mistru Cassianova kodexu, který působil v Budě u dvora Matyáše Korvína Pozdější výzkumy přisuzují ilustrace rovněž Egidiu Hasovi, který je znám i pod označením \"Mistr Wolfgangova misálu\". Iniciály jsou doplněny rostlinnými ornamenty s ukrytými figurkami zvířat i lidí.\n\nJednotlivé iniciály jsou:\n\nDále je zde 154 písařských filigránových iniciál velikosti přibližně 5 x 5 cm. Na třech místech (strany 121, 295 a 495) jsou vynechaná místa, kde měly být patrně další tři písařské iniciály.\n\nVazba graduálu pochází z roku 1581. Dřevěné desky o rozměrech 61 x 41,5 cm jsou potaženy usní zdobenou slepotiskem. Jednotlivé motivy jsou: Zvěstování Panně Marii, svatá Kateřina, Ukřižování, Zmrtvýchvstání, svatý Augustin, svatý Norbert, Panna Marie, Nejsvětější Trojice.\n\nVazbu nechal provést opat Šebestián Freytag z Čepirohu (1533-1585). Jeho znak a nápis \"Sebastianus Freitog a Cziepiroh, I.V.D., divina provident. abb. Lucensis A.D. 1581\" je na přední straně desek. Na zadní straně je nápis \"sancte Wenceslae, patrone monasterii Lucensis, ora pro nobis A.D. 1581\". Na deskách jsou patrné zbytky spon a nárožnic.\n\n\n"}
{"id": "1229288", "url": "https://cs.wikipedia.org/wiki?curid=1229288", "title": "Frequency (seriál)", "text": "Frequency (seriál)\n\nFrequency je americký dramatický televizní seriál, jehož autorem je Jeremy Carver. Vznikl na motivy celovečerního filmu \"Frekvence\" Gregoryho Hoblita z roku 2000. Premiérově byl vysílán v letech 2016–2017 na stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nDetektiv newyorské policie Raimy Sullivan v roce 2016 zjistí, že je přes staré rádio schopna kontaktovat do roku 1996 svého dnes již zemřelého otce Franka. Její pokusy o záchranu jeho života spustí motýlí efekt, čímž se začne nepředvídatelně měnit i současnost. Musí napříč časem spolupracovat se svým otcem, aby napravila napáchané škody a vyřešila desítky let starou vraždu.\n\n\n\n"}
{"id": "1229289", "url": "https://cs.wikipedia.org/wiki?curid=1229289", "title": "Fakultní nemocnice Olomouc", "text": "Fakultní nemocnice Olomouc\n\nFakultní nemocnice Olomouc je zdravotnické zařízení v Olomouci, je jednou z devíti fakultních nemocnic a současně jednou z největších zařízení tohoto typu v Česku, největším v Olomouckém kraji. Je také výukovou nemocnicí pro Lékařskou fakultu Univerzity Palackého.\n\nOlomoucká fakultní nemocnice zahrnuje 52 pracovišť a celkovým počtem 3 500 zaměstnanců. III. interní klinika Fakultní nemocnice Olomouc je jedno ze čtyř odborných center v Česku zabývajících se léčbou akromegalie. Dne 5. prosince 2006 byl ve fakultní nemocnici zprovozněn babybox.\n\nOlomoucká nemocnice byla založena roku 1896. Předchůdce dnešní Fakultní nemocnice v Olomouci se začal stavět dva roky po vydání souhlasu císaře Františka Josefa I. a zemského sněmu v Brně s budováním Zemských ústavů v Olomouci. Nová nemocnice byla postavena na Nové Ulici a předána do užívání 19. srpna 1896.\n\nKromě nemocničních oddělení a dalších zařízení byl v nemocnici zřízen domov řádových sester. Sestry terciářky vyznávají kult Božského Srdce Páně, který spolu s ostatními středověkými mystiky rozvíjel i sv. František z Assisi. Nová nemocnice poté převzala pacienty starší nemocnice (založené již roku 1787) v minoritském klášteře.\n\nArchitekt Jaroslav Čermák, který byl též členem III. řádu sv. Františka z Assisi, pro ně navrhl ústavní kapli Božského srdce Páně, která byla v areálu Fakultní nemocnice v Olomouci dokončena v roce 1950, jako poslední z realizovaných staveb tohoto architekta.\n\nDne 4. září 2018 byla otevřena nová klinika označená jako „Y\", sloužící pacientům a pracovníkům II. interní kliniky gastroenterologie a geriatrie. Stála 398 milionů korun, má lepší zázemí pro pacienty a řadí se mezi pasivní domy, je více než desetkrát energeticky úspornější než ostatní budovy v areálu. Autorem návrhu je český architekt Adam Rujbr a jeho ateliér. Šlo o první nemocniční budovu na světě v pasivním energetickém standardu.\n\n\n"}
{"id": "1229290", "url": "https://cs.wikipedia.org/wiki?curid=1229290", "title": "Macík", "text": "Macík\n\nMacík může znamenat:\n\n\n"}
{"id": "1229291", "url": "https://cs.wikipedia.org/wiki?curid=1229291", "title": "Morgion", "text": "Morgion\n\nMorgion byla americká death/doom metalová kapela z kalifornského Orange County založená roku 1990. Počáteční tvorba kapely byla více do death metalu, pozdější tvorba (od LP \"Among Majestic Ruin\") se zaměřuje spíše na doom metal. Mezi její hudební vzory patřily kapely Celtic Frost, The Obsessed a Saint Vitus, mezi další skupiny, které ovlivnily její tvorbu náležely Black Sabbath a Trouble.\n\nPrvní demonahrávka \"Rabid Decay\" vyšla v roce 1991, debutní studiové album \"Among Majestic Ruin\" v roce 1997. Morgion zanikli v roce 2013, celkem měli na svém kontě 3 studiová alba.\n\n\n\n\n\n"}
{"id": "1229292", "url": "https://cs.wikipedia.org/wiki?curid=1229292", "title": "Geba", "text": "Geba\n\nGeba (psáno také \"Gêba\") je řeka v západní Africe, dlouhá 550 km. Pramení na guinejském území v pohoří Futa Džalon a teče na severozápad do Senegalu, kde mění směr toku na západní a posléze jihozápadní. V Senegalu nese řeka oficiální název Kayanga. Nejdelší úsek řeky protéká Guineou-Bissau: ve městě Bafatá se do ní vlévá Colufe, v blízkosti oceánu řeka přijímá zleva další významný přítok Corubal a společně vytvářejí široký estuár, na jehož severním břehu leží hlavní město země Bissau. V ústí řeky do Atlantiku se nachází velké souostroví Bijagós.\n\nŘeka protéká rovinatou krajinou, břehy dolního toku jsou porostlé mangrovy. Je splavná od ústí po Bafatu, stav vody je nejvyšší v období dešťů od dubna do října. Je důležitou dopravní tepnou Guiney-Bissau, v době války za nezávislost země se v jejím okolí sváděly těžké boje. Geba přináší do moře množství sedimentů, které jsou na satelitních snímcích patrné ještě ve značné vzdálenosti od jejího ústí.\n\nPrvním Evropanem, který podal zprávu o existenci této řeky, byl roku 1446 Nuno Tristão.\n\n"}
{"id": "1229295", "url": "https://cs.wikipedia.org/wiki?curid=1229295", "title": "Vetterové z Lilie", "text": "Vetterové z Lilie\n\nVetterové z Lilie () jsou rakouský šlechtický rod připomínaný od 14. století.\n\nVlastnili statky ve Štýrsku, Slovinsku a na Moravě, jejich hlavním sídlem byl v letech 1660-1945 zámek Nová Horka. V roce 1653 byli povýšeni do hraběcího stavu, nejvýznamnější osobností rodu byl Felix Vetter (1830-1913), dlouholetý zemský hejtman na Moravě. Dnes žijí převážně v Rakousku.\nDíky erbu s třemi liliemi vznikla rodová legenda o spříznění s francouzským královským rodem Valois, ta ale není nijak podložená. Prokazatelně se rod připomíná od 14. století, vzestupu dosáhl po vstupu do služeb císaře Maxmiliána. Melchior Vetter vlastnil počátkem 16. století nemovitosti v Ptuji a Štýrském Hradci a v roce 1532 získal erb. V dalších generacích rozšířili potomci majetek na rozhraní Štýrska a dnešního Slovinska, od roku 1587 jim patřil hrad Feistritz (dnešní Slovenska Bistrica ve Slovinsku). Z této linie, zvané později štýrská, byl Hans Vetter († 1594) císařským tajným radou a prezidentem rakouské komory. Jeho vnuk Baltazar byl v roce 1630 povýšen do panského stavu, štýrská větev však vymřela již v roce 1695.\n\nMoravskou větev založil císařský plukovník Jan Baltazar Vetter (†1661), který vynikl a zbohatl v závěru třicetileté války, sňatkem s Polyxenou Renatou Sedlnickou z Choltic získal Čechy pod Kosířem na Prostějovsku a v roce 1660 koupil panství Nová Horka. Diplomem z 1. února 1653 byl povýšen do stavu hrabat. Jeho syn Ferdinand Fortunat (1650-1717) kromě statků na Moravě zdědil i část statků vymřelé štýrské větve (1695). Z dalších generací vynikl Karel Josef (1719-1792), který proslul jako dobrý hospodář, milovník umění a iniciátor přestavby zámku v Nové Horce.\n\nVetterové působili v nižších úřadech na severní Moravě a ve Slezsku nebo sloužili v armádě, ve vojenské kariéře dosáhl nejvyšší hodnosti Ferdinand Vetter (1812-1882), který byl c.k. polním podmaršálem. Jeho mladší bratr Gustav (1819-1897) byl generálmajorem a ve výslužbě zemřel na zámku v Sedlnici. Sňatky se Vetterové spříznili převážně s regionální šlechtou (Hodičtí z Hodic, Sobkové z Kornic, Orlíkové z Laziska). Výjimkou je sňatek Felixe Vettera (1774-1853), který se oženil s princeznou Friderikou Hohenzollern-Hechingen (1795-1878). Ta adoptovala a vychovala svého osiřelého synovce Felixe (1830-1913), který se stal nejvýznamnější osobností rodu. Byl dlouholetým poslancem moravského zemského sněmu a Říšské rady a v letech 1884-1906 moravským zemským hejtmanem. Významným členem rodu byl i jeho syn Mořic (1856-1945), který vystudoval medicínu a kromě čestných hodností byl též poslancem Moravského zemského sněmu a získal dědičné členství v Panské sněmovně. Později byl ještě československým senátorem (1920-1925). Po druhé světové válce mu byly zkonfiskovány majetky v Československu i ve Slovinsku a zemřel krátce po odsunu v září 1945 těsně za hranicemi Moravy v Retzu. Potomci rodu žijí dnes převážně v Rakousku, JUDr. Karel Vetter (* 1938) působil v diplomacii a je majitelem hradu Neuhaus poblíž Štýrského Hradce.\n\nPoté, co postoupili z měšťanského stavu mezi šlechtu, koupili Vetterové v roce 1587 hrad Feistritz (dnešní Slovenska Bistrica) a zdejší sídlo nechali v 17. století přestavět do současné podoby (panství přešlo v roce 1717 prodejem na rod Attemsů). Nedaleko odtud koupil císařský rada Jan Vejkart Vetter v roce 1665 panství Laško (dříve Tüffer), dnes taktéž ve Slovinsku. Krátce nato zde skoupil čtyři domy a zahrady od místních měšťanů a nechal postavit městský zámek, který po vymření štýrské větve přešel na rod Wildensteinů. Z rodu Wildensteinů po matce pocházela princezna Friderika Hohenzollern-Hechingen (1795-1878), která sňatkem s Felixem Vetterem přinesla Laško zpět do rodiny Vetterů. Jejich dědicové ale zdejší městský palác dlouhodobě pronajímali, protože sídlili na Moravě.\n\nDomestikaci rodu na Moravě zajistil císařský plukovník Jan Baltazar Vetter (†1661), který sňatkem získal Čechy pod Kosířem, kde pak rodina žila, v roce 1660 navíc koupil Novou Horku. Zatímco Čechy pod Kosířem byly již v roce 1665 prodány Skrbenským z Hříště, z Nové Horky se stalo hlavní rodové sídlo téměř na 300 let. O přestavbu zámku do současné podoby se zasloužil uměnímilovný Karel Josef Vetter (1719-1792), který také přispěl k rozšíření panství, když v roce 1763 přikoupil statek a zámek Kateřinice, tehdy došlo i k expanzi do Opolska (Miejsce Odrzanskie). Dočasně obohatil rodový majetek také c.k. tajný rada a komoří Vincenc Vetter (1785-1862), který od roku 1837 do smrti vlastnil velkostatek a zámek Přestavlky. Jeho synovec Felix (1830-1913) koupil v roce 1890 za 80 000 zlatých Sedlnici poblíž Nové Horky (dřívější název \"Manská Sedlnice\"), v roce 1891 přikoupil ještě sousední Trnávku.\n\nPo povýšení do hraběcího stavu byl znakem Vetterů černo-červeně čtvrcený štít s modrým středním štítkem s třemi liliemi. V prvním a čtvrtém poli je zlatý korunovaný dvouocasý lev, ve druhém a třetím poli stříbrná věž s černou branou a okny. Erb Vetterů je k vidění na několika místech v areálu zámku Nová Horka, dále například na rodových hrobech na hřbitově v nedalekých Albrechtičkách.\n\n\n\n"}
{"id": "1229296", "url": "https://cs.wikipedia.org/wiki?curid=1229296", "title": "Paisley (vzorování tkanin)", "text": "Paisley (vzorování tkanin)\n\nPaisley jsou kašmírské šály s orientálními vzory, většinou s drobnými květinovými motivy, které se později používaly jako vzorování pro potištěné tkaniny v nejrůznějších módních variacích. \n\nZa jedno z míst vzniku vzoru paisley je pokládán Babylon, podle jiných pramenů je to město Yazd v Íránu (650 n.l.). Ve 2. polovině 16. století se v indickém Kašmíru značně rozšířila výroba šálů tkaných s tímto vzorem, odkud se kolem roku 1800 dovážely ve větším množství do Evropy. Zdejší tkalci se brzy snažili napodobit kašmírské šály na žakárských strojích, což se z větší části podařilo asi od roku 1805 ve skotském Paisley. Tkaniny byly však jen ve dvou barvách, zatímco originál kašmír byl vícebarevný a příze byly většinou z hedvábí nebo směsí s vlnou. Výroba v Paisley se rozšířila tak, že v polovině 19. století tam bylo zaměstnáno až 6000 tkalců. \n\nV roce 1840 byly paisley vzory patentovány jako jeden z prvních objektů z oboru výtvarnictví. \n\nKoncem 19. století byly paisley vzory zhotovovány také tiskem nebo i vyšíváním a stále častěji aplikovány na svrchní oděvy. Po delší přestávce přišly paisley vzory na oděvech do módy v 60. letech 20. století jako symbol odporu proti společenské konvenci. \n\nVe 2. dekádě 21. století obsahují kolekce mnoha známých návrhářů, jako Gucci, Isabel Marant, Saint Laurent, (téměř všechny tištěné) paisley vzory na svrchním ošacení i na bytových textiliích. \n\n"}
{"id": "1229297", "url": "https://cs.wikipedia.org/wiki?curid=1229297", "title": "Peyton Listová (1986)", "text": "Peyton Listová (1986)\n\nPeyton Listová (* 8. srpna 1986, Boston, Massachusetts, Spojené státy americké) je americká herečka a modelka. Svojí kariéru začala s rolí Lucy Montgomery v telenovele stanice CBS \"As the World Turns\" (2001–2005)). Mezi lety 2008 a 2013 hrála roli Jane Sterling v seriálu \"Šílenci z Manhattanu\". Dále se objevila v seriálech \"Flash Forward – Vzpomínka na budoucnost\" (2009-2010), \"Lidé zítřka\" (2013-2014) a \"Frequency\" (2016–2017).\n\nNarodila se v Bostonu v Massachusetts. Je dcerou Douglase Lista a Sherri Anderson. Vyrůstala však v Baltimoru v Marylandu. Má sestru Brittany. Studovala na Carlvert School a poté na Roland Park Country School v Baltimoru. V devíti letech začala pracovat jako modelka. Studovala balet na School of American Ballet v New York City.\n\nPeyton Listová měla menší roli v seriálu stanice HBO \"Sex ve městě\" (2010). Následující rok si zahrála malou roli v epizodě seriálu \"\" a začala hrát roli Lucy Montgomery v telenovele stanice CBS \"As the World Turns\". Z telenovely odešla v roce 2005. Později se objevila jako Lucy Lane v jedné epizodě seriálu \"Smallville\" a tuto postavu si následně zopakovala ve vedlejší roli v poslední sérii v roce 201.0 Ve stejném roce si zahrála v epizodách seriálů \"Beze stopy\", \"Kriminálka Miami\", \"Kriminálka New York\" a \"One Tree Hill\".\n\nV roce 2006 získala roli v seriálu stanice NBC \"Windfall\". Seriál byl zrušen po jedné sérii. Listová také hrála vedlejší roli v dramatickém seriálu stanice ABC \"Day Break\". V průběhu roku 2007 byla obsazena do seriálu stanice ABC \"Big Shots\". Seriál byl také zrušen po jedné sezóně. Poté si zahrála v seriálech \"Za svitu měsíce\", \"Posel ztracených duší\", \"Kriminálka Las Vegas\", \"Můj přítel Monk\", \"Hawaii 5-0\", a \"Profesionální lháři.\" Mezi lety 2008 a 2013 hrála v uznávaném seriálu \"Šílenci z Manhattanu\". Od roku 2009 do roku 2010 hrála také v seriálu \"Flash Forward – Vzpomínka na budoucnost\".\n\nV roce 2013 byl obsazena do hlavní ženské role Cary Coburn v seriálu stanice The CW \"Lidé zítřka\". Seriál byl zrušen po jedné sérii. Následující rok získala vedlejší roli v seriálu stanice The CW \"The Flash\" a v telenovele stanice ABC \"Blood & Oil\". V roce 2016 byla obsazena do hlavní role sci-fi policejního dramatu stanice The CW \"Frequency\". V říjnu 2017 byla obsazena do role Ivy Pepper v seriálu \"Gotham\", kde roli převzala po Maggie Gehe a Clare Foley.\n"}
{"id": "1229300", "url": "https://cs.wikipedia.org/wiki?curid=1229300", "title": "Scinkovití", "text": "Scinkovití\n\nScinkovití (Scincidae) je čeleď plazů, která čítá asi 1500 druhů, čímž se řadí mezi nejrozmanitější čeledi ještěrů. Na základě nalezených fosílií (čelistí) se předpokládá, že první drobní ještěři podobní scinkům se objevili v období křídy před 140 miliony lety. Nálezy celých koster pak dokládají široké rozšíření těchto ještěrů během miocénu. V současnosti se zástupci této čeledi vyskytují na různých stanovištích téměř po celém světě. Většina scinkovitých jsou drobnější ještěři měřící obvykle od špičky nosu po kloaku kolem 12 cm. Největším známým druhem je scink šalomounský (\"Corucia zebrata\"), který měří i s ocasem asi 60 cm. Ocas je obvykle dlouhý a ke špičce se zužuje. Scinkové ho mohou v případě napadení predátorem odvrhnout.\n\nScinkovití mají obvykle krátké nohy, některé rody, například \"Typhlosaurus\", je nevlastní vůbec. Jiným rodům (\"Neoseps\") zase mohou chybět přední končetiny a několik prstů. Pohyb u těchto rodů spíše připomíná plazení hadů.\n\nScinkovití obvykle žijí pod zemí, kde jsou v bezpečí před predátory, mezi které se řadí například mývalové, kočky, psi, hadi a jestřábovití. Obývají také různá skrytá místa, jako listoví, ale také garáže nebo byty. Jsou teritoriální a mnohdy u sebe více scinků nestrpí. Jsou to obvykle denní tvorové.\n\nNa rozpoznávání pachů obvykle používají Jacobsonův orgán. Kořist dohoní nebo počkají, až zůstane v klidu a zmocní se jí. Polykají ji v celku.\n\nVětšina druhů je vejcorodá, zhruba 45 % je živorodých, početná je také vejcoživorodost. Některá mláďata, například z rodů \"Tiliqua\" a \"Corucia\", jsou v lůně matky vyživována pomocí placenty.\n\n\n"}
{"id": "1229302", "url": "https://cs.wikipedia.org/wiki?curid=1229302", "title": "No Tomorrow (seriál)", "text": "No Tomorrow (seriál)\n\nNo Tomorrow je americký komediálně-dramatický televizní seriál, jehož autorkou je Corinne Brinkerhoff. Je inspirován brazilským seriálem \"Como Aproveitar o Fim do Mundo\". Premiérově byl vysílán v letech 2016–2017 na stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nSeriál vypráví o Evie Covington žijící v Seattlu, která se zaplete s volnomyšlenkářským Xavierem, jenž ji inspiruje k vytvoření „apokalystového“ seznamu věcí, které by chtěla zažít před koncem světa. O něm Xavier tvrdí, že nastane za osm měsíců a dvanáct dní.\n\n\n\n"}
{"id": "1229303", "url": "https://cs.wikipedia.org/wiki?curid=1229303", "title": "Eisenhüttenstädter FC Stahl", "text": "Eisenhüttenstädter FC Stahl\n\nEisenhüttenstädter FC Stahl (celým názvem: Eisenhüttenstädter Fußballclub Stahl) byl německý fotbalový klub, který sídlil v braniborském městě Eisenhüttenstadt. Založen byl v roce 1950 pod názvem BSG Stahl Fürstenberg, zanikl v roce 2016. Klubové barvy byly oranžová a černá.\n\nMezi největší úspěchy klubu se řadí celkem tříletá účast ve východoněmecké nejvyšší soutěži (1969/70, 1989/90–1990/91). V posledním ročníku FDGB-Pokalu v roce 1991 došel až do finále, kde podlehl Hanse Rostock poměrem 0:1. Jediná účast v evropských pohárech byla v sezóně 1991/92 v PVP, kde klub skončil hned v úvodním kole, když prohrál s tureckým Galatasaray SK celkovým poměrem 1:5.\n\nSvé domácí zápasy odehrával na stadionu Sportanlagen Waldstraße s kapacitou 10 000 diváků.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1229304", "url": "https://cs.wikipedia.org/wiki?curid=1229304", "title": "Tori Anderson", "text": "Tori Anderson\n\nTori Anderson (* 29. prosinec 1988, Edmonton, Alberta, Kanada), dříve uváděná jako Victoria Anderson, je kanadská herečka. Nejvíce se proslavila televizní rolí doktorky London Blake v seriálu \"Open Heart\", rolí Královny Titanie v seriálu stanice Nickelodeon \"The Other Kingdom\" a rolí Evie v seriálu stanice CW \"No Tomorrow\".\n\nNarodila se v Edmontontu v Kanadě. Absolvovala na Frances Kelsey Secondary School v Mill Bay. Má titul z Yorské univerzity.\n\nPřed kamerou se objevila poprvé v roce 2003 a to konkrétně v seriálu \"Zóna soumraku\". V roce 2014 byla obsazena do role doktorky London Blake v seriálu \"Open Heart\". PR odbornici Drew si zahrála v internetovém seriálu \"MsLabelled\". V roce 2016 hrála vedlejší roli v seriálu stanice Nickelodeon \"The Other Kingdom\", kde hrála Královnu víl Titanii, matku hlavní postavy.\n\nAnderson byla obsazena do role Evie v seriálu stanice The CW \"No Tomorrow\", který měl premiéru v říjnu 2016. V roce 2017 začala hrát vedlejší roli v seriálu \"Mrtvý bod\".\n"}
{"id": "1229310", "url": "https://cs.wikipedia.org/wiki?curid=1229310", "title": "ACS Bucovina Pojorâta", "text": "ACS Bucovina Pojorâta\n\nAsociația Club Sportiv Bucovina Pojorâta byl rumunský fotbalový klub sídlící v suceavské komuně Pojorâta. Založen byl v roce 1950 pod názvem FC Pojorâta, zanikl v roce 2016.\n\nSvé domácí zápasy odehrával na stadionu Pojorâta s kapacitou 1 000 diváků.\n\nZdroj: \n\n\nZdroj: \n\n"}
{"id": "1229311", "url": "https://cs.wikipedia.org/wiki?curid=1229311", "title": "Joe Haeg", "text": "Joe Haeg\n\nJoe Haeg (* 11. března 1993 v Brainerdu, stát Minnesota) je hráč amerického fotbalu nastupující na pozici Offensive tackla za tým Indianapolis Colts v National Football League. Univerzitní fotbal hrál za North Dakota State University, poté byl vybrán v pátém kole Draftu NFL 2016 týmem Indianapolis Colts.\n\nHaeg byl draftován v pátém kole Draftu NFL 2016 jako 155. hráč celkově týmem Indianapolis Colts, nováčkovský kontrakt s ním podepsal 5. května 2016.\n\n"}
{"id": "1229313", "url": "https://cs.wikipedia.org/wiki?curid=1229313", "title": "Dobré místo", "text": "Dobré místo\n\nDobré místo (v anglickém originále The Good Place) je americký komediální seriál z dílny Mika Schura, v hlavní roli s Kristen Bell a Tedem Dansonem. Stanice NBC objednala 13 epizod v srpnu 2015, trailer byl zveřejněn 15. května 2016. První dvojdíl seriálu měl premiéru 19. září 2016. 30. ledna 2017 byla objednána druhá řada, která měla premiéru 20. září 2017. Stanice 21. listopadu 2017 oznámila, že seriálu objednává třetí sérii, která stejně jako obě předchozí bude čítat 13 epizod.\n\nV prosinci 2018 objednala stanice čtvrtou řadu. V červnu 2019 bylo oznámeno, že se bude jednat o finální řadu čítající 14 dílů, která měla premiéru dne 26. září 2019.\n\nEleanor se po nehodě, při které ji zabije spadlý billboard, probouzí a zjišťuje, že vstoupila do posmrtného života. Její učitel Michael ji prozradí, že je na „Dobrém místě“ (\"The Good Place\"), protože konala dobré skutky – pomáhala nevinným lidem. Eleanor si uvědomí, že někde nastala chyba, neboť žila úplně jiný život. Uvízla ve světě, kde nelze klít, nikdy se neopije a všichni jsou vždy milí. Existuje však také „Zlé místo“ (\"The Bad Place\"), proto musí Eleanor najít způsob, jak zapadnout a neprozradit se.\n\nZávěrem první řady je rozuzlení, že „Dobré místo“ je ve skutečnosti Michaelem navržený nový projekt „Zlého místa“ a pouze Eleanor, Chidi, Tahani a Jason jsou skutečnými lidmi na tomto místě. Tímto ovšem Michaelův plán nekončí rozhoduje se, že čtveřici zmíněných vymaže vzpomínky a projekt rozjede nanovo, aby svému šéfovi dokázal, že se věci dají dělat i jinak.\n\nVe druhé řadě se tak Eleanor, Chidi, Tahani a Jason vracejí zpět do sousedství \"12358W\", tentokrát ovšem ne jako spřízněné duše, aby celý proces trval déle. Eleanor si ovšem před restartem prostřednictvím Janet poslala vzkaz, který tak zajistí rychlý spád událostí. Celá situace zajde až tak daleko, že po 802 pokusech Vicky začne vyhrožovat Michaelovi, že ho prozradí šéfovi. Michael se tak musí spojit se čtverkou a pokusit se stát dobrým, aby společně s nimi mohl utéct na skutečné „Dobré místo“.\n\nPo strastiplné cestě Michael přesvědčuje soudkyni, aby dala čtveřici ještě jednu šanci, vrátila spět na Zemi do bodu jejich smrti s tím, že je zachrání, a budou sledovat, zda mají šanci na zlepšení a získání plusových bodů. Michael nehodlá nechat věc náhodě a nasměrovává Chidiho s Eleanor k sobě.\n\nPo nadějném začátku se všichni opět uchylují ke svým životům a nijak se nezlepšují, Michael se tak bez vědomí soudkyně několikrát vrací na Zemi, aby všechny svedl zpět dohromady a společně s Janet jim chtějí být nápomocni. Chidi nachází novou lásku, což představuje překážku při vzájemné pomoci s Eleanor, ke všemu se na Zemi dostává také Trevor, který má v úmyslu vše překazit. V důsledku omylu se čtveřice dozvídá, že byli vráceni z posmrtného života, jenže tím ztrácejí možnost získat plusové body. Nakonec se Eleanor, Chidi, Tahani a Jason domluví na pomoci ostatním, aby se alespoň oni mohli dostat na „Dobré místo“. Cestu na Zemi si vytváří také Shawn, který chce za pomoci démonů všechny odvést na „Zlé místo“. Michael s Janet později zjišťují, že se systémem je něco špatně, jelikož se na „Dobré místo“ nikdo nedostal už 521 let.\nMichael, Shawn a soudkyně se dohodnou na novém projektu, který by měl prokázat, jestli se lidé mohou po smrti zlepšit. Nová čtvrť má být vytvořena na „Středním místě“ (\"The Medium Place\"), jeho obyvatele má vybrat Shawn a čtvrť má vést Michael. Vše ale od začátku doprovázejí problémy, ať už vybraná čtveřice, ale také Michaelovo zhroucení v jehož důsledku musí čtvrť řídit Eleanor.\n\nEleanor s pomocí Michaela a Janet vítá účastníky experimentu, společně s Jasnem a Tahani pracují na možných strategiích, které by na čtveřici mohli fungovat. Jelikož se Shawn pokusí projekt sabotovat dosazením démona, novým čtvrtým subjektem se stává Chidi. Eleanor je nucena dát Chidiho dohromady se Simone, která se domnívá, že je pouze v kómatu, aby toho nebylo dost, Brent je přesvědčen, že někde existuje „Nejlepší místo“ (\"The Best Place\"), kam patří. \n\n\n"}
{"id": "1229314", "url": "https://cs.wikipedia.org/wiki?curid=1229314", "title": "TV WAU", "text": "TV WAU\n\nTV Wau je třetí stanice patřící pod TV JOJ, zaměřená je zejména na cílovou skupinu mladých žen. Vysílat začala 15. dubna 2013 v 06:00 reprízou soutěže Miss Slovensko 2013. Vysílá zejména reality show, lifestylové magazíny, především o bydlení, nakupování, vaření, přípravách na rodičovství, o životním stylu, o svatbách , o hubnutí, o plastických operacích a dalších \"ženských\" tématech.\n\nSvůj signál šíří prostřednictvím satelitu Astra 3B, DVB-T (v 1. multiplexu) a IPTV sítí.\n\n\n\n\n\n\n\n"}
{"id": "1229316", "url": "https://cs.wikipedia.org/wiki?curid=1229316", "title": "Jaap Eden", "text": "Jaap Eden\n\nJacobus Johannes „Jaap“ Eden (19. října 1873 Groningen – 2. února 1925 Haarlem) byl nizozemský sportovec, který se věnoval rychlobruslení, cyklistice, bandy i fotbalu. Je jediným mužem v historii, který získal titul mistra světa v cyklistice i rychlobruslení.\n\nNa neoficiálním mistrovství světa v rychlobruslení ve víceboji mužů debutoval v roce 1891, kdy skončil třetí v závodě na půl míle. Vítězem celkové klasifikace šampionátu se stal v letech 1893 (první oficiální mistrovství světa), 1895 a 1896. Byl také držitelem prvního světového rekordu uznávaného Mezinárodní bruslařskou unií: 2 minuty 35 sekund na 1500 metrů ze dne 11. ledna 1893. V letech 1894 až 1900 byl v čele žebříčku Adelskalender.\n\nByl mistrem Nizozemska v cyklistickém silničním závodě v letech 1893 a 1894, na mistrovství světa v dráhové cyklistice vyhrál závod na deset kilometrů v roce 1894, ve sprintu získal zlatou medaili v roce 1895 a stříbrnou v roce 1894. V roce 1896 vyhrál také sprint na mistrovství Evropy v dráhové cyklistice. Od roku 1896 se cyklistice věnoval profesionálně.\n\nFotbal hrál za klub HFC Haarlem.\n\nOd roku 1972 získávají nizozemští sportovci roku sošku Jaapa Edena. Je po něm pojmenována také rychlobruslařská dráha v Amsterdamu.\n\n\n"}
{"id": "1229317", "url": "https://cs.wikipedia.org/wiki?curid=1229317", "title": "No Tomorrow", "text": "No Tomorrow\n\nNo Tomorrow může být:\n"}
{"id": "1229319", "url": "https://cs.wikipedia.org/wiki?curid=1229319", "title": "Kiviõli FC Irbis", "text": "Kiviõli FC Irbis\n\nKiviõli Football Club Irbis byl estonský fotbalový klub sídlící ve městě Kiviõli. Založen byl v roce 1998 pod názvem Kiviõli SK Tamme Auto, zanikl v roce 2016.\n\nSvé domácí zápasy odehrával na stadionu Kiviõli linnastaadion.\n\n\n"}
{"id": "1229321", "url": "https://cs.wikipedia.org/wiki?curid=1229321", "title": "Zemětřesení na Tchaj-wanu 2016", "text": "Zemětřesení na Tchaj-wanu 2016\n\nZemětřesení na Tchaj-wanu 2016 bylo zemětřesení, které zasáhlo Tchaj-wan brzy ráno 6. února 2016. Zemětřesení o síle 6,4 stupně momentové škály a hloubce 23 kilometrů zasáhlo jih Tchaj-wanu, ale nejvyšší škody utrpěl jihozápad země. Dohromady zemřelo 117 lidí a 550 lidí bylo zraněno.\n"}
{"id": "1229322", "url": "https://cs.wikipedia.org/wiki?curid=1229322", "title": "Tohle jsme my", "text": "Tohle jsme my\n\nTohle jsme my (v anglickém originále This Is Us) je americký dramatický televizní seriál stanice NBC, jehož úvodní díl měl premiéru 20. září 2016. Seriál byl objednán 12. května 2016. Hlavní role hrají Milo Ventimiglia, Mandy Moore, Sterling K. Brown, Chrissy Metz, Justin Hartley, Susan Kelechi Watson, Chris Sullivan a Ron Cephas Jones.\n\nSeriál získal úspěch u kritiků a od své premiéry získal nominace na Zlatý glóbus v kategorii nejlepší televizní seriál – drama, nominaci na Critics' Choice Television Award v kategorii nejlepší dramatický seriál. Americkým filmovým institutem byl vybrán do žebříčku deseti nejlepších televizních programů roku 2016. Mandy Moore a Chrissy Metz získali nominaci na Zlatý glóbus v kategorii nejlepší žensk herecký výkon v seriálu –drama a Sterling K. Brown získal nominaci na Screen Actors Guild Award v kategorii nejlepší mužský herecký výkon v seriálu – drama. V roce 2017 seriál získal deset nominací na cenu Emmy, včetně té v kategorii nejlepší dramatický seriál. Sterling K. Brown získal cenu Emmy v kategorii nejlepší výkon herce v hlavní roli v dramatickém seriálu.\n\nV lednu 2017 získal seriál druhou a třetí řadu s 36 díly, 18 dílů na každou sérii. Druhá řada měla premiéru dne 26. září 2017 a třetí 25. září 2018.\n\nDne 12. května 2019 bylo stanicí NBC oznámeno, že seriál získal další tři řady, tedy čtvrtou, pátou a šestou. Čtvrtá řada měla premiéru dne 24. září 2019.\n\nSeriál sleduje dvojčata Kate a Kevina, společně s jejich adoptovaným bratrem Randallem. Kate a Kevin byli součástí těhotenství trojčat, ale jejich biologický bratr zemřel při porodu. Jejich rodiče byli však připraveni si domů odnést děti tři a tak adoptovali dalšího novorozence (Randalla), který se narodil ve stejný den a byl přinesený do nemocnice poté, co ho jeho biologický otec zanechal u hasičské stanice.\n\nDíly vypráví příběhy z minulosti i přítomnosti. Flashbackové díly se odehrávají v Pittsburgu, ale díly ze současnosti v Los Angeles, New Jersey a New Yorku.\n\nSeriál měl ve Spojených státech premiéru 20. září 2016 na stanici NBC. V Kanadě se seriál začal vysílat 21. září 2016 na stanici CTV a na Novém Zélandě 27. září 2016 na TVNZ 2. Ve Velké Británii se seriál vysílá od 6. prosince 2016 na stanici Channel 4. V Austrálii se začne seriál vysílat na stanici Channel Ten 8. února 2017.\n\nPrvní série získala většinou pozitivní reakce, kdy kritikové chválí výkony obsazení a děj seriálu. Na recenzní stránce Rotten Tomatoes získal ze 56 recenzí 89% ze sta s průměrným ratingem 7,7/10. Na Metacritic seriál získal na základě 34 kritik 76 bodů ze 100. Na stránce Česko-Slovenské filmové databáze si seriál drží 85 procent.\n"}
{"id": "1229323", "url": "https://cs.wikipedia.org/wiki?curid=1229323", "title": "Železniční trať Sarajevo–Ploče", "text": "Železniční trať Sarajevo–Ploče\n\nŽelezniční trať Sarajevo–Ploče (bosensky/chorvatsky Željeznička pruga Sarajevo–Ploče) spojuje metropoli Bosny a Hercegoviny Sarajevo s jaderským přístavem Ploče v ústí řeky Neretvy. Jejím údolím je také v horském terénu vedena. \n\nTrať má celkovou délku 194,6 km; na území Bosny a Hercegoviny je evidována jako trať č. 11 a na území Chorvatska je evidována jako trať č. M304. Byla vybudována jako jednokolejná. Nachází se na ní celkem 27 stanic; 71 mostů o celkové délce 3,7 km, 106 tunelů o celkové délce 36,6 km (nejdelší tunel o délce 3,223 km). Trať je elektrifikována s napětím 25 kV, 50 Hz.\n\nTrať slouží především pro nákladní dopravu vzhledem k tomu, že zajišťuje spojení metropole a ekonomického centra Bosny a Hercegoviny s Jaderským mořem. Patří ke klíčovým tratím bosenské železniční sítě; zajišťuje spojení továren v údolí řeky Bosny (např. oceláren v Zenici) s mořským přístavem.\n\nTrať byla vybudována poté, co na Berlínském kongresu bylo rozhodnuto o předání Bosny a Hercegoviny pod rakousko-uherskou správu. Vídeň se rozhodla modernizovat zaostalou balkánskou zemi, což znamenalo výstavbu moderní infrastruktury, a tedy železnic. V Osmanské říši se železniční tratě budovaly jen velmi pomalu, a mnohdy až pod nátlakem evropských mocností. \n\nTrať byla budována nikoliv pod vlivem hospodářských, nýbrž vojenských okolností. Zajistit rychlé spojení největšího bosenského města Sarajeva s Jaderským mořem bylo klíčovým cílem Rakousko-uherské vlády. Vzhledem k těžkému terénu byla trať budována jako úzkorozchodná, s rozchodem kolejí 760 mm.\n\nNejprve však bylo nezbytné zajistit spojení samotného Sarajeva se zbytkem rakousko-uherské železniční sítě. Proto nejprve byla budována trať Bosanski Brod–Sarajevo a trať Banja Luka–Sarajevo přes Travnik a Jajce. Kromě toho byla stavěna i trať údolím řeky Uny. Napojení Bosny a Hercegoviny na rakousko-uherskou železniční síť se stalo předmětem ostrých debat mezi Němci a Maďary v rakousko-uherských politických institucích, předně z obav, že ta či ona část mocnářství získá lepší dopravní spojení, a tedy i výhodu oproti té druhé ve vzájemném obchodu a ekonomickém vlivu. Maďaři, kteří byli proti výstavbě železniční trati po dalmatském pobřeží si vymínili stavbu trati bosenským vnitrozemím, a to i přes to, že řeka Neretva byla zcela nespoutaná a terén údolí pro výstavbu trati náročný. \n\nV roce 1879 byla budoucí trať zaměřována a roku 1884 byla zahájena výstavba prvního úseku z Metkoviće do Mostaru. Zásobování stavebními materiály však bylo více než náročné, neboť se vše muselo vozit lodí do přístavu Metković. Nejtěžší částí stavebních prací byla výstavba devatenáctikilometrového úseku trati v kaňonu Neretvy mezi vesnicí Buna a městem Čapljina. V obavách, aby při povodni řeka trať nezničila, byl celý úsek vybudován na vysokém náspu o šířce 3 m. Jednotlivé tunely, které byly na trati proraženy, byly budovány v šířce 3,3 m a výšce 3,1 m. Po trati mohlo projet 30 vlaků za 24 hodin rychlostí do 18 km/h. Zatáčky měly poloměr oblouků 100 m. Díky trati se podařilo město Metković přebudovat do podoby moderního jaderského přístavu.\n\nÚsek z Mostaru do města Konjic pokračoval v údolí řeky Neretvy a v rámci něj vznikla řada podezdívek, tunelů a mostů. Technická náročnost této části trati znamenala zvýšené náklady na výstavbu. Od Konjice do Sarajeva měla trať překonat výškový rozdíl 600 m na vrchu Ivan planina. Zde byl také vyražen 678 m dlouhý tunel. V některých částech této trati dosahoval sklon až 60 promile, a vlaky musely táhnout speciální parní lokomotivy. \n\nV některých úsecích měla trať charakter ozubnicové dráhy. Ta byla v provozu až do roku 1931. \n\nCelková délka trati z Metkoviće do Sarajeva činila tehdy 177,64 km. Náklady na její výstavbu dosáhly výše 19,9 mil. rakousko-uherských korun. Výstavba probíhala ve čtyřech etapách: \n\n\nPo rozpadu Rakousko-Uherska se cílem jugoslávské vlády stalo lepší propojení především jižních částí země, do kterých patřila i Bosna a Hercegovina. Proto byla zahájena modernizace trati. Na úseku mezi stanicemi Raštelica a Pazarić byl vybudován pod vrchem Ivan planina nový tunel v délce 3223 m, který již byl připraven pro úpravu tratě na normální rozchod kolejí. Zbytek celé trati však zůstal úzkorozchodný. Na původní trase byl provoz přerušen dne 9. dubna 1931. Přestože se mělo jednat o úsek, který měl odstranit kapacitní omezení tratě, sám o sobě se nakonec ukázal být úzkým hrdlem. Kapacita trati tak zůstala omezena na 1 000 000 tun zboží ročně, navíc vzhledem k technickým a ekonomickým možnostem jugoslávského království byla zbudována značně pod potřebným standardem pro tratě svého typu. Ještě v dnešní době je proto nezbytné, aby v úseku Raštelica–Pazarić byly zapřahovány posilové lokomotivy. \n\nCílem jugoslávské vlády bylo zajistit spojení z Bělehradu přes Sarajevo k Jaderskému moři. Vzhledem ke kapacitním možnostem přístavu v Metkovići, které již ve 20. letech byly nedostačující, padlo rozhodnutí původní trať prodloužit až do přístavu Ploče. Ještě předtím ale probíhala diskuze o tom, kde bude moderní přístav zbudován; padaly různé návrhy, jako např. Klek, či Neum. Vybudování přístavu v Ploče prosadila nakonec Sarajevská obchodní a řemeslná komora. Kvůli neustálým politickým sporům však docházelo k neustálému odkládání výstavby trati. Samotná trať byla ve finální podobě do Ploče navržena až roku 1936. Díky tomu se trať prodloužila jižním směrem o 5 stanic, čtyři mosty a pět tunelů. \n\nDo konce roku 1940 bylo dokončeno 80 % terénních prací na násypech, pět tunelů a dvacet sedm budov. Stavební práce nicméně přerušila válka, která vypukla v Jugoslávii v dubnu 1941. \n\nDokončení trati zafinancovala nakonec roku 1942 italská vláda, která chápala význam trati v oblasti, která spadala pod její okupační správu. Po kapitulaci Itálie převzala kontrolu nad tratí německá okupační správa. Kvůli bojovým střetům s partyzány však byla celá trať částečně poškozena. Po skončení konfliktu byly zahájeny práce na obnově trati a první vlaky začaly od pobřeží do metropole Bosny a Hercegoviny jezdit pravidelně od 15. července 1945. \n\nKdyž se v Jugoslávii dostali komunisté po skončení války k moci, stál před nimi velký úkol obnovy země po ničivém konfliktu. Kromě něj si však za cíl dali i zvýšení průmyslové výroby v celé Jugoslávii, především v oblasti Bosny a Hercegoviny. Rovněž bylo nezbytné zajistit sjednocení rozchodu kolejí všech tratí a zvýšení kapacity pro nákladní i osobní dopravu. Protože se jugoslávskému státu nedostávalo ani mechanizace, ani pracovních sil, vyhlásila tehdejší vláda pracovní akce mládeže, kdy měla dobrovolnická masa lidí pomáhat s budováním infrastruktury. Trať Sarajevo–Ploče byla za pomocí těchto brigád zmodernizována. Nejtěžší stavební práce probíhaly v oblasti vrcholu Ivan planina. Jak obejít a nebo překonat danou horu řešila řada studií, která navrhla celkem 13 možností výstavby nového úseku. Nakonec však nebylo přijato žádné nové řešení úseku a počítalo se pouze s užíváním tunelu, který vznikl v meziválečném období. Rozvoj trati a její obnova byly začleněny do druhého pětiletého plánu (1957–1961).\n\nStavební práce byly na trati zahájeny roku 1958, nicméně pouze na úseku Bradina–Konjic, neboť se jugoslávské vládě nedostávalo dostatek finančních prostředků k obnově celé trati. Až v letech 1961–1964 zasáhla výstavba celou délku trati. V rámci stavebních prací byla trať elektrizována, upravena na normální rozchod koleje 1435 mm a zaveden byl autoblok. V letech 1964–1965 byly již hotovy práce na 75 % trati, a o rok později byla upravena zbývající čtvrtina. Poslední úzkorozchodný vlak projel po trati 6. listopadu 1966. \n\nNová železniční trať byla zprovozněna dne 1. prosince 1966, nicméně nebylo dokončeno ještě trolejové vedení, takže v provozu zůstávaly dieselové lokomotivy. Teprve až v květnu 1969 mohly na trať vyjet první elektrické lokomotivy. Stavební práce byly ukončeny teprve až roku 1972 v souvislosti s montáží zabezpečovacího zařízení. Celková cena za novou trať dosáhla hodnoty 1,149 miliard jugoslávských dinárů. Vzhledem k nízké hustotě železniční sítě na území Bosny a Hercegoviny představovala 24 % celkové sítě; 60 % pracovních sil sarajevského ředitelství JŽ bylo vázáno na tuto trať, stejně jako 65 % příjmů ŽTP Sarajevo. Ve své době se jednalo o nejmodernější trať v SFRJ. Předpokládalo se, že trať bude sloužit pro zásobování zbožím Sarajeva, severní a střední Bosny, ale také i Sremu a až do dokončení trati Bělehrad–Bar i Vojvodiny a části centrálního Srbska. \n\nDíky modernizaci trati se podařilo značně zvýšit především nákladní provoz. Již roku 1969 dosáhl obrat nákladu na nádraží v Ploče 1,03 milionů tun, a roku 1971 dvojnásobek; roku 1977 2,86 milionů tun, roku 1987 3,61 milionů tun. Vzhledem k rozvoji silniční dopravy však klesalo využití trati pro osobní dorpavu. Zatímco roku 1969 z nádraží v Ploče odcestovalo 482 tisíc cestujících, roku 1971 to bylo již 384 tisíc, v roce 1977 296 tisíc a roku 1987 jen 173 tisíc lidí. Modernizován byl i přístav v Ploče tak, aby kapacitně odpovídal nové trati.\n\nPo vypuknutí války v roce 1992 byla železniční doprava ve většině Bosny a Hercegoviny přerušena. Samotná trať procházela jednou z mála oblastí, kde konflikt po velmi dlouhou dobu neprobíhal. Nákladní doprava se odvíjela nicméně v mnohem menším objemu, než tomu bylo v dobách existence Jugoslávie, především kvůli rozpadu celojugoslávského hospodářství a ztrátě odběratelů. Po skončení konfliktu bylo množství zboží přepravované v přístavu Ploče a po trati do Sarajeva značně nižší; roku 2012 dosáhlo hodnoty 1,118 milionů tun. Kvůli technickému stavu trati je maximální povolená rychlost na trati 70 km/h na území Bosny a Hercegoviny, a 100 km/h na území Chorvatska. \n\nV roce 2015 byl po 128 letech přerušen provoz přímých osobních vlaků ze Sarajeva do Ploče. Provoz zůstal zachován pro osobní dopravu pouze v úsecích Ploče-Metković na chorvatské a Sarajevo-Čapljina na bosenské straně.\n\n\n"}
{"id": "1229324", "url": "https://cs.wikipedia.org/wiki?curid=1229324", "title": "Frequency", "text": "Frequency\n\nFrequency může být:\n"}
{"id": "1229326", "url": "https://cs.wikipedia.org/wiki?curid=1229326", "title": "Peyton Listová", "text": "Peyton Listová\n\nPeyton Listová může být:\n\n"}
{"id": "1229328", "url": "https://cs.wikipedia.org/wiki?curid=1229328", "title": "Plavi voz", "text": "Plavi voz\n\nPlavi voz (v srbské cyrilici Плави воз, doslova Modrý vlak) byl osobní vlak Josipa Broze Tita, jugoslávské hlavy státu. V současné době je zachován jako muzejní vlak ve vlastnictví srbských železnic. \n\nVlaková souprava představovala komplex, který sloužil Josipu Brozovi v letech 1946–1980 k práci a zároveň přesunům po území celé země i do zahraničí. Vždy byl na trati bedlivě střežen příslušníky jugoslávské armády a milice. Interiér vlaku ve stylu art deco zůstal zachován od jeho vzniku až do současnosti. Od roku 2004 je vlak otevřen veřejnosti jako muzeum a vypravován na historické jízdy v počtu několika desítek ročně.\n\nAž do smrti Josipa Broze byl vlak používán výhradně jako jeho osobní dopravní prostředek, který sloužil i k přijímání vysokých státních a politických představitelů. Vlak byl poprvé sestaven ve své známé podobě v prosinci 1946 a až do roku 1980 s ním Tito procestoval přes 600 000 km. Současné vagony vlaku byly vyrobeny v továrně GOŠA ve Smederevské Palance a továrně Boris Kidrič v Mariboru. Svůj název získal podle barvy, a modrou barvu proto, aby se odlišoval od běžných vlaků Jugoslávských železnic, které byly tmavě zelené. Modrým vlakem kromě Tita cestovalo také přes 60 světových státníků. Pro potřeby britské královny Alžběty II. byl během její státní návštěvy vlak speciálně upraven. Ve své době se jednalo o nejluxusnější vlak na jugoslávských kolejích.\n\nPo smrti Josipa Broze 4. května 1980 byl vlak vypraven z Lublaně přes Záhřeb do Bělehradu na svojí poslední jízdu a přepravoval rakev jugoslávské hlavy státu. Tehdejší média ve dnech od smrti prezidenta až do okamžiku jeho pohřbu ukazovala davy občanů Jugoslávie, stojící podél trasy vlaku ve Slovinsku, Chorvatsku a Srbsku v souvislosti s vyhlášeným státním smutkem.\n\nV 80. letech byl používán občasně ke státnickým příležitostem. Naposledy s ním v 80. letech jako hlava státu cestoval Slobodan Milošević v červnu 1989 při příležitosti oslav 600. let od výročí Bitvy na Kosově poli.\n\nPlavi voz tvořilo několik vagonů; slavnostní vagon s jídelním stolem, tři klimatizované salonní vozy, kuchyni, restauraci a uzavřený nákladní vagon pro převoz automobilu. Jeho kapacita činila 92 míst k sezení a 90 míst k ležení. Interiér jednotlivých vagonů byl proveden ve dřevě. Použit byl mahagon, hruška a ořech.\n\nPlavi voz nejprve táhla parní lokomotiva JŽ 11, která byla vyrobena roku 1947 v závodě MÁVAG v Budapešti. Od roku 1957 vlak táhly dieselové lokomotivy typu V200, které Jugoslávské železnice evidovaly pod číslem JŽ D66, resp. JŽ 761. Tři lokomotivy, které byly vyrobeny roku 1957 v německém Mnichově, nesly názvy podle míst největších bitev jugoslávských partyzánů (Dinara, Kozara, Sutjeska). Od roku 1978 měl vlak k dispozici nové lokomotivy, a to čtyři americké diesel-eketrické EMD JT22CW společnosti General Motors EMD. Tyto lokomotivy nesly názvy Dinara, Kozara, Sutjeska a Neretva. Do současné doby jsou všechny tyto lokomotivy zachovány; buď jsou vystaveny před jednotlivými budovami nádraží v státech bývalé Jugoslávie, nebo se nacházejí v železničních muzeích.\n\n"}
{"id": "1229331", "url": "https://cs.wikipedia.org/wiki?curid=1229331", "title": "This Is Us", "text": "This Is Us\n\nThis Is Us může být:\n"}
{"id": "1229332", "url": "https://cs.wikipedia.org/wiki?curid=1229332", "title": "ACS Inter Olt Slatina", "text": "ACS Inter Olt Slatina\n\nAsociația Club Sportiv Inter Olt Slatina byl rumunský fotbalový klub sídlící v oltském městě Slatina. Založen byl v roce 2006 pod názvem CS Alro Slatina, zanikl v roce 2016.\n\nSvé domácí zápasy odehrával na stadionu 1. května s kapacitou 12 000 diváků.\n\nZdroj: \n\n\nZdroj: \n\n"}
{"id": "1229334", "url": "https://cs.wikipedia.org/wiki?curid=1229334", "title": "Administrativní dělení Lucemburska", "text": "Administrativní dělení Lucemburska\n\nAdministrativní dělení Velkovévodství lucemburského je z hlediska územní správy dvoustupňové. Na nejvyšší úrovni se země dělí na 12 kantonů, ty se pak dělí na 105 obcí, přičemž většina z nich je složená z několika sídelních částí.\n\nZ hlediska statistické soustavy NUTS je celá země jedinou statistickou jednotkou; podle členění LAU pro nižší jednotky je pak vyšší jednotkou (LAU 1) \"kanton\" a nižší jednotkou (LAU 2) je \"obec\".\n\nNá úrovni 12 kantonů (, , ) je vykonávána místní státní správa. Počty obcí v jednotlivých kantonech jsou následující:\n\nSystém obcí (, , ) byl zaveden na počátku 19. století podle vzoru První Francouzské republiky. Jejich počet se v průběhu historie opakovaně měnil a vyvíjel; v současnosti se území Lucemburska skládá ze 105 obcí, z nichž 12 má status města.\n\nV rámci správního rozdělení existovaly od roku 1843 do roku 2015 navíc tři distrikty, do nichž byly současné kantony rozděleny následovně:\n\nDistrikty, relikty z dob dřívějších, kdy jejich komisaři byli jakýmisi královskými místodržícími, se staly prostředníky mezi ministerstvem vnitra a obcemi. Do praxe zaváděly vládní nařízení. Hlavním cílem zrušení distriktů bylo zjednodušení administrativy při kontaktu s obcemi.\n"}
{"id": "1229335", "url": "https://cs.wikipedia.org/wiki?curid=1229335", "title": "Komunikace zvířat", "text": "Komunikace zvířat\n\nKomunikace zvířat zahrnuje všechny způsoby, jak si mohou zvířata vyměňovat informace (v angličtině jsou na opačných koncích komunikačního kanálu kodér \"sender \"a příjemce \"reciever). \"Zvířecí komunikace je rychle rozvíjená oblast studia, a hraje důležitou roli v oborech jako je etologie, sociobiologie, neurobiologie a teorie poznávání. Do dnešních dnů hledají teoretici biologie způsob jak popisovat zvířecí emoce, učení a sexuální chování a přírodní systémy skrývají ještě mnoho otazníků.\n\nKdyž zaslané informace od kodéra příjemci slouží k nějakému ovlivnění chování příjemce, označuje se za \"signál\". Signalizační teorie předpovídá, že pro signál, který bude udržován v populaci budou mít většinou užitek ze signálu jak příjemce, tak kodér. Společně tak prochází koevolucí.\n\n\nMnoho zvířat komunikuje skrze vokalizované zvuky. Vokální komunikace je esenciální pro mnoho synchronizovaných úkonů jako jsou námluvní rituály, varovná volání, navigace ke zdrojům potravy a sociální učení. Často slouží zvukové signály k odstrašení predátora nebo samce, který se pokouší o přízeň téže samice, to je případ například kaloňů křivohlavých, jelenů lesních, keporkaků, rypoušů sloních a zpěvních. Například u velryb byla také pozorovaná rozmanitost signálů v závislosti na regionu (tzv. dialektů). Mezi další významy patří například vymezení teritoria u gibonů či volání netopýrů v různých frekvencích, pro rozpoznání vlastní skupiny.\n\nNapříklad u člověka vedla evoluce hlasového systému nejen k rozvoji hlasového ústrojí a částí mozku zodpovědných za ovládání komplikovaných koordinací pohybů příslušných orgánů, ale také k vývoji čelních laloků zadního mozku, sloužícím k tvorby mentální reprezentace. U kočkodana červenozeleného se zase v průběhu evoluce navázalo na výstražné volání několik dalších možností komunikace. Pokud hrozí nebezpečí od krajt, kočkodani na výstražné znamení reagují vyšplháním na strom, pokud se přibližuje orel, kočkodani začnou hledat skrýš u země. Podobně využívají komplexních signálů i například psouni. Podle etologa Cona Slobodchikoffa jejich vytí nese informaci i o rychlosti a velikosti predátora, který se blíží.\n\nNe všechna zvířata však pro vytváření zvuku používají vokalizované zvuky. Mnoho členovců tře své specializované orgány, aby přilákali samice nebo pro výstrahu. Jiným příkladem je plynový měchýř u ryb, bubnování na hruď u goril, nebo špička ocasu u chřestýše.\n\nPřesto, že chemická komunikace je nejstarší způsob komunikace, je jednou z forem komunikace, které dosud dobře nerozumíme, vzhledem k tomu, že \"šum\" přírody a velká diverzita chemikálií v prostředí značně ztěžuje už tak obtížný způsob analýzy chemické látky. Primární funkcí orgánů pro chemickou recepci je odhalit zdroje (tj. potravu) a vyvinuli si ji už první jednobuněčné organismy.\n\nVzácnou cestou dorozumívání je elektrokomunikace. Využívají ji především vodní živočichové, i když někteří i někteří suchozemští savci, zejména ptakopysk a ježurovití jsou schopny elektrorecepce a tedy teoreticky i elektrokomunikace.\n\nSlabě elektrické ryby jsou příkladem elektrokomunikace svázané s aktivní smyslovou elektrolokaci. Rozdíly v průběhu napětí a frekvence vlnění mohou zprostředkovat informace o druhu, pohlaví i k rozlišení konkrétního jedince.\n\nDotek bývá důležitým faktorem především v sociálních interakcích, při bojích o samičky či námluvních rituálech. V obou příkladech se intenzita využívání orgánu zvyšuje při eskalování interakce. V boji může samec pomocí fyzické interakce vyzvat svého oponenti či následně projevit submisivní gesto. Savci pomocí vzájemného groomingu (vybírání hmyzu ze srsti) či hlazení také vybízejí opačné pohlaví k páření. Tyto úkony jim umožňují přístup k chemickým signálů potenciálního partnera, které mohou často nést informace o jeho genetické výbavě, zdravotním stavu, či původu, ale slouží také ke vzájemnému sbližování partnerů. Během páření savci často používají stimuly doteky, aby zkoordinovaly své pozice a stimulovali genitálie.\n\nDotek je také široce užívaný způsob komunikace při přijímání členů do skupiny. \n\nSeismická komunikace je výměna informací pomocí vibrací skrze půdu, vodu, pavučiny, kořeny rostlin či stéblo trávy. Výhodou takové komunikace je nezávislost na denní době, hluku a přítomnosti predátorů. Mezi některé z druhů, která tento způsob komunikace využívají, patří žáby, klokani, rypoši, krtky, krysy, včely, a nematody. Vibrace jsou často spojeny s dalšími komunikačními kanály.\n\nPro zvíře je občas užitečně komunikovat \"samo se sebou\". Pokud si své prostředí dobře označkuje, může z něho později čerpat informace o potravinových zdrojích a přítomnosti predátorů či příslušníků stejného druhu. Protože odesílatel a příjemce jsou stejné zvíře, selekční tlak maximalizuje signál účinnosti, tj. \"stupeň, do kterého je vyslaný signál správně identifikován přijímačem i přes zkreslení a šum prostředí.\" Autokomunikace může být rozdělena do dvou hlavních systémů. První je aktivní elektrolokace, kterou lze nalézt v elektrických rybách nahohřbetých (Gymnotiformes)  a rypounovitých (Mormyridae) či ptakopyscích (\"Ornithorhynchus anatinus\"). Druhá forma autokomuniukace je echolokace typická pro netopýry a ozubené.\n\nSchopnost vnímat infračervené tepelné záření se vyvinula nezávisle v různých čeledích hadů. V podstatě, to umožňuje těmto plazům \"vidět\" sálavé teplo na vlnových délkách mezi 5 a 30 µm na takovou přesnost, že i slepý chřestýš dokáže zaměřit na zranitelné části těla kořisti.\n\n"}
{"id": "1229337", "url": "https://cs.wikipedia.org/wiki?curid=1229337", "title": "Body Language", "text": "Body Language\n\nBody Language může být:\n\n"}
{"id": "1229338", "url": "https://cs.wikipedia.org/wiki?curid=1229338", "title": "Sušanka", "text": "Sušanka\n\nSušanka je říčka v Moravskoslezském kraji, která je pravostranným přítokem řeky Lučiny. Pramení na severním úbočí východní části Hornotěrlické pahorkatiny (geomorfologický okrsek Těšínské pahorkatiny) ve Velkém lese v albrechtické části osady Pacalůvka.\n\nŘíčka dále protéká obcí Horní Suchá a havířovskými městskými částmi Prostřední Suchá a Dolní Suchá - právě tato tři sídla dala řece jméno. Svůj tok říčka Sušanka zakončuje v Havířově-městě (do roku 1955 byla tato lokalita součástí samostatné obce Šumbark), kde se na hranici s městem Šenov zprava vlévá do řeky Lučiny. \n\nSušanka odvodňuje celou severní až severovýchodní část území města Havířova a je zejména na území Prostřední a Dolní Suché poznamenána důlními vlivy. V Dolní Suché jsou nalevo od koryta Sušanské rybníky, které sloužily jako chovné, později jako odkalovací nádrže a současnosti opět ožívá jejich význam coby chovné rybníky. Poblíž soutoku s řeku Lučinou se nachází evropsky významná lokalita - PP Mokřad u Rondelu.\n\nL - levostranný, P - pravostranný přítok\n"}
{"id": "1229341", "url": "https://cs.wikipedia.org/wiki?curid=1229341", "title": "Pamětní síň pátera Jana Buly", "text": "Pamětní síň pátera Jana Buly\n\nPamětní síň pátera Jana Buly (jinak též Pamětní síň P. Jana Buly) je pamětní síň v Lukově, umístěna je v budově fary v čp. 9. Provozována je obcí Lukov, připravena byla Luďkem Navarou a Miroslavem Kasáčkem.\n\nSoučástí sbírek v pamětní síni budou předměty ze života pátera Jana Buly, jedním z hlavních předmětů je Bulův primiční ornát, ten ukrývala rodina Jana Buly do roku 1968, kdy jej předala knězi Jaroslavu Beránkovi, ten jej ukrýval na faře v Miroslavi, kde působil až do své smrti. Dalším význačným předmětem je kalich Jana Buly. Součástí výstavy jsou i obrazy, které Jan Bula namaloval. Součástí síně je i stálá výstava věnovaná Janu Bulovi a nazvaná „Věřím, že můj krátký život nebyl nadarmo“. Panely této výstavy věnovalo Biskupství brněnské. Další expozicí je výstava „Vyhnanci“ od autorů Miroslava Kasáčka a Luďka Navary. Vybudování síně a oprava fary přišla na částku cca 5,5 milionu korun, větší část byla hrazena z dotací, menší část pocházela ze zdrojů obcí a farností.\n\nSlavnostního otevření 10. září 2016 se zúčastnil Jiří Mikulášek, Karel Orlita (kněz, jež pracuje na procesu blahořečení Jana Buly), náměstkyně ministra kultury ČR Hana Matoušková, předsedkyně Konfederace politických vězňů Naděžda Kavalírová, výkonná ředitelka Platformy evropské paměti a svědomí Neela Winkelmann, starosta Orla Stanislav Juránek a radní kraje Vysočina Marie Kružíková. Kromě významných hostů se otevření zúčastnilo asi 500 lidí.\n\n"}
{"id": "1229344", "url": "https://cs.wikipedia.org/wiki?curid=1229344", "title": "Kuej Jou-kuang", "text": "Kuej Jou-kuang\n\nKuej Jou-kuang (, 1506–1571) byl čínský spisovatel působící v říši Ming, známý především jako autor esejů a příležitostných textů, kritikou považovaný za nejlepšího prozaika mingského období.\n\nKuej Jou-kuang používal zdvořilostní jména Si-fu () a Kchaj-fu () a literární pseudonymy Siang-ťi šeng (, mistr Siang-ťi) a Čen-čchuan ().\n\nKuej Jou-kuang pocházel z Kchun-šanu v oblasti Nan č’-li (moderní městský okres Kchun-šan ve východočínské provincii Ťiang-su), narodil se roku 1506. Rod Kuej byl významný, jeho rodina však byla jen okrajovou větví rodu, a ani jeho otec ani děd nezastávali žádnou úřední funkci. Věnoval se studiu konfuciánského učení, přihlásil k úřednickým zkouškám a roku 1540 složil provinční zkoušky. Poté přihlásil se k metropolitním zkouškám v hlavním městě, ale neuspěl. V následujících letech přednášel na soukromých akademiích, stal se uznávaným esejistou a prozaikem a zkoušel štěstí u zkoušek. Metropolitní (a po nich palácové) zkoušky probíhaly každé tři roky, hlásil se na ně znovu a znovu, ale uspěl až na devátý pokus, roku 1565. Poté dostal místo okresního přednosty ve Čchang-singu v provincii Če-ťiang, po třech letech byl přeložen do Šun-te na post asistenta prefekta (\"tchung-pchan\", ), kde měl na starosti chov koní pro poštovní službu. Roku 1570 přešel do Nankingu do funkce zástupce správce císařských stájí (\"tchaj-pchu-s’ čcheng\", ). Podílel se na sestavení \"Pravdivých záznamů císaře Ťia-ťinga\".\n\nProslavil se svými eseji na nejrůznější témata. Patřil ke kritikům mínění Wang Š’-čena a dalších sedmi pozdějších mingských mistrů, že následováníhodným vzorem je literatura chanská a starší; proti nim prosazoval studium tchangských a sungských autorů. Mínil, že napodobování chanského stylu nakonec ústí v obyčejnou imitaci a průměrnost.\n\nJeho próza je ovlivněna způsobem psaní sungských Ou Jang-sioua (1007–1072)a Ceng Kunga (1019–1083), hodně si bral i z literárního stylu „čistých rozprav“ autorů 3. a 4. století. Jeho eseje a postřehy ke každodennímu životu byly charakteristické bohatým jazykem a živým podáním s pozorností k detailům. Kromě esejů psal i komentáře ke klasickým autorům, předmluvy a doslovy, pojednání, gratulace, epitafy, nápisy na stélách a nejrůznější příležitostné texty, zachovalo se také více než sto jeho básní. Publikoval i sbírky zkouškových esejů nejúspěšnějších kandidátů.\n\nVysoce ho oceňovali kritici soudobí, včetně Wang Š’-čena, a ještě více pozdější, např. Chuang Cung-si (1610–1695) ho měl za „největšího spisovatele mingské doby“. I další kritici ho vyzdvihovali jako nejlepšího prozaika od dob osmi tchangských a sungských mistrů. Ovlivnil autory tchungčchengské školy (17.–18. století), např. Fang Paoa, Liou Ta-kchueje, Jao Naje a Ceng Kuo-fana.\n\nSebrané Kuej Jou-kuangovy spisy vyšly pod názvem \"Čen-čchuan sien-šeng ťi\" (). Jeho významnější práce jsou \"San-wu šuej-li lu\" () o vodních dílech v oblasti jezera Tchaj-chu a komentář \"I-ťing jüan-č’\" (). Mezi jeho díla je počítán též soubor \"Ču-c’ chuej-chan\" (, \"Sbírka různých škol myšlení\"), kterou mu v éře Tchien-čchi (1621–1627) připsal její vydavatel z komerčních důvodů.\n"}
{"id": "1229345", "url": "https://cs.wikipedia.org/wiki?curid=1229345", "title": "Kanton Capellen", "text": "Kanton Capellen\n\nKanton Capellen (, , ) je lucemburský kanton.\n\nNa severu hraničí s kantony Redingen a Mersch, na východě s kantonem Lucemburk a na jihu s kantonem Esch an der Alzette. Na západě pak hraničí s belgickou provincií Lucemburk.\n\nMá rozlohu 199,21 km² a celkem 45 276 obyvatel (2016). Je složen ze 10 obcí:\n\n"}
{"id": "1229347", "url": "https://cs.wikipedia.org/wiki?curid=1229347", "title": "Kaple Nejsvětějšího srdce Páně", "text": "Kaple Nejsvětějšího srdce Páně\n\nKaplí zasvěcených Nejsvětějšímu Srdci Páně (Ježíšovu) je více.\n\n\na další...\n\n"}
{"id": "1229349", "url": "https://cs.wikipedia.org/wiki?curid=1229349", "title": "Lucena CF", "text": "Lucena CF\n\nLucena Club de Fútbol byl španělský fotbalový klub sídlící v andaluském městě Lucena. Založen byl v roce 1968 pod názvem Atlético Lucentino Industrial CF, zanikl v roce 2016.\n\nSvé domácí zápasy odehrával na stadionu Ciudad Deportiva s kapacitou 6 000 diváků.\n\n\n"}
{"id": "1229350", "url": "https://cs.wikipedia.org/wiki?curid=1229350", "title": "Kuej (příjmení)", "text": "Kuej (příjmení)\n\nKuej jsou čínská příjmení \n\nZnámí nositelé příjmení Kuej:\n\n"}
{"id": "1229352", "url": "https://cs.wikipedia.org/wiki?curid=1229352", "title": "FK MITOS Novočerkassk", "text": "FK MITOS Novočerkassk\n\nFutbolnyj klub MITOS Novočerkassk (rusky: Футбольный клуб «МИТОС» Новочеркасск) byl ruský fotbalový klub sídlící ve městě Novočerkassk v Rostovské oblasti. Založen byl v roce 1993, zanikl v roce 2016. Klubové barvy byly oranžová a černá.\n\nSvé domácí zápasy odehrával na stadionu Jermak s kapacitou 2 500 diváků.\n\nZdroj: \n\n\nZdroj: \n\n"}
{"id": "1229353", "url": "https://cs.wikipedia.org/wiki?curid=1229353", "title": "Kaple (Dobkovičky)", "text": "Kaple (Dobkovičky)\n\nObecní kaple v Dobkovičkách je drobná sakrální stavba. Kaple duchovní správou spadá pod Římskokatolickou farnost Velemín.\n\nKaple byla postavena v 19. století. Ve 20. století byla upravena jako památník obětí I. světové války.\n\nJedná se o čtvercovou stavbu, která je polygonálně zakončená. Uvnitř je sklenutá plackou. Závěr kaple je sklenut valeně.\n\nV obci se nachází dva kříže. Jeden stojící na kamenném podstavci pochází z roku 1848. Druhý kříž je z 19. století.\n"}
{"id": "1229354", "url": "https://cs.wikipedia.org/wiki?curid=1229354", "title": "Kaple Božského srdce Páně", "text": "Kaple Božského srdce Páně\n\nKaplí zasvěcených Božskému Srdci Páně je více.\n\n\na další...\n\n"}
{"id": "1229355", "url": "https://cs.wikipedia.org/wiki?curid=1229355", "title": "Kuej", "text": "Kuej\n\nKuej může znamenat\n\n"}
{"id": "1229356", "url": "https://cs.wikipedia.org/wiki?curid=1229356", "title": "Řeč těla", "text": "Řeč těla\n\nŘeč těla (z anglického \"Body language\") souhrnně označuje veškeré informace, které lze vyčíst z mimických projevů, gest a postojů jedince. Studiu řeči těla se věnuje etologie a jeho výsledky mohou pomoci při policejních výsleších nebo mohou být užitečné pro zvýšení účinnosti mluveného projevu (ať už v herectví, politice nebo v praxi HR). Řeč těla může vyjadřovat podvědomé emoce mluvčího, zároveň je však jedním z mála způsobů dorozumívání mezi dvěma vzdálenými jazyky. Rysy gestikulace jsou totiž často kulturně univerzální, zděděné znaky, jejichž analogie můžeme často pozorovat i na primátech.\n\n"}
{"id": "1229357", "url": "https://cs.wikipedia.org/wiki?curid=1229357", "title": "Po pás v nebi", "text": "Po pás v nebi\n\nPo pás v nebi ( ) je čtvrté studiové album ruského písničkáře Nikolaje Noskova. Album bylo vydáno 7. března 2006.\n\nNikolaj navštívil Tibet, himálajská poutní místa, a viděl nápis \"Thank you\" (Děkuji) a krásný chrám; toto místo ho inspirovalo k vytvoření písně. Podle Damira Jakubova se píseň původně nazývala \"Směji se ve sněhu\" (\"Стою в снегу)\". V Baškirii nalezl správný hudební nástroj, který zazní v novém albu, doškovou flétnu Kurai.\n\n\n"}
{"id": "1229359", "url": "https://cs.wikipedia.org/wiki?curid=1229359", "title": "Kaple svatého Jana Nepomuckého (Dobrná)", "text": "Kaple svatého Jana Nepomuckého (Dobrná)\n\nObecní kaple svatého Jana Nepomuckého v Dobrné, okres Děčín je sakrální stavba. Od roku 1966 je kaple chráněna jako kulturní památka.\n\nKaple je obdélná, postavená z hrázděného zdiva. Má trojúhelníkový dřevěný štít a polokruhově zakončený vchod v průčelí. V bočních stěnách stavby se nacházejí obdélná okénka. Za lodí se nachází hranolová věž se zděným přízemím. Věž má dřevěné patro a šestibokou zvoničku s bání.\n\nUvnitř má kaple plochý dřevěný strop. Nachází se zde barokní socha sv. Jana Nepomuckého a dva barokní andílci.\n\n"}
{"id": "1229361", "url": "https://cs.wikipedia.org/wiki?curid=1229361", "title": "Kanton Esch an der Alzette", "text": "Kanton Esch an der Alzette\n\nKanton Esch an der Alzette (, , ) je kanton v Lucembursku. Správním střediskem kantonu je město Esch-sur-Alzette.\n\nRozkládá se na jihu země. Na severu hraničí s kantony Capellen a Lucemburk a na východě s kantonem Remich. Na jihu sousedí s francouzským regionem Grand Est a na západě s belgickou provincií Lucemburk.\n\nKanton má rozlohu 242,77 km² a žije v něm celkem 167 955 obyvatel (2016); je nejlidnatějším kantonem v zemi. Je složen ze 14 obcí:\n\n"}
{"id": "1229362", "url": "https://cs.wikipedia.org/wiki?curid=1229362", "title": "Vojenský hřbitov (Josefov)", "text": "Vojenský hřbitov (Josefov)\n\nVojenský hřbitov Josefov na Náchodsku se nachází přibližně 2 kilometry jihozápadně od centra pevnosti Josefov v katastru obce Rasošky. Na ploše 21366 m² bylo pohřbeno 2013 vojáků, důstojníků a civilistů.\nHřbitov je chráněn jako nemovitá Kulturní památka České republiky.\n\nVojenský hřbitov byl založen roku 1780 současně s vojenskou pevností Ples, po úmrtí císaře Josefa II. nazvanou Josefov. Při jeho vzniku již bylo uplatněno nařízení zakládat z hygienických důvodů hřbitovy mimo obce.\n\nProtože josefovská pevnost sloužila také jako válečný lazaret a zajatecký tábor, byly zde pohřbeni například zemřelí francouzští vojáci z bitvy národů u Lipska (1813) nebo roku 1849 italští vojáci. Z roku 1866 je zde 6 pomníků z Prusko-rakouské války se jmény důstojníků zemřelých ve vojenské nemocnici a dalších 13 padlých a neznámo kde pohřbených. I po zrušení pevnosti roku 1888 byl hřbitov využíván k pohřbívání vojáků, protože v Josefově zůstala mnohonárodnostní posádka. Za 1. světové války byl hřbitov rozšířen severovýchodním směrem a sloužil jako pohřebiště zemřelým vězněným válečným zajatcům z různých zemí.\n\nNa hřbitově se dochovala řada hodnotných náhrobků vysokých důstojníků rakouské c. k. armády. Pohřbeni jsou zde velitel josefovské pevnosti c. k. polní podmaršál Maximilian von Reisinger (1774-1848), c. k. polní podmaršál Heinrich von Aulich (1847-1909) nebo ve společné hrobce důstojníci baron Friedrich von Böck a Rudolf Werlbecter, tragicky zemřelí roku 1843 při vyjížďce kočárem.\n\nZ josefovských měšťanů zde byl pohřben do rodinné hrobky velkoobchodník Josef Kostelecký (1836-1915), nejbohatší josefovský podnikatel, a jeho dcera Josefína, která spáchala sebevraždu z nešťastné lásky k chudému důstojníkovi. Nejstarší dochovaný náhrobek pochází z roku 1808 a patří Kateřině Rumpelmayerové.\n\nRoku 1916 zde vznikl se souhlasem c. k. úřadů devět metrů vysoký pomník ruských zajatců od sochaře Nikolaje Alexandroviče Suškina, přestože Rusko bylo s Rakousko-Uherskem ve válečném stavu. Pomník byl pořízen ze sbírky uspořádané mezi ruskými zajatci. Roku 2000 byla odhalena pamětní deska zemřelým italským zajatcům. Odhalení se zúčastnily vojenské tradiční jednotky ze severoitalské Novary. V červnu 2004 byl odhalen pomník francouzských zajatců.\n\nVojenský hřbitov leží na trase Naučné stezky Česká Skalice - Svinišťany - Josefov 1866.\n\n\n\n"}
