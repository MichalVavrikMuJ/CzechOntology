{"id": "1320041", "url": "https://cs.wikipedia.org/wiki?curid=1320041", "title": "Římskokatolická farnost Koclířov u Svitav", "text": "Římskokatolická farnost Koclířov u Svitav\n\nŘímskokatolická farnost Koclířov u Svitav je územním společenstvím římských katolíků v litomyšlském vikariátu královéhradecké diecéze.\n\nVes Koclířov původně patřila do majetku premonstrátské kanonie v Litomyšli. Ve 30. letech 19. století byla v Koclířově postavena nová fara. V roce 1852 se v obci usadili redemptoristé, kteří zde vystavěli klášter s kostelem sv. Alfonse. Šlo o nejstarší klášter této kongregace v Čechách. Redemptoristé zde nicméně působili poměrně nedlouho. a v roce 1896 se přesunuli do nedalekých Čtyřiceti Lánů. Koclířovský klášter převzaly Školské sestry III. řádu sv. Františka, které zde pak působily až do 90. let 20. století. V roce 1995 bylo v Koclířově zřízeno národní centrum Fatimského apoštolátu pro Českou republiku, které získalo pro své potřeby někdejší klášter. Do někdejšího kláštera se rovněž přesunulo sídlo koclířovské farnosti. Bývalá fara byla prodána do soukromých rukou.\n\nFarnost má sídelního duchovního správce, který zároveň ex currendo spravuje materiální záležitosti (jako tzv. \"administrátor in materialibus\") sousední opatovské farnosti, která má jinak vlastního duchovního správce. Opatovský kněz pak je zároveň ustanoven jako výpomocný duchovní pro Koclířov.\n\n"}
{"id": "1320042", "url": "https://cs.wikipedia.org/wiki?curid=1320042", "title": "Návrší", "text": "Návrší\n\nNávrší je přírodní vyvýšenina a zvláště může označovat:\n\n\n"}
{"id": "1320046", "url": "https://cs.wikipedia.org/wiki?curid=1320046", "title": "William Boyce", "text": "William Boyce\n\nWilliam Boyce (křest 11. září 1711 Londýn - 7. února 1779 Londýn) byl anglický hudební skladatel a varhaník. Proslul svými hymny a sbírkou duchovních skladeb \"Cathedral Music\". Napsal osm symfonií, tvořil též instrumentální hudbu, světské chorály či hudby k divadelním představením masky. V závěru života zcela ohluchl.\n\nNejprve se hudebně vzdělával u sbormistra Charlese Kinga a varhaníka Maurice Greena, později též u J. Ch. Pepusche. Roku 1734 získal místo učitele hry na cembalo a varhaníka v Kapli Svatého Petra v Londýně, která se tehdy nazývala Oxford Chapel. Roku 1736 se stal varhaníkem u Svatého Michaela v Cornhillu. Ve stejném roce byl jmenován skladatelem Královské kaple. V roce 1738 byl spoluzakladatelem \"The Royal Society of Musicians\". Roku 1740 představil v Dublinu ódu ke Svaté Cecílii (\"See famed Apollo\"), která ho proslavila, stejně jako následující kantáta \"Šalamoun\". Díky oběma těmto skladbám získal v roce 1745 od krále právo tisknout a vydávat vlastní skladby. V roce 1749 byl jmenován varhaníkem ve farním kostele Všech svatých. Spravoval ho cech truhlářů (jeho otec byl truhlář). V červenci 1749 při příležitosti jmenování vévody z Newcastlu rektorem univerzity v Cambridgi uvedl svou ódu \"Here all thy active fires diffuse\", s textem Williama Masona. Získal za něj na této univerzitě titul doktora hudby. Kolem roku 1750 začal spolupracovat s divadlem Drury Lane v Londýně. Roku 1755 byl jmenován kapelníkem Královské kapely. V roce 1760 byl pověřen napsáním ódy pro pohřeb krále Jiřího II. Napsal hymnus \"The souls of the righteous\". Následujícího roku přidal další hymnus \"The King shall rejoice\" pro svatební obřad Jiřího III. s princeznou Šarlotou Meklenburskou. Pro následující korunovaci složil dalších osm hymnů. Postupující hluchota však vedla k tomu, že své posty počal ztrácet. O to víc se soustředil na sběratelskou činnost. Sbíral anglické liturgické skladby a v letech 1760-1773 je postupně publikoval pod názvem \"Cathedral Music\". V řadě anglikánských kostelů je dodnes užívána právě tato sbírka.\n"}
{"id": "1320048", "url": "https://cs.wikipedia.org/wiki?curid=1320048", "title": "Ostrý potok (přítok Štěpánovického potoka)", "text": "Ostrý potok (přítok Štěpánovického potoka)\n\nOstrý potok je levostranný přítok Štěpánovického potoka v okrese Třebíč v Kraji Vysočina. Délka toku měří 6,8 km. Plocha povodí činí 10,3 km².\n\nPotok pramení pod vrchem Na Skalním (557 m) západně od Zárubic v nadmořské výšce 511 m. Potok teče kolem zbytků tvrze Lykodery. Dále potok teče směrem na západ a napájí Ostrý rybník. Jihozápadně od Boňova potok podtéká silnici II/401 a napájí rybníky Vlčák a Troubský. Asi 500 metrů severně od Jaroměřic nad Rokytnou se Ostrý potok zleva vlévá do Štěpánovického potoka v nadmořské výšce 422 m.\n\n"}
{"id": "1320054", "url": "https://cs.wikipedia.org/wiki?curid=1320054", "title": "Clemens Rehbein", "text": "Clemens Rehbein\n\nClemens Rehbein (* 12. listopadu 1992, Kassel, Německo) je německý folkový zpěvák a hudebník, spoluzakladatel skupiny Milky Chance. Tu založil se svým spolužákem a diskžokejem Philippem Dauschem. Proslavila je především píseň \"Stolen Dance\", která se umístila na předních místech hitparád některých evropských států a v jejímž klipu Rehbein vystupuje jako hlavní protagonista.\n\nPřed založením Milky Chance byl baskytaristou jazzového souboru Flown Tones. První celovečerní nahrávka jeho skupiny získala ocenění European Border Breakers za nejlepší album. \n\nS Philippem Dauschem se seznámil na střední škole Jacoba Grimma v Kasselu.\n"}
{"id": "1320056", "url": "https://cs.wikipedia.org/wiki?curid=1320056", "title": "South China AA", "text": "South China AA\n\nSouth China AA (celým názvem: \"South China Athletic Association\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 1904 pod názvem Chinese FT. Svůj současný název nese od roku 1920. Jedná se o nejúspěšnější fotbalový klub Hongkongu, který je se 41 tituly rekordmanem hongkongské nejvyšší fotbalové soutěže. Klubové barvy jsou červená a bílá. Od sezóny 2017/18 působí v hongkongské druhé nejvyšší fotbalové soutěži.\n\nV roce 2017 se klub nečekaně odhlásil z nejvyšší soutěže a to nejen kvůli těžké finanční situaci, ale i kvůli protestu vůči špatnému řízení profesionálního fotbalu v oblasti svazovými orgány. Klub se poté do další sezóny přihlásil pouze o soutěž níž s tím, že se bude zaměřovat primárně na rozvoj mládežnické sekce.\n\nSvé domácí zápasy odehrává na stadionu Tseung Kwan O Sports Ground s kapacitou 3 500 diváků.\n\n\n\n\nZdroj: \n\n\n\nZdroj: \n\n\nZdroj: \n\n"}
{"id": "1320064", "url": "https://cs.wikipedia.org/wiki?curid=1320064", "title": "Noční bojová hra", "text": "Noční bojová hra\n\nNoční bojová hra (hovorově označovaná noční bojovka) je herní pohybová aktivitou ve venkovním prostředí. Hraje se často na dětském letním táboře, ale zahrát si ji můžou i dospělí. \n\nNoční bojové hry začínají obvykle po setmění a účastníci se na ně vydávají po jednom nebo v malých skupinkách. Trasy jsou světelně vyznačeny, nejčastěji powder tyčkami (tj. chemické světlo, které se zlomením rozsvítí). Dalšími světelnými elementy mohou být svíčky, například v zavařovacích sklenicích. Trasa vede nejčastěji lesem a světélka, která udávají směr cesty, navozují až strašidelnou atmosféru. Cílem hry je překonat strach a projít trasu až do cíle. Většina účastníků nočních bojovek zažívá při procházce tmavým lesem tísnivý pocit a obavu, že se na každém kroku může, zcela nečekaně, objevit nějaké strašidlo. \n\nÚkoly je třeba převážně plnit na osvětlených stanovištích. Na těchto stanovištích mohou, být pořadatelé, případně osoby jim pomáhající. Úkoly lze dělit na logické nebo vědomostní a fyzické.\n\nLogické hry pro děti by měly být odpovídající věku dětí. Například různé \"hledání rozdílů v obrázcích\", \"skládání puzzlí na čas\", apod. Pokud jde o klasické dětské puzzle, kdy je účelem složit obrázek co nejrychleji, pak by u tohoto stanoviště by měla být osoba, která měří každému účastníkovi čas. Dalším typem úkolů může být \"luštění nějaké šifry\" či \"zapamatování si nějakého textu\" během trasy, který může sloužit na konci jako heslo k pokladu. Často se vyskytují na trase i \"vědomostní otázky\".\n\nNa trase se účastník setká i s fyzickými úkoly. Třeba při cestě lesem \"něco sebrat z větve na stromě\", k čemuž se musí natáhnout či povyskočit. Na dalším stanovišti zas může \"házet míčky\" do nějaké nádoby z určité vzdálenosti či dělat \"dřepy, nebo kliky.\"\n\n"}
{"id": "1320065", "url": "https://cs.wikipedia.org/wiki?curid=1320065", "title": "Lesklenka", "text": "Lesklenka\n\nLesklenka (\"Nitella\") je rod zelených řas z čeledi \"Characeae\".\n\nMezi druhy rodu Nitella patří:\n"}
{"id": "1320068", "url": "https://cs.wikipedia.org/wiki?curid=1320068", "title": "Izotopy cesia", "text": "Izotopy cesia\n\nPřírodní cesium (Cs) je tvořen jediným izotopem, Cs, což jej řadí mezi monoizotopické prvky. Bylo také popsáno 39 radioizotopů, s nukleonovými čísly 112 až 151, a několik jaderných izomerů tohoto prvku. Nejstabilnější radioizotopy jsou Cs (poločas přeměny 2,3×10 let), Cs (30,08 let), Cs (2,065 r), Cs (13,04 dne) a Cs (9,69 d). Všechny ostatní mají poločasy kratší než 7 dnů, většina pod 2 minuty. Radioizotopy s nukleonovým číslem 132 a nižším se většinou přeměňují beta plus přeměnou na izotopy xenonu, zatímco u Cs a těžších radioizotopů převažuje přeměna beta minus na baryum..\n\nCesium-134 má poločas přeměny 2,065 roku. Vzniká jak přímo (ve velmi malém množství, protože Xe je stabilní) jako produkt štěpení, tak také z neradioaktivního Cs, který je běžným produktem štěpení, záchytem neutronu (účinný průřez je 29 barnů).\n"}
{"id": "1320071", "url": "https://cs.wikipedia.org/wiki?curid=1320071", "title": "Mistrovství světa v atletice 2017 – Ženy 10000 metrů", "text": "Mistrovství světa v atletice 2017 – Ženy 10000 metrů\n\nBěh na 10 000 metrů žen na Mistrovství světa v atletice 2017 probíhal 5. srpna. Zvítězila Etiopanka Almaz Ayanaová.\n\n"}
{"id": "1320072", "url": "https://cs.wikipedia.org/wiki?curid=1320072", "title": "Orange County (Florida)", "text": "Orange County (Florida)\n\nOrange County je okres (county) amerického státu Florida založený v roce 1845. Správním střediskem a zároveň největším městem je Orlando. K roku 2016 zde žilo přibližně 1 314 367 obyvatel.\n"}
{"id": "1320073", "url": "https://cs.wikipedia.org/wiki?curid=1320073", "title": "Palm Beach County", "text": "Palm Beach County\n\nPalm Beach County je okres (county) amerického státu Florida založený v roce 1909. Správním střediskem a zároveň největším městem je West Palm Beach. K roku 2015 zde žilo 1 422 789 obyvatel.\n"}
{"id": "1320084", "url": "https://cs.wikipedia.org/wiki?curid=1320084", "title": "Izotopy barya", "text": "Izotopy barya\n\nPřírodní baryum (Ba) je tvořeno sedmi stabilními izotopy, nejběžnější je Ba (přirozený výskyt 71,698 %). Bylo také popsáno 35 umělých radioizotopů, s nukleonovými čísly 112 až 153, a několik jaderných izomerů tohoto prvku. Nejstabilnější umělé radioizotopy jsou Ba (poločas přeměny 10,551 let), Ba (12,752 7 dne), Ba (11,50 dne), Ba (2,43 d) a Ba (2,23 hodin). Všechny ostatní mají poločasy kratší než 2 hodiny, většina pod 1 minutu. Radioizotopy s nukleonovým číslem 133 a nižším se většinou přeměňují beta plus přeměnou na izotopy cesia, zatímco u Ba a těžších radioizotopů převažuje přeměna beta minus na lanthan..\n"}
{"id": "1320089", "url": "https://cs.wikipedia.org/wiki?curid=1320089", "title": "Andrej Giňa", "text": "Andrej Giňa\n\nAndrej Giňa (1. leden 1936, Šarišské Sokolovce (dříve \"Tolčemeš\") – 30. září 2015) byl romský spisovatel, platící za nestora romské literatury.\n\nNarodil se v roce 1936 v romské osadě Tolčemeš u Prešova, ve svých deseti letech přišel s rodinou do Čech, kde se po krátkém pobytu v Praze usadili v Rokycanech. Jeho otec byl kovář a také muzikant (tzv. primáš), jenž neuměl čísti ani psáti. Andrej již školu navštěvoval, a to i v období Slovenského štátu. Vyučil se tavičem, posléze studoval ještě i večerně na pedagogické škole. Poprvé sestavil souhrn svých textů v 60. letech, západočeské vydavatelství v Plzni jej ale odmítlo publikovat. Po roce 1989 se stal členem Romské občanské iniciativy.\n\nVe svojí prozaické tvorbě se zaměřoval na zprostředkování romských ústních lidových tradic. \n\n"}
{"id": "1320092", "url": "https://cs.wikipedia.org/wiki?curid=1320092", "title": "Air Malta", "text": "Air Malta\n\nAir Malta je maltská vlajková letecká společnost. Má sídlo ve vesnici Luqa, lety operuje z letiště Malta, to se nachází přibližně 5 km od centra hlavního města Valletta. Provozuje lety do Evropy, Středního východu a Severní Afriky. Air Malta vznikla ze dvou soukromých menších leteckých společností (\"Malta Airlines\" a \"Air Malta\"), které se roku 1973 spojily.\n\nSpolečnost Air Malta létá pravidelně sezónně na pražské letiště Václava Havla. V létě 2017 se dvěma frekvencemi týdně. V roce 2019 budou poprvé lety do Prahy létat i část zimní sezóny, konkrétně do Vánoc. Lety sem byly spuštěny v roce 2005. Několikrát společnost létala také chartery do Brna.\n\nAir Malta provozuje v srpnu 2017 následující letouny:\n\n"}
{"id": "1320093", "url": "https://cs.wikipedia.org/wiki?curid=1320093", "title": "Gmina Žibřidovice", "text": "Gmina Žibřidovice\n\nGmina Žibřidovice ( Gmina Zebrzydowice) je gmina v jižním Polsku ve Slezském vojvodství v okrese Těšín přímo u českých hranic. Skládá se ze čtyř vesnic:\nDohromady má celá gmina rozlohu 41,4 km² (5,7 % území okresu) a podle sčítání lidu v roce 2011 zde žilo 13 237 obyvatel (7,5 % obyvatelsva okresu).\n\nSousedí na západě s městem Karviná a Petrovicemi u Karviné, na severu s městem Jastrzębie-Zdrój a gminou Pawłowice, na východě s gminou Strumeň a na jihu s gminou Hažlach.\n\nGmina leží na území Těšínského Slezska, její severní hranice je zároveň historickou rakousko-pruskou hranicí. Geomorfologicky se náchází v Ostravské pánvi, do obce Kačice přesahují černouhelná ložiska z ostravsko-karvinského revíru, do roku 1998 se tam se nacházel důl Morcinek. Území gminy patří k rybníkářské oblasti zvané \"Žabí kraj\" a četné rybníky jsou neodmyslitelným prvkem místní krajiny. Nádraží Žibřidovice je významnou stanici v mezinárodní železniční dopravě.\n\n"}
{"id": "1320095", "url": "https://cs.wikipedia.org/wiki?curid=1320095", "title": "Háran", "text": "Háran\n\nHáran ( , \"Haran\") je jméno dvou biblických postav. Jméno se vykládá jako \"„Horal“\" či \"„Horský“\". \n\nPrvní biblická zmínka o osobě jménem Háran se týká Abrahámova nejmladšího bratra, který zemřel ještě za života svého otce Teracha v chaldejském Uru. Podle židovských vykladačů Háran zemřel v přítomnosti svého otce, který byl původně výrobcem a prodejcem model. Když se Háranův starší bratr Abrahám vzepřel modlářství svého otce a rozbil modly, které byly určeny k prodeji, postěžoval si Terach na chování svého syna Nimrodovi – tehdejšímu vládci Uru. Ten nechal Abraháma za trest vhodit do rozpálené pece a Háranovi dal na výběr – buď bude následovat Abraháma nebo jeho. Háran vsadil na vítěze a když viděl, že Bůh Abraháma z ohně zachránil, přidal se na stranu svého bratra. Nato také jeho Nimrod hodil do pece, ale Bůh jej nezachránil, protože \"„se vzepřel Nimrodovi nikoli z víry, ale pouze proto, že čekal i pro sebe zázrak“\".\n\nHáran měl tři děti: syna Lota a dcery Milku a Jisku. Po smrti Hárana se Abrahám ujal svého synovce Lota a vzal si za ženu Sáru, kterou židovská tradice ztotožňuje s Jiskou, dcerou Hárana. Abrahámův bratr Náchor si pro změnu vzal za ženu Milku. Těmito sňatky chtěli synové Teracha zmírnit bolest svého otce nad ztrátou svého nejmladšího syna.\n\nTento levita jménem Háran figuruje ve jmenném seznamu těch, kterým byla přidělena za krále Davida služba při Chrámu v Jeruzalémě.\n\n"}
{"id": "1320096", "url": "https://cs.wikipedia.org/wiki?curid=1320096", "title": "Hande Kaderová", "text": "Hande Kaderová\n\nHande Kaderová (nepřechýleně \"Kader\"; 1993 Şanlıurfa, Turecko – 23. srpna 2016 Istanbul) byla turecká transsexuální aktivistka a vůdčí osobnost turecké LGBT komunity. Do povědomí se dostala na Istanbul Pride v roce 2015, když se postavila státní policii, která akci rozháněla vodními děly, pepřovými spreji a gumovými projektily. V srpnu 2016 byla unesena, mučena a několikanásobně znásilněna a její tělo bylo nalezeno upálené. Pachatelé zůstali neznámí a vražda dosud nebyla objasněna.\n"}
{"id": "1320100", "url": "https://cs.wikipedia.org/wiki?curid=1320100", "title": "Římskokatolická farnost Svatý Kopeček u Olomouce", "text": "Římskokatolická farnost Svatý Kopeček u Olomouce\n\nŘímskokatolická farnost Svatý Kopeček u Olomouce je jedno z územních společenství římských katolíků s farním kostelem Navštívení Panny Marie v olomouckém děkanátu olomoucké arcidiecéze.\n\nJde o poutní místo, kde působí premonstráti. Od prosince 2010 je farářem P. Mgr. Bernard Petr Slaboch, OPraem. Od 5. června 2019 je po dobu nemoci faráře administrátorem dosavadní kaplan P. ICLic. Mgr. Boguslaw Stanislav Surma OPraem. \n\n"}
{"id": "1320112", "url": "https://cs.wikipedia.org/wiki?curid=1320112", "title": "Charleston County", "text": "Charleston County\n\nCharleston County je okres (county) amerického státu Jižní Karolína vytvořený v roce 1901. Správním střediskem a zároveň největším městem je Charleston. K roku 2015 zde žilo 389 262 obyvatel.\n"}
{"id": "1320113", "url": "https://cs.wikipedia.org/wiki?curid=1320113", "title": "Hampton County", "text": "Hampton County\n\nHampton County je okres (county) amerického státu Jižní Karolína vytvořený v roce 1878. Správním střediskem a zároveň největším městem je Hampton. K roku 2010 zde žilo 21 090 obyvatel. Okres je pojmenovaný podle konfederačního generála z období americké občanské války Wada Hamptona, který byl později zvolený guvernérem Jižní Karolíny.\n"}
{"id": "1320124", "url": "https://cs.wikipedia.org/wiki?curid=1320124", "title": "Evžen Macků", "text": "Evžen Macků\n\nEvžen Macků (3. srpna 1932 v Uherském Hradišti - 5. srpna 1961 ve Vysokých Tatrách - Poprad) byl uherskohradišťský sochař a kreslíř. Genealogické kořeny akademického sochaře Evžena Macků sahají až k českému malíři, ilustrátoru a grafikovi Josefu Mánesovi. Po studiích na SUPŠ v Uherském Hradišti a AVU v Praze byla slibně se vyvíjející tvorba Evžena Macků předčasně ukončena (v jeho jedva dožitých 29 letech) tragickou smrtí. Kromě umělecké tvorby se také rád věnoval i sportovním aktivitám (mimo jiné např. cyklistice a vysokohorské turistice). Měl rád hory a patřil mezi horolezecké nadšence. Do Vysokých Tater jezdíval často ze svého bydliště v Uherském Hradišti a to až do osudného dne 5. srpna 1961. Toho letního dne (po promocích na pražské AVU) se Evžen Macků vydal spolu s dalšími dvěma kolegy (horolezci z NDR) do Vysokých Tater. Zde všichni tři tragicky zahynuli (pádem) na jižní stěně Východního Železného štítu.\n\n\nManželka Evžena Macků - Alena Macků spolupracovala s Hermínou Týrlovou jako animátorka ve filmovém studiu ve Zlíně. Po smrti manžela vyučovala tvarování obuvi a módních doplňků na Uměleckoprůmyslové škole v Uherském Hradišti. Posléze se odstěhovala do Zruče nad Sázavou, kde pracovala jako návrhářka dětské obuvi v podniku Sázavan.\n\nEvžen Macků po sobě (kromě sedmileté dcery Marty Macků) zanechal též dva syny. Oba nesou jméno po svém otci a oba se narodili až po tragické události ve Vysokých Tatrách. Prvního Evžena měl se svojí přítelkyní Hanou Lorencovu, druhého pak se svojí manželkou Alenou. \n\nEvžen Macků byl otcem malířky Marty Vavrysové (rozené Macků) (* 12. srpna 1954 ve Zlíně), dědečkem uměleckého designera, malíře a sochaře Martina Vavryse a dědečkem Markéty Möllerové (rozené Vavrysové) (* 18. září 1972 v Uherském Hradišti). Akademický malíř Pavel Vavrys je zetěm Evžena Macků.\n\nVe volné tvorbě se Evžen Macků věnoval převážně figurální tematice. Náměty často čerpal ze sportovního a divadelního prostředí. V roce 1962 mu byla uspořádaná posmrtná výstava jeho studentských prací v Galerii Slováckého muzea v Uherském Hradišti, kde je svým dílem částečně zastoupen. Díla Evžena Macků se nacházejí mezi jeho přáteli a v soukromých sbírkách většinou v jeho rodném městě.\n\n\n\n\n\n\n"}
{"id": "1320127", "url": "https://cs.wikipedia.org/wiki?curid=1320127", "title": "Izotopy lanthanu", "text": "Izotopy lanthanu\n\nPřírodní lanthan (La) je tvořen dvěma izotopy: La (přirozený výskyt 0,089 %, poločas přeměny 1,02×10 let) a La (99,911 %). Bylo také popsáno 37 umělých radioizotopů, s nukleonovými čísly 117 až 155, a několik jaderných izomerů tohoto prvku. Nejstabilnější umělé radioizotopy jsou La (poločas přeměny 6×10 let), La (1,678 55 dne), La (19,5 hodiny) a La (4,8 h). Všechny ostatní mají poločasy kratší než 4 hodiny, většina pod 30 sekund. Radioizotopy s nukleonovým číslem 137 a nižším se většinou přeměňují beta plus přeměnou na izotopy barya, zatímco u La a těžších radioizotopů převažuje přeměna beta minus na cer..\n"}
{"id": "1320144", "url": "https://cs.wikipedia.org/wiki?curid=1320144", "title": "Milord (píseň)", "text": "Milord (píseň)\n\nMilord je francouzská píseň napsaná Marguerite Monnot s textem Georgese Moustakiho. Byla vydána roku 1959 se zpěvem Édith Piaf. Tato píseň vypráví o pocitech \"dívky z přístavu\", dívky z nižší třídy (nebo prostitutky).\n\nRoku 1960 nahrály německou verzi této písně Dalida, Lale Andersen a Corry Brokken, která vydala také nizozemskou verzi. Anglickou verzi nazpívala rakouská zpěvačka Lolita.\n\nItalskou verze byla nahrána zpěvačkou Dalidou a Milvou.\n\nŠvédskou verzi nazpívala zpěvačka a herečka Anita Lindblom.\n\nRoku 1964 nahrál tuto píseň s původním francouzským textem Bobby Darin, i když je tato píseň napsána pro ženu.\n\nDalší anglickou verzi nazpíval Frankie Vaughan, kde Milordem označuje jako muže který miluje ženu, která je s jiným mužem a nemůže na ni zapomenout.\n\nV muzikálu Cabaret v produkci Benny Hilla zpívá anglickou verzi Louise English.\n\nRoku 1966 nazpívala v anglické verzi tuto píseň zpěvačka Cher, která jí zařadila na své album \"The Sonny Side of Chér\". Ve stejném roku jí začala zpívat také Liza Minnelli.\n\nRoku 1967 jí zpívá na svém albu \"Anything Goes\" skupina Harpers Bizarre.\n\nRoku 1963 vydal instrumentální verzi na albu \"Volume 2\" Herb Alpert.\n\nPíseň zazněla také v show \"Piaf: Her Story, Her Songs\" kde jí začal zpívat soulová zpěvačka Raquel Bitton.\n\nRoku 1980 jí nazpívala punková kapela Mo-dettes a roku 2003 Candan Erçetin.\n\nRoku 2013 vydala tuto píseň rocková kapela The Struts a roku 2014 zpěvačka Eleanor McEvoy.\n\nČeskou verzi nazpívala roku 1964 Hana Hegerová s textem Pavla Kopty, roku 2000 Marta Balejová s vlastním textem s názvem \"Štramák\" a roku 2005 Světlana Nálepková s textem Jiřího Dědečka.\n"}
{"id": "1320147", "url": "https://cs.wikipedia.org/wiki?curid=1320147", "title": "Wilthen", "text": "Wilthen\n\nWilthen () je město v německé spolkové zemi Sasko. Nachází se v zemském okrese Budyšín a má obyvatel.\n\nMěsto leží přibližně 9 km jižně od okresního města Budyšín ve Šluknovské pahorkatině. Protéká jím potok Butterwasser, jeden z přítoků řeky Sprévy. Wilthenem prochází železniční tratě Oberoderwitz – Wilthen a Budyšín – Bad Schandau.\n\nWilthen byl založen patrně kolem roku 1000 jako lužickosrbská osada, první písemná zmínka však pochází až z roku 1222. Roku 1669 bylo vsi uděleno tržní a městské právo, status města byl obnoven roku 1969.\n\nWilthen se dělí na 4 místní části. Názvy v hornolužické srbštině jsou uvedeny v závorkách.\n\n\n\n"}
{"id": "1320150", "url": "https://cs.wikipedia.org/wiki?curid=1320150", "title": "Assia Djebarová", "text": "Assia Djebarová\n\nAssia Djebarová, nepřechýleně Assia Djebar (vlastním jménem Fatma Zohra Imalayène; 30. červen 1936, Cherchell – 5. únor 2015, Paříž) byla alžírská spisovatelka, píšící francouzsky. V roce 1996 se stala laureátkou Mezinárodní literární ceny Neustadt.\n\nByla první ženou, která byla přijata na École Normale Supérieure de jeunes filles (ENSFJ) v roce 1955. O rok později byla avšak za účast na demonstracích alžírských studentů ze školy vyloučena. \n\nV roce 2005 byla zvolena také jako první muslimka členkou francouzské akademie (\"Académie française\").\n\n\n"}
{"id": "1320153", "url": "https://cs.wikipedia.org/wiki?curid=1320153", "title": "Nigel Lamb", "text": "Nigel Lamb\n\nNigel Lamb (* 17. srpna 1956 Rhodesie) je britský letecký akrobat. Pochází z rodiny letce Royal Air Force, jako vojenský pilot se zúčastnil občanské války v Rhodesii, od roku 1980 žije ve Velké Británii. Osmkrát vyhrál British National Unlimited Aerobatic Championship, třikrát startoval na mistrovství světa v letecké akrobacii, od roku 2005 se účastní seriálu Red Bull Air Race jako příslušník Breitling Jet Teamu a v roce 2014 se stal jeho celkovým vítězem. Jako pilot účinkoval v českém filmu \"Tmavomodrý svět\" (2001).\n\n\n"}
{"id": "1320155", "url": "https://cs.wikipedia.org/wiki?curid=1320155", "title": "Římskokatolická farnost Trstěnice", "text": "Římskokatolická farnost Trstěnice\n\nŘímskokatolická farnost Trstěnice je územním společenstvím římských katolíků v litomyšlském vikariátu královéhradecké diecéze.\n\nPrvní písemná zmínka o Trstěnicích je z roku 993. Místní kostel, zasvěcený svatému Kříži, byl původně filiální k farnosti \"Čistá u Litomyšle\", později byla v Trstěnicích zřízena samostatná farnost (farnost Čistá pak existovala samostatně až do 31. prosince 2006 a k 1. lednu 2007 zanikla sloučením s proboštstvím litomyšlským). Po polovině 20. století již farnost neměla sídelního duchovního správce, v roce 1970 je uváděna v diecézním schmématismu jako spravovaná ex currendo z farnosti Karle. Při reorganizaci duchovní správy po roce 2000 však byla trstěnické farnosti ponechána právní subjektivita a naopak farnost Karle byla k 1. červenci 2007 zrušena a k Trstěnicím přifařena.\nFarnost je administrována ex currendo z Mladočova.\n"}
{"id": "1320156", "url": "https://cs.wikipedia.org/wiki?curid=1320156", "title": "Ringo (album)", "text": "Ringo (album)\n\nRingo je třetí studiové album britského hudebníka a někdejšího bubeníka skupiny Beatles Ringa Starra. Bylo vydáno 2. listopadu 1973. Je považováno za jedno z nejúspěšnějších alb někdejších Beatles.\n\nStrana 1\nStrana 2\nBonusy\n\n\n"}
{"id": "1320160", "url": "https://cs.wikipedia.org/wiki?curid=1320160", "title": "Van Dammeho memoriál 2017", "text": "Van Dammeho memoriál 2017\n\nVan Dammeho memoriál 2017 byl lehkoatletický mítink, který se konal 1. září 2017 v belgickém městě Bruselu. Byl součástí série mítinků Diamantová liga.\n"}
{"id": "1320167", "url": "https://cs.wikipedia.org/wiki?curid=1320167", "title": "Mistrovství světa v zápasu řecko-římském 2017", "text": "Mistrovství světa v zápasu řecko-římském 2017\n\nMistrovství světa v zápasu řecko-římském za rok 2017 proběhlo v AccorHotels Arena v Paříži, Francie ve dnech 21.-22. srpna 2017.\n\n\n\n\n"}
{"id": "1320168", "url": "https://cs.wikipedia.org/wiki?curid=1320168", "title": "Gora Qabaristan", "text": "Gora Qabaristan\n\nGora Qabaristan (urdsky گورا قبرِستان; též Gora Kabristan, oficiálně Maseehi Qabraistan) je jediný dosud funkční křesťanský hřbitov v pákistánském hlavním městě Karáčí.\n\nByl založen ve 40. letech 19. století během britské koloniální nadvlády. Do roku 1981 byl rozdělen na protestantskou a katolickou část. Roku 2014 byl na hřbitově z iniciativy křesťanského obchodníka P. H. Gilla vztyčen více než čtyřicetimetrový kříž.\n\nK význačným osobnostem pohřbeným na hřbitově patří řeholnice Ruth Pfau či generál Władysław Turowicz.\n"}
{"id": "1320173", "url": "https://cs.wikipedia.org/wiki?curid=1320173", "title": "Passer (rod)", "text": "Passer (rod)\n\nPasser (česky vrabec) je rod vrabcovitého ptáka. Většina zástupců rodu se nachází v teplých otevřených stanovištích Afriky (rod se na tomto kontinentu vyvinul) a na jihu Eurasie. Několik druhů se přizpůsobilo lidskému osídlení, což umožnilo například vrabci domácímu (\"Passer domesticus\") rozšířit se do areálu většího než byl jeho původní rozsah výskytu. K jeho vysazení pak došlo v mnoha částech světa, například v Americe nebo Austrálii, introdukováni pak byli v menším měřítku i vrabci polní (\"Passer montanus\").\n\nVrabci z rodu \"Passer\" jsou malí ptáci se silnými kuželovitými zobáky zabarvení hnědě až šedavě, často s černými, žlutými či bílými znaky. Obvykle dosahují velikosti mezi 10 až 20 cm, nejmenší vrabec kaštanový (\"Passer eminibey\") měří asi 11,4 cm a váží 14,4 g, největší druh, vrabec běloskvrnný (\"Passer gongonensis\"), dosahuje velikosti 18 cm a hmotnosti 42 g.\n\nVrabci jsou většinou společenští a tvoří velká hejna. Živí se hlavně semeny, avšak mohou lapat (zvláště v době reprodukce) i hmyz. Svá neupravená hnízda si vrabci z tohoto rodu stavějí například do dutin stromů, v budovách, mohou je potom přistavovat i k hnízdům jiných druhů ptáků (čáp bílý). Snůška činí až osm vajíček, o která se starají oba rodiče obyčejně 12 až 14 dní, o mláďata potom pečují dalších 14 až 24 dnů.\n\n"}
{"id": "1320174", "url": "https://cs.wikipedia.org/wiki?curid=1320174", "title": "Lubicz", "text": "Lubicz\n\nLubicz může být\n\npolské město nebo vesnice:\n\n\njiné:\n\n"}
{"id": "1320175", "url": "https://cs.wikipedia.org/wiki?curid=1320175", "title": "Kyjevské vojvodství", "text": "Kyjevské vojvodství\n\nKyjevské vojvodství (polsky \"Województwo kijowskie\", ukrajinsky Київське воєводство, \"Kyivske voyevodstvo\") byla jednotka správního členění a administrace Litevského velkoknížectví v letech 1471 až 1569 a Koruny polského království od roku 1569 do roku 1793 jako část malopolské provincie polské koruny.\n\nVojvodství bylo založeno v roce 1471 pod vládou krále Kazimíra IV. Jagellonského brzy po smrti kyjevského knížete Semjona Olelkoviče. Nahradilo bývalé Knížectví kyjevské, ovládané rodem knížat Olelkovičů.\n\nPůvodním správním centrem byl Kyjev, ale když bylo město smlouvou z Andrusova v roce 1667 předáno carskému Rusku, hlavní město se přestěhovalo do Žytomyru, kde zůstalo až do roku 1793.\n\nŠlo o nejrozsáhlejší vojvodství v polsko-litevské unii a zahrnovalo mimo jiné zemi záporožských kozáků.\n"}
{"id": "1320178", "url": "https://cs.wikipedia.org/wiki?curid=1320178", "title": "Račkove plesá", "text": "Račkove plesá\n\nRačkove plesá (česky \"Račkova plesa\") je soubor deseti ledovcových jezer nacházejících se v Račkově dolině v Západních Tatrách. Tři větší plesa (Vyšné, Nižné, Suché) se nacházejí v nejvyšším patře doliny a při větším stavu vody se dvě níže položená, případně všechny tři spojují. Zbývajících sedm ples je menších, vysychajících a jen druhé nejníže položené z nich (Čierne) je pojmenované a to spolu s dalšími třemi leží na toku Račkova potoku. Jedno leží v blízkosti Nižného Račkova plesa a další tři u žluté turistické značky stoupající do Račkova sedla. Plesa leží v nadmořské výšce od 1676 do 1717 m a jsou různě velká. Na satelitní mapě z roku 2017 jsou tři plesa vyschlá.\n\nPřehled ples ukazuje tabulka:\n\n\n\n"}
{"id": "1320180", "url": "https://cs.wikipedia.org/wiki?curid=1320180", "title": "Kancléř (Polsko)", "text": "Kancléř (Polsko)\n\nKancléř (polsky \"kanclerz\", [ˈkant͡slɛʂ], z latinského \"cancellarius\") byl jeden z nejvyšších úředníků polského království. Úřad vznikl ve 12. století a trval až do konce Republiky obou národů roku 1795. Odpovídající úřad pak od 16. století existoval i ve Velkoknížectví litevském. \n\nMoc kancléřů rostla s rostoucí důležitostí psaných dokumentů. Ve 14. století se úřad krakovského kancléře (\"kanclerz krakowski\") změnil na úřad korunního kancléře (\"kanclerz koronny\") a s postupně rostoucí mocí úřadu se jeho nositel stal odpovědným za zahraniční politiku celého království (a později celé unie). Dále byl kancléř odpovědný za legalitu králových úředních úkonů a řídil kancléřství (\"kancelaria\"). \n\nOd 15. století existovaly dva různé kancléřské úřady, které si nebyly vzájemně podřízeny: velký kancléř (\"kanclerz wielki koronny\") a podkancléř (\"podkanclerz\"). Polsko-litevská unie měla kancléře čtyři. Byli to velký kancléř koruny, velký kancléř litevský, podkancléř koruny a podkancléř litevský.\n"}
{"id": "1320184", "url": "https://cs.wikipedia.org/wiki?curid=1320184", "title": "Hejtman (vojenství)", "text": "Hejtman (vojenství)\n\nHejtman je v původním významu velitelská hodnost v některých armádách, zpravidla odpovídající kapitánovi a německému hauptmanovi. Byla však užívaná i jako vysoká velitelská hodnost, a to v polském a husitském vojsku. V polském resp. polsko-litevském prostředí polní hejtman odpovídal spíše současné generálské hodnosti a velký korunní hejtman byl druhým nejvyšším velitelem branné moci v pořadí hned po králi, tedy funkce odpovídající zhruba dnešnímu ministrovi obrany.\n\n"}
{"id": "1320189", "url": "https://cs.wikipedia.org/wiki?curid=1320189", "title": "Senior park", "text": "Senior park\n\nSkupina Senior Park, sdružující české obchodní společnosti, v jejichž čele stojí Senior Park a.s., provozuje síť bezbariérových komplexů pro seniory, osoby se sníženou schopností pohybu a vozíčkáře. Společnost založil v roce 2006 Jaroslav Plesník s cílem vytvořit domov pro své rodiče. \n\nV roce 2007 byl dokončen první Senior Park v Luštěnicích a v současné době je v provozu celkem 6 areálů v různých lokalitách České republiky. Patří tak mezi poskytovatele alternativního bydlení a služeb pro seniory a osoby se sníženou schopností pohybu v České republice. \n\nSenior Park je alternativou k domovům pro seniory či domovům s pečovatelskou službou. Starším osobám zajišťuje ubytování a potřebný servis, ale v několika věcech se od nich liší. Především se nejedná o poskytovatele sociálních služeb. Sociální služby zajišťují terénní sociální služby. Obyvatelům nabízí bydlení v samostatných bytech. Senioři mohou přijímat návštěvy, které mohou přespat. V Senior Parku není pevný režim areálu. \n\nSenior Park cílí především na klienty, kteří chtějí bydlet mimo domovy pro seniory.Bydlení není určeno osobám s duševním onemocněním nebo třeba s významnou poruchou osobnosti spojenou s Alzheimerovou nemocí. Nevhodné je bydlení také pro osoby závislé na návykových látkách, osoby s rysy nesnášenlivosti, konfliktního či asociálního chování, které se neslučuje s bydlením v komunitě obyvatel Senior Parku. \n\nNejedná se o stravovací zařízení, obyvatelé si obědy zajišťují sami. \n\nKaždý areál disponuje firemním bezbariérovým vozidlem. Domovník, který se v areálu nachází tímto vozem rozváží obyvatele k lékaři, na pedikúru, ke kadeřníkovi či na návštěvy k příbuzným. \n\nSeniory Parky jsou postaveny jako jednopodlažní budova s bezbariérovými přístupy do všech částí stavby. Jedná se o samostatné bytové jednotky o velikostech 1+kk nebo 2+kk. Součástí bytů v řadové zástavbě je také venkovní terasa se zahrádkou, kde lze zapůjčit zahradní gril s obsluhou. Uprostřed areálu se nachází atrium určené k odpočinku a relaxaci obyvatel. O drobné opravy a údržbu areálu se stará domovník. \n\nSoučástí areálů je společenská místnost, klubovna s knihovnou. \n\nPersonál pravidelně připravuje program složený z koncertů, besed, oslav, ale také i výletů. Účast na pořádaných akcích je dobrovolná. Většina těchto akcí je otevřena i široké veřejnosti. Při koncertech již v Senior Parku zazpívali Naďa Urbánková, Petra Černocká nebo Milan Drobný. Na akcích se podílí i obce, díky tomu vznikají setkají seniorů a mladší generace například při masopustu, společném pečení či grilování. \n\nSenior Parky\n\n\n\n"}
{"id": "1320191", "url": "https://cs.wikipedia.org/wiki?curid=1320191", "title": "Bitva u Klušina", "text": "Bitva u Klušina\n\nBitva u Klušina mezi polským a ruským vojskem se odehrála 4. července 1610 u vesnice Klušino u Smolensku. Bitva byla součástí Polsko-ruské války (1605–1618). Polská jízda, jejímž hlavním velitelem byl hejtman Stanisław Żółkiewski, drtivě zvítězila nad Rusy a jejich švédskými spojenci, přestože byla početně výrazně slabší. \n"}
{"id": "1320192", "url": "https://cs.wikipedia.org/wiki?curid=1320192", "title": "Bitva u Cecory (1620)", "text": "Bitva u Cecory (1620)\n\nBitva u Cecory (Ţuţory) mezi polsko-litevskými a osmanskými vojsky se odehrávala od 17. září do 7. října 1620 v Moldavsku v blízkosti řeky Prut. Bitva skončila vítězstvím Turků, jež vedl Iskander Paša, zatímco velitel Poláků Stanisław Żółkiewski v bitvě padl. Šlo o počátek polsko-turecké války let 1620–1621.\n"}
{"id": "1320193", "url": "https://cs.wikipedia.org/wiki?curid=1320193", "title": "Univerzita Martina Luthera", "text": "Univerzita Martina Luthera\n\nUniverzita Martina Luthera ( \"Martin-Luther-Universität\", zkratka MLU) je německá univerzita, sídlící ve městech Halle a Lutherstadt Wittenberg v Sasku-Anhaltsku. Vznikla v roce 1817 spojením Univerzity ve Wittenbergu (původní název \"Leucorea\"), založené v roce 1502 Fridrichem III. Saským, a Univerzity v Halle, kterou založil v roce 1694 Fridrich I. Pruský. Logo univerzity tvoří pečeti obou původních škol, v roce 1933 byla pojmenována podle Martina Luthera, který ve Wittenbergu vyučoval. Univerzita patřila zpočátku k významným centrům protestantského pietismu, v osmnáctém století na ní díky působení Christiana Wolffa a Christiana Thomasia převládlo osvícenství, patřila k prvním moderním univerzitám, na nichž se místo latiny vyučovalo v národním jazyce a kladl se důraz na racionální zkoumání světa.\n\nUniverzita je veřejnou výzkumnou institucí a má 19 717 studentů (rok 2015). Má fakultu teologie, práva a ekonomie, medicíny, tři filozofické a tři přírodovědné fakulty, patří k ní Archeologické muzeum Robertinum, Botanická zahrada Halle, observatoř, univerzitní knihovna a orchestr \"Collegium Musicum\". Univerzita spolupracuje s řadou světových vzdělávacích institucí, podílí se na rozvojovém programu OSN Global Compact, vydává odborný časopis \"Scientia Halensis\".\n\n\n"}
{"id": "1320201", "url": "https://cs.wikipedia.org/wiki?curid=1320201", "title": "Nové divadlo", "text": "Nové divadlo\n\nNové divadlo je pojem, který může označovat:\n\n"}
{"id": "1320203", "url": "https://cs.wikipedia.org/wiki?curid=1320203", "title": "Gmina Hažlach", "text": "Gmina Hažlach\n\nGmina Hažlach ( Gmina Hażlach) je gmina v jižním Polsku ve Slezském vojvodství v okrese Těšín přímo u českých hranic. Skládá se z šesti starostenství:\nDohromady má celá gmina rozlohu 48,8 km² (6,7 % území okresu) a podle sčítání lidu v roce 2011 zde žilo 10 703 obyvatel (6,0 % obyvatelsva okresu).\n\nSousedí s městem Těšín na jihu, městem Karviná (městská část Louky) na západě, gminou Žibřidovice a gminou Strumeň na severu a gminou Dubovec na východě.\n\nGmina leží na území Těšínského Slezska. Geomorfologicky se nachází v Ostravské pánvi, do obce Pohvizdov přesahují černouhelná ložiska z ostravsko-karvinského revíru. Východní část gminy patří k rybníkářské oblasti zvané \"Žabí kraj\".\n\n"}
{"id": "1320204", "url": "https://cs.wikipedia.org/wiki?curid=1320204", "title": "Kitchee SC", "text": "Kitchee SC\n\nKitchee SC (celým názvem: \"Kitchee Sports Club\"; ) je čínský sportovní klub, který sídlí ve zvláštní správní oblasti Čínské lidové republiky Hongkongu. Nejznámějším oddílem je fotbalový, který působí na profesionální bázi. Založen byl v roce 1931. Jedná se o osminásobného vítěze hongkongské nejvyšší fotbalové soutěže. Klubové barvy jsou modrá, červená a bílá. Od sezóny 2003/04 působí v hongkongské nejvyšší fotbalové soutěži.\n\nSvé domácí zápasy odehrává na Mong Kok Stadium s kapacitou 6 769 diváků.\n\n\n\nZdroj: \n\n\n\nZdroj: \n\nZdroj: \n\n"}
{"id": "1320205", "url": "https://cs.wikipedia.org/wiki?curid=1320205", "title": "Nižné Račkovo pleso", "text": "Nižné Račkovo pleso\n\nNižné Račkove pleso je jezero ve skupině Račkových ples v Račkově dolině v Západních Tatrách na Slovensku. Má rozlohu 0,67 ha případně včetně Suchého Račkova plesa 1,1840 ha a je 170 m dlouhé a 120 m široké. Dosahuje maximální hloubky 1,7 m a objemu 5624 m³. Leží v nadmořské výšce 1697 m.\n\nNachází se v nejvyšší části Račkovy doliny zvané Račkov Zadok. Na severu se tyčí Končistá a východně od něj je nad plesem Račkovo sedlo. Ve stejném kotli na severozápad od něj se nacházejí Vyšné Račkovo pleso a jihozápadně Suché Račkovo pleso, se kterým se za vyššího stavu vody spojuje a v některých zdrojích jsou pro obě tato plesa uvedeny společné hodnoty.\n\nDo západního konce přitéká Račkov potok z Vyšného Račkova plesa, který z plesa odtéká širokým průtokem do jihozápadně položeného Suchého Račkova plesa. U jihovýchodního břehu se nachází jedno ze sedmi malých vysychajících Račkových ples. Náleží k povodí Váhu. Rozměry jezera v průběhu času zachycuje tabulka:\nVe vzdálenosti 80 m od plesa prochází žlutá turistická značka přístupná pěšky v období od 16. června do 31. října, z níž vede neznačená odbočka k plesu, na níž je přístup zakázán.\n\n\n"}
{"id": "1320206", "url": "https://cs.wikipedia.org/wiki?curid=1320206", "title": "Izotopy ceru", "text": "Izotopy ceru\n\nPřírodní cer (Ce) je tvořen čtyřmi izotopy: Ce (přirozený výskyt 0,185 %, poločas přeměny nad 7×10 let), Ce (0,251 %, poločas nad 9×10 let), Ce (88,450 %) a Ce (11,114 %, poločas přeměny nad 5×10 let). Bylo také popsáno 35 umělých radioizotopů, s nukleonovými čísly 119 až 157, a několik jaderných izomerů tohoto prvku. Nejstabilnější umělé radioizotopy jsou Ce (poločas přeměny 284,91 dne), Ce (137,641 dne), Ce (32,511 dne), Ce (3,16 dne) a Ce (33,039 h). Všechny ostatní mají poločasy kratší než 18 hodin, většina pod 35 sekund. Radioizotopy s nukleonovým číslem 139 a nižším se většinou přeměňují beta plus přeměnou na izotopy lanthanu, zatímco u Ce a těžších radioizotopů převažuje přeměna beta minus na praseodym..\n"}
{"id": "1320209", "url": "https://cs.wikipedia.org/wiki?curid=1320209", "title": "Let ČSA 096", "text": "Let ČSA 096\n\nLet ČSA 096 dne 8. června 1970 na trase Karlovy Vary – Ruzyně se strojem typu IL-14 a imatrikulační značkou OK-LCF skončil únosem do Západního německa, kde posádka letounu přistála v Norimberku. Čtyři pachatelé za použití střelných zbraní přinutili posádku ke změně kurzu do Západního Německa. Při únosu nebyl nikdo zraněn. Motivem byla emigrace do tehdejšího Západního Německa. \n\n\n"}
{"id": "1320210", "url": "https://cs.wikipedia.org/wiki?curid=1320210", "title": "Suché Račkovo pleso", "text": "Suché Račkovo pleso\n\nSuché Račkove pleso je jezero ve skupině Račkových ples v Račkově dolině v Západních Tatrách na Slovensku. Má rozlohu 0,67 ha. Leží v nadmořské výšce 1697 m.\n\nNachází se v nejvyšší části Račkovy doliny zvané Račkov Zadok. Na jihozápadě se tyčí Jakubina. Ve stejném kotli na severozápad od něj se nacházejí Vyšné Račkovo pleso a severovýchodně Nižné Račkovo pleso, se kterým se za vyššího stavu vody spojuje.\n\nDo severozápadního konce přitéká občasné rameno Račkova potoka z Vyšného Račkova plesa a na severovýchodním břehu ústí široký průtok z Nižného Račkova plesa. Račkov potok odtéká z jihozápadního konce plesa do Čierneho Račkova plesa. Náleží k povodí Váhu. Rozměry jezera v průběhu času zachycuje tabulka:\n\nVe vzdálenosti 100 m od plesa prochází žlutá turistická značka přístupná pěšky v období od 16. června do 31. října, z níž vede neznačená odbočka k plesu, na níž je přístup zakázán.\n\n"}
{"id": "1320212", "url": "https://cs.wikipedia.org/wiki?curid=1320212", "title": "Nemilkov (zámek)", "text": "Nemilkov (zámek)\n\nZámek Nemilkov se nachází ve vsi Nemilkov, části obce Velhartice, okres Klatovy. Leží asi 20 km jižně od Klatov, 2 km západně od Velhartic na levém břehu řeky Ostružné. Je v soukromém vlastnictví a je přístupný veřejnosti. Od roku 1964 je chráněn jako kulturní památka.\n\nMísto, na kterém dnes stojí zámek, se připomíná poprvé jako zemanská tvrz v roce 1382, která sloužila jako sídlo Ctibora Lovečka a Pešíka. Přibližně v polovině 16. století byla tvrz přestavěna na renesanční zámek Janem Bohuchvalem z Hrádku. Z této doby se dochovala psaníčková sgrafita, objevená při opravách zámku v roce 1942. Po Bílé hoře byl tehdejším držitelům Nemilkova Lukavským z Řenče majetek zabaven a následně prodán za symbolickou cenu císařskému generálovi Martinovi de Hoeff-Huerta. V následujících stoletích měl zámek celou řadu majitelů, barokně byl dostavěn za Kateřiny Khuen Belasi. V roce 1802 jej získal Martin Bartoloměj Schreiner. Rod Schreinerů jej pak držel až do roku 1945.Za doby jejich vlastnictví byl zámek několikrát upravován, největší dostavbou bylo klasicistní křídlo se čtyřmi hostinskými pokoji. Zajímavostí je, že zde rodina Schreinerů hospodařila v kuse stopadesát let, vystřídaly se zde čtyři generace. Po 2. světové válce byl poslední majitel Georg odsunut do Německa a celý objekt převzal nejprve MNV Nemilkov a posléze JZD. K posledním úpravám došlo v roce 1962. Zámek pomalu chátral, od roku 1989 byl i s přilehlými budovami a pozemky v rukou několika vlastníků, ale nikdy nebyl přístupný veřejnosti. V roce 2016 zámek našel nové majitele, rodiny Kaplanovu a Hagerovu, začal se opravovat a byl zpřístupněn veřejnosti.\n\nBudova zámku, stojící v severozápadní části poplužního dvora, je zděná patrová, částečně podsklepená. O složitém stavebním vývoji svědčí její půdorys, který má tvar blízký tvaru latinského kříže. Stavba je složená ze čtyř nestejně širokých a dlouhých křídel obdélníkového tvaru, s oplechovanou hranolovou věží nad severním křídlem.\n\nNejstaršími jsou křídlo jihozápadní a střední část zámku, které obsahují renezanční zdivo. Z této doby pocházejí psaníčková sgrafita na fasádě i hamrované dveře do kaple či reprezentační místnosti v přízemí nebo křížové -hřebínky na stropech a ve výklencích.\n\nLetopočet vytesaný na vstupním portálu 1798, je rokem příchodu rodiny Schreinerů na nemilkovské panství. Kolem roku 1847 vzniklo severozápadní křídlo - v přízemí provozní a v patře hostinské pokoje.\n\nNejmladší západní křídlo je současně i nejdelší.\n\nNa nádvoří zámku se nachází kamenná kašna s letopočtem 1849. Nádrž má čtvercový půdorys a její stěny tvoří žulové desky. Uprostřed kašny je umístěn válcový pilířek, který vrcholí mísou s motivem mušle. Na bocích mísy ústí chrliče.\n\nPark obdélného tvaru, který k zámku patřil, byl z větší části lesní školkou. Jen malá část byla upravena jako park krajinářského typu. Dnes je z části využíván jako fotbalové hřiště, část je zarostlá převážně listnatými stromy, z nichž jen některé jsou pravděpodobně staré 150 let. Zbytek je využíván pro chov dobytka. Park je na jižní, východní a severní straně ohrazen zbytky plné kamenné zdi, asi 1 m vysoké.\n\nExistenci nemilkovského pivovaru a stejně tak zemanského statku můžeme předpokládat již v roce 1382. V době, kdy pivovar vlastnili Schreinerové, byl většinou v pronájmu. Průměrný roční výstav kolem 800 hl ho řadil k menším. Roku 1837 začal souběžně s pivovarem fungovat také lihovar. Tehdejší majitel statku Adolf Schreiner nechal koupit vyřazenou parní lokomotivu. Její kotel byl zazděn v těsné blízkosti pivovaru a tím se stal prvním pivovarem s parním pohonem na Klatovsku. Ale ani tohle vylepšení nepomohlo a díky konkurenčním pivovarům v Čachrově, Březí a Malonicích, které mu nakonec \"zlomily vaz\", byl v roce 1905 jeho provoz definitivně ukončen. Prostory pivovaru nadále využíval lépe prosperující lihovar, který vydržel do poslední dekády 20. století. Na konci roku 2012 byl celý objekt včetně dochovaného technického vybavení zbořen, zbyl jen vysoký cihlový komín. Demolici povolil sušický odbor památkové péče.\n\nV době kdy zámek vlastnili Schreinerové, hospodářské budovy i pozemky obklopující samotný nemilkovský zámek sloužily k potřebám lesní školky. Pokud stromky přežily zdejší drsnější klima, uchytily se již kdekoliv jinde. Proto také stromy z Nemilkova rostou po celé Evropě.\n\nZajímavá je také malířská výzdoba, v jedné místnosti jsou znázorněny velkostatky v držení rodiny Schreinerů, kaple jsou opatřeny iluzivní kresbou.\n\nV nejstarší části zámku je vybudován tzv. osvětlovací krbík, ve kterém hořela louč nebo svíčky, protože v tomto prostoru nebylo umístěno žádné okno.\n\nPřekvapivé jsou neuskutečněné úvahy posledního majitele nemilkovského statku z rodu Schreinerů Georga z počátku 40. let 20. století. Ten zvažoval prodej Nemilkova Ferdinandu Menčíkovi, synovci Tomáše Bati. Tak se z nemilkovského statku mohla stát továrna na výrobu bot, pobočka zlínského obuvnického impéria.\n\n"}
{"id": "1320213", "url": "https://cs.wikipedia.org/wiki?curid=1320213", "title": "Jan Mikuláš Hála", "text": "Jan Mikuláš Hála\n\nJan Mikuláš Hála (* 21. srpna 1937 Važec) je český malíř a restaurátor. \n\nNarodil se jako nejmladší ze tří dětí v podtatranském Važci na Slovensku, kde tehdy působil jeho otec, malíř Jan Hála, rodem z jihočeské Blatné, matka Anna Marie (Rina), rozená Chlupsová pocházela též z Blatné. Jan Mikuláš prožil mládí ve Važci, kde chodil do základní školy, na gymnáziu v Liptovském Svätém Mikuláši a v Liptovském Hrádku, kde maturoval roku 1955. Už jako školák projevoval výrazné kreslířské a malířské nadání. Z té doby pochází soubor jeho uhlem kreslených podobizen Važťanů a portréty členů rodiny.\n\nV roce 1956 byl přijat na Vysokou školu výtvarných umění v Bratislavě do malířského ateliéru prof. Jána Mudrocha. Po třech letech přešel na Akademii výtvarných umění v Praze do školy prof. Vlastimila Rady, kterou po jeho smrti převzal prof. František Jiroudek, u něhož ukončil studia roku 1963 jako akademický malíř. Svůj zájem o restaurování uměleckých děl dovršil v letech 1965-1968 na Akademii výtvarných umění v Praze, postgraduálním studiem malířských a restaurátorských technik v ateliéru profesora Bohuslava Slánského.\nSamostatně pracuje jako restaurátor obrazů a polychromovaných plastik od roku 1965 do současnosti. V 80.letech 20.století patřil k zaměstnancům Státních restaurátorských ateliérů v Praze, v letech 1984-1988 tam vedl kolektiv malířského ateliéru se sídlem v areálu Strahovského kláštera.\nK jeho častým spolupracovníkům a přátelům dříve patřili Věra Zemanová-Králová, Vlastislav Lachout, František Sedlák, Jiří Brodský, Hynek Klouda a v posledních dvaceti pěti letech s ním tandem tvoří jeho manželka, výtvarnice Dagmar Hálová. Jejich syn Jan Hála mladší se věnuje grafickému designu a počítačové grafice. \n\nJeho široký záběr působnosti zahrnuje závěsné obrazy, malby nástěnné a nástropní, kulisy, opony, předměty umělecko-řemeslné, polychromované dřevěné plastiky, malovaný lidový nábytek, chrámové a cechovní prapory, církevní mobiliář a další artefakty umělecké a historické hodnoty. \n\nJan Mikuláš Hála za půlstoleté působení restauroval téměř tisíc prací a patří ve svém oboru k nejdéle činným výtvarníkům. Mezi jeho nejvýznamnější restaurátorská díla patří obrazy Vojtěcha Hynaise, Františka Ženíška a Václava Brožíka v Panteonu Národního muzea v Praze, Hynaisova opona Národního divadla v Praze, a další divadelní opony: divadla F. X. Šaldy v Liberci, divadla v Karlových Varech, Mladé Boleslavi či divadla v Náchodě, barokní oltářní obrazy Jana Jiřího Heinsche pro chrám sv. Jiří a katedrálu sv. Víta na Pražském hradě, gotické nástěnné malby v ambitech hradu ve Strakonicích, renesanční sgrafitta na zámku v Českém Krumlově a kulisy i malby v tamním zámeckém divadle, barokní nástěnné malby v konírně zámku v Praze - Tróji, rokokové nástropní malby na zámcích Červený Dvůr, a na zámku v Konici.\n\nV posledních letech se věnuje obrazům evropských malířů 19. a 20. století. Mezi významnými díly lze zmínit například několik dekorativních panneau Luďka Marolda z někdejší Stutzigovy cukrárny v Praze portréty bankéře Jaroslava Preisse od Vratislava Nechleby.\n\n\n"}
{"id": "1320214", "url": "https://cs.wikipedia.org/wiki?curid=1320214", "title": "Hurikán Harvey", "text": "Hurikán Harvey\n\nHurikán Harvey byla tropická cyklóna a třetí hurikán atlantické hurikánové sezóny roku 2017. Hurikán ukončil rekordní 12leté období absence hurikánů kategorie 3 a výše v USA, a to od roku 2005, kdy zemi zasáhl hurikán Wilma. Harvey je taktéž prvním hurikánem, který zasáhl Texas od roku 2008, kdy se přes něj přehnal hurikán Ike a nejsilnějším od roku 1961, kdy jej zasáhl hurikán Carla. Taktéž se jedná o nejsilnější hurikán v Mexickém zálivu od hurikánu Rita v roce 2005 a nejsilnější hurikán, který zasáhl USA od hurikánu Charley roku 2004. S úhrnem 1 300 mm srážek se řadí na první příčku v žebříčku nejdeštivějších hurikánů v historii pevninských USA. Překonává tak tropickou bouři Amelia z roku 1978.\n\nJedná se o 8. pojmenovanou bouři, 3. hurikán a 1. hurikán kategorie 3 a výše pro altantickou hurikánovou sezónu 2017. Vyvinul se z tropické vlny východně od Malých Antil. Za tropickou bouři byl systém prohlášen 17. srpna. Následujícího dne bouře překonala Návětrné ostrovy, zatímco severně minula Barbados, později i ostrov Svatý Vincenc. Když se Harvey dostal do Karibského moře, díky střihu větru ztratil na síle a 19. srpna severně od Kolumbie zeslábnul na tropickou vlnu. Zbytky bouře postupovaly severozápadně napříč Karibským mořem a poloostrov Yucatán. 23. srpna bouře nad Campechským zálivem opět nabrala na síle. O den později začala prudce nabírat na intenzitě. Ještě téhož dne byla klasifikována jako hurikán 1. stupně. Hurikán postupoval dále na severozápad a i přes mírné zeslábnutí byl 25. srpna povýšen na hurikán 4. stupně. Během své největší intenzity dorazil na pobřeží Texasu poblíž města Rockport. 2. září se Harvey rozptýlil ve státě Tennessee\n\nHarvey má na svědomí nejméně 107 obětí, 1 v Guyaně a 106 v USA. Způsobil katastrofální záplavy v metropolitní oblasti Houstonu s 6,5 miliony obyvatel a největší záplavy v historii státu Texas. Ředitel útvaru FEMA Brock Long označil bouři za nejhorší katastrofu v historii Texasu a odstraňování následků odhaduje na roky dopředu. Škody byly odhadnuty na 125 miliard dolarů.\n\nNárodní středisko pro hurikány (NHC) začalo ráno 13. srpna pozorovat tropickou vlnu vyvíjející se u západního pobřeží Afriky. Kvůli příznivým podmínkám, které převládaly v okolí vlny se očekávalo, že se spojí s blízkou rozsáhlou tlakovou níží nacházející se jihozápadně od Kapverd a oblačnost se začne postupně organizovat do kruhu. K tomu však nedošlo. Vlna začala postupovat severním směrem, zatímco níže západním. 17. srpna začala tlaková níže produkovat silnou bouřkovou aktivitu a začala vykazovat známky organizování, zatímco satelit sledující tuto systém odhalil cirkulaci oblačnosti. V reakci na to vydalo NHC zprávu o vývoji možné tropické cyklóny a upozornění pro některé ostrovy Malých Antil. Středisko později téhož dne vyslalo k systému speciální letoun, díky němuž bylo nalezeno patrné centrum bouře (budoucí oko) a odhaleny větry odpovídající síle tropické bouře. Středisko tak systém ve 21 hodin večer povýšil na tropickou bouři jménem Harvey.\n\nHarvey se po pojmenování pohyboval západním směrem do Karibiku, a to pod vlivem tlakové výše severně od bouře. Střih větru, který v bouři působil, komplikoval předpověď síly větrů a pohybu. Přestože celková předpověď naznačovala rozptyl bouře v Karibiku, statistický model poukázal na potenciál k zesílení a povýšení na hurikán. Během následujícího dne se bouře začala rozpadat a 19. srpna ve 21 hodin byla bouře označena za tropickou depresi a o 6 hodin později na tropickou vlnu. 20. srpna v ranních hodinách zaregistrovalo NHC zesilování zbytků bouře. Předpokládalo se, že díky silnému větru v horní části systému a suchému vzduchu se vývoj brzy zastaví. Systém ale postupoval dále severozápadně do Karibského moře a Campechského zálivu, v němž převládaly vynikající podmínky pro rozvoj tropické bouře, popřípadě hurikánu. Poté, co systém překonal poloostrov Yucatán, organizace oblačnosti byla stále nápadnější. Díky informacím shromážděným průzkumným letem k systému, 23. srpna v 15 hodin a NHC ho tak opět povýšil na tropickou depresi. Na tropickou bouři byl povýšen 24. srpna v 6 hodin ráno.\n\nPozději téhož rána prošel Harvey procesem prudkého zintenzivnění. Jeho oko zvýraznělo a tlak uvnitř bouře rychle klesl. Do 17. hodiny se Harvey dostal až na úroveň hurikánu 3. kategorie. Na 4. kategorii se hurikán dostal další den ve 23 hodin, zatímco se přibližoval k Texasu. V době svojí největší intenzity narazil 26. srpna ve 3 hodiny ráno na pobřeží Texasu u města Rockport, zatímco vítr dosahoval rychlosti 215 km/h a tlak hladiny 938 hPa. Harvey se tak stal prvním \"silným\", tedy kategorie 3 a výše, hurikánem v USA od hurikánu Wilma v roce 2005 a hurikán s nejsilnější silou větru od hurikánu Charley v roce 2004. Jedná se také o první hurikán v Texasu od hurikánu Ike v roce 2008, první \"silný\" v Texasu od hurikánu Bret v roce 1999 a nejsilnější od hurikánu Carla v roce 1961.\n\nPo úderu na pevnině se hurikán \"vrátil\" nad Mexický záliv a znovu udeřil na pevnině 26. srpna v 6 hodin ráno poblíž Holiday Beach jako hurikán 3. kategorie. Následovalo prudké zeslábnutí bouře až na úroveň tropické bouře v 18 hodin téhož dne.\n\nJako první byly výstrahy a upozornění před hurikánem vydány 17. srpna v 15 hodin pro Návětrné ostrovy asi 6 hodin před zásadním zesílením bouře. Varování před tropickou bouří bylo vydáno nejprve pro ostrovní stát Dominiku, dále Barbados, Martinik, Svatou Lucii a Svatého Vincenta a Grenadiny. Když se bouře 18. srpna posunula západně do Karibiku, varování byla pro tyto státy zrušena.\n\nDalší upozornění byla pak vydána pro Honduras, a to pro okresy Atlántida, Islas de la Bahía, Colón, Cortés, Cracias a Dios, Olancho a Yoro. Na pobřeží Hondurasu mělo spadnout kolem 200 mm srážek, v ostrovních částech státu kolem 80 mm. Když se zbytky bouře posouvaly k Mexiku, pro stát Campeche byla vydána výstraha nejnižšího stupně. Když 23. srpna v 15 hodin Harvey opět zesílil, mexická vláda vydala varování před tropickou bouří pro stát Tamaulipas mezi městy Boca De Catan a Rio Grande. Varování bylo staženo 25. srpna ve 21 hodin poté, co vyšlo najevo, že Harvey pro oblast už nepředstavuje žádné nebezpečí.\n\nFederální agentura pro zvládání krize (FEMA) před bouří spolupracovala s Pobřežní stráží Spojených států amerických, Celní a pohraniční ochranou Spojených států amerických a Úřadem pro imigraci, aby se společně připravili na bouři a následky. FEMA před bouří umístila záchranné týmy na místa v texaském Austinu a louisianském Baton Rouge.\n\n23. srpna byla vydána varování pro oblasti mezi městy Port Mansfield a San Luis Pass. Během dalších dnů byly výstrahy rozšířeny i na místa kolem High Island, Rio Grande a Matagorda. Taktéž byla vydána varování před vzedmutím oceánu v důsledku bouře. Tato upozornění byla odvolána 26. srpna. 27. srpna zbyla varování pro oblasti mezi městy Port O'Connor a Sargent.\n\n23. srpna vyhlásil guvernér Greg Abbott výjimečný stav ve 30 okresech. Nařízená evakuace proběhla v okresech Brazoria, Calhoun, Jackson, Refugio, San Patricio, Victoria a některé části okresu Matagorda County. 26. srpna vyhlásil guvernér Abbott výjimečný stav v dalších 20 okresech.\n\nV Louisianě vyhlásil guvernér John Bel Edwards výjimečný stav pro celý stát. Povinná evakuace byla nařízena pro okres Cameron Parish pro města Big Lake, Cameron, Creole, Grand Chenier, Hackberry, Holly Beach a Johnson Bayou. Evakuace byla doporučena i v okrese Vermilion Parish pro níže položená místa jižně od dálnice 14. Národní garda Louisiany před bouří připravila na 500 000 pytlů s pískem, záchranné lodě a speciální záchranné vozy vhodné pro akce při povodních. V New Orleans pak panovaly obavy, zda tamní odvodňovací systém bude schopen pojmout vodu vyprodukovanou hurikánem. V provozu bylo totiž jen 105 ze 120 vodních čerpadel. Tamní veřejné školy, 6 univerzit a lékařská fakulta uzavřely 29. srpna. Když se Harvey dostal z Texasu zpět nad Mexický záliv, bylo 28. srpna ve 12 hodin varování před tropickou bouří v zálivu Mesquite Bay a High Island rozšířeno i na východ do Louisiany, konkrétně do komunity Cameron. Varování před bouří tedy bylo v zemi vyhlášeno v oblasti od Cameronu po město Intracoastal City.\n\nObyvatele Barbadosu bouře zanechala bez proudu. Největší výpadky zaznamenaly provincie Christ Church, Saint Joseph, Saint Lucy a Saint Michael. Jeden dům byl smeten povodní, několik domů bylo zatopeno a jejich obyvatelé byli evakuováni. Mosty v provinciích Saint Andrew a Saint Joseph byly poničeny. Ve městě Speightstown voda zaplavila tamní sklad paliva. Silný vítr zde zfouknul střechu kostela. Na ostrovním státě Svatý Vincenc a Grenadiny bylo zatopeno 9 domů a 4 další poničil vítr. Vlivem bouře spadl strom na školu, kterou poškodil. Více než 15 podniků zatopila voda ze zablokovaných stok ve městě Port Elizabeth. V útulcích skončilo po bouři celkem 15 lidí.\n\nTropická bouře zasáhla také státy Surinam a Guyana. Silný vítr ve hlavním městě Surinamu, Paramaribu, poškodila střechu prezidentského paláce a dalších dvou domů. Poškozen byl také resort Torarica Hotel and Casino. O střechy přišly další 4 domy v regionu Commewijne a 3 v regionu Wanica. Ve druhém jmenovaném byla poškozena budova Ministerstva sociálních věcí kvůli spadlému stromu. V Guyaně bouře nejvíce zasáhl vesnici Jawalla, kde Harvey zničil 4 domy, zatímco 5 dalších a 2 obchody byly poškozeny. Škodám se nevyhnuly ani další veřejné budovy jako komunitní centrum vesnice, budovy rady obce, mateřskou školu a veřejné školy. Zemřela zde 29letá žena, na níž se zřítil její vlastní dům.\nV Texasu živel způsobil především velké záplavy. Více než 300 tisíc lidí přišlo o elektřinu a způsobené škody byly obrovské.\n\n"}
{"id": "1320216", "url": "https://cs.wikipedia.org/wiki?curid=1320216", "title": "Čierne Račkovo pliesko", "text": "Čierne Račkovo pliesko\n\nČierne Račkove pliesko je jezero ve skupině Račkových ples v Račkově dolině v Západních Tatrách na Slovensku. Má rozlohu 0,03 ha. Dosahuje maximální hloubky 1 m. Leží v nadmořské výšce 1677 m.\n\nOkolí jezera je travnaté. Nachází se v nejvyšší části Račkovy doliny zvané Račkov Zadok ve vzdálenosti 400 m pod Suchým Račkovým plesem. Na západě se tyčí Jakubina a na východě Klin.\n\nDo západního konce přitéká občasné rameno Račkové ze Suchého Račkova plesa, které z plesa odtéká přes louku zpět do potoka.\n\nKolem plesa prochází žlutá turistická značka přístupná pěšky v období od 16. června do 31. října. Je to jediné pojmenované oficiálně přístupné Račkovo pleso.\n\n"}
{"id": "1320228", "url": "https://cs.wikipedia.org/wiki?curid=1320228", "title": "MANTA (firma)", "text": "MANTA (firma)\n\nMANTA (celým názvem Manta Software, Inc.) je česko-americká společnost, vyvíjející nástroj pro analýzu datových toků v IT prostředích velkých firem. \n\nMANTA původně vznikla v letech 2008 a 2009 jako interní nástroj české konzultační společnosti Profinit. Na konci roku 2014 vyhrála první místo v soutěži „Czech ICT Incubator @ Silicon Valley“, pořádanou Czech ICT Alliance a v návaznosti na to založila pobočku v San Francisku v USA a získala první americké zákazníky. MANTA se spolu s ČVUT v Praze zapojila do grantových programů ALFA a EPSILON Technologické Agentury ČR. Od roku 2016 působí MANTA jako samostatná firma, celosvětově prostřednictvím vlastních poboček a sítě regionálních partnerů. Mezi její zákazníky patří například společnosti OBI, Teradata, Caesar's Entertainment nebo Comcast.\n\nMANTA je lineage platforma dovolující uživatelům informací a systémovým administrátorům vidět celou cestu dat firemními informačními systémy. Podstatou nástroje je schopnost porozumět programovému kódu (SQL, Java) a popsat transformační logiku v něm obsaženou. Na základě získaných metadat pak nástroj dokáže vizualizovat jednotlivé datové toky.\n\nPlatforma tak slouží nejen jako místo kde lze všechny tyto informace nalézt pohromadě, ale též s nimi dále pracovat a získat vhled potřebný pro rozvoj data governance projektů, zrychlení vývoje nových produktů, docílení modernizace procesů a posílení datové kvality a bezpečnosti. \n\nV září 2018 získala MANTA seed investici od českého fondu Credo Ventures a německé venture kapitálové skupiny Senovo. \n"}
{"id": "1320265", "url": "https://cs.wikipedia.org/wiki?curid=1320265", "title": "Eastern SC", "text": "Eastern SC\n\nEastern SC (celým názvem: \"Eastern Sports Club\"; ) je čínský sportovní klub, který sídlí ve zvláštní správní oblasti Čínské lidové republiky Hongkongu. Nejznámějším oddílem je fotbalový, který působí na profesionální bázi. Založen byl v roce 1932. Jedná se o pětinásobného vítěze hongkongské nejvyšší fotbalové soutěže. Klubové barvy jsou modrá a bílá. Od sezóny 2013/14 působí v hongkongské nejvyšší fotbalové soutěži. Své domácí zápasy odehrává na Mong Kok Stadium s kapacitou 6 769 diváků.\n\nMimo mužský fotbalový oddíl má sportovní klub i jiné oddíly, mj. oddíl basketbalu.\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1320270", "url": "https://cs.wikipedia.org/wiki?curid=1320270", "title": "Administrativní dělení Botswany", "text": "Administrativní dělení Botswany\n\nBotswana se dělí na 17 distriktů (10 venkovských a 7 městských). Ty se dále dělí na okresy.\n"}
{"id": "1320271", "url": "https://cs.wikipedia.org/wiki?curid=1320271", "title": "Lewis Powell", "text": "Lewis Powell\n\nLewis Thornton Powell (22. dubna 1844 – 7. července 1865), taktéž známý jako Lweis Payne a Lewis Paine, byl Američan, který se pokusil zavraždit ministra zahraničních věcí Spojených států amerických Williama H. Sewarda 14. dubna 1865. Byl spolupachatelem Johna Wilkese Bootha, který zavraždil prezidenta Abrahama Lincolna tu samou noc. \n\nPowell byl nejprve voják armády Konfederace, v Gettysburgu utrpěl zranění. Později sloužil u tajné služby konfederace. Seznámil se s Boothem, jenž ho nejprve naverboval do svého plánu unesení Lincolna, 14. dubna 1865 se pak Booth rozhodl prezidenta (a s ním Sewarda a viceprezidenta Andrewa Johnsona) raději zavraždit. \n\nPowellovi Booth udělil úkol zabít Sewarda. Pomáhal mu David Herold, který Powella dovedl k Sewardovi domů a připravil mu koně k útěku. Powell Sewarda těžce zranil, ale Herold zmizel ještě před tím, než Powell ze Sewardova domu utekl. Powell se ve městě ztratil, o tři dny později dorazil do hostince Mary Surratové, matky spolupachatele Johna Surratta. V té samé chvíli policie dům prohledávala a Powella zatkla. Powell a tři další byli odsouzeni k trestu smrti vojenským soudem.\n"}
{"id": "1320275", "url": "https://cs.wikipedia.org/wiki?curid=1320275", "title": "Izotopy praseodymu", "text": "Izotopy praseodymu\n\nPřírodní praseodym (Pr) je tvořen jediným izotopem, Pr, což jej řadí mezi monoizotopické prvky. Bylo také popsáno 38 radioizotopů, s nukleonovými čísly 121 až 159, a několik jaderných izomerů tohoto prvku. Nejstabilnější radioizotopy jsou Pr (poločas přeměny 13,57 dne), Pr (19,12 hodin), Pr (5,984 h), Pr (4,41 h) a Pr (1,28 h). Všechny ostatní mají poločasy kratší než 25 minut, většina pod 2 minuty. Radioizotopy s nukleonovým číslem 140 a nižším se většinou přeměňují beta plus přeměnou na izotopy ceru, zatímco u Pr a těžších radioizotopů převažuje přeměna beta minus na neodym..\n"}
{"id": "1320277", "url": "https://cs.wikipedia.org/wiki?curid=1320277", "title": "David Herold", "text": "David Herold\n\nDavid Edgar Herold (16. června 1842−7. července 1865) byl spolupachatel Johna Wilkese Bootha během atentátu na Abrahama Lincolna ze 14. dubna 1865. Po střelbě Herold doprovázel Bootha na cestě k Samuelovi Muddovi, jenž Boothovi ošetřil zranění na noze a zmínění dva muži dále unikali skrze Maryland do Virginie. Herold se s Boothem ukryl do stodoly, která byla později obklíčena. Herold se vzdal, Booth byl zastřelen a zemřel o několik hodin později. Herold byl následně odsouzen k trestu smrti a pověšen spolu s dalšími spolupachateli. \n"}
{"id": "1320280", "url": "https://cs.wikipedia.org/wiki?curid=1320280", "title": "Ruské vojvodství", "text": "Ruské vojvodství\n\nRuské vojvodství (, ) byla jednotka správního členění a administrace Koruny polského království od roku 1434 do roku 1772 jako část malopolské provincie polské koruny.\n\nÚzemí pozdějšího vojvodství bylo ve 40. letech 14. století připojeno k Polsku za vlády krále Kazimíra III. Velikého. Do té doby zde existovalo Haličsko-volyňské knížectví (resp. Haličsko-volyňské království, též jako Ruské království).\n\nRoku 1434 polský král Vladislav III. Varnenčik udělil haličsko-ruským bojarům práva polské šlechty a do čela administrativy vojvodství postavil vojevodu sídlícího ve Lvově.\n\nRoku 1629 mělo 943 tisíc obyvatel, roku 1677 mělo přes 3000 vesnic a 160 měst a městeček. Do roku 1770 počet obyvatel vzrostl na 1495 tisíc.\n\nVojevodství zaniklo roku 1772, když v prvním dělení Polska Halič připadla habsburské monarchii.\n\n"}
{"id": "1320295", "url": "https://cs.wikipedia.org/wiki?curid=1320295", "title": "Bohové blíženci", "text": "Bohové blíženci\n\nBohové blíženci jsou typ božstev, dvou bratrů, objevujících se v mnoha indoevropských mytologiích. Objevují se především v pramenech z védské, řecké a baltské tradice kde vykazují řadu stejných rysů.\n\nBožství blíženci jsou popisováni jako jezdci na koni, zpravidla bílém, ochránci před nebezpečím a zachránci z nesnází. Jsou také nositeli světla a jsou spojováni s úsvitem a bohyní úsvitu či dcerou slunce. Často jsou syny či potomky nejvyššího nebeského boha jako je Djaus, Zeus či Dēivas.\n\nMezi božské blížence patří následující dvojice:\n\n\nMezi další blíženecká božstva můžou patřit:\n\n"}
{"id": "1320300", "url": "https://cs.wikipedia.org/wiki?curid=1320300", "title": "Edsel Pacer", "text": "Edsel Pacer\n\nEdsel Pacer je automobil vyráběný a prodávaný firmou Edsel v roce 1958. Pacer byl postaven z kratší užší platformy Edsel Ranger, sdílený s Fordem.\n\nPacer představoval krok nahoru od základního modelu Ranger. Na rozdíl od Rangerových základních opěrek má Pacer tvarované zádové opěry, nylonové čalouněné látky, gumové podlahové rohože, barevný klíč a kvalitní nerezové vnější a vnitřní obložení okenní lišty. Byl k dispozici základní ohřívač (za cenu 92 dolarů), Rádio (95 dolarů) a klimatizace byla volitelná (za 417 dolarů).\n\nVšechny Pacery jezdily na rozvoru Ford v rozměrech 2997 mm, motor měl 363 koňských sil. Třístupňová manuální převodovka byla ve standardu. Kupující si mohli připlatit za třírychlostní Automatickou převodovku se standardním voličem ozubených kol nebo si mohli zvolit Edselův Teletouch, který umístil tlačítka volby pohonu na volant (za cenu 231 dolarů).\n"}
{"id": "1320303", "url": "https://cs.wikipedia.org/wiki?curid=1320303", "title": "US Open 2017 – kvalifikace mužské dvouhry", "text": "US Open 2017 – kvalifikace mužské dvouhry\n\nKvalifikace mužské dvouhry na US Open 2017 probíhala před zahájením hlavní soutěže od 22. do 25. srpna 2017 v areálu Národního tenisového centra Billie Jean Kingové.\n\nKvalifikace se účastnilo sto dvacet osm hráčů, z nichž v rámci tříkolové soutěže postoupilo osmmnáct do navazujícího mužského singlu. Šestnáct tenistů vyhrálo tři kola. Nejvýše nasazený Argentinec Leonardo Mayer pak prošel jako šťastný poražený po odstoupení světové jedenáctky Milose Raonice z turnaje pro zraněné zápěstí a rovněž tak Slovák Lukáš Lacko po pozdním odhlášení světové dvojky Andyho Murrayho pro zranění kyčle.\n\n Leonardo Mayer\n"}
{"id": "1320304", "url": "https://cs.wikipedia.org/wiki?curid=1320304", "title": "Mono (řeka)", "text": "Mono (řeka)\n\nMono je řeka v západní Africe, dlouhá 467 kilometrů. Pramení v beninském departementu Atakora, překračuje hranice do Toga a teče přes území jeho území směrem k jihu, na dolním toku tvoří státní hranici mezi Togem a Beninem a vlévá se do Guinejského zálivu. Oblast okolo ústí řeky je od roku 2017 chráněna jako biosférická rezervace. Řeka je splavná do vzdálenosti 50 km od ústí, stojí na ní přehrada Nangbeto s vodní elektrárnou, nejvýznamnějším sídlem na řece je Tchamba. Dolní tok je spojen průplavem s jezerem Togo. Údolí řeky je významnou zemědělskou oblastí, kde se pěstuje převážně kukuřice.\n\n"}
{"id": "1320305", "url": "https://cs.wikipedia.org/wiki?curid=1320305", "title": "US Open 2017 – ženská dvouhra", "text": "US Open 2017 – ženská dvouhra\n\nŽenská dvouhra US Open 2017 probíhala na přelomu srpna a září 2017. Do singlové soutěže newyorského tenisového grandslamu nastoupilo sto dvacet osm hráček. Z kvalifikace se probojovalo šestnáct z nich.\n\nObhájkyní titulu byla šestá hráčka žebříčku Angelique Kerberová z Německa, kterou v úvodním kole hladce vyřadila Japonka Naomi Ósakaová. Poprvé od roku 2005 a Světlany Kuzněcovové tak obhájkyně vypadla již ve svém prvním zápase. Jednalo se o nejhorší výkon 29leté Němky za předchozích šest ročníků. Po triumfu v sezóně 2016 se stala světovou jedničkou. V důsledku vyřazení naopak z elitní světové desítky vypadla, a to poprvé od konce září 2015.\n\nKarolína Plíšková, Simona Halepová, Elina Svitolinová, Garbiñe Muguruzaová, Caroline Wozniacká, Johanna Kontaová, Světlana Kuzněcovová a Venus Williamsová vstoupily do turnaje jako soupeřky o post světové jedničky.\n\nPo odečtení bodového zisku z ročníku 2016 zůstal nejvyšší počet Halepové, když na ni čtvrtá v pořadí Plíšková ztrácela 865 bodů. Při rozehrání turnaje mohly hráčky na překonání průběžně první Halepové pomýšlet – v závislosti na dalších výsledcích – jen v případě, že by Muguruzaová postoupila alespoň do čtvrtého kola, Svitolinová do semifinále, Plíšková do finále a Wozniacká, Kontaová, Kuzněcovová i Williamsová jen v případě zisku titulu. \n\nHalepová však s Kontaovou vypadly v prvním kole, Wozniacká s Kuzněcovovou ve druhé fázi a Muguruzaová ve čtvrtém kole. Před druhým týdnem grandslamu a rozehráním čtvrtfinále tak byla na čele průběžného žebříčku Španělka Muguruzaová, když ji po osmifinálovém vyřazení Svitolinové mohla ohrozit pouze Plíšková potřebným postupem do finále. Ta ovšem vypadla ve čtvrtfinále, a tak se po skončení turnaje Španělka stala dvacátou čtvrtou světovou jedničkou žebříčku WTA.\n\nPoprvé od Australian Open 2006 nestartovala na grandslamu Bulharka Cvetana Pironkovová, která tak ukončila šňůru 47 účastí bez přerušení.\n\nBývalá ruská světová jednička a šampionka z roku 2006 Maria Šarapovová se po dopingovém trestu a 19 měsících vrátila na grandslam, když poslední předchozí odehrála na Australian Open 2016. Organizátoři jí, na rozdíl od Wimbledonu, udělili divokou kartu. V úvodním kole vyřadila světovou dvojku Simonu Halepovou ve třech sadách, když proměnila první mečbol. Již ve druhém setu vedla 4–1, ale Rumunka si vynutila třetí dějství po zisku pěti gamů v řadě. V nočních utkáních na stadionu Arthura Ashe tak Šarapovová navýšila svou zápasovou bilanci na 18–0. Na dotaz v rozhovoru na dvorci, proč tomu tak je, odlehčeně zareagovala, protože „\"je to prime time, baby\"“. V osmifinále však dohrála na raketě lotyšské turnajové šestnáctky Anastasije Sevastovové, když ztratila vedení 1–0 na sety. Lotyška odvrátila pět ze šesti brejkbolů a podruhé v řadě prošla mezi posledních osm hráček.\nV úvodním kole nevyužila proti osmé nasazené Rusce Světlaně Kuzněcovové tři mečbolové příležitosti při stavu 5–4 ve třetí sadě Češka Markéta Vondroušová, jež se na okruh vrátila po zranění zad. Ruská šampionka turnaje z roku 2004 pak o svém postupu rozhodla v závěrečné zkrácené hře. Dánská světová pětka a dvojnásobná newyorská finalistka Caroline Wozniacká se po časné prohře ve druhém kole s Ruskou Jekatěrinou Makarovovou ohradila na organizátory v rozhovoru pro dánský deník \"Ekstrabladet\". Kritizovala systém nasazování zápasů, když byly se soupeřkou přesunuty na vedlejší dvorec č. 17 a duel dohrávaly až po půlnoci jako páté utkání v pořadí, zatímco Šarapovová vracející se po dopingovém trestu byla nasazena do hlavní arény areálu.\n\nVe třetím kole odvrátila světová jednička Karolína Plíšková mečbol čínské turnajové dvacet sedmičce Čang Šuaj, jež po zisku úvodní sady podávala ve druhé za stavu 5–4 na postup. Při mečbolu však Češka zahrála vítězný forhend po čáře a následně srovnala na 5–5. I ve třetím setu se ujala Čangová vedení 2–0, ale přesto utkání nakonec prohrála. Postupem do čtvrtého kola vyrovnala kariérní grandslamové maximum americká 91. žena žebříčku Jennifer Bradyovou, když zdolala Rumunku Monicu Niculescuovou po třísetovém průběhu. Již ve druhém kole si Američanka hladce poradila s dvacátou třetí nasazenou Barborou Strýcovou, která jí odebrala jen dva gamy.\n\nDominantní výkony v úvodních třech kolech předvedla úřadující wimbledonská vítězka Garbiñe Muguruzaová ze Španělska, jež uštědřila Američance Varvaře Lepčenkové i Číňance Tuan Jing-jing po jednom „kanáru“. Ve třetí fázi pak hlavní favoritka na titul, v repríze wimbledonského semifinále, vyřadila Slovenku Magdalénu Rybárikovou, když jí opět dovolila uhrát jen dvě hry a poprvé postoupila do osmifinále Flushing Meadows. V něm však její cestu pavoukem zastavila třináctá nasazená Petra Kvitová, přestože Španělka vstoupila do utkání lépe a měla brejkbol na vedení 5–1. Ten však nevyužila a Češka se vrátila do první sady srovnáním na 4–4. Set poté mohla doservírovat při vedení 6–5, ale soupeřka si ztracené podání vzala zpět a rozhodl až tiebreak. V něm již dominovala Kvitová, která světové trojce odskočila i v první fázi druhé sady prolomeným servisem. Muguruzaová se pokoušela ztracenou hru získat zpět, ale ani jeden z nabídnutých brejkbolů v posledním gamu za stavu 3–5, nevyužila. Česká tenistka tak zopakovala své maximum ze sezóny 2015 a podruhé v kariéře postoupila do čtvrtfinále.\n\nPoprvé od roku 2002 postoupily čtyři Američanky do čtvrtfinále.\n\nPo výhře nad Darjou Kasatkinovou se mezi poslední osmičku hráček probojovala 32letá Estonka Kaia Kanepiová, čímž vyrovnala osobní maximum z roku 2010. Stala se tak první kvalifikantkou v této fázi turnaje od roku 1981 a Barbary Gerkenové. Do Flushing Meadows přijížděla až jako 418. tenistka žebříčku, když jí v předchozích dvou sezónách kariéru komplikovaly zranění pat a virové onemocnění. V roce 2017 odehrála na okruhu WTA Tour před grandslamem jediný zápas.\n\nDo semifinále prošla dvojnásobná americká šampionka z let 2000 a 2001 i devátá nasazená Venus Williamsová. Za 2.34 hodin vyřadila Petru Kvitovou po vyrovnaném průběhu. Ve třetí sadě jako první prolomila servis Češka a ujala se vedení 2–1. Výhodu však neudržela a sama o podání přišla, když soupeřka srovnala na 3–3. Rozhodla tak až zkrácená hra, v níž dominovala americká hráčka. Williamsová tak navýšila poměr tiebreaků v roce 2017 na 11:1, zatímco Kvitová měla pasivní bilanci 3:5. V 37 letech se Američanka stala nejstarší semifinalistkou otevřené éry US Open a do této fáze se podívala poprvé od roku 2010. Mezi poslední čtveřici postoupila také 83. hráčka žebříčku Sloane Stephensová, která po identickém výsledku, jakým skončil duel Williamsové s Kvitovou, zdolala šestnáctou nasazenou Lotyšku Anastasiji Sevastovou. Stephensová se na dvorce vrátila po vleklém zranění Wimbledonem 2017 a poprvé v kariéře se probojovala do semifinále newyorského majoru, stejně tak i na třetím turnaji v řadě, když do nich postoupila již v Torontu a Cincinnati.\n\nDo svého druhého semifinále postoupila také Coco Vandewegheová, která vyřadila úřadující světovou jedničku Karolínu Plíškovou ve dvou setech a stala se již třetí americkou semifinalistkou. Semifinálovou čtveřici doplnila patnáctá nasazená Madison Keysová, která ve dvou setech ukončila grandslamový návrat Estonky Kaii Kanepiové. Zajistila tak celoamerické semifinále a výhru tenistky pořadatelské země, když naposledy předtím se do této fáze probojovaly pouze Američanky v roce 1981, respektive na grandslamu ve Wimbledonu 1985. Od té doby se hráčkám žádného státu nepodařilo obsadit všechna semifinálová místa.\n\nPrvní semifinálový duel mezi Venus Williamsovou a Sloane Stephensovou byl plný nevynucených chyb, kdy se Williamsová dopustila dokonce 51 chyb. V prvním setu Stephensová povolila Williamsové pouze jeden gem a ve druhém Williamsová nadělila Stephensové kanára. Vyrovnanější průběh měla až třetí sada, která nakonec skončila lépe pro premiérovou grandslamovou finalistku Stephensovou. Williamsová si tak třetí grandslamové finále v roce nezahraje. Druhé semifinále mělo již jednoznačný průběh. V něm Madison Keysová doslova zničila za 66 minut turnajovou dvacítku Coco Vandewegheovou, kterou porazila už potřetí v řadě během měsíce. Keysová v první sadě nastřílela 14 vítězných míčů ku pouhým dvěma nevynuceným chybám a na svém podání ztratila pouhé tři fiftýny. Stejně jako krajanka Stephensová i pro Keysovou se jedná o první grandslamové finále.\n\nVítězkou se stala nenasazená Američanka Sloane Stephensová, jež ve finále zdolala svou krajanku a turnajovou patnáctku Madison Keysovou po dvousetovém průběhu 6–3 a 6–0. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour. Pro Stephenosvou se jednalo o největší titul kariéry, který získala pouhé dva měsíce po téměř rok dlouhé pauze zaviněné zraněním a stala se teprve druhou nenasazenou hráčkou v open éře, která vyhrála US Open. Před ní to zvládla pouze Kim Clijstersová v roce 2009. Rovněž Keysovou trápily zdravotní potíže. Pro operaci zápěstí začala sezónu až v březnu a v červnu musela na zákrok znou.\n\nStephensová si do žebříčku WTA připsala 2 000 bodů a získala finanční odměnu ve výši 3 700 000 dolarů.\n\nPři závěrečném ceremoniálu Stephensová uvedla: „\"V lednu jsem byla na operaci a tehdy bych ani nepomyslela na to, že bych mohla vyhrát US Open. Ale dala jsem se dohromady a jsem teď moc šťastná, že jsem to dotáhla takhle daleko\".“ Keysová pak: „\"Dnes jsem rozhodně nehrála svůj nejlepší tenis. Ale pokus jsem měla prohrát, tak jsem ráda, že to bylo právě se Sloane\".“\n"}
{"id": "1320306", "url": "https://cs.wikipedia.org/wiki?curid=1320306", "title": "US Open 2017 – kvalifikace ženské dvouhry", "text": "US Open 2017 – kvalifikace ženské dvouhry\n\nKvalifikace ženské dvouhry na US Open 2017 probíhala před zahájením hlavní soutěže od 22. do 25. srpna 2017 v areálu Národního tenisového centra Billie Jean Kingové.\n\nKvalifikace se účastnilo sto dvacet osm hráček, z nichž v rámci tříkolové soutěže postoupilo šestnáct do navazujícího ženského singlu. Do průběhu soutěže zasáhla díky žebříčkové ochraně i bývalá světová dvojka a 32letá Ruska Věra Zvonarevová, kterou ve druhém kole vyřadila americká hráčka Jamie Loebová.\n"}
{"id": "1320309", "url": "https://cs.wikipedia.org/wiki?curid=1320309", "title": "Ghanzi", "text": "Ghanzi\n\nGhanzi je město v západní Botswaně, v poušti Kalahari. Leží v distriktu Ghanzi, jehož je hlavním městem. V městě je jen jedna banka, Barclays Bank.\n\nV roce 2011 mělo Ghanzi 12 267 obyvatel.\n\nNěkdy se mu též říká \"hlavní město Kalahari\".\n"}
{"id": "1320312", "url": "https://cs.wikipedia.org/wiki?curid=1320312", "title": "Serowe", "text": "Serowe\n\nSerowe je město ve východní Botswaně. Má okolo 47 tisíc obyvatel.\n\nJe to hlavní město centrálního distriktu, největšího distriktu Botswany.\n"}
{"id": "1320314", "url": "https://cs.wikipedia.org/wiki?curid=1320314", "title": "Izotopy neodymu", "text": "Izotopy neodymu\n\nPřírodní neodym (Nd) je tvořen pěti stabilními izotopy, Nd, Nd, Nd, Nd a Nd, a dvěma radioizotopy s velmi dlouhými poločasy přeměny, Nd a Nd. Nejběžnějším izotopem je Nd (přirozený výskyt 27,152 %). Bylo také popsáno 31 umělých radioizotopů, s nukleonovými čísly 124 až 161, a několik jaderných izomerů tohoto prvku. Nejstabilnější umělé radioizotopy jsou Nd (poločas přeměny 10,98 dne), Nd (3,37 dne), Nd (5,04 hodiny) a Nd (2,49 h). Všechny ostatní mají poločasy kratší než 2 hodiny, většina pod 1 minutu. Radioizotopy s nukleonovým číslem 141 a nižším se většinou přeměňují beta plus přeměnou na izotopy praseodymu, zatímco u Nd a těžších radioizotopů převažuje přeměna beta minus na promethium (Nd je alfa radioaktivní)..\n"}
{"id": "1320316", "url": "https://cs.wikipedia.org/wiki?curid=1320316", "title": "Reálné gymnázium na Vyšehradě", "text": "Reálné gymnázium na Vyšehradě\n\nReálné gymnázium na Vyšehradě se nacházelo ve Vratislavově ulici v budově bývalé radnice.\n\nReálné gymnázium bylo založeno roku 1913. V době, kdy sídlilo ve Vratislavově ulici, nechalo zrekonstruovat vnitřní prostory a přizpůsobit je účelu školy – dvě budovy se propojily a celkově se zmodernizoval způsob topení tak, že násypná kamna nahradilo ústřední vytápění na pevné palivo.\n\nŠkola byla zrušena k roku 1950, od roku 1949 zde sídlí Odborné učiliště Vyšehrad.\n\nK roku 1914 (před přečíslováním) měla škola čp. 4.\n\n\n"}
{"id": "1320318", "url": "https://cs.wikipedia.org/wiki?curid=1320318", "title": "Římskokatolická farnost Olomouc – Klášterní Hradisko", "text": "Římskokatolická farnost Olomouc – Klášterní Hradisko\n\nŘímskokatolická farnost Olomouc – Klášterní Hradisko je jedno z územních společenství římských katolíků s farním kostelem sv. Štěpána v olomouckém děkanátu olomoucké arcidiecéze.\n\nKlášterní Hradisko byl původně premonstrátský klášter. Po jeho zrušení byla r. 1784 zřízena kuracie, roku 1909 samostaná farnost.\nFarářem je od prosince 2010 R. D. PhDr. Mgr. Bedřich Přemysl Hanák.\n\n"}
{"id": "1320321", "url": "https://cs.wikipedia.org/wiki?curid=1320321", "title": "Dolní Břežany (zámek)", "text": "Dolní Břežany (zámek)\n\nZámek Dolní Břežany je renesanční zámek v Dolních Břežanech v okrese Praha-západ, zahrnující také kapli sv. Maří Magdalény. Objekt je v majetku Pražského arcibiskupství. Mezi lety 2016 až 2018 proběhla rekonstrukce zámku a revitalizace jeho okolí, komplex nově slouží jako čtyřhvězdičkový hotel \"Chateau Clara Futura\". Jedná se o kulturní památku České republiky (číslo 32647/2-2232).\n\nNa místě zámku byla původně tvrz, první zmínky o ní jsou z roku 1332.\n\nJedná se o čtyřkřídlý dvoupatrový zámek, postavený kolem čtvercového dvora, s hranolovou věží v západním průčelí. Jeho stavba pochází z roku přibližně 1600, byla vystavěna v renesančním slohu. V průjezdu je nástropní štuková výzdoba z konce 17. století, ve zdi byl vsazen náhrobník z doby kolem roku 1580. Zámek počátkem 18. století koupil pražský arcibiskup Ferdinand hrabě Khünburg. Od té doby sloužil objekt jako ekonomicko-správní centrum dolnobřežanského panství, které bylo téměř 300 let ve vlastnictví pražského arcibiskupství a fungovalo jako hospodářské a finanční zázemí arcidiecéze.\n\nPoslední zásahy do stavby proběhly v roce 1901, kdy bylo upraveno vnitřní nádvoří a přistavěna lodžie. Novorománská kaple sv. Maří Magdalény byla vystavěna v letech 1885 až 1887. Od června 1919 v zámku sídlilo italské velvyslanectví.\n\nV roce 1945 byly pozemky se všemi budovami fakticky, nikoli však právně, zabrány státem. Nejdříve po znárodnění zámek využívalo Ministerstvo zemědělství, později zde byla ubytovna pro vojáky – konkrétně Odbor zvláštního určení správy vojsk ministerstva vnitra – tzv. červené barety, ti byli proti vnitřním předpisům nasazeni 17. listopadu na Národní třídě, kde vůči demonstrantům použili brutální násilí. V zahradě a parku byla postavena benzínová pumpa, garáže, sklady či střelnice. V rámci restitucí mnohé pozemky a stavby včetně zámku získala pražská arcidiecéze zpět.\n\nV letech 2003 a 2015 podepsala církev smlouvu s Dolními Břežany, na jejímž základě spolupracuje s obcí na jejím rozvoji. Na bývalých pozemcích spadajícím k zámku (bylo zde hospodářské zázemí) byla vystavěna vědecká výzkumná centra ELI Beamlines a HiLASE.\n\nMezi lety 2016 až 2018 zde proběhla náročná rekonstrukce za necelých 300 milionů korun. Při rekonstrukci bylo zbouráno torzo pomníku zakladatele Čeky (faktické předchůdkyně pozdější NKVD a posléze KGB) Felixe Dzeržinského, který stál před hlavním vstupem do zámku. Zrekonstruovala se budova zámku včetně kaple, zámecký dvůr byl průhledně zastřešen, obnovila se severní část zámeckého parku a vznikl zde čtyřhvězdičkový hotel s kapacitou přibližně 80 lidí. V zámku je veřejnosti přístupná restaurace. Zámecký hotel též disponuje konferenčními prostorami, party stanem a vlastním parkovištěm. Přes den je kromě restaurace veřejně přístupná také obnovená část zámeckého parku. Jižní část zámeckého parku na svoji obnovu a zpřístupnění veřejnosti kvůli finanční náročnosti odhadované až na 100 milionů korun teprve čeká.\n\n"}
{"id": "1320327", "url": "https://cs.wikipedia.org/wiki?curid=1320327", "title": "Non, je ne regrette rien", "text": "Non, je ne regrette rien\n\nNon, je ne regrette rien (česky: \"Ne, ničeho nelituji\") je francouzská píseň zkomponovaná Charlesem Dumontem s textem Michela Vaucaira. Roku 1959 ji nazpívala slavná šansoniérka Édith Piaf.\n\nPíseň byla nazpívána dalšími zpěváky:\n\n"}
{"id": "1320328", "url": "https://cs.wikipedia.org/wiki?curid=1320328", "title": "Wulfrida", "text": "Wulfrida\n\nWulfrida z Wessexu ( \"Wilfrida\") (9. století – 9. století) byla manželkou krále Ethelreda a královna Wessexu v průběhu 9. století. O jejím životě se nedochovaly téměř žádné záznamy. \n\nByla svědkem podpisu charty z roku 868, v němž je označená jako \"regina\" (královna). Charta je zmíněna v Codexu Wintoniensis, ale další primární zdroje ji nezmiňují. Stephanie Hollisová poznamenává, že v roce 868 byl budoucí král Alfréd Veliký v manželství s Mercienkou a jméno Wulfrida vypadá jako mercienského původu. \n\nWulfrida je považována za pravděpodobnou matku Æthelhelma (asi 865 – asi 890) a Æthelwolda (zemřel 902), vůdce Æthelwoldovy vzpoury.\n"}
{"id": "1320329", "url": "https://cs.wikipedia.org/wiki?curid=1320329", "title": "Francistown", "text": "Francistown\n\nFrancistown je město ve východní Botswaně. Tvoří distrikt město Francistown a je hlavním městem severovýchodního distriktu, blízko hranic se Zimbabwe. Má okolo 100 000 obyvatel.\n\nJedná se o druhé největší město Botswany, je zdejším centrem průmyslu a zemědělství (těžba zlata a stříbra). Ve Francistownu je letiště.\n\n"}
{"id": "1320330", "url": "https://cs.wikipedia.org/wiki?curid=1320330", "title": "Max Baer", "text": "Max Baer\n\nMaximilian Adelbert Baer (11. února 1909 Omaha — 21. listopadu 1959 Hollywood) byl americký boxer, mistr světa v těžké váze v letech 1934 až 1935.\n\nNarodil se v Nebrasce, jeho otec byl německý Žid a matka irská protestantka. V roce 1922 se rodina přestěhovala do Kalifornie, v roce 1929 začal Max profesionálně boxovat. V roce 1930 v ringu smrtelně zranil Frankieho Campbella, jeho pověst nebezpečného boxera také potvrdilo úmrtí Ernie Schaafa pět měsíců poté, co byl Baerem knockoutován, ale souvislost je sporná. V roce 1933 získalo velký ohlas jeho vítězství nad favorizovaným Němcem Maxem Schmelingem. V roce 1934 porazil Baer v zápase o titul mistra světa Itala Primo Carneru. O rok později titul ztratil po porážce s Jamesem Braddockem. Celkově v kariéře vyhrál 68 zápasů (z toho 52 K.O.) a 13 prohrál. Kariéru ukončil v roce 1941, později působil jako ringový rozhodčí.\n\nBaer se věnoval také herectví, ve filmu \"The Prizefighter and the Lady\" byla jeho partnerkou Myrna Loy, vystupoval v televizní show Buda Abbotta a Lou Costella, působil také jako rozhlasový diskžokej. Ve filmovém světě působila také jeho manželka Dorothy Dunbar, bratr Buddy Baer a syn Max Baer Jr. Posmrtně byl uveden do Mezinárodní boxerské síně slávy a do Síně slávy židovského sportu, v Livermore (Kalifornie) po něm byl pojmenován městský park. Ve filmu Rona Howarda \"Těžká váha\" hrál Baera Craig Bierko. Také Ota Pavel ho zmiňuje v povídce \"Běh Prahou\": „První žid na světě pro něho nebyl ani pan Einstein, ani pan Chaplin, ale boxer Baer, který vyřídil Schmelinga.“\n\n"}
{"id": "1320331", "url": "https://cs.wikipedia.org/wiki?curid=1320331", "title": "William H. Seward", "text": "William H. Seward\n\nWilliam Henry Seward (16. května 1801 Florida – 10. října 1872 Auburn) byl americký politik, ministr zahraničí Spojených států amerických v letech 1861–1869, guvernér státu New York a americký senátor. Jako politik bojoval proti otrokářství a stál roku 1867 za koupí Aljašky od Ruska.\n\nSewardův otec, Samuel Seward, pracoval jako lékař a obchodník, který úspěšně investoval do nákupu pozemků. S jeho pomocí mohl William začít studovat prestižní Union College. Po jejím dokončení se stal právníkem. Na podzim roku 1824 se oženil s Frances Adeline Millerovou. Sewardovu politickou kariéru provázelo spojenectví s novinářem Thurlowem Weedem. Roku 1830 byl zvolen do senátu státu New York. Roku 1834 neúspěšně kandidoval za stranu Whigů na úřad guvernéra, o čtyři roky později, v roce 1838, již volby vyhrál a tento úspěch zopakoval i v roce 1840. Od roku 1842 se živil jako právník. Poté se do politiky vrátil, od roku 1849 zastával funkci senátora USA. Roku 1860 se ucházel o republikánskou nominaci na úřad prezidenta USA. Nakonec ji ale získal Abraham Lincoln, který na rozdíl od Sewarda zastával umírněnější názory na boj s otrokářstvím.\n\n5. března 1861 se stal ministrem zahraničí v Lincolnově kabinetu. Když se mu nepovedlo spolu s dalšími republikány zabránit odtržení Konfederace od Spojených států, snažil se alespoň znemožnit její mezinárodnímu uznání. Přes počáteční neúspěchy se mu během americké občanské války podařilo ukončit výstavbu válečných lodí Konfederace ve Velké Británii. V dubnu 1865 se stal obětí spiknutí, jehož hlavním cílem bylo zavraždění prezidenta Lincolna. Seward sám vyvázl se zraněním. Po skončení občanské války mu nevyšla expanze do Karibiku a Střední Ameriky, roku 1867 ale USA získaly Midway. Během francouzské intervence v Mexiku se Spojené státy jeho zásluhou angažovaly úspěšně na straně Mexika. Jmenuje se po něm Sewardův poloostrov a město Seward na Aljašce.\n"}
{"id": "1320332", "url": "https://cs.wikipedia.org/wiki?curid=1320332", "title": "US Open 2017 – mužská dvouhra", "text": "US Open 2017 – mužská dvouhra\n\nMužská dvouhra US Open 2017 probíhala na přelomu srpna a září 2017. Do singlové soutěže newyorského tenisového turnaje nastoupilo sto dvacet osm hráčů. Z kvalifikace se probojovalo osmnáct z nich, z toho šestnáct řádně po výhrách ve třech kolech a Argentinec Leonardo Mayer se Slovákem Lukášem Lackem jako šťastní poražení po odstoupení Raonice s Murraym. Obhájcem titulu byl čtvrtý hráč světa Stan Wawrinka, který v srpnu 2017 předčasně ukončil sezónu pro zranění kolena.\n\nTurnaje se neúčastnil dvojnásobný vítěz Novak Djoković, jenž pro zranění lokte rovněž ukončil předčasně sezónu v závěru července. Jednalo se tak o první ročník US Open od roku 1971, do něhož nezasáhl ani jeden z finalistů předcházejícího roku a jelikož sezónu ukončil také Japonec Kei Nišikori, bojoval o titul jediný semifinalista z roku 2016 Gaël Monfils.\n\nPo odstoupení druhého hráče žebříčku Andyho Murrayho pro poranění kyčle vstoupili do turnaje dva nejvýše nasazení Rafael Nadal a Roger Federer jako soupeři o post světové jedničky. Jistotu čela klasifikace by každý z nich měl při dosažení finále. Jediným dalším scénářem, v němž Federer mohl vystřídat Španěla, byla jeho účast v semifinále bez Nadalova postupu do této fáze. Po vyřazení Federera ve čtvrtfinále získal Španěl jistotu, že po skončení turnaje bude stále figurovat na nejvyšším postu a přidala se k němu také krajanka Garbiñe Muguruzaová, jež poprvé usedla na ženský tenisový trůn. US Open tak zůstával jediným grandslamem, na němž se Federer s Nadalem nikdy nestřetli.\n\nZ 11 nejvýše postavených hráčů na žebříčku ATP se turnaje účastnilo šest, při absenci Murrayho, Wawrinky, Djokoviće, Nišikoriho a Raonice.\n\nZa nesportovní chování v průběhu první fáze turnaje udělili organizátoři Italovi Fabiu Fogninimu pokutu ve výši 24 tisíc dolarů, když sečetli tři incidenty. Během duelu proti krajanu Stefanu Travagliovi, jenž prohrál 1-3 na sety, nevhodně hodnotil výroky umpirové rozhodčí Louisi Engzellové ze Švédska a hrubě ji urážel, což odhalila následná analýza ruchových mikrofonů. Disciplinárná komise jej proto vyloučila z US Open 2017 s hrozbou doživotního zákazu startu na Grand Slamu. Následně mu byly anulovány získané body a odňat výdělek 63 tisíc dolarů. Skončil tak i ve třetím kole mužské čtyřhry v páru se Simonem Bolellim. Již během Wimbledonu 2014 mu byla ze stejného důvodu vyměřena pokuta 27 500 dolarů.\n\nVyřazení Davida Ferrera v prvním, Jo-Wilfrieda Tsongy ve druhém a Marina Čiliće ve třetím kole znamenalo jistotu, že jeden ze zbylých tenistů dolní poloviny pavouka se poprvé v kariéře probojuje do finále grandslamu. Tím se stal dvacátý osmý nasazený Kevin Anderson, který postoupil do svého premiérového finále na grandslamu, jakožto první Jihoafričan v singlovém finále Flushing Meadows od roku 1965 a první jihoafrický tenista v grandslamovém finále dvouhry od Australian Open 1984. Anderson představoval nejníže postaveného finalistu newyorského majoru od zavedení světové klasifikace ATP v roce 1973.\n\nRuský hráč Andrej Rubljov se stal nejmladším čtvrtfinalistou US Open od Andyho Roddicka a ročníku 2001.\n\nVítězem se stal nejvýše nasazený Španěl Rafael Nadal, jenž ve finále zdolal jihoafrickou turnajovou osmadvacítku Kevina Andersona hladce po třísetovém průběhu 6–3, 6–3 a 6–4. V probíhající sezóně si tak připsal páté turnajové vítězství, které představovalo sedmdesátý čtvrtý singlový titul na okruhu ATP Tour. Do žebříčku ATP obdržel 2 000 bodů a získal částku 3 700 000 dolarů.\n\n\"Je neuvěřitelné, co jsem letos po zraněních dokázal. Od Austrálie hraji skvěle a teď jsem vyhrál tady v New Yorku, což mi dodává ještě více energie. Jsem strašně šťastný. Děkuji za tuhle životní příležitost,\" uvedl při vyhlášení Nadal, který si připsal již šestnáctý grandslamový titul. Upevnil si také pozici světové jedničky, když za ním druhý Roger Federer ztrácí téměř 2 000 bodů. Anderson pak uvedl: \"Jsme stejně staří, ale sleduji tě celou kariéru a jsi jedním z nejlepších vyslanců tenisu. Já mám za sebou výjimečné dva týdny zakončené prvním grandslamovým finále, za což jsem po zraněních vděčný. Takovýhle výsledek finále jsem si sice nepřál, ale bojoval jsem a budu dál, abych se vrátil.\"\n"}
{"id": "1320335", "url": "https://cs.wikipedia.org/wiki?curid=1320335", "title": "Marlene (album)", "text": "Marlene (album)\n\nMarlene (označováno také jako Písně Marlene Dietrich) je první studiové album Světlany Nálepkové nahrané v \"Studio A Karlín\". Album vyšlo v únoru roku 1996. Je složené z českých verzí textů písní Marlene Dietrich. Hudební aranžmá vytvořil Jiří Toufar\nVšechny české texty napsal Sergej Machonin.\n\n"}
{"id": "1320340", "url": "https://cs.wikipedia.org/wiki?curid=1320340", "title": "Jozef Rúfus", "text": "Jozef Rúfus\n\nJozef Rúfus (11. srpna 1935 Žilina – 7. prosince 2002 tamtéž) byl slovenský fotbalový brankář.\n\nV československé lize chytal za Iskru Žilina, Rudou hvězdu Brno a Spartak Praha Sokolovo (dobový název Sparty). V nižších soutěžích hrál také za Žilinu, RH Brno, Kysucké Nové Mesto, Martin a Opavu.\n\nV neděli 19. května 1957 odchytal jedno utkání za reprezentační B-mužstvo, které v Lublani prohrálo s B-mužstvem Jugoslávie 0:1.\n\n"}
{"id": "1320342", "url": "https://cs.wikipedia.org/wiki?curid=1320342", "title": "Láska je fata morgána", "text": "Láska je fata morgána\n\nLáska je fata morgána je druhé studiové album Světlany Nálepkové nahrané v \"Studio A Karlín\". Album vyšlo v září roku 1998. Je složené z českých verzí textů anglických a německých swingových písní a titulní písně \"Láska je fata morgána\" od Františka Svojíka. Hudební aranžmá složil Jiří Toufar.\n\nVšechny české texty napsal Jiří Dědeček a text k titulní písni napsal Jarka Mottl.\n\n"}
{"id": "1320343", "url": "https://cs.wikipedia.org/wiki?curid=1320343", "title": "Kostel svatého Filipa a Jakuba (Kadov)", "text": "Kostel svatého Filipa a Jakuba (Kadov)\n\nKostel svaté Filipa a Jakuba je římskokatolický chrám v obci Kadov v okrese Znojmo. Kostel s gotickým jádrem je farním kostelem kadovské farnosti. Je chráněn jako kulturní památka České republiky. \n\nKostel v obci je poprvé zmiňován roku 1235, současná stavba je pozdně gotická. Koncem 15. století vzniklo kněžiště, loď a věž, přistavěna byla také kaple svaté Markéty. K dalším stavebním úpravám došlo v souvislosti s obnovou kadovské fary roku 1753 – byla postavena hudební kruchta. Roku 1822 byl kostel staticky zajištěn, zvětšen byl původní jižní vstup do chrámu.\n\nJde o podélnou jednolodní stavbu s pětibokým kněžištěm. K jižní zdi lodi přiléhá kaple nepravidelného půdorysu. Kněžiště je opatřeno opěrnými pilíři. V hladkých fasádách jsou prolomena okna se segmentovým záklenkem. Kněžiště se otevírá do lodi zděným lomeným kamenným obloukem. V lodi je síťová klenba.\nNa hlavním oltáři je klasicistní tabernákl z roku 1852. Křtitelnice pochází z druhé čtvrtiny 18. století. Ze stejné doby pochází mešní kalich.\n"}
{"id": "1320345", "url": "https://cs.wikipedia.org/wiki?curid=1320345", "title": "Jsem dívka k rytmu zrozená", "text": "Jsem dívka k rytmu zrozená\n\nJsem dívka k rytmu zrozená je třetí studiové album Světlany Nálepkové. Album vyšlo v červenci roku 1999. Je složené z původních českých swingových písní z 40. let. Hudební aranžmá vytvořil Pražský swingový orchestr Jana Matouška.\n\nV závorce jsou uveden autor hudby a autor textu.\n\n"}
{"id": "1320349", "url": "https://cs.wikipedia.org/wiki?curid=1320349", "title": "Nelituj", "text": "Nelituj\n\nNelituj je čtvrté studiové album Světlany Nálepkové nahrané v \"Studio TOFA\". Album vyšlo v dubnu roku 2003. Je složené z českých verzí textů francouzských písní Édith Piaf. Hudební aranžmá vytvořil Blue Angel Memory Band Jiřího Toufara.\n\nVšechny české texty napsal Jiří Dědeček.\n\n"}
{"id": "1320350", "url": "https://cs.wikipedia.org/wiki?curid=1320350", "title": "Škoda Air", "text": "Škoda Air\n\nŠkoda Air (později Air Plzeň) byla česká letecká společnost založená koncernem Škoda Plzeň. Její hlavní základnou bylo letiště Plzeň-Bory, později Líně. Létala ale také z Prahy, Brna a Ostravy.\n\nFirma byla založena v roce 1979. Prvním letadlem byla Let L-200 poznávací značky OK-OEA, převzatá od OKD, dále provozovala flotilu letounů Let L-410 koupených od ČSA. Provozovala lety pro zaměstnance a vedení firmy Škoda Plzeň, když létali po Česku či Evropě.\n\nPo revoluci se přeměnila na komerční aerolinku, na zakázku provozovala lety po Evropě, své letouny také pronajímala. V roce 1990 flotila čítala čtyři L-410. V roce 1991 získala kontrakt na přepravu pracovníků Škoda Auto a Volkswagen mezi Prahou a Braunschweigem, poblíž totiž sídli Volkswagen, který Škodu Auto zakoupil. Flotila se rozšířila o další tři letouny L-410. Kontrakt v roce 1992 vypršel a získala ho společnost Top Air, provozovala totiž přetlakované letouny, které koncern vyžadoval. Škoda Air tak odprodala část své flotily, která neměla využití. Škoda Air létala pro firmu DHL také nákladní linku Praha – Norimberk. V roce 1994 se společnost opět pokusila uspět v tendru Volkswagenu, ale nestalo se tak, i když si pronajala od společnosti Commuterinvest přetlakovaný Saab 340. Zakázku vyhrála společnost Air Ostrava. Saab 340 společnost pronajímala Českým aeroliniím na linku Praha – Vídeň. \n\nPozději si Air Škoda pronajala také proudový Jakovlev Jak-42 od ruské aerolinie Avialinii Centralnych Rajonov. Létala s nimi z letišť v Brně a Ostravy do Řecka a Tunisu. První let se konal 11. června 1994 na lince Brno – Soluň. Na letní sezónu 1995 měla společnost Jaky-42 pronajaté dva, oba létaly z Brna. Letadla byla na podzim 1996 vrácena majiteli. \n\nSpolečnost se přejmenovala na Air Plzeň a zbankrotovala. Letouny L-410 byly prodány do Keni, L-200 soukromému majiteli.\n\nToto je nekompletní přehled flotily Škoda Air.\nŠkoda Air podnikala především charterové lety. Po revoluci ale podnikala i lety komerční pravidelné, toto je jejich výpis.\n\n"}
{"id": "1320353", "url": "https://cs.wikipedia.org/wiki?curid=1320353", "title": "Ľubomír Kaclík", "text": "Ľubomír Kaclík\n\nĽubomír Kaclík (12. prosince 1937 Vrbové – 11. ledna 2017 Trenčín) byl slovenský fotbalový brankář. Jeho vnučkou je slovenská tenistka Dominika Cibulková.\n\nV československé lize chytal za Iskru Žilina a na vojně za Duklu Pardubice. Debutoval v neděli 20. listopadu 1955 v utkání, v němž se s ligou loučil legendární Josef Bican.\n\n"}
{"id": "1320354", "url": "https://cs.wikipedia.org/wiki?curid=1320354", "title": "Láska se vrací", "text": "Láska se vrací\n\nLáska se vrací je páté studiové album Světlany Nálepkové nahrané v \"Studio TOFA\". Album vyšlo v únoru roku 2008. Je složené z několika českých verzí textů francouzských písní ale také písní s hudbou Lumíra Olšovského a Jiřího Toufara. Hudební aranžmá vytvořil Blue Angel Memory Band Jiřího Toufara.\n\n\n"}
{"id": "1320355", "url": "https://cs.wikipedia.org/wiki?curid=1320355", "title": "Strašík", "text": "Strašík\n\nStrašík může být:\n\n\n"}
{"id": "1320356", "url": "https://cs.wikipedia.org/wiki?curid=1320356", "title": "Mantra 9", "text": "Mantra 9\n\nMantra 9 je šesté studiové album Světlany Nálepkové. Album vyšlo v listopadu roku 2016. Je složené z meditačních manter. Inspiraci získala při svém pobytu v Himálaji. Hudební aranžmá vytvořil Blue Angel Memory Band Jiřího Toufara.\n\n\n"}
{"id": "1320357", "url": "https://cs.wikipedia.org/wiki?curid=1320357", "title": "Linného univerzita", "text": "Linného univerzita\n\nLinného univerzita (LNU) \"()\" je státní univerzita nacházející se v regionu Småland ve Švédsku. S počtem přiblině 31 000 studentů se jedná o jednu z největších Švédských univerzit. Univerzita byla založena v roce 2010 sloučením bývalé Univerzity Växjö \"(Växjö universitet)\" a Vysoké školy v Kalmaru \"(Högskolan i Kalmar)\" a byla pojmenována na počest botanika Carla Linného. V současné době se univerzitní budovy nachází v obou městech s tím, že hlavní část univerzity včetně univerzitního kampusu je stiuována ve městě Växjö a menší ve městě Kalmar, kde právě probíhá výstavba nového univerzitního kampusu v oblasti přístavu. Předpokládaná doba dokončení západní části je rok 2019, dostavba východní části kampusu by měla následovat o rok později.\n\nLinného univerzita začala své působení v roce 1967 ve Växjö, jakožto lokální zastoupení Lundské univerzity, které se posléze v roce 1970 osamostnilo, čímž vznikla Vysoká škola ve Växjö \"(švédsky Högskolan i Växjö)\". Současně s rozvojem vysoké školy ve Växjö došlo k založení Vysoké školy v Kalmaru \"(Högskolan i Kalmar)\" v roce 1977. V roce 1999 byla Vysoká škola ve Växjö povýšena na univerzitu, čímž vznikla Univerzita Växjö \"(Växjö universitet)\". Zároveň v tom saméme roce bylo dovoleno Vysoké škole v Kalmaru udílet doktorantské tituly. V roce 2010 se obě instituce sloučily, čímž vznikla Linného univerzita. \n\nV současné době se univerzita dělí do 5 samostatných fakult a několika dalších oddělení. Celou tuto strukturu zastřešuje rektorát univerzity \"(Universitetsstyrelse)\" v čele s rektorem. Rektor univerzity vykonává svou funkci po dobu pěti let. V roce 2017 byl rektorem zvolen Peter Aronsson, který tak ve funkci nahradil Stephena Hwanga.\n\nPřímo pod rektorát dále spadá disciplinární komise, zaměstnanecká disciplinární komise, univerzitní holding, vnitřní audit a další univerzitní výbory a rady. Dále také výbor pro vzdělávání učitelů, správa univerzity, univerzitní knihovna a fakulty (včetně jednotlivých oddělení). Univerzitní knihovna je spolu s radou pro vzdělávání zastřešující jednotlivá fakultní oddělení považována v rámci univerzity za nezávislou organizaci.\n\n\n"}
{"id": "1320358", "url": "https://cs.wikipedia.org/wiki?curid=1320358", "title": "Štefan Lešický", "text": "Štefan Lešický\n\nŠtefan Lešický [štěfan lešický] (1921 Piešťany – 1986 Nitra) byl slovenský fotbalový brankář. Jeho synem je slovenský fotbalový trenér Milan Lešický.\n\nV československé lize chytal za Žilinu. V nižších soutěžích hrál také za Nitru.\n\n"}
{"id": "1320359", "url": "https://cs.wikipedia.org/wiki?curid=1320359", "title": "Šansony", "text": "Šansony\n\nŠansony je první studiové album Hany Hegerové nahrané v \"Studio Strahov\". Album vyšlo roku 1966. Je složené z 12 písní. Hudební aranžmá vytvořil Milan Dvořák se svým orchestrem.\n\n\nAlbum vyšlo v reedici v letech 1990, 2006, 2016 u Supraphonu.\n\n"}
{"id": "1320360", "url": "https://cs.wikipedia.org/wiki?curid=1320360", "title": "Poliana Okimotová", "text": "Poliana Okimotová\n\nPoliana Okimotová (* 8. března 1983 São Paulo) je brazilská reprezentantka v dálkovém plavání, příslušnice brazilské armády a studentka Universidade Santa Cecília. Pochází z rodiny japonských přistěhovalců. Od roku 1997 se věnovala bazénovému plavání, na MS 2002 skončila na 18. místě v závodě na 800 m volným způsobem. Prvním jejím úspěchem v dálkovém plavání bylo vítězství v domácím závodě Travessia dos Fortes v roce 2005. Na mistrovství světa v dálkovém plavání v roce 2006 získala stříbrné medaile v závodech na 5 km a 10 km. Na Panamerických hrách získala v roce 2007 stříbro, které v roce 2011 obhájila. Na mistrovství světa v plavání 2013 v Barceloně vyhrála na desetikilometrové trati, na poloviční byla druhá a na třetím místě skončila v soutěži družstev. V roce 2013 byla zvolena nejlepší světovou dálkovou plavkyní a brazilskou sportovkyní roku. Na olympiádě 2016 v Rio de Janeiro získala bronzovou medaili. Závodila za SC Corinthians Paulista, od roku 2013 je členkou univerzitního klubu UNISANTA. Jejím manželem a trenérem je Ricardo Cintra.\n\n"}
{"id": "1320362", "url": "https://cs.wikipedia.org/wiki?curid=1320362", "title": "Ich – Hana Hegerová", "text": "Ich – Hana Hegerová\n\nIch – Hana Hegerová je druhé studiové album Hany Hegerové a první v německém jazyce. Album vyšlo roku 1967 v Německu. Je složené z 12 písní. Hudební aranžmá vytvořil orchestr Petera Thomase.\n\n\n"}
{"id": "1320363", "url": "https://cs.wikipedia.org/wiki?curid=1320363", "title": "So geht es auf der Welt", "text": "So geht es auf der Welt\n\nSo geht es auf der Welt je čtvrté studiové album Hany Hegerové a druhé v německém jazyce. Album vyšlo roku 1972 v Německu. Je složené z 12 písní. Hudební aranžmá vytvořil Willy Hoffmann.\n\n\n"}
{"id": "1320364", "url": "https://cs.wikipedia.org/wiki?curid=1320364", "title": "Fast ein Liebeslied", "text": "Fast ein Liebeslied\n\nFast ein Liebeslied je šesté studiové album Hany Hegerové a třetí v německém jazyce. Album vyšlo roku 1974 v Německu. Je složené z 12 písní. \n\n\n"}
{"id": "1320365", "url": "https://cs.wikipedia.org/wiki?curid=1320365", "title": "Služební poměr", "text": "Služební poměr\n\nSlužební poměr je smluvní vztah mezi zaměstnancem a zaměstnavatelem, kterým je zde stát. Předmětem je pracovní činnost, kterou se státní zaměstnanec zavazuje za plat (nikoliv mzdu) pro zaměstnavatele vykonávat. Upraven je v Česku příslušnými právními předpisy, zejména zákonem o státní službě (č. 234/2014 Sb.) a zákonem o služebním poměru příslušníků bezpečnostních sborů (č. 361/2003 Sb.). Může být uzavřen na dobu neurčitou, případně i na dobu určitou, přičemž po uplynutí této doby končí. Služební poměr zohledňuje určitým způsobem specifické postavení státních zaměstnanců oproti zaměstnancům v běžném pracovněprávním vztahu, resp. pracovním poměru. V tomto vztahu existují různá zákonná omezení zaměstnanců a rovněž také i určitá zvýhodnění (např. se může jednat o zákonem omezené možnosti jeho skončení nebo o specificky upravené odchodné).\n\n\n"}
{"id": "1320366", "url": "https://cs.wikipedia.org/wiki?curid=1320366", "title": "Lásko prokletá", "text": "Lásko prokletá\n\nLásko prokletá je sedmé studiové album Hany Hegerové nahrané v \"Studio Dejvice\". Album vyšlo roku 1977.\n\n\nAlbum vyšlo v reedici v letech 1996 a 2006 u Supraphonu.\n\n"}
{"id": "1320369", "url": "https://cs.wikipedia.org/wiki?curid=1320369", "title": "Baťova letecká společnost", "text": "Baťova letecká společnost\n\nBaťova letecká společnost byla letecká společnost v Československu v 20. a 30. letech 20. století, součást Baťových závodů. Zahájila činnost v roce 1924 a ukončena byla německou okupací v roce 1939.\n\nKoncern Baťa byl v meziválečném období známý využíváním efektivních řídících metod, které mu umožnily expandovat i v době velké hospodářské krize. Pole své působnosti do letecké sféry rozšířil Tomáš Baťa v roce 1924, založením leteckého oddělení známého jako Baťova letecká společnost.\n\nZ počátku byl letadlový park zastaralý. Baťovo dopravní letectvo používalo od roku 1930 s imatrikulací OK-ATC licenční třímotorový letoun Fokker F.VII, který vyráběla Avia pod označením Avia F-VIIb-3m. S tímto letounem (výr. č. 12) osazeným 3 československými motory Walter Castor (o výkonu 179-191 kW/240-260 k) vykonal Tomáš Baťa na přelomu let 1931/2 obchodní dálkový let Zlín - Batavia (Indonésie) a zpět do Zlína v délce 22 000 km. Tento letoun v roce 1932 havaroval a byl zrušen. V letech 1931-1939 byly provozovány 3 třímístné hornoplošníky de Havilland DH-80A \"Puss Moth\" (OK-ATF, -ATG, -ATU) a 3 dvoumístné dvojplošníky de Havilland DH-60 (OK-ATH, -ATR, -ATT). V letech 1931-4 si společnost pořídila 3 letadla z \"druhé ruky\" s motory Walter Jupiter. Od ČLS koupila dopravní letoun Avia BH-25J (OK-ABC, 1931) a od ČSA 2 dopravní letouny Aero A-38 (OK-ACB, OK-ACC, 1933-4). \n\nSituace s leteckým provozem a bezpečností provozu se zlepšila pověřením vojenského pilota Františka Klepše dočasným řízením oddělení od února 1933 do ledna 1934. Klepš vypracoval podrobné bezpečnostní předpisy, nařídil pravidelné technické kontroly letadel a školení personálu. Tato opatření byla reakcí na havárii letadla Junkers F 13 (L-BALH/OK-ALH) v majetku Moravskoslezského aeroklubu 12. července 1932 v Otrokovicích, při níž zahynul pilot Jindřich Brouček a majitel firmy Tomáš Baťa. Její příčinou byla srážka se zemí v důsledku ztráty orientace v mlze. Právě od února 1933, kdy začal ve společnosti pracovat František Klepš a společnost již vedl Jan Antonín Baťa, společnost začala nakupovat šestimístné (1+5), jednomotorové dopravní letouny Aero A-35 se zvětšenými nádržemi na palivo a československými hvězdicovými motory Walter Castor II (o výkonu 177 kW/240 k), kterých postupně bylo pořízeno do dubna 1934 pět. Létaly s imatrikulacemi OK-ATD, -ATK, -ATN, -ATX, -ATZ a tři z nich byly provozovány až do zastavení letového provozu po okupaci v roce 1939. Nalétaly u společnosti tisíce hodin, převezly mnoho cestujících i nákladu a stejně jako u ČSA patřily v té době k „páteři“ podnikové letecké dopravy. Z domovského letiště Otrokovice se nejčastěji létalo do Prahy-Kbel, ale také do Bratislavy, do Vukovaru přes Záhřeb, do Berlína i do Španělska. Poslední tři letouny byly v roce 1939 po okupaci zabaveny Německem a přelétnuty na leteckou základnu Fliegerhorst Sagan-Küpper (nyní polský Żagań-Tomaszowo).\nV červenci 1934 byly pořízeny a 29.7.1934 zapsány do leteckého rejstříku dva britské dopravní letouny Spartan Cruiser II (výr. č. 8 a 9) pro 6 cestujících a 2 členy posádky. S československou imatrikulací OK-ATQ (motor de Havilland Gipsy III o výkonu 81-88 kW/110-120 k) a OK-ATM (motor Walter Major 4 o výkonu 88-96 kW/120-130 k) létaly pět roků do března 1939, kdy byly z leteckého rejstříku vymazány. Letouny totiž byly po okupaci zabaveny Němci, došlo ihned k demontáži jejich vrtulí a o něco později se na nich objevily již německé registrace. Přes Brno a Prahu o pár měsíců později byly přelétnuty do Německa a zde ještě nějaký čas létaly jako kurýrní letouny u jedné dopravní letky Luftwaffe na letišti nedaleko Berlína.\n\nV roce 1935 byl šéfpilot Jan Serhan vyslán na studijní cestu po USA, aby přinesl podněty pro modernizaci společnosti. Po jeho doporučení J. A. Baťa zakoupil moderní dvoumotorové letadlo Lockheed L-10A Electra (OK-CTA), které bylo dopraveno do Československa v říjnu 1936. V rámci rozvoje společnosti uskutečnil tímto letounem Jan Antonín Baťa se spolupracovníky cestu kolem světa, na které kontroloval stávající pobočky, hledal nové dodavatele i uzavíral nové kontrakty. Z baťovského letiště v Otrokovicích odlétli 6. ledna 1937. Cesta vedla přes Rakousko, Itálii, Tunisko, Libyi, Egypt, Britské mandátní území, Libanon, Irák, Persii, Indii, Barmu, Thajsko, Nizozemskou východní Indii, Singapur, Malajsii, Francouzskou Indočínu, Hongkong, Čínu, Japonsko, Havajské ostrovy, USA, Francii a Německo zpět do Československa. Přes oceány se výprava plavila lodí. Z celkových 54 000 km bylo letadlem vykonáno 24 656 km (havarovaný letoun byl z Chicaga poslán na opravu v USA a zpět do Zlína pak byl dopraven v listopadu 1937). Celá výprava přistála tak, aby návrat mohl být oslavován při prvomájové slavnosti roku 1937. V květnu 1937 bylo zakoupeno další letadlo tohoto typu (OK-CTB), které se do roku 1939 podílelo na dopravě v Československu. \n\nSlibný potenciál modernizované flotily se zastoupením nových dopravních letadel, kterými disponovala společnost od roku 1935, překazil Mnichov 1938 a následná okupace českých zemí.\n\nJan Antonín Baťa prohlásil při záměru zřízení podnikatelské univerzity v roce 1937: \"„...každý student této školy \"[...]\" musí \"[kromě jiného]\" umět pilotovat letadlo a řídit vůz, právě tak jako motocykl a pár koní“\". Z uvedeného je zřejmé, že J. A. Baťa považoval angažovanost v letectví i za jistou formu velkopodnikatelské kultury a prestiže.\n"}
{"id": "1320372", "url": "https://cs.wikipedia.org/wiki?curid=1320372", "title": "Karel Mizera", "text": "Karel Mizera\n\nKarel Mizera (1936 Kežmarok – 31. března 2015) byl český fotbalový brankář a trenér.\n\nV československé lize chytal za Spartak Praha Stalingrad/ČKD Praha (dobové názvy Bohemians). Poté hrál v nižších soutěžích za Aritmu Praha a končil v Kněževsi (1974–1987).\n\nV Kněževsi začal jako hrající trenér v roce 1985.\n\n"}
{"id": "1320376", "url": "https://cs.wikipedia.org/wiki?curid=1320376", "title": "US Open 2017 – mužská čtyřhra", "text": "US Open 2017 – mužská čtyřhra\n\nMužská čtyřhra US Open 2017 probíhala na přelomu srpna a září 2017. Do deblové soutěže newyorského tenisového grandslamu nastoupilo šedesát čtyři dvojic. Obhájcem titulu byla čtvrtá nasazená britsko-brazilská dvojice Jamie Murray a Bruno Soares.\n\nKaždý z vítězů si do žebříčku ATP připsal 2 000 bodů a společně si rozdělili částku 675 000 dolarů.\n\nFin Henri Kontinen a Brazilec Marcelo Melo vstoupili do turnaje jako soupeři o post deblové světové jedničky na žebříčku ATP. Melo hrající v páru s Łukaszem Kubotem musel postoupit alespoň do semifinále, aby získal šanci Kontinena vystřídat na čele. Ve druhém kole však soutěž opustil.\n\nZa nesportovní chování v průběhu prvního kola dvouhry udělili organizátoři Italovi Fabiu Fogninimu pokutu ve výši 24 tisíc dolarů. Disciplinárná komise následně rozhodla o jeho vyloučení z US Open 2017 s hrozbou doživotního zákazu startu na Grand Slamu. Skončil tak i ve třetím kole mužské čtyřhry v páru se Simonem Bolellim.\n\nVítězem se stal dvanáctý nasazený nizozemsko-rumunský pár Jean-Julien Rojer a Horia Tecău, který ve finále zdolal španělské turnajové jedenáctky Feliciana Lópeze a Marca Lópeze po dvousetovém průběhu 6–4 a 6–3. Oba šampioni si do žebříčku ATP připsali 2000 bodů a získali po triumfu ve Wimbledonu 2015 druhou společnou grandslamovou trofej z mužské čtyřhry. Jean-Julien Rojer vybojoval dvacátý pátý deblový titul na okruhu ATP Tour a pro Horiu Tecău to bylo třicáté třetí takové turnajové vítězství.\n\nPo utkání uvedl Rojer: \"Klíčem k úspěchu je nikdy se nevzdávat a dobře s partnerem komunikovat. V tom spočívá naše silná stránka. Celé dva týdny jsme tu hráli skvěle. Blahopřeji také Felicianovi a Marcovi. Jsme velmi dobří kamarádi. Dnešní zápas rozhodlo pár míčků. Rozhodně si taky zasloužili vyhrát.\"\n Henri Kontinen / John Peers \"(semifinále)\"\n"}
{"id": "1320377", "url": "https://cs.wikipedia.org/wiki?curid=1320377", "title": "US Open 2017 – ženská čtyřhra", "text": "US Open 2017 – ženská čtyřhra\n\nŽenská čtyřhra US Open 2017 probíhala na přelomu srpna a září 2017. Do deblové soutěže newyorského tenisového grandslamu nastoupilo šedesát čtyři dvojic. Obhájcem titulu byla americko-česká dvojice Bethanie Matteková-Sandsová a Lucie Šafářová, jejíž členky nestartovaly společně. Matteková-Sandsová se turnaje neúčastnila pro dlouhodobé zranění kolena. Deblová světová jednička Šafářová vytvořila třetí nasazený pár s Barborou Strýcovou. V semifinále však podlehly krajankám Lucii Hradecké s Kateřinou Siniakovou.\n\nLucie Šafářová, Jekatěrina Makarovová, Jelena Vesninová a Martina Hingisová vstoupily do turnaje jako soupeřky o post deblové světové jedničky na žebříčku WTA. Rusky Makarovová s Vesninovou musely postoupit minimálně do finále, ale nejvýše nasazené úřadující olympijské vítězky a wimbledonské šampionky však dohrály ve třetím kole. Semifinálové vyřazení Šafářové postačilo k setrvaní na 1. místě i přes titul Hingisové, která se posunula na druhou příčku se ztrátou 550 bodů.\n\nVítězem se stal druhý nasazený tchajwansko-švýcarský pár Čan Jung-žan a Martina Hingisová, který ve finále zdolal sedmou nasazenou českou dvojici Lucii Hradeckou a Kateřinu Siniakovou po dvousetovém průběhu 6–3 a 6–2 a slavily sedmou společnou trofej. Obě šampionky si do žebříčku WTA připsaly 2 000 bodů a společně si rozdělily částku 675 000 dolarů. Hingisová dosáhla na newyorský debl, když ovládla také soutěž smíšené čtyřhry společně s Jamiem Murraym a celkově si připsala již dvacátou pátou grandslamovou trofej, třináctou z ženské čtyřhry. Pro Čan Jung-žan se jednalo o první grandslamový vavřín, když z předchozích tří finále ženské čtyřhry a jednoho mixového odešla poražená. Hradecká se Siniakovou si zahrály již páté společné finále, ale stejně jako v předchozích čtyřech případech odešly poraženy.\n\n Jekatěrina Makarovová / Jelena Vesninová \"(3. kolo)\"\n"}
{"id": "1320378", "url": "https://cs.wikipedia.org/wiki?curid=1320378", "title": "Beaumetz-lès-Loges", "text": "Beaumetz-lès-Loges\n\nBeaumetz-lès-Loges je francouzská obec v departementu Pas-de-Calais v regionu Hauts-de-France. V roce 2014 zde žilo 965 obyvatel.\n\nSousední obce jsou: Basseux, Berneville, Monchiet, Rivière, Simencourt a Wailly.\n\n\"Počet obyvatel\"\n\n\n"}
{"id": "1320380", "url": "https://cs.wikipedia.org/wiki?curid=1320380", "title": "Beaumetz (rozcestník)", "text": "Beaumetz (rozcestník)\n\nBeaumetz může být:\n\n\n"}
{"id": "1320381", "url": "https://cs.wikipedia.org/wiki?curid=1320381", "title": "Mistrovství světa v zápasu ve volném stylu 2017", "text": "Mistrovství světa v zápasu ve volném stylu 2017\n\nMistrovství světa v zápasu ve volném stylu za rok 2017 proběhlo v AccorHotels Arena v Paříži, Francie ve dnech 23.-26. srpna 2017.\n\n\n\n\n"}
{"id": "1320382", "url": "https://cs.wikipedia.org/wiki?curid=1320382", "title": "Kanton Calais-1", "text": "Kanton Calais-1\n\nKanton Calais-1 ( ) je francouzský kanton v departementu Pas-de-Calais v regionu Hauts-de-France. Tvoří ho 10 obcí a část města Calais. Zřízen byl v roce 2015.\n\n"}
{"id": "1320383", "url": "https://cs.wikipedia.org/wiki?curid=1320383", "title": "Albin Kaasinen", "text": "Albin Kaasinen\n\nAlbin Kaasinen (7. dubna 1892 Liperi – 3. března 1970) byl finský sochař. Jeho hlavním materiálem bylo dřevo, ze kterého vyřezával poměrně malé postavy, které představovaly život v Liperi. Jeho díla jsou humorná a expresivní. Kaasinenovými rodiči byli loutkař Matti Paavo Kaasinen a Maria Iljeff. Působil jako sochař od roku 1916 a od roku 1933 byl pověřen městským muzeem Käkisalmi. Byl také předsedou představenstva Národní knihovny Käkisalmi. Jeho hlavními pracemi byly dřevěné sochy \"Kyläkuoro\", \"Korkea oikeus\", \"Huutokauppa\" a \"Kokous\".\n\nKaasinenova práce je v Ateneumu v Helsinkách a v Muzeích umění Hämeenlinna a Turku. Medaile Pro Finlandia mu byla udělena v roce 1963.\n"}
{"id": "1320384", "url": "https://cs.wikipedia.org/wiki?curid=1320384", "title": "Boris Makojev", "text": "Boris Makojev\n\nBoris Makojev (Makoty) (* 22. ledna 1993 Čikola) je ruský zápasník–volnostylař osetské (digorské) národnosti, který od roku 2017 reprezentuje Slovensko\n\nZápasení se věnoval od útlého dětství pod vedením svého otce Achsara v rodné Čikole. V širším výběru ruské reprezentace se pohyboval od roku 2013 ve váze do 74 kg. V roce 2016 přijal nabídku trenéra slovenské reprezentace Rodiona Kertantyho reprezentovat Slovensko. Připravuje se střídavě v rodné Čikole, Vladikavkazu a na Slovensku v Košicích.\n\n"}
{"id": "1320385", "url": "https://cs.wikipedia.org/wiki?curid=1320385", "title": "Fréthun", "text": "Fréthun\n\nFréthun je francouzská obec v departementu Pas-de-Calais v regionu Hauts-de-France. V roce 2014 zde žilo 1 293 obyvatel.\n\nSousední obce jsou: Coquelles, Bonningues-lès-Calais, Hames-Boucres a Nielles-lès-Calais.\n\n\"Počet obyvatel\"\n\n\n"}
{"id": "1320389", "url": "https://cs.wikipedia.org/wiki?curid=1320389", "title": "Kanton Calais-2", "text": "Kanton Calais-2\n\nKanton Calais-2 ( ) je francouzský kanton v departementu Pas-de-Calais v regionu Hauts-de-France. Tvoří ho 25 obcí a část města Calais. Zřízen byl v roce 2015.\n\n"}
{"id": "1320390", "url": "https://cs.wikipedia.org/wiki?curid=1320390", "title": "Kostel svatého Václava (Radešínská Svratka)", "text": "Kostel svatého Václava (Radešínská Svratka)\n\nKostel svatého Václava se nachází v centru obce Radešínská Svratka na drobném kopci uprostřed areálu hřbitova. Kostel je farním kostelem římskokatolické farnosti Radešínská Svratka. Jde o jednolodní stavbu přechodných empírových forem s trojbokým závěrem a čtyřbokou věží. Kostel je spolu se sochou svatého Václava chráněn jako kulturní památka České republiky.\n\nNa místě dnešního kostela stál dříve kostel zasvěcen rovněž svatému Václavovi. Původní kostel měl být postaven snad již kolem roku 947 v době po smrti svatého Václava, měl být malý a dřevěný a měl stát na místě presbytáře dnešního kostela. Kostel byl ohrazen vysokými hradbami, první písemná zmínka je z roku 1366, gotický kostel pak byl v roce 1805 zbořen. \n\nSoučasný kostel byl postaven v roce 1806. V roce 1787 byly do Radešínské Svratky přivezeny varhany a zpovědnice z kostela na Zelené Hoře, v roce 1784 byla postavena budova fary. V prosinci 2017 mají v kostele stát nové varhany, na které se získaly peníze mimo jiné při benefičním koncertu v listopadu 2016, koncertu se zúčastníl i tehdejší ministr zemědělství Marian Jurečka. Původní zelenohorské barokní varhany byly darovány do sbírek Regionálního muzea Horního Pooslaví, kde připravují jejich záchranu a restaurování. \n\n\n"}
{"id": "1320392", "url": "https://cs.wikipedia.org/wiki?curid=1320392", "title": "Kanton Calais-3", "text": "Kanton Calais-3\n\nKanton Calais-3 ( ) je francouzský kanton v departementu Pas-de-Calais v regionu Hauts-de-France. Tvoří ho pouze část města Calais. Zřízen byl v roce 2015.\n"}
{"id": "1320398", "url": "https://cs.wikipedia.org/wiki?curid=1320398", "title": "Carvin", "text": "Carvin\n\nCarvin je francouzská obec v departementu Pas-de-Calais v regionu Hauts-de-France. V roce 2014 zde žilo 16 889 obyvatel. Je centrem kantonu Carvin.\n\nObec leží u hranic departementu Pas-de-Calais s departementem Nord.\n\nSousední obce jsou: Annœullin (Nord), Camphin-en-Carembault (Nord), Carnin (Nord), Courrières, Estevelles, Harnes, Libercourt, Courrières, Meurchin, Oignies a Provin (Nord).\n\n\"Počet obyvatel\"\n\n\n"}
{"id": "1320401", "url": "https://cs.wikipedia.org/wiki?curid=1320401", "title": "Jan Topinka (rozcestník)", "text": "Jan Topinka (rozcestník)\n\nJan Topinka je jméno a příjmení, jež má více osobností:\n\n"}
{"id": "1320403", "url": "https://cs.wikipedia.org/wiki?curid=1320403", "title": "Kangerluarsoruseq", "text": "Kangerluarsoruseq\n\nKangerluarsoruseq (zastarale \"Kangerdluarssoruseq\", , ) je zaniklá osada v Grónsku v kraji Sermersooq. Nachází se asi 53 km jihovýchodně od Nuuku.\n\nOsada byla založena v roce 1927 faerskými rybáři jako Føroyingahavnin. Do roku 1990 sloužil jako rybářská stanice. Kangerluarsoruseq zanikl v roce 2009.\n"}
{"id": "1320404", "url": "https://cs.wikipedia.org/wiki?curid=1320404", "title": "Brikcius", "text": "Brikcius\n\nBrikcius je křestní jméno, v češtině častěji používané v tvaru Brikcí\n\nPříjmení Brikcius nese či neslo více osob:\n\n"}
{"id": "1320405", "url": "https://cs.wikipedia.org/wiki?curid=1320405", "title": "Rudolf von Ficker", "text": "Rudolf von Ficker\n\nRudolf von Ficker (do roku 1919 Rudolf Ritter Ficker z Feldhaus) (11. června 1886 Mnichov, Německo – 2. srpna 1954 Igls, dnes součást Innsbrucku, Rakousko) byl rakouský muzikolog.\n\nSyn historika Julia von Fickera, který byl roku 1885 povýšen do šlechtického stavu. Rudolf od roku 1905 studoval v Mnichově skladbu u Ludwiga Thuilleho a Waltra Courvoisiera. Ve studiu pokračoval v \"Ústavu hudební vědy\" na univerzitě ve Vídni u Guido Adlera. V roce 1913 získal doktorát a v roce 1920 se habilitoval docentem na univerzitě v Innsbrucku. V letech 1922–1923 pracoval na katedře jako mimořádný docent. Založil zde sbírku hudebních učebních pomůcek, která se později stala samostatným ústavem.\n\nV roce 1927 byl jmenován profesorem ve Vídni. Dirigoval provedení gotické hudby u příležitosti oslav stého výročí narození Ludwiga van Beethovena ve Vídni, v roce 1927 a v roce 1929 v kapli vídeňského Hofburgu.\n\nOd roku 1928 do roku 1938 byl členem Komise pro památky hudebního umění v Rakousku a v letech 1927–1931 členem Výkonné rady Mezinárodní muzikologické společnosti. Od roku 1931 byl nástupcem Adolfa Sandbergera na katedře muzikologie mnichovské univerzity. Po druhé světové válce se vrátil v roce 1948 do Innsbrucku. Od roku 1948 byl řádným členem Bavorské akademie věd .\n\nZemřel v Igls (nedaleko Innsbrucku) 2. srpna 1954.\n\nTěžištěm práce Rudolfa von Fickera byla hudba středověku. Je považován za průkopníka výzkumu v této oblasti. Byl jedním ze spoluautorů 83 svazkového díla Denkmäler der Tonkunst in Österreich (Památky hudebního umění v Rakousku). Mezinárodní uznání získal za svůj výzkum Tridentských kodexů, jejichž sedmý svazek (TrentM 93) objevil v roce 1920.\n\nJeho pozůstalost je uložena v Brennerském archivu univerzity v Insbrucku.\n\n\n\n"}
{"id": "1320407", "url": "https://cs.wikipedia.org/wiki?curid=1320407", "title": "Reálné gymnázium Charlotty G. Masarykové", "text": "Reálné gymnázium Charlotty G. Masarykové\n\nReálné gymnázium Charlotty G. Masarykové je zrušená dívčí střední škola v Praze. Sídlila v budově v Dušní ulici spolu se Základní školou.\n\nSoukromé dívčí gymnázium spolku Minerva v Praze neslo ve dvacátých letech název \"Městské reálné gymnasium dívčí „Krásnohorská“ v Praze\". Roku 1923 došlo k jeho rozdělení, část vyučujících a žáků se oddělila a dala vzniknout nové škole s názvem \"Druhé české dívčí reálné městské gymnasium\" s novým sídlem na Starém Městě v Dušní ulici čp. 19. Později škola připojila ke svému názvu jméno manželky Tomáše Garrigue Masaryka Charlotty.\n\nGymnázium bylo zrušeno roku 1949.\n\n\n\n\n"}
{"id": "1320409", "url": "https://cs.wikipedia.org/wiki?curid=1320409", "title": "Kostel svatého Jiljí (Kobeřice)", "text": "Kostel svatého Jiljí (Kobeřice)\n\nKostel svatého Jiljí je římskokatolický chrám v obci Kobeřice u Brna v okrese Vyškov. Je chráněn jako kulturní památka České republiky.\n\nKostel je dominantou obce. Jde o pozdně románskou stavbu z poloviny 13. století (první písemná zmínka pochází z roku 1283). Věž je gotická, upravovaná v 18. a 19. století. Středověká sakristie byla zvětšena roku 1872, kdy dostala současnou podobu. V 18. století bylo zaklenuto kněžiště a prolomena nová okna. Hudební kruchta pochází z 19. století. Roku 1933 byla přistavěna mariánská kaple.\n\nJde o farní kostel farnosti Kobeřice u Brna.\n"}
{"id": "1320410", "url": "https://cs.wikipedia.org/wiki?curid=1320410", "title": "Großriedenthal", "text": "Großriedenthal\n\nGroßriedenthal je obec v Rakousku ve spolkové zemi Dolní Rakousy v okrese Tulln.\n\nGroßriedenthal se nachází ve spolkové zemi Dolní Rakousy v regionu Weinviertel. Rozloha území obce činí 18,75 km², z nichž 3,42 % je zalesněných.\nÚzemí obce Großriedenthal se skládá ze tří částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Großriedenthal je Franz Schneider ze strany ÖVP.\n\n"}
{"id": "1320411", "url": "https://cs.wikipedia.org/wiki?curid=1320411", "title": "Wilsons Promontory", "text": "Wilsons Promontory\n\nWilsons Promontory, hovorově \"The Prom\", je poloostrov ležící v regionu Gippsland v australském spolkovém státě Victoria asi 200 km jihovýchodně od Melbourne a omývaný vodami Bassova průlivu. Jeho nejzazším výběžkem je mys South Point, který je nejjižnějším bodem australské pevniny. Na nedalekém mysu South East Point se nachází maják z roku 1859. Jediným obydleným místem na poloostrově je osada Tidal River s tábořištěm pro turisty, na šíji spojující Wilsons Promontory s pevninou leží městečko Yanakie. Pobřeží je členité, s množstvím žulových útesů, pláží a malých ostrůvků, podél řek se nacházejí rozsáhlé bažiny.\n\nPůvodními obyvateli tohoto skalnatého výběžku pevniny byli domorodci z kmene Gunaikurnai, pro Evropany ho v roce 1798 objevil George Bass. Matthew Flinders oblast pojmenoval podle londýnského rejdaře Thomase Wilsona. Provozovala se zde rozsáhlá komerční těžba dřeva, v šedesátých letech 19. století oblast zasáhla zlatá horečka ve Victorii. V roce 1898 byl zřízen národní park Wilsons Promontory a v roce 2003 bylo také okolní moře vyhlášeno chráněným územím. K místním živočišným druhům patří klokan bažinný, vombat obecný, ježura australská, myška tmavá, klokánek krysí, vakoplšík létavý, emu hnědý, modropláštník nádherný a rozela pestrá, při pobřeží je možno pozorovat keporkaky, velryby jižní a kosatky. Vegetaci tvoří převážně balmíny a banksie. Oblast byla vážně zasažena požárem 7. února 2009, nazývaným \"Black Saturday bushfires\".\n\n"}
{"id": "1320414", "url": "https://cs.wikipedia.org/wiki?curid=1320414", "title": "Dreams SC", "text": "Dreams SC\n\nDreams SC (celým názvem: \"Dreams Sports Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 2011 pod názvem Hong Kong Sapling FC. Svůj současný název nese od roku 2017. Klubové barvy jsou modrá, černá a bílá. Od sezóny 2016/17 působí v hongkongské nejvyšší fotbalové soutěži.\n\nSvé domácí zápasy odehrává na stadionu Tsing Yi Sports Ground s kapacitou 1 500 diváků.\n\n\n\nZdroj: \n\n\n\nZdroj: \n\n"}
{"id": "1320416", "url": "https://cs.wikipedia.org/wiki?curid=1320416", "title": "Lee Man FC", "text": "Lee Man FC\n\nLee Man FC (celým názvem: \"Lee Man Football Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 2017 čínskou papírenskou společností Lee & Man Paper Manufacturing Ltd.. Klubové barvy jsou modrá, červená a bílá. Od sezóny 2017/18 působí v hongkongské nejvyšší fotbalové soutěži.\n\nSvé domácí zápasy odehrává na stadionu Tseung Kwan O Sports Ground s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1320417", "url": "https://cs.wikipedia.org/wiki?curid=1320417", "title": "Monofluorid hliníku", "text": "Monofluorid hliníku\n\nMonofluorid hliníku je chemická sloučenina se vzorcem AlF. Tato nestabilní látka vzniká reakcí fluoridu hlinitého s kovovým hliníkem za zvýšených teplot, ale rychle se rozpadá na původní reaktanty po ochlazení. Klastry pocházející ze souvisejících hliníkatých halidů mohou být stabilizovány specializovanými ligandy.\n\nTato molekula byla objevena v mezihvězdném prostředí, kde je hmota tak zředěná, že mezimolekulární srážky jsou nevýznamné.\n\n"}
{"id": "1320418", "url": "https://cs.wikipedia.org/wiki?curid=1320418", "title": "R&amp;F (Hongkong)", "text": "R&amp;F (Hongkong)\n\nR&F (Hong Kong) Soccer Limited () je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Jedná se o rezervní tým čínského klubu Kuang-čou R&F. Založen byl v roce 2016. Klubové barvy jsou modrá a bílá. Od sezóny 2016/17 působí v hongkongské nejvyšší fotbalové soutěži.\n\nSvé domácí zápasy odehrává v Kantonu na stadionu Jen-c’-kang s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1320419", "url": "https://cs.wikipedia.org/wiki?curid=1320419", "title": "Izotopy promethia", "text": "Izotopy promethia\n\nPromethium (Pm) je, společně s techneciem, jedním ze dvou prvků lehčích než bismut, které nemají žádný stabilní izotop. Je to převážně umělý prvek, v přírodě vzniká pouze ve stopových množstvích spontánním štěpením uranu a alfa rozpadem Eu. Promethium bylo objeveno v roce 1945. Nukleonová čísla známých izotopů tohoto prvku se pohybují od 126 do 163, nejstabilnější jsou Pm (poločas přeměny 17,7 let), Pm (5,53 let), Pm (2,62 let), Pm (363 dnů) a Pm (265 dnů). Všechny ostatní mají poločasy kratší než 6 dnů, většina pod 41 sekund. Izotopy s nukleonovým číslem 146 a nižším se většinou přeměňují beta plus přeměnou na izotopy neodymu, zatímco u těžších převažuje přeměna beta minus na samarium. Promethium má také řadu jaderných izomerů.\n\nJelikož nemá promethium žádný stabilní či téměř stabilní izotop, nelze stanovit jeho relativní atomovou hmotnost.\n"}
{"id": "1320420", "url": "https://cs.wikipedia.org/wiki?curid=1320420", "title": "Denis Heldák", "text": "Denis Heldák\n\nDenis Heldák (* 6. září 1997) je slovenský lední hokejista hrající na pozici útočníka.\n\nBěhem sezóny 2012/2013 hrál za výběr do 18 let v klubu HK ŠKP Poprad. Následně přestoupil do pražské Slavie, za níž i nadále nastupoval v této věkové kategorii. Další sezónu (2014/2015) již hrál i za juniory tohoto celku a v sezóně 2015/2016 vedle juniorů vypomohl v jednom utkání i mužskému výběru Slavia. Ročník 2016/2017 stále nastupoval za slávistické juniory, ve dvou utkáních též za muže tohoto celku a část sezóny strávil na hostování v klubu HC Vajgar Jindřichův Hradec.\n"}
{"id": "1320423", "url": "https://cs.wikipedia.org/wiki?curid=1320423", "title": "Gmina Dubovec", "text": "Gmina Dubovec\n\nGmina Dubovec ( Gmina Dębowiec) je gmina v jižním Polsku ve Slezském vojvodství v okrese Těšín. Skládá se ze sedmi starostenství:\nDohromady má celá gmina rozlohu 42,6 km² (5,8 % území okresu) a v roce 2016 zde žilo 5 786 obyvatel (3,3 % obyvatelsva okresu).\n\nSousedí s městem Těšín na jihozápadě, gminou Hažlach na západě, gminou Strumeň na severu, gminou Skočov na východě a gminou Holešov na jihovýchodě.\n\nGmina leží na území Těšínského Slezska, geomorfologicky se nachází v Slezském podhůří. Území gminy patří k rybníkářské oblasti zvané \"Žabí kraj\" – početné rybníky jsou neodmyslitelným prvkem místní krajiny.\n\n"}
{"id": "1320425", "url": "https://cs.wikipedia.org/wiki?curid=1320425", "title": "Kvalifikace na Mistrovství světa ve fotbale 2018 (AFC) – třetí fáze", "text": "Kvalifikace na Mistrovství světa ve fotbale 2018 (AFC) – třetí fáze\n\nV tomto kole (12 skupinových vítězů a 4 špičkové týmy z druhého místa) je 12 týmů z předchozího kola. Budou rozděleny do dvou skupin. Každá skupina má šest týmů. Dva nejlepší týmy ve skupině se kvalifikují do finále Mistrovství světa v roce 2018, zatímco třetí týmy se postoupí do čtvrtého kola.\n\nSkupinová remíza se konala 12. dubna 2016.\n\n 1 kolo \n\n 1 kolo \n"}
{"id": "1320426", "url": "https://cs.wikipedia.org/wiki?curid=1320426", "title": "Muckendorf-Wipfing", "text": "Muckendorf-Wipfing\n\nMuckendorf-Wipfing je obec v Rakousku ve spolkové zemi Dolní Rakousy v okrese Tulln.\n\nMuckendorf-Wipfing se nachází ve spolkové zemi Dolní Rakousy v regionu Mostviertel, severním cípem však zasahuje do regionu Weinviertel. Rozloha území obce činí 6,34 km², z nichž 18,8 % je zalesněných.\nÚzemí obce Muckendorf-Wipfing se skládá ze dvou částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Muckendorf-Wipfing je Hermann Grüssinger ze strany WMW.\n\n"}
{"id": "1320428", "url": "https://cs.wikipedia.org/wiki?curid=1320428", "title": "Hong Kong Rangers FC", "text": "Hong Kong Rangers FC\n\nHong Kong Rangers FC (celým názvem: \"Hong Kong Rangers Football Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 1958 skotským přistěhovalcem Ianem Johnem Petrie pod názvem Rangers FC. Ten svůj nový klub pojmenoval podle stejnojmenného skotského velkoklubu ze svého rodného města Glasgow. Jedná se o vítěze hongkongské nejvyšší fotbalové soutěže z ročníku 1970/71. Klubové barvy jsou modrá a bílá. Od sezóny 2012/13 působí v hongkongské nejvyšší fotbalové soutěži.\n\nSvé domácí zápasy odehrává na Sham Shui Po Sports Ground s kapacitou 2 194 diváků.\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1320433", "url": "https://cs.wikipedia.org/wiki?curid=1320433", "title": "Wiesnerové", "text": "Wiesnerové\n\nWiesnerové jsou rakouský šlechtický rod. Jednalo se o jeden z nejmladších šlechtických rodů v tehdejším Rakousku-Uhersku.\nDne 6. října 1909 byl císařem Františkem Josefem I. povýšen do šlechtického stavu Julius Wiesner. Listinou ze dne 28. října 1909 mu císař udělil predikát Ritter von a erb, za zásluhy v oblasti biologie a anatomie rostlin. Příslušníci rodu žijí v Rakousku a v Česku. Jedná se zejména o potomky osmi sourozenců Julia von Wiesnera. Wiesnerové se nikdy nespojily s jiným šlechtickým rodem, až na měšťanskou rodinou Spoustů z jižních Čech, kteří byli s Wiesnery povýšeni do šlechtického stavu a dostali právo na užívání společného erbu. Spoustové se dále spojili s bohatou rodinou Černých z Lomnice nad Lužnicí a ti se dále spojili s mnoha chudšími rody jako: Bayarfové, Svobodové, Kudroňové a dalšími. Stejná situace nastala i v Rakousku, kdy se Wiesnerové spojily s dalšími chudšími rodinami.\n"}
{"id": "1320434", "url": "https://cs.wikipedia.org/wiki?curid=1320434", "title": "Potměšilý host", "text": "Potměšilý host\n\nPotměšilý host je osmé studiové album Hany Hegerové nahrané v \"Mozarteum + Hrnčíře\". Album vyšlo roku 1987. Je složené z 12 písní s hudbou Petra Hapky s texty Michala Horáčka.\n\n\nAlbum vyšlo v reedici v letech 1995 a 2006 u Supraphonu.\n\n"}
{"id": "1320435", "url": "https://cs.wikipedia.org/wiki?curid=1320435", "title": "Chansons", "text": "Chansons\n\nChansons je deváté studiové album Hany Hegerové nahrané v \"Mozarteum\". Album vyšlo roku 1987. Je složené z 15 německých, židvoských, francouzských, slovenských a českých písní z toho dvě jsou sloučené do jedné nahrávky. Hudební aranžmá vytvořily Pražské smyčce Jana Hrábka.\n\n\nAlbum vyšlo v reedici roku 1993 u Supraphonu.\n\n"}
{"id": "1320438", "url": "https://cs.wikipedia.org/wiki?curid=1320438", "title": "Mlýnské kolo v srdci mém", "text": "Mlýnské kolo v srdci mém\n\nMlýnské kolo v srdci mém je desáté a poslední studiové album Hany Hegerové nahrané v \"LineArt a Hudební studio Smečky\". Album vyšlo v říjnu roku 2010. Je složené z 13 francouzských písní s českými texty a jedním slovenským.\n\n\nRoku 2011 vyšla u Supraphonu reedice s přidáním DVD které obsahuje dokumentární film \"Mlýnské kolo Hany Hegerové\" a \" Kde lampy bloudí\".\n\n"}
{"id": "1320442", "url": "https://cs.wikipedia.org/wiki?curid=1320442", "title": "Lux ex Silesia", "text": "Lux ex Silesia\n\nLux ex Silesia je polské ocenění, které vzniklo v roce 1994 z podnětu Damiana Zimonia. Je udělováno těm, kteří ve své vědecké nebo umělecké činnosti vykazují vysoké morální hodnoty a dlouhodobě přispívají ke kultuře Horního Slezska. Název tohoto ocenění se vztahuje na dominikány Jacka a Česlava Odřivouse, Světlo ze Slezska. Ocenění se uděluje při příležitosti zahájení akademického roku v katedrále v Katovicích.\n\n"}
{"id": "1320443", "url": "https://cs.wikipedia.org/wiki?curid=1320443", "title": "Bludička (album)", "text": "Bludička (album)\n\nBludička je první studiové album Hany Zagorové nahrané v \"Studio Dejvice\". Album vyšlo roku 1971. Hudební aranžmá vytvořil Václav Zahradník se svým orchestrem.\n\n"}
{"id": "1320445", "url": "https://cs.wikipedia.org/wiki?curid=1320445", "title": "Liglass Trading", "text": "Liglass Trading\n\nLiglass Trading CZ je česká společnost se sídlem v Líšném u Železného Brodu, jejímž majitelem je Michael Smelík. Manažerem (projektu) společnosti je Jiří Vojtěchovský a projektmanažerem pro financování pak Juraj Pavol. Základní kapitál firmy činí 200 000 Kč.\n\nV období od 3. dubna 2003 do 22. srpna 2005 byla firma zapsána v obchodním rejstříku jako Li - Nuo - Glass CZ, s. r. o., od 22. srpna 2005 pak jako LIGLASS TRADING CZ, s. r. o. V době od 9. dubna 2004 do 12. února 2009 byly v obchodním rejstříku uvedeny tyto předměty podnikání: broušení technického a šperkového kamene, výroba porcelánových a keramických výrobků (kromě pro stavebnictví), výroba a zpracování skla, výroba plastových výrobků a pryžových výrobků, výroba optických a fotografických zařízení, výroba bižuterie, zprostředkování obchodu, velkoobchod, specializovaný maloobchod a zprostředkování služeb, v období od února 2007 do února 2009 též galvanizérství. Od samého vzniku firmy, t.j. od 3. dubna 2003, je jako předmět podnikání uveden \"pronájem nemovitostí, bytů a nebytových prostor bez poskytování jiných než základních služeb zajišťujících řádný provoz nemovitostí, bytů a nebytových prostor\". Dne 12. února 2009 byla většina původně uvedených předmětů podnikání nahrazena formulaci \"výroba, obchod a služby neuvedené v přílohách 1 až 3 živnostenského zákona\". \n\n10. července 2017 podepsala firma Liglass Trading s kyrgyzskou vládou smlouvu o výstavbě a provozu dvou vodních elektráren, přičemž náklady mají dosáhnout až 700 miliónů dolarů (tj. 15,9 miliard korun). Firma Liglass Trading měla současně vynaložit 37 milionů dolarů (přes 841 milionů korun) na koupi podílu ve firmě, která měla zakázku dříve na starosti. V září 2017 firma svůj závazek na splacení této částky nesplnila a zaslala kyrgyzské vládě dopis s žádostí o odklad splátky. Premiér Kyrgyzstánu Sapar Isakov v reakci na to prohlásil, že mají všechny důvody k vypovězení smlouvy. Dne 10. října 2017 vláda Kyrgyzské republiky vypověděla smlouvu s firmou Liglass Trading s. r. o. z důvodů nesplnění podmínek, obsažených v této smlouvě. \n\nPředmětem kritiky se stal lobbing hradního kancléře Vratislava Mynáře a prezidenta Miloše Zemana v Kyrgyzstánu před podepsáním smlouvy, ačkoliv firma Liglass není v Česku v oboru výstavby vodních elektráren známá a její dosavadní obrat dosahoval pouze řádově stovek tisíc korun. Podle Sabiny Slonkové firma za poslední dva roky nezveřejnila podrobnosti o svém hospodaření ani větší reference své činnosti a může tudíž hrát roli bílého koně. Dle Lidových novin je tento případ personálně propojen přes Česko-kyrgyzskou obchodní komoru s další českou kauzou Oleo Chemical. \n\nKauzou se z kyrgyzské strany intenzivně zabýval opoziční aktivista Edil Bajsalov, který uvedl, že je tato firma napojena na Američana Wayna Hayese, odsouzeného v minulosti za podvodné jednání v oblasti finančních pyramid.\n\nPo podepsání smlouvy s Kyrgyzstánem se společnost Liglass Trading stala na konci srpna roku 2017 politickým tématem i na kyrgyzské politické scéně; na otázky z obavy, směřující na tuto společnost musel reagovat nově nastoupivší premiér Sapar Isakov. \n\n"}
{"id": "1320447", "url": "https://cs.wikipedia.org/wiki?curid=1320447", "title": "Nalunaq", "text": "Nalunaq\n\nNalunaq je zaniklá důlní osada v kraji Kujalleq v Grónsku. Nachází se asi 6 km za hranicí grónského ledovce, takže je to jediná osada na grónském ledovci, která má název v grónštině. Je to také první důl v Grónsku, ve kterém se těžilo zlato. Nachází se asi 40 km severovýchodně od Nanortaliku.\n\nV roce 1992 bylo zjištěno, že se na místě nachází zlato. Nalunaq vznikl 1. července 2004. V roce 2006 tu bylo vytěženo 2,3 tun zlata, později však začala těžba upadat. Kromě zlata se tu těžila také rtuť, kadmium, olovo, zinek, měď, chrom, nikl, arsen, selen, kobalt a molybden. Při největším rozkvětu tu pracovalo asi 15 dělníků, v roce 2011 už ale pouze 6 dělníků. Osada zanikla v roce 2013, když se poslední dva dělníci odstěhovali. Nalunaq byla poslední existující důlní osada v Grónsku, v současnosti již žádné další důlní osady neexistují (dříve existovaly ještě doly Maarmorilik, Qullissat a Ivittuut, ty jsou však již natrvalo opuštěné).\n"}
{"id": "1320448", "url": "https://cs.wikipedia.org/wiki?curid=1320448", "title": "Mistrovství světa v atletice 2017 – Ženy 100 metrů překážek", "text": "Mistrovství světa v atletice 2017 – Ženy 100 metrů překážek\n\nBěh na 100 metrů překážek žen na Mistrovství světa v atletice 2017 probíhal 11. (rozběhy, semifinále) a 12. srpna (finále). Zvítězila Australanka Sally Pearsonová.\n\n"}
{"id": "1320450", "url": "https://cs.wikipedia.org/wiki?curid=1320450", "title": "La Cauchie", "text": "La Cauchie\n\nLa Cauchie [\"la kóší\"] je francouzská obec v departementu Pas-de-Calais v regionu Hauts-de-France. V roce 2014 zde žilo 197 obyvatel.\n\nSousední obce jsou: Bailleulmont, La Herlière a Humbercamps.\n\n\"Počet obyvatel\"\n\n\n"}
{"id": "1320452", "url": "https://cs.wikipedia.org/wiki?curid=1320452", "title": "Vražda Sophie Lancaster", "text": "Vražda Sophie Lancaster\n\nVražda Sophie Lancaster se udála v noci 11. srpna 2007. Dvacetiletá oběť byla spolu se svým přítelem Robertem Maltbym napadena skupinou pěti teenagerů ve věku mezi 15 až 17 lety v parku v anglickém městě Bacup v Lancashire. Jako první byl napaden Maltby, když se ho Lancaster snažila bránit, obrátili se dva útočníci, patnáctiletý Brendan Harris a šestnáctiletý Ryan Herebert proti ní a brutálně ji zbili do bezvědomí. Maltby skončil v nemocnici s poraněním mozku s trvalými následky, zranění Lancaster byla mnohem vážnější; byla v kómatu s vnitřním krvácením do mozku. Podle policie bylo dokonce v první chvíli těžké určit, jakého je Lancaster pohlaví. Jelikož se stav dívky nelepšil, rozhodli se jí její rodiče 24. srpna 2007 odpojit od přístrojů.\n\nVšech pět útočníků bylo dopadeno a v dubnu roku 2008 odsouzeno. Brendan Harris a Ryan Herebert byli odsouzeni na doživotí. Další tři útočníci, kteří se podíleli pouze na útoku na Maltbyho dostali nižší tresty, šestnáctiletý Joseph Hulme a sedmnáctiletý Danny Hulme pět let a deset měsíců, stejně starý Daniel Mallett byl odsouzen na čtyři roky a jeden měsíc. Podle policie byla jediným důvodem útoku příslušnost Maltbyho a Lancaster ke gotické subkultuře, dle čehož také byli oblečení.\n\nThe Sophie Lancaster Foundation \n"}
{"id": "1320454", "url": "https://cs.wikipedia.org/wiki?curid=1320454", "title": "Kvalifikace na Mistrovství světa ve fotbale 2018 (AFC)", "text": "Kvalifikace na Mistrovství světa ve fotbale 2018 (AFC)\n\nTýmy, které se kvalifikují na mistrovství světa 2018 v zóně AFC, jsou rovněž kvalifikovány na Asijský pohár 2019 ve Spojených arabských emirátech.\n\nZóna AFC má 4,5 postupových míst (4 týmy přímo na Mistrovství světa ve fotbale 2018 a pátý do mezikontinentální baráže).\nKvalifikace je rozdělena do následujících kol:\n\n34 nejlepších týmů v žebříčku FIFA v lednu 2015 se kvalifikuje přímo do druhé fáze. Zbývajících 12 týmů začne v první fázi.\nV tomto kole se utkalo 12 nejhorších asijských týmů ve světovém žebříčku FIFA v lednu 2015. Byly vylosovány do 6 dvojic a odehrály dvojzápasy. Vítězové dvojzápasů postoupí do 2. fáze.\nLosování první fáze proběhlo 10. února 2015 v Kuala Lumpur. Týmy byly rozěleny do košů. Byly proti sobě nalosovány týmy z koše A a B.\n\n\n\n\n\n\n\nTohoto kola se zúčastnilo 6 vítězů z předchozího kola a 34 nejlepších týmů z AFC. Byly rozděleny do osmi skupin po pěti týmech. Vítězové skupin a čtyři nejlepší týmy z druhých míst se postoupily do dalšího kola.\n\nRozlosování skupin se konalo 14. dubna 2015.\n\nV tomto kole bylo 12 týmů (8 vítězů skupin a 4 nejlepší z druhého místa) z předchozího kola. Byly rozděleny do dvou skupin. Každá skupina měla šest týmů. Dva nejlepší týmy ve skupině se kvalifikují na mistrovství světa 2018, zatímco třetí týmy se postoupí do baráže.\n\nLosování se konalo 12. dubna 2016.\nSkupina A\n\nSkupina B\nDo tohoto kola postoupí 2 týmy ze třetích míst z předchozího kola. Budou hrát dvojzápas. Vítěz postoupí do mezikontinentální baráže.\n"}
{"id": "1320456", "url": "https://cs.wikipedia.org/wiki?curid=1320456", "title": "Varoš kapija", "text": "Varoš kapija\n\nVaroš-kapija (v srbské cyrilici Варош-Капија), doslova \"městská brána\" je část města Bělehradu, která svůj název získala podle jedné z původních čtyřech historických bran města. Nachází se v blízkosti řeky Sávy, Brankova mostu a ulice Pop-Lukina. \n\nJedná se o jednu z nejstarších částí města. V okolí Varoš-kapije v dobách existence Bělehradu pod nadvládou Osmanské říše žili především Srbové, zatímco pevnost (dnešním parkem Kalemegdan) a čtvrť Dorćol byla ve správě Turků. \n\nPůvodní brána byla zbořena v roce 1862 během bombardování města. Zbudována byla z kamene a hlíny a sloužila především pro obranu nábřeží Sávy před případným útokem. Ve srovnání s Istanbulskou bránou však byla podstatně menší a její význam rovněž nebyl takový.\n\nDochované části čtvrti sloužily v 20. století jako kulisy pro několik známých srbských filmů, jako např. Underground (\"Podzemlje\") Emira Kusturici, nebo Maratonci trče počasni krug či Balkanski špijun. Nachází se zde hospoda s otazníkem v názvu, která je nejstarší v Bělehradě, nebo Katedrála svatého Michaela Archanděla. \n\nZ hlediska místní správy je tato část města součástí místní části Staré město, která se rozkládá na územně jinak vymezeném prostoru. Prostor označovaný jako Varoš-kapija vymezují ulice Obilićev venac, Kosančićev venac, Pop-Lukina, Kosmajska a Carice Milice. \n\nTato část města se rozkládá na svahu, který vede od řeky Sávy až k ulici Knez Mihailova. Jižně od Varoš-kapije vede Brankova ulice k Brankovu mostu, kde začíná čtvrť Savamala. V této části města jsou dochovány některé domy z 19. století a rovněž i dobová dlažba. Pod některými domy se nacházejí rozsáhlé sklepy a podzemní chodby, které obyvatelstvo využívalo během ozbrojených konfliktů (např. první a druhé světové války). \n"}
{"id": "1320459", "url": "https://cs.wikipedia.org/wiki?curid=1320459", "title": "Bombardování Bělehradu (1862)", "text": "Bombardování Bělehradu (1862)\n\nBombardování Bělehradu v roce 1862 se odehrálo dne 5. června (17. června dle gregoriánského kalendáře). Trvalo do devíti hodin ráno do poledne. Během bombardování bylo město značně poškozeno.\n\nPo incidentu u kašny Čukur, kde se ve sporu o pořadí u kašny mezi sebou střetlo několik osmanských vojáků a místních Srbů, došlo k eskalaci násilnosti na dalších místech srbské metropole. Přestože srbské knížectví bylo nezávislým státem, na několika místech (včetně Bělehradu) byly i nadále povoleny turecké vojenské posádky. Boje vyvrcholily několika mrtvými na obou stranách; následovalo příměří, které bylo uzavřeno 4. června. Turečtí vojáci se stáhli do pevnosti Kalemegdan. Vzhledem k tomu, že turecká posádka byla se situací nespokojena, požádali Turci svého zástupce Ašir-pašu, aby nařídil bombardování města. Následujícího dne, kdy se konal pohřeb dvou padlých tureckých vojáků z potyček předchozího dne, zahájili Turci palbu z Kalemegdanu směrem k břehu řeky Sávy, kde žilo srbské obyvatelstvo. \n\nBombardování bylo následně přerušeno na žádost britského konzula, který naléhal na mírové řešení vzájemného sporu. Srbský kníže Mihailo Obrenović během bombardování nebyl v Bělehradě, neboť byl na návštěvě okolí Podriní, Valjeva a Šabace. Vzhledem k vývoji událostí byl přinucen se vrátit zpět do metropole, nicméně jeho návrat se uskutečnil už v okamžiku, kdy byla zastavena palba. \n\nSrbové následně svolali ozbrojence do města, kterých se dostavilo na 13 tisíc. Ti bránili Turkům v případném opuštění pevnosti. Zástupci západních mocností bombardování hbitě využili k nátlaku na Turecko, aby vyklidilo další pozice v jihovýchodní Evropě. Následně byla podepsána smlouva o stažení některých tureckých posádek ze srbského území. Srbům však byla splněna jen část jejich požadavků, neboť některé posádky turecké armády i nadále mohly působit v pevnostech na srbském území. Turci však byli přinuceni zničit pevnosti v Užici a v jihovýchodní části Srbska. \n"}
{"id": "1320479", "url": "https://cs.wikipedia.org/wiki?curid=1320479", "title": "Vzdálený zvuk", "text": "Vzdálený zvuk\n\nVzdálený zvuk (německy Der ferne Klang) je opera o třech dějstvích od Franze Schrekera. Premiéra se konala v roce 1912 ve Frankfurtu nad Mohanem.\n\nVídeňský skladatel Franz Schreker plánoval složit operu. Protože nenalézal vhodné libreto, začal v roce 1901 psát vlastní, které dokončil v roce 1903. Poté začal skládat hudbu. Negativní reakce jeho učitele Roberta Fuchse poté, co mu přehrál ukázky ze vznikajícího díla, způsobily, že práci odložil. V roce 1905 se po zhlédnutí opery Richarda Strausse \"Salome\" ke kompozici vrátil. V roce 1908 měl úspěch s baletní hudbou pro tanečnici Grete Wiesenthal. V roce 1910 uvedl mezihru ze třetího jednání opery na svém koncertu dirigent Oskar Nedbal pod názvem \"Nachtstück\". Reakce publika i kritiky byly z části pochvalné, z části odmítavé. To ale skladatele povzbudilo k tomu, aby operu dokončil.\n\nOpera byla poprvé uvedena 18. srpna 1912 ve Frankfurtské opeře (Oper Frankfurt) pod taktovkou Ludwiga Rottenberga. Titulní roli Fritze zpíval tenorista Karl Gentner (1876–1922). Skladatel tehdy zažil svůj první operní úspěch.\n\nV Praze bylo uvedení plánováno již v roce 1915, ale opera byla uvedena v Novém německém divadle v Praze až 20. května 1920. Dirigentem byl Alexander Zemlinsky. V květnu 1925 operu provedla Berlínská státní opera, představení řídil Erich Kleiber.\n\nVe Vídni byla opera uvedena až v roce 1991, kdy představení řídil Gerd Albrecht.\n\nDne 9. května 2010 byla opera uvedena v Curychu (Opernhaus Zürich), dirigent Ingo Metzmacher, režie Jens-Daniel Herzog.\n\nOdehrává se v Německu a v Benátkách okolo roku 1900.\nMladý skladatel, Fritz je se svou milou Grete. Sní o tom, že najde \"vzdálený zvuk\", hudební motiv, který jej jednou proslaví. Teprve potom si ji vezme za ženu. Grete se jej snaží přesvědčit, aby zůstal s ní, ale Fritz odchází.\n\nCestou domů potkává Grete podivnou starou ženu, která se jí ptá na Fritze a slibuje Grete pomoc, až ji bude potřebovat.\n\nDoma hovoří Gretina matka o rodinné finanční nouzi a přesvědčuje Grete, aby si našla zaměstnání. Do oken zaznívá hluk z hospody, kde Gretin otec, penzionovaný policejní úředník Graumann, popíjí s kumpány: starým hercem a doktorem Vigeliem. Záhy tato skupina vtrhne do pokoje a starý Graumann oznamuje dceři, že ji prohrál v kuželkách a že se musí provsdat za hostinského penzionu \"Zum Schwan\".\n\nGrete návrh manželství hostitelského nepřijímá a v noci uprchne. Sama v lese přemýšlí nejprve o sebevraždě, ale při pohledu na měsícem osvětlenou krajinu v ní vítězí vůle k životu. Zde ji nalézá ona stará žena. Je to ve skutečnosti kuplířka. Slibuje Gretě šťastnou budoucnost a společně odcházejí.\n\nO deset let později. Na jednom z Benátských ostrovů v tanečním salonu \"La Casa di Maschere\" probíhá slavnost hédonistické společnosti, jejíž hlavní hvězdou je známá kurtizána Grete spolu s okruhem svých obdivovatelů.\n\nPro rozptýlení vyhlašuje Grete soutěž: přítomní páni mají zazpívat píseň o lásce. Ten, kdo předvede nejkrásnější píseň, tomu věnuje dnešní noc. Hrabě zpívá smutnou píseň \"In einem Lande ein bleicher König\". Rytíř pak oplzlou písničku \"Das Blumenmädchen von Sorrent\", ke které se společnost rozjařeně přidává. Před koncem soutěže připlouvá Fritz. Zapojuje se do soutěže a zpívá o tom, jak marně hledá lásku, kterou kdysi nerozvážně opustil. Grete poznává, že zpívá o ní a určuje jej vítězem. Když ji Fritz poznává, je znechucen její proměnou a odmítá ji. Grete je zoufalá a odchází s hrabětem.\n\nUplyne dalších pět let. Ve městě se chystá premiéra Fritzovy opery \"Harfa\". Grete (Tinny) ztratila přízeň bohaté klientely a je z ní obyčejná pouliční prostitutka. V restauraci před divadlem se dozvídá o neúspěchu Fritzovy opery.\n\nFritz sedí ve své pracovně. Vedení opery požaduje přepracování posledního dějství a přítel Rudolf jej přemlouvá, ať tak učiní. Fritz se ale cítí vyčerpaný a jediné, po čem touží je setkat se s Grete. Poznal svůj omyl, když ji v Benátkách zavrhl. Jeho láska přichází ve společnosti Dr. Vigelia, který ji zachránil před obtěžováním na ulici. Milenci si padají do náruče. Skladatel konečně zaslechne svůj \"vzdálený zvuk\". Chce takto inspirován přepracovat svou operu, ale je pozdě. Umírá v Gretině náručí.\n"}
{"id": "1320482", "url": "https://cs.wikipedia.org/wiki?curid=1320482", "title": "Římskokatolická farnost Pivín", "text": "Římskokatolická farnost Pivín\n\nŘímskokatolická farnost Pivín je územní společenství římských katolíků v Pivíně a okolí. Organizačně spadá do děkanátu Prostějov.\n\nPrvní písemná zmínka o existenci kostela v Pivíně pochází z roku 1550, kdy byla vesnice prodána zemanu Krištofovi Folknhonovi z Glosku. V té době však pivínská farnost patřila utrakvistům. V roce 1623 byl Pivín vypálen tureckými vojsky a poničená farnost zůstala bez kostela a bez kněze, následně byla přifařena ke katolickým Vřesovicím. Z účetních zpráv vřesovických farářů se dochovala informace, že už v roce 1609 existovalo v Pivíně kostelní pole. Během třicetileté války obyvatelé Pivína velmi strádali a prostějovský děkan informoval arcibiskupa o tom, že začali podléhat pověrčivosti. V té době se novým majitelem Pivína stal premonstrátský klášter Hradisko u Olomouce. Opat Bernard Wancke inicioval stavbu nynějšího kostela v Pivíně. Stavba proběhla poměrně rychle, vedl ji pravděpodobně některý z žáků Jana Blažeje Santiniho-Aichela. Základní kámen byl posvěcen roku 1713 a roku 1716 byl již chrám sv. Jiří dokončen. Dalším významným datem pivínské farnosti je 8. říjen 1745, kdy opat Pavel Václavík věnoval kostelu milostný obraz Panny Marie. Od té doby je Pivín řazen mezi mariánská poutní místa. Hlavní pouť zde bývá slavena 8. září. Některé vesnice putovaly na pouť i v jiné dny, např Ivaň vždy na svátek sv. Cyrila a Metoděje. Dle ustanovení papeže Pia IX. získají odpustky ti poutníci, kteří v pivínském kostele na sv. Jiří, nebo o určitých mariánských svátcích \"přijmou svátosti a pomodlí se za mír, vykořenění bludů a vyvýšení církve svaté.\" 106 let patřil Pivín vřesovické farnosti, ale po josefínských reformách, kdy císař nařídil, aby všude tam, kde věřící putují do kostela déle než hodinu, byla zřízena samostatná fara, se roku 1784 stal samostatnou farností.\n\nZpráva o umístění mariánského obrazu do pivínského kostela sv. Jiří se dochovala v textu kronikáře Adama Ernesta Ruebnera. Vypráví o tom, že jakýsi setník za vlády Leopolda I. nachytal poblíž Vratislavi skupinu \"\"jinověrců\"\" vyfukovat šipky do posvátného obrazu Panny Marie zavěšeného na stromě. Vandaly zahnal, obraz si ponechal a denně se u něj modlil. Voják nějaký čas pobýval v olomouckém hostinci U zlatého koníka, než dostal rozkaz táhnout do Uher. Obraz přenechal hostinskému, který se stal jeho horlivým ctitelem. Kdykoliv potřeboval pomoc, šel a modlil se před darovaným obrazem. Podle legendy obraz zabránil i šíření požáru. Po smrti hostinského připadl obraz jeho synovi P. Otto Desperovi, premonstrátu, který se také utíkal ve svých potřebách k Panně Marii a prý byl vždy vyslyšen. Když zemřel i P. Desper, hradišťský opat daroval obraz pivínskému kostelu s podmínkou, že bude umístěn na hlavním oltáři.\n\n"}
{"id": "1320486", "url": "https://cs.wikipedia.org/wiki?curid=1320486", "title": "Reálné gymnázium na Královských Vinohradech", "text": "Reálné gymnázium na Královských Vinohradech\n\nReálné gymnázium na Královských Vinohradech \"(I. státní reálka na Královských Vinohradech)\" je zrušená střední škola, která se nacházela v ulici Na Smetance. V její památkově chráněné budově sídlí Základní škola.\n\nŠkolní budova pro obecnou chlapeckou a dívčí školu a měšťanskou chlapeckou v ulici Na Smetance byla slavnostně otevřena a vysvěcena 16. září 1888 (zbudována nákladem 263.327 zlatých a 16 krejcarů). Roku 1895 byla na Vinohradech povolena reálná škola a pro obě obecné školy byla postavena škola nová v městských sadech. K této nové budově roku 1898 přibylo třetí křídlo pro měšťanskou chlapeckou školu, která se sem přestěhovala, a v ulici Na Smetance zůstala jen reálka.\n\nZa 2. světové války se změnila škola na reálné gymnázium. Roku 1944 byla část jeho žáků zatčena a popravena. Téhož roku budovu zabavili Němci pro německou vojenskou nemocnici a studenti tak docházeli do škol v Londýnské, Ječné a Panské. V únoru 1945 byla škola při americkém náletu poškozena a v květnu 1945 se dostala do centra bojů o rozhlas, což připomíná pamětní deska. Oprava náletem poškozené budovy se stihla do konce roku.\n\nPo roce 1948 se ze školní kaple stala tělocvična a roku 1949 bylo gymnázium zrušeno. Budova byla určena pro Základní školu a později k ní přibyl dům dětí a mládeže, taneční konzervatoř a mateřská škola.\n\n\n\n"}
{"id": "1320487", "url": "https://cs.wikipedia.org/wiki?curid=1320487", "title": "Miroslav Poláček", "text": "Miroslav Poláček\n\nMiroslav Poláček (13. květen 1921 Brno-Líšeň – 29. května 2016 Brno) byl český fotbalový útočník.\n\nLíšeňský rodák a odchovanec hrál v československé lize za Zbrojovku Židenice, vstřelil jednu prvoligovou branku. V neděli 14. listopadu 1948 rozhodl domácí utkání se Spartou Praha-Bubeneč (výhra 1:0).\n\n"}
{"id": "1320490", "url": "https://cs.wikipedia.org/wiki?curid=1320490", "title": "Kostel svatého Jiří (Pivín)", "text": "Kostel svatého Jiří (Pivín)\n\nKostel svatého Jiří je římskokatolický farní chrám a mariánské poutní místo v Pivíně, asi 10 km jihovýchodně od Prostějova..\n\nUmístění prvního pivínského kostela není známo, první zmínka o něm je z roku 1519, kdy sloužil utrakvistům. Během třicetileté války byl dvakrát vypleněn a v červenci roku 1712 vyhořel. Oprava nepřicházela v úvahu, proto opat hradišťského kláštera Bernard Wancke rozhodl o výstavbě nového kostela. Podle některých domněnek plán vyhotovil Jan Blažej Santini-Aichel, ale odborníci jsou k tomuto tvrzení velmi skeptičtí. Pro nedostatek důkazů se přiklánějí spíše k tomu, že kostel navrhl někdo ze Santiniho žáků. Kostel byl dostavěn roku 1716 a vysvěcen až roku 1907. Jedná se o jednolodní barokní stavbu, která byla vybavována postupně dle finančních možností farnosti. Oltářní obraz sv. Jiří namaloval Josef Handke. Kolem kostela se původně nacházel hřbitov.\n\nPrvní kostelní zvon byl pořízen v roce 1749. Na konci 19.století byl pořízen poslední, čtvrtý zvon. Během první světové války byly zvony zabaveny. Nové zvony byly posvěceny v roce 1924. Současné zvony vyzvání od 20. července 1968.\n\nNejrozsáhlejší úprava interiéru proběhla v druhé polovině 20. století po liturgických reformách 2. vatikánského koncilu.\n\n8. října 1745 věnoval opat Pavel Václavík kostelu sv. Jiří milostný obraz Panny Marie a do Pivína se začaly konat poutě. Farář Viktor Brdlica požádal papeže Pia IX. o udělení plnomocných odpustků, které by mohli věřící získat v pivínském kostele. Papež stanovil, že odpustky získá ten, kdo v \"pivínském kostele na svátek sv. Jiří, Početí, Narození, Zvěstování, Očišťování nebo Nanebevzetí Panny Marie přijme svátosti a zbožně se pomodlí za mír, vykořenění bludů a vyvýšení církve svaté.\" Toto ustanovení je na věčné časy. Potvrzeno v Římě 16. června 1864 kardinálem Pattacinim a schváleno arcibiskupem olomouckým.\n\n"}
{"id": "1320492", "url": "https://cs.wikipedia.org/wiki?curid=1320492", "title": "Kostel svatého Jiří (Bečov nad Teplou)", "text": "Kostel svatého Jiří (Bečov nad Teplou)\n\nFarní kostel svatého Jiří v Bečově nad Teplou je pozdně barokní stavba z 18. století s rokokovým vnitřním vybavením. Nachází se na konci Kostelní ulice na návrší nad náměstím. Od roku 1958 je zapsán na seznamu kulturních památek, pod památkovou ochranu spadá i sousední fara z 18. století (č.p. 189). Lípy s odhadovaným stářím přes 300 let v sousedství fary a kostela byly v roce 1986 zahrnuty mezi památné stromy.\n\nPůvodní kostel v Bečově vznikl během 15. století na návrší na místě někdejšího hradu. Po požáru v roce 1621 byl znovu vystavěn, věž byla doplněna až v roce 1652. Během 17. století byly pak upravovány interiéry, zvony byly do věže zavěšeny až v roce 1760. Téhož roku 18. června 1760 město vyhořelo a požáru podlehl i kostel. Nová barokní stavba vznikla v letech 1762–1767 podle projektu místního stavitele Franze Pöpperla. Kostel byl vysvěcen na svátek Narození Panny Marie 8. září 1767 tepelským opatem Janem Kryštofem z Trauttmansdorffu. Interiér kostela byl doplňován v průběhu 70. let 18. století za přispění regionálních řemeslníků a umělců z Bečova, Lokte a Teplé, nové zvony byly odlity v Chebu. Více než sto let zůstal kostel bez věže, i když její základy byly položeny v roce 1767, ale z důvodu nedostatku financí bylo od stavby věže upuštěno. I když byl kostel v roce 1834 modernizován, úplného dokončení se dočkal až v roce 1885, kdy byla přistavěna věž podle návrhu architekta Jana Schoberta z Toužimi. \n\nKostel zasvěcený svatému Jiří je jednolodní pozdně barokní stavba na obdélníkovém půdorysu se zaoblenými nárožími krytá valbovou střechu. Věž byla přistavěna v roce 1885, vychází ale z původního projektu z 18. století. Vstup do kostela v přízemí věže tvoří podloubí nad mohutným kamenným schodištěm vedoucím z náměstí. \n\nVnitřní vybavení kostela je převážně rokokové a bylo postupně doplňováno v 70. letech 18. století. Hlavní oltář svatého Jiří z let 1774–1776 je dílem řezbáře Thomase Pistela z Teplé, který je též autorem umělecky hodnotné kazatelny. Oltářní obraz sv. Jiří namaloval Johannes Grimer ze Žlutic. Původní varhany postavil varhanář Ignaz Josef Schmidt z Lokte (1774–1775), současný nástroj pochází z roku 1896. Na vnitřní výzdobě kostela se během 18. a 19. století podílela řada dalších regionálních umělců z okolí. \n\nPo odsunu německého obyvatelstva v roce 1945 přestal být kostel užíván a chátral, postupná rekonstrukce začala v 21. století. Pravidelné bohoslužby se konají ve čtvrtek a v neděli.\n\n\n"}
{"id": "1320493", "url": "https://cs.wikipedia.org/wiki?curid=1320493", "title": "RAPD", "text": "RAPD\n\nRAPD (vyslovováno \"rapid\", zkratka z angl. \"Random Amplification of Polymorphic DNA\", česky \"náhodná amplifikace polymorfní DNA\") je metoda založená na PCR. Pokrývá variabilitu napříč celými zkoumanými genomy, zároveň nevyžaduje jejich předchozí znalost ani speciálně navržené primery, či hybridizační sondy, proto nalezla četné uplatnění v populačně-genetických a fylogenetických studiích (zejm. u nemodelových taxonů), či při výzkumu mikrobiální diverzity. Největší rozmach zaznamenala v 90. letech, posléze ji částečně nahradily modernější metody, jako je analýza mikrosatelitů, případně přímá sekvenace DNA.\n\nPro RAPD se používá PCR s krátkými (10 nukleotidů) primery. Jeden primer zde slouží zároveň jako tzv. reverse i forward primer. Namnoží se tak jen ty úseky DNA, v jejichž případě se nachází shodná vazebná místa v amplifikovatelné vzdálenosti (do cca 4000 bp). Následně jsou separovány podle délky pomocí gelové elektroforézy. Variabilita je dána jednak mutacemi ve vazebných místech, jednak insercí či delecí (zkráceně tzv. indel-y) v amplifikovaném řetězci. Výstupem pak je vzor proužků, který vypovídá o celém analyzovaném řetězci DNA (předpokládá se, že vazebná místa pro tak krátké primery se vyskytují v genomu náhodně, nezávisle na tom, jedná-li se o kódující, či nekódující oblasti). Nevýhodou metody však je její nízká reprodukovatelnost a též fakt, že výstupem jsou dominantní markery (nelze odlišit homozygoty a heterozygoty).\n\nTato metoda v 90. letech byla cenným nástrojem pro studium genetické variability. Napomohla např. odhalení původu některých domestikovaných rostlin, jako je ječmen (\"Hordeum vulgare\"), tzv. čínská pažitka (\"Allium tuberosum\") nebo tykev \"Cucurbita pepo\" var. \"ovifera\". Další uplatnění má zejména v mikrobiologii. \n\nNa obdobném principu je založeno tzv. AP-PCR (z angl. \"Arbitrarily Primed PCR\"), které využívá delších primerů (20 nukleotidů a delších), či DAF (z agnl.\"DNA Amplification Fingerprints\"), kde jsou naopak používány kratší primery (od 5 nukleotidů). Prostřednictvím sekvenace úseků amplifikovaných při RAPD lze odvodit druhově specifické markery, tzv. SCARs (z angl. \"Sequence Characterized Amplified Region\", tedy \"amplifikovaná oblast charakterizovaná sekvencí\"), které lze snadno opakovaně použít pro odlišení zkoumaných druhů . \n\n\n"}
{"id": "1320495", "url": "https://cs.wikipedia.org/wiki?curid=1320495", "title": "Hnutí slovanské domoviny", "text": "Hnutí slovanské domoviny\n\nHnutí slovanské domoviny (HSD) byla protifašistická odbojová organizace, která během druhé světové války v letech 1939-1943 působila na území Protektorátu Čechy a Morava.\n\nOrganizace byla založena v Brně na jaře 1939 Vlastislavem Kroupou s prvotním názvem \"Slovanská obec práce\". Její členové byli převážně mladé generace s panslavistickým přesvědčením. Členové gestapem rozprášených jiných odbojových organizací, kteří ušli pozornosti gestapa, se přidávali do neodhalených organizací včetně Kroupovy skupiny. Jejich zkušeností využíval Vlastislav Kroupa při budování organizace \"Slovanská obec práce\", která po Všeslovanském kongresu v Moskvě 10.-11. srpna 1941 změnila svůj název na \"Hnutí slovanské domoviny\".\n\nBylo dohodnuto, že nejúčinnější metodou bude komplexní všestranný boj a proto se práce HSD zaměřuje několika směry – především ideologickým, propagačním, diverzním a ozbrojeným. Odbojovou organizaci se dařilo rozšiřovat do přilehlých brněnských okresů a vznikaly buňky ve Střelicích, Zbýšově, Ivančicích, Rosicích, Ořechově, Bučovicích a jinde. Ustavené skupiny byly organizovány v trojky s jedním vedoucím, který byl dále napojen na vedoucího další trojice, přičemž spojky znal pouze Kroupa. Hnutí nabývalo na síle a tvořily se další skupiny na území dnešního Jihomoravského kraje. Zásady přísné konspirace s minimálním napojováním členů na vedení organizace byly při její organizační výstavbě přísně dodržovány. Tento způsob se ukázal později jako velmi účinný a hnutí mu vděčilo za to, že část odbojových skupin nebyla vůbec likvidována a mohla pokračovat v činnosti prakticky až do osvobození.\n\nZákladní organizační buňka byla v Brně pod vedením Vlastislava Kroupy. Pro propagační činnost měla organizace válečkový cyklostyl, na kterém tiskla časopis \"Pochodeň slovanstva\" a jiné propagační materály. HSD prováděla také sabotážní činnost na železnici. Prováděli změny v instradačních telegramech vojenských transportů a strhávali nebo přemisťovali nálepky z vozů s určením cílové stanice. Takto odstaveným vozům byl sypán písek do ložisek kol a přeřezávány brzdové hadice. Sabotáže se také prováděly poškozováním součástek ve výrobních závodech. Několik členů, kteří byli posláni na nucené práce do Vídně souhlasilo s pokračováním činnosti převáděním ohrožených osob přes hranice z protektorátu do Vídně a dále.\n\nDo podzimu 1942 pracovala organizace bez větších potíží, ovšem v listopadu přišel úder gestapa. Na jaře 1942 byl nasazen na likvidaci místní složky Obrany národa v Ivančicích konfident gestapa Miloš Krejčí. Během této akce objevil Krejčí v Ivančicích bývalou skupinu KSMG (Komunistický svaz mladé generace) napojenou na HSD, jejíž členy gestapo zatklo v dubnu 1942. Zatčen byl i Hynek Růžička, který měl doma ukrytý psací stroj. HSD se pokusila kontaktovat rodinu Hynka Růžičky za účelem opětovného získání psacího stroje prostřednictvím místní učitelky. Učitelka ze strachu událost nahlásila na četnické stanici, která obratem informovala brněnské gestapo. Gestapo správně usoudilo, že se nejednalo o čin jednotlivce a jelikož konfident Krejčí znal osoby, jež se pohybovaly v okolí Hynka Růžičky, 5. listopadu 1942 začala první vlna zatýkání zaměřená na skupiny HSD Rosice, Zbýšov a Ivančice. O situaci byl okamžitě informován vedoucí HSD Vlastislav Kroupa, ovšem to nezabránilo jeho zatčení 16. listopadu společně se třemi členy brněnského vedení. \n\nVlastislav Kroupa při výsleších nikoho neprozradil a tak brněnské středisko fungovalo i po jeho zatčení pod vedením Antonína Kašpara. V březnu 1943 gestapo zopakovalo úder proti rosicko-zbýšovské složce a zatklo většinu jejich členů. V květnu již mělo gestapo valnou část brněnské skupiny uvězněných v Kounicových kolejích. Dne 31. 12. 1943 byl zatčen v Náchodě i Antonín Kašpar, který před zatčením díky varování z Brna uprchl. Všichni zatčení byli převezeni koncem roku do Vratislavi a během ledna postaveni před soud. Několik členů vedení včetně Kroupy bylo odsouzeno k trestu smrti ostatní byli odsouzeni k trestům káznice. Zakladatel a vedoucí \"Hnutí slovanské domoviny\" Vlastislav Kroupa byl popraven 27. dubna 1944.\n"}
{"id": "1320496", "url": "https://cs.wikipedia.org/wiki?curid=1320496", "title": "Hong Kong Pegasus FC", "text": "Hong Kong Pegasus FC\n\nHong Kong Pegasus FC (celým názvem: \"Hong Kong Pegasus Football Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 2008 pod názvem TSW Pegasus FC. Svůj současný název nese od roku 2015. Klubové barvy jsou červená, černá a žlutá. Od sezóny 2008/09 působí v hongkongské nejvyšší fotbalové soutěži.\n\nSvé domácí zápasy odehrává na Hong Kong Stadium s kapacitou 40 000 diváků.\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1320499", "url": "https://cs.wikipedia.org/wiki?curid=1320499", "title": "P̃", "text": "P̃\n\nP̃ (malé písmeno p̃, ) je speciální písmeno latinky. Nazývá se P s vlnovkou. Není příliš používáno, nachází se pouze v jazycích používaných na Vanuatu (severní a jižní efatština, namakurština a bislamština), kde reprezentuje . Nachází se také v janeštině (Yanesha), jazyku používaném v Peru. Používalo se také ve staroangličtině, ale pouze jako znak pro penci.\n"}
{"id": "1320502", "url": "https://cs.wikipedia.org/wiki?curid=1320502", "title": "Seznam vodních ploch v okrese Klatovy", "text": "Seznam vodních ploch v okrese Klatovy\n\nSeznam vodních ploch v okrese Klatovy zahrnuje rybníky, nádrže a další vodní plochy nacházející se v okrese Klatovy. Nejprve je uveden název plochy, poté fotka, odkaz do kategorie s dalšími fotografiemi na projektu Wikimedia Commons. Následně plocha uváděná v hektarech, celkový objem v tisících metrech krychlových, název odtoku, geografické souřadnice, katastr, ID DIBAVOD a poznámky.\n"}
{"id": "1320503", "url": "https://cs.wikipedia.org/wiki?curid=1320503", "title": "Izotopy samaria", "text": "Izotopy samaria\n\nPřírodní samarium (Sm) je tvořeno pěti stabilními izotopy; Sm, Sm, Sm, Sm a Sm; a dvěma radioizotopy s velmi dlouhými poločasy přeměny, Sm a Sm. Nejběžnějším izotopem je Sm (přirozený výskyt 26,75 %). Bylo také popsáno 31 umělých radioizotopů, s nukleonovými čísly 128 až 165, a několik jaderných izomerů tohoto prvku. Nejstabilnější umělé radioizotopy jsou Sm (poločas přeměny 1,03×10 let), Sm (90 let), Sm (340 dnů), Sm (46,284 hodiny) a Sm (9,4 h). Všechny ostatní mají poločasy kratší než 75 minut, většina pod 50 sekund. Radioizotopy s nukleonovým číslem 145 a nižším se většinou přeměňují beta plus přeměnou na izotopy promethia, zatímco u Sm a těžších radioizotopů převažuje přeměna beta minus na europium (Sm, Sm a Sm je alfa radioaktivní)..\n\nSm je pozorovatelně stabilní (předpokládá se radioaktivní přeměna, ale nebyla pozorována) izotop samaria a štěpný produkt, který má výrazný vliv na funkci jaderného reaktoru, je druhým nejsilnějším neutronovým jedem po Xe. Jeho účinný průřez pro tepelné neutrony je 40 140 barnů.\n"}
{"id": "1320514", "url": "https://cs.wikipedia.org/wiki?curid=1320514", "title": "Ikermiut", "text": "Ikermiut\n\nIkermiut je zaniklá osada v kraji Avannaata v Grónsku. Nachází se na stejnojmenném ostrově v Upernavickém souostroví u zálivu Inussulik. Osada byla založena v roce 1916 a zanikla v roce 1954, ve prospěch osad Nuussuaq a Kullorsuaq, do kterých se obyvatelé odstěhovali. Osada byla opuštěna kvůli obrovským mořským vlnám, které ji zaplavovaly. Ruiny Ikermiutu již nejsou na ostrově zřetelně vidět.\n"}
{"id": "1320517", "url": "https://cs.wikipedia.org/wiki?curid=1320517", "title": "Paavo Järvi", "text": "Paavo Järvi\n\nPaavo Järvi (* 30. prosinec 1962 Tallinn) je estonsko-americký dirigent. \n\nPaavo Järvi se narodil v estonském Tallinnu, kde studoval na hudební škole. Vyrůstal v hudební rodině, jeho otec a bratr jsou taktéž dirigenti, sestra flétnistka. V roce 1980 se jeho celá rodina odstěhovala do Rumsonu (New Jersey, USA). Tam docházel do několika škol, konkrétněji do Curtis Institute of Music, The University of Houston School of Music a Los Angeles Philharmonic Institute, kde se vzdělával pod vedením Leonard Bernsteina. V letech 1994-97 dirigoval symfonický orchestr v Malmö, v 1995-98 filharmonii ve Stockholmu spolu s Andrewem Davisem a v letech 2006-2014 hr-Sinfonieorchester (Symfonický orchestr Hessenského rádia ve Frankfurtu nad Mohanem). Od roku 2015 dirigoval symfonický orchestr v Tokiu. V roce 2018 tam svoje působení ukončil a o rok později měl začít vést Tonhalle Orchester Zürich (ve švýcarském Curychu).\n\nOd roku 2001 do 2011 byl hudebním ředitelem orchestru v Cincinnati. Od 2004 je také uměleckým vedoucím Německé komorní filharmonie v Brémách a uměleckým poradcem estonského symfonického orchestru. V letech 2010-2016 byl hudebním ředitelem v Orchestre de Paris (Pařížském orchestru).\n\nNahrával s cincinnatským, frankfurtským a estonským orchestrem pro společnosti RCA, Deutsche Grammophon, PENTATONE, Telarc, ECM, BIS a Virgin Records.\n\nÚčinkoval ve filmu \"Maestro\" (režie David Donnelly, 2015).\n\n"}
{"id": "1320518", "url": "https://cs.wikipedia.org/wiki?curid=1320518", "title": "Kyleakin", "text": "Kyleakin\n\nKyleakin (gaelsky \"Caol Àcain\") je vesnice a přístav v mořské úžině Loch Alsh na jihovýchodním pobřeží skotského ostrova Skye ve Vnitřních Hebridách. Administrativně přináleží do skotské správní oblasti Highland.\n\nJméno sídla znamená \"Haakonův průliv\". Název pochází ze spojení slova \"kyle\" (průliv, úžina) a osobního jména \"Haakon\", konkrétně jména norského krále Haakona IV., jehož válečné loďstvo zde kotvilo před bitvou se skotským králem Alexandrem III., která se odehrála 2. října 1263 u města Largs v zálivu Firth of Clyde.\n\nNa území obce se nachází zřícenina obytné a obranné věže, která bývala jádrem hradu Castle Moil (gaelsky \"Caisteal Maol\"), někdy též zvaného Dun Haakon nebo Dunakin Castle.\n\nJedná se o pozůstatky pevnosti z 15. století, avšak předpokládá se, že na místě, odkud bylo možno ovládnout průjezd úžinou, stával mnohem starší hrad, který byl sídlem místního klanu Mackinnon. Legenda praví, že Findanus Mackinnon z Dunakinu se na počátku 10. století oženil s norskou princeznou, které se přezdívalo \"Drzá Mary\" (\"Saucy Mary\"). Tato hradní paní údajně nechala natáhnou přes mořskou úžinu řetěz a za průjezd lodí vybírala mýtné. Zmíněná norská princezna byla podle legendy pohřbena na hoře Beinn na Caillich (732 m n. m. - v překladu ze skotské gaelštiny jméno vrcholu znamená \"Hora staré ženy\") v pohoří Red Cuillin na ostrově Skye.\n\nNa počátku 19. století lord Alexander Wentworth MacDonald, 2. baron MacDonald z rodu skyeského klanu MacDonaldů, představil své plány na obrovský rozvoj Kyleakinu včetně výstavby obytných čtvrtí s cílem zde vybudovat jakýsi \"nový Liverpool\". Tyto plány však nikdy nebyly realizovány.\n\nBez ohledu na to, že se plány Alexandra MacDonalda neuskutečnily, Kyleakin býval důležitou vstupní branou na ostrov Skye. Již od roku 1841 byla mezi přístavním molem v Kyle of Lochalsh (od roku 1870 pak s návazností na železniční spojení z Invernessu) a přístavem Kyleakin provozována trajektová přeprava osob a vozů na ostrov Skye. Velkou ranou pro prosperitu a další rozvoj obce se stala stavba silničního mostu Skye Bridge na sklonku 20. století. Po otevření mostu 16. října 1995 ukončila společnost Caledonian MacBrayne trajektovou přepravu a Kyleakin de facto degradoval na vesnici, kterou návštěvníci, přijíždějící na ostrov, vesměs míjejí bez povšimnutí.\n\n\n"}
{"id": "1320522", "url": "https://cs.wikipedia.org/wiki?curid=1320522", "title": "Alianční znak", "text": "Alianční znak\n\nAlianční znak je označení pro zobrazení dvou znaků (erbů), které vyjadřuje alianci původních nositelů samostatných znaků. Zobrazení může být buď na jednom štítu (spojený znak), nebo jako dva štíty, u kterých je naznačeno, že k sobě patří. Důležitější z dvojice je vlevo (heraldicky vpravo), v případě manželských znaků (typický příklad aliančních znaků) je zpravidla manželův heraldicky vpravo. Alianční znak nemusí být jenom manželský, krom možnosti, že alianční využívá manželka a poté i vdova (zpravidla spojené znaky na jednom štítu), alianční znaky moho vznikat ze znaků osobního pána a teritoria, kterému vládne, dále to mohou být znaky personálních unií a například i městské znaky mohou být alianční (spojení dvou znaků dříve samostatných měst – Essen).\nSpojení znaků na jednom štítu se může stát polcením štítu, kdy na každou polovinu (heraldicky vpravo důležitější) je umístěn celý obraz původního štítu. Jsou doložené příklady půlení původního znaku (srv. příklad francouzské královny, kde z manželových bourbonských tří zlatých lilií je vidět pouze 1,5 lilie). Méně častým způsobem je čtvrcením štítu a obraz každého z dvou štítu se na spojeném štítu objeví dvakrát (pak do prvního a čtvrtého pole přijde důležitější).\n\n"}
{"id": "1320528", "url": "https://cs.wikipedia.org/wiki?curid=1320528", "title": "Všechno, co mám rád", "text": "Všechno, co mám rád\n\nVšechno, co mám rád (ve slovenském originále Všetko čo mám rád) je slovenská hudebně-zábavná talk show, kterou od 23. června 2017 vysílá televize JOJ. Od 2. srpna 2017 pořad vysílá také česká komerční stanice JOJ Family. Moderátoři pořadu jsou Štefan Skrúcaný a Ondrej Kandráč. V každem dílu moderátor zve dva hosty, s nimiž probírá různá témata. Ondrej Kandráč vystupuje i hudebně s kapelou.\n\nV pořadu hraje kapela s Ondrejem Kandráčem (jiná skupina než Kandráčovci; kapela Sokoly). Na cimbál hraje se zpěvem Tomáš Oravec, na akordeon hraje Rado Duda, na kontrabas Tomáš Gašpierik a Juraj Kyseľ, na bicí Ľuboš Dvoščák a na housle se zpěvem Ondrej Kandráč.\n\n31. srpna 2017 JOJ odvysílala speciál \"Hitparáda\" s 10 nejlepšími letními hity z pořadu \"Všechno, co mám rád\":\n\nOd 22. září 2017 televize JOJ vysílá speciální pořad Všechno, co má Ander rád se známým bavičem Anderem z Košic. V pořadu vystupuje také Ondrej Kandráč s kapelou. Od 8. listopadu 2017 pořad vysílá také JOJ Family.\n\n4. prosince 2017 byla vydána kniha \"Všetko čo mám rád\", která obsahuje to nejlepší z hudebně-zábavné talk show TV JOJ s množstvím fotografií a výběrem těch nejlepších vtipů od moderátorů a jejich hosty. Součástí knihy je zpěvník s notami k písním, které v show zazněly.\n\nV listopadu 2018 bylo vydáno CD s názvem \"Všetko čo mám rád\", na kterém najdete hity z pořadu v podání Ondreje Kandráče, Štefana Skrúcanýho a kapely Sokoly.\n\n31. prosince 2017 televize JOJ odvysílala zostrihový speciál složený z toho nejlepšího ze show \"Všechno, co mám rád\".\n\n"}
{"id": "1320529", "url": "https://cs.wikipedia.org/wiki?curid=1320529", "title": "Paul George", "text": "Paul George\n\nPaul George (* 2. května 1990, Palmdale, USA) je americký profesionální basketbalista, hráč týmu NBA Los Angeles Clippers. \n\n\nV roce 2013 získal Paul George titul pro hráče, který se v uplynulé sezóně nejvíce zlepšil – \"NBA Most Improved Player Award\". Následujícího roku však jeho kariéru málem ukončilo zranění – v přípravném utkání před mistrovstvím světa kvůli pádu na konstrukci koše utrpěl otevřenou zlomeninu nohy. O dva roky později se nicméně stal součástí amerického týmu, který vybojoval zlato na LOH 2016 v Riu de Janeiru.\n"}
{"id": "1320531", "url": "https://cs.wikipedia.org/wiki?curid=1320531", "title": "New Lanark", "text": "New Lanark\n\nNew Lanark je skotská vesnice na břehu řeky Clyde v hrabství Lanarkshire, asi 40 km jihovýchodně od města Glasgow. Byla založena v roce 1786 Davidem Dalem, který zde postavil přádelnu na zpracování bavlny a domy pro její dělníky.\n\nPřádelna v New Lanarku fungovala až do roku 1968. Poté chátrala a v roce 1974 byl založen fond New Lanark Conservation Trust (nyní New Lanark Trust), který si dal za cíl uchránit vesnici před demolicí. Do roku 2006 bylo většina budov zachráněna a vesnice se stala turistickou atrakcí. Je jednou ze šesti památek na seznamu\nsvětového dědictví UNESCO ve Skotsku.\n\nTovárnu v New Lanarku vybudoval v roce 1786 úspěšný obchodník David Dale společně s vynálezcem Richardem Arkwrightem. Ti přišli na to, jak využít sílu řeky Clyde k pohonu strojů. Na řece Clyde tekoucí nad New Lanarkem byla postavena přehrada a voda byla odvedena z řeky, aby poháněla strojní zařízení přádelny. Voda nejprve proudila tunelem a dál otevřeným kanálem. Roztáčela pak několik vodních kol v každé budově. Až v roce 1929 bylo poslední vodní kolo nahrazeno vodní turbínou. V New Lanarku se dnes stále využívá vodní energie.\n\nDavid Dale mlýny prodal na začátku 19. století společnosti, ve které byl i jeho zeť, filantrop a sociální reformátor Robert Owen. Owen, který se v roce 1800 stal manažerem mlýna, zde začal realizovat své myšlenky utopického socialismu – tzv. \"owenismu\". Založil zde školu, kam chodily děti do 10 let (ty ještě nepracovaly) a kam mohly na část dne chodit i děti, které už pracovaly, tj. děti od 10 do 12 let. Zde se vyučovaly na tehdejší dobu neobvyklé předměty, jako například zeměpis, tanec, umění či hudba. Dívky se navíc učily číst, chlapci trénovali vojenské pochody. Třída byla vybavena mapami, vycpanými zvířaty, počítadly. Owen zde zřídil také v roce 1817 první mateřskou školu v Británii. Těm nejmladším dokonce poskytl možnost chodit si po škole hrát na dětské hřiště.\nOmezil také pracovní dobu na deset a půl hodiny (v té době byla obvyklá pracovní doba 14–16 hodin). Zřídil obecný fond, do kterého přispívali všichni zaměstnanci, a z fondu pak poskytoval bezplatnou zdravotní péči všem obyvatelům New Lanarku.\nOkolo roku 1820 žilo v New Lanarku asi 2 500 lidí. Bydleli většinou v domě s jednou místností. V místnosti byly postele, krb, dřevěný stůl a stoličky, truhlice na oblečení. Voda se musela nosit ze studně ve vesnici.\n\nMlýny ekonomicky prosperovaly, ale Owenovi obchodní partneři nebyli spokojeni s výdaji navíc za jeho sociální programy. Jelikož Owen nechtěl rušit změny, které provedl, odkoupil podíl svých partnerů.\n\nNew Lanark se stal oslavovaný po celé Evropě. Navštěvovali ho obchodníci, šlechta a reformátoři. Byli ohromeni čistým a zdravotně nezávadným prostředím pro dělníky a ekonomickou prosperitou továrny. Owenova filozofie byla v rozporu s tehdejším smýšlením, ale byl schopný dokázat, že k tomu, aby továrna vydělávala, není třeba zacházet s dělníky špatně. Koncept bydlení a služeb v blízkosti továren se stal milníkem v rozvoji městského plánování ve Velké Británii.\n\nV roce 1825 Owen mlýny prodal a rozhodl se koupit usedlost Harmony v Indianě, USA, kterou přejmenoval na New Harmony. Zde chtěl vytvořit zemědělsko-průmyslovou společnost, kde by každý pracoval podle svých schopností a dostával podle svých potřeb.\n\nNew Lanark řídila od roku 1826 do roku 1881 rodina Walkerů. Ta ji poté také prodala a stejní majitelé mlýny vlastnili až do jejich uzavření v roce 1968.\n\nVesnice a přádelna jsou historicky důležité díky propojení s Owenovými nápady, ale také díky své roli v rozvíjející se průmyslové revoluci ve Velké Británii a jejich místě v historii urbanistického plánování.\n\nOd roku 1979 do roku 2006 probíhala záchrana a rekonstrukce většiny továrních budov. Značná pozornost byla věnována zachování historické autenticity vesnice. V obci nejsou povoleny žádné televizní antény ani satelitní antény a služby jako telefon, televize a elektřina jsou dodávány podzemně položenými kabely.\n\nNew Lanark navštíví ročně asi 400 000 lidí. Město a přádelna byly v roce 2001 zapsány na seznam\nsvětového dědictví UNESCO.\n\nDnes žije v New Lanarku okolo 200 lidí. Je zde také návštěvnické středisko pro blízkou přírodní rezervaci Falls of Clyde (Clydské vodopády).\n\nV roce 2009 byla bankou Clydesdale vydána 20 librová bankovka, která má na zadní straně obrys New Lanarku.\n"}
{"id": "1320535", "url": "https://cs.wikipedia.org/wiki?curid=1320535", "title": "Barrow-in-Furness", "text": "Barrow-in-Furness\n\nBarrow-in-Furness je město v hrabství Cumbria v severozápadní Anglii. Historicky bylo součástí hrabství Lancashire; v roce 1867 se stalo samostatnou obcí a v roce 1974 k němu byly připojeny některé okolní obce. Nachází se na cípu poloostrova Furness, v blízkosti Jezerní oblasti. V roce 2011 zde žilo 57 000 lidí, což z Barrow in Furness činilo druhé největší město v hrabství Cumbria po Carlisle.\n\nVe středověku existovala v blízkosti dnešního města jen malá osada s opatstvím Furness Abbey. Rozvoj městu přinesla až průmyslová revoluce. V roce 1839 místo navštívil Henry Schneider, který provedl geologický průzkum lokality a našel ložiska železa. V roce 1846 byla do oblasti zavedena železnice. Vlaky převážely železnou rudu k mořskému pobřeží, odkud ji lodě dopravovaly dál do dalších britských přístavů. Odkrývání stále dalších ložisek hematitu v blízkosti města vedlo velmi brzy bohaté továrníky k financování výstavby oceláren. Na konci 19. století společnost Barrow Hematite Steel Company, která místní podniky provozovala, vlastnila v Barrow-in-Furness největší ocelárnu na světě.\n\nKromě výroby oceli vznikly v Barrow-in-Furness také loděnice. Jejich rozvoj urychlila především první světová válka, během níž zde byly vyráběny také ponorky. Ocelárny byly uzavřeny po druhé světové válce, což znamenalo, že se z loděnic stal hlavní zaměstnavatel celého města. V místních loděnicích vznikla většina jaderných ponorek britského námořnictva, ropné tankery, obchodní lodě a další. Po skončení studené války však klesla poptávka po vojenských lodích, což znamenalo snížení zakázek místních loděnic, propouštění zaměstnanců a růst nezaměstnanosti ve městě. Na přelomu 20. a 21. století byly v blízkosti města na otevřeném moři vybudovány větrné farmy, díky nímž získalo město pozici dodavatele elektřiny.\n"}
{"id": "1320536", "url": "https://cs.wikipedia.org/wiki?curid=1320536", "title": "Carla Juriová", "text": "Carla Juriová\n\nCarla Juriová, nepřechýleně Juri, (* 2. ledna 1985 Locarno) je švýcarská herečka, která na filmovém plátně debutovala v roce 2010 rolí Esther v dramatu \"180° – Tvůj svět je náhle vzhůru nohama\". Herecký výkon jí vynesl Švýcarskou filmovou cenu 2011 pro nejlepší herečku ve vedlejší roli. Následující rok se objevila v dalším dramatickém snímku \"Někdo jako já\", kde jí za postavu Annemarie Geiserové švýcarští filmoví akademici opět přiřkli ocenění, tentokrát pro nejlepší herečku v hlavní roli.\n\nVe filmu se také objevila v německém komediálním dramatu \"Finsterworld\" (2013), či mysteriozním thrillerovém westernu \"Brimstone\" (2016). V roce 2017 si zahrála jednu z vedlejších úloh ve Villeneuvově sci-fi dystopii \"Blade Runner 2049\".\n\nV roce 2013 na Berlinale obdržela cenu Shooting Star, každoročně udělovanou deseti mladým evropským hercům.\nNarodila se roku 1985 v Locarnu a vyrostla ve vesnici Ambrì, v jihošvýcarském a italsky mluvícím kantonu Ticino. Rodnými jazyky bilinguální herečky jsou němčina a italština, plynně hovoří anglicky a dorozumí se také francouzsky. Otec je právník a matka sochařka.\n\nNa základní škole se začala věnovat lednímu hokeji v oddíle HC Ambrì-Piotta, odkud jako útočnice přestoupila do klubu SC Reinach, v letech 2001–2003 mistra švýcarské ženské ligy. V něm také hrála nejvyšší švýcarskou soutěž. V období 2005–2007 studovala nejdříve Meisnerovu techniku u Douglase Matrangy v Los Angeles. Poté rok působila v divadelním souboru losangelské společnosti Theatrical Arts Theatre Company, aby mezi lety 2008–2010 navštěvovala hodiny herectví v londýnském The Actors Centre.\n\nO průlom v herecké kariéře usilovala konkurzy v Berlíně, Londýně a Římě.\n\n"}
{"id": "1320539", "url": "https://cs.wikipedia.org/wiki?curid=1320539", "title": "Kleinwelka", "text": "Kleinwelka\n\nKleinwelka () je místní část velkého okresního města Budyšín v německé spolkové zemi Sasko. Nachází se v zemském okrese Budyšín a má obyvatel.\n\nKleinwelka leží v severní části města Budyšín. Prochází jí spolková silnice B 96.\n\nPrvní písemná zmínka pochází z roku 1345. Roku 1999 se do té doby samostatná obec Kleinwelka spojila s velkým okresním městem Budyšín.\n\n\n\n\n\n"}
{"id": "1320545", "url": "https://cs.wikipedia.org/wiki?curid=1320545", "title": "Lukáš Juraš", "text": "Lukáš Juraš\n\nLukáš Juraš (* 23. dubna 1993, Vodňany) je český tanečník, choreograf, fitness instruktor a trenér a učitel.\n\nNarodil se roku 1993 ve Vodňanech a je synem Romany Rédlové a Milana Juraše.\n\nMatka pracuje jako ředitelka ZUŠ Vodňany a zpěvačka v kapele. Otec je dělník.V rámci křtu získal třetí jméno po svém strýci Jaroslav. Vyrůstal v jihočeských Vodňanech kde začal navštěvovat ZUŠ a učil se hru na flétnu a navštěvoval taneční oddělení.\n\nV roce 2004 začal studoval na Taneční konzervatoři hl.m. Prahy. Stal se z něj kvalitní tanečník, který již na škole účinkoval v Národním divadle, Stavovském divadle. V roce 2008 tančil například i v japonské Tojamě.\n\nV roce 2013 se začal na plný úvazek věnovat podnikání v oblasti fitness. V roce 2015 pak založil vlastní firmu GO|UP Fitness, s.r.o. a vlastní fitness programy.\n\nOd roku 2016 se aktivně věnuje i výuce dětí na ZUŠ a jak sám říká: „Tím se ten kruh uzavřel, předávám zkušenosti tam, kde jsem je sám získal.“\n\nV pěti letech mu lékař diagnostikoval zkrácené šlachy, a proto začal navštěvovat k hodinám hry na flétnu hodiny baletu v ZUŠ Vodňany, pod vedením Jitky Řepové. Za několik měsíců zdravotní problémy odezněly a projevilo se u něj hudební a pohybové nadání. Po několika letech začalo být zřejmé, že tanec bude to, co ho bude provázet životem.\n\nZačal za pomoci své babičky jezdit do Českých Budějovic do ZUŠ Bohuslava Jeremiáše na hodiny baletu pod vedením MgA. Olgy Podruhové. Po prvním roce studia přibyly soukromé hodiny, které už měly jasný cíl. Připravit Lukáše na konzervatoř. Bylo mu 8 let a on sám dojížděl autobusem 2x týdně do Českých Budějovic.\n\nV roce 2003 jel poprvé do Prahy na vysněnou Taneční konzervatoř. Přišlo zklamání „Lukáš moc malý“ znělo z úst Jaroslava Slavickýého ředitele školy.\n\nPo roce čekání to zkusil znovu a ze 450 dětí byl mezi těmi 28 šťastnými, splnil se mu dětský sen. Byl to krásný okamžik i pro jeho matku, která ho držela za ruku se slzami v očích. Sama totiž tančila a chtěla být profesionální baletkou. Ale krátké achilovy šlachy ji to nikdy neumožnily.\n\nV 1. - 2. ročníku měl na klasický tanec profesorku Marii Bártovou vynikající tanečnici a jak později vzpomíná: „Byla to ta nejdůležitější osoba, na kterou se v myšlenkách odkazuji i dnes!“ A díky jejímu vlivu, přišla první role v Květinovém valčíku v baletu Šípková růženka.\n\nVe 3. ročníku Lukáš dostal příležitost zatančit si na přehlídce Taneční mládí ve Stavovském divadle Pas De Trois z baletu Louskáček po boku spolužaček Kateřiny Plaché a Anny Srncové.\n\nVe 4. ročníku byl vybrán, aby jel reprezentovat Českou republiku na mezinárodní přehlídku tanečníků do japonské Toyamy. Z České republiky to byla pouze jeho spolužačka Kateřina plachá a stařší spolužáci Magdalena Matějková, Hana Čakarmišová, Michal Krčmáč a Jiří Havelka. Také účinkoval v baletu La Silphide / Na poli v Národním divadle.\n\nV 5. ročníku byl vybrán na studijní výměnný pobyt v Nizozemsku na Royal Conservatory of The Hague. Reprezentoval Taneční konzervatoř na veletrhu vzdělávání v Kongresovém centru Praha. A takvé účinkoval v baletu Labutí jezero v Národním divadle.\n\nV 6. ročníku znovu tančil na přehlídce Taneční mládí ve Stavovském divadle.\n\nV 7. ročníku opět přehlídka Taneční mládí ve Stavovském divadle.\n\nV 8. ročníku pro konzervatoř tvořila francouzská choreografka Bérangère Andreo balet Petr Pan. Vybrala so ho pro dvě hlavní role v jednom představení. S Bérangère se zkamarádili a rozuměli si. Ona mu proto vytvořila role přímo pro jeho tělo. Romatickou roli dospělého Petr Pan ve snu a komickou pomocníka kapitána Hooka.\n\nPo ukončení studia v roce 2013, se rozhodl, že se bude profesionálně věnovat také výuce a trénování v oblasti fitness.\n\nMezinárodní škola fitness profesionálů Fisaf International s pobočkou v České republice. Zde získal další profesionální vzdělání zakončené zkouškami a získané certifikáty:\n\n\nV roce 2014 přišel s myšlenkou vlastního fitness programu. Celá tato myšlenka vznikla z jeho mnoha poznámek a různých myšlenek, sepsaných do bloků, které našel při uklízení. Netrvalo dlouho a vznikl program s názvem GO|UP Body Hard, který představil prvně klientům v pražských fitness studiích, kteří byli nadšení. Přirozeně vyvstala myšlenka, zda program musel být závislý na fitness studiích a nemusel.\n\nV roce 2015 si zakládá firmu GO|UP Fitness, s.r.o. a otevírá své fitness studio, kde svůj program rozvinul a vymyslel další dva. Fitness studio si našlo mnoho příznivců, ale v současné době je uzavřené, protože hledá nové prostory.\n\nV roce 2012 - Pedagogická praxe Taneční konzervatoř hl.m. Prahy\n\nV roce 2014 - 2015 učil na soukromé taneční škole.\n\nV roce 2016 - dodnes učí na ZUŠ, kde vede mladé tanečnice a tanečníky a předává jim své zkušenosti.\n\n\n"}
{"id": "1320552", "url": "https://cs.wikipedia.org/wiki?curid=1320552", "title": "La Herlière", "text": "La Herlière\n\nLa Herlière je francouzská obec v departementu Pas-de-Calais v regionu Hauts-de-France. V roce 2014 zde žilo 160 obyvatel.\n\nSousední obce jsou: Bailleulmont, Bavincourt, La Cauchie, Gaudiempré, Humbercamps, Saint-Amand a Saulty.\n\n\"Počet obyvatel\"\n\n\n"}
{"id": "1320553", "url": "https://cs.wikipedia.org/wiki?curid=1320553", "title": "Britové v boji o rozhlas", "text": "Britové v boji o rozhlas\n\nWilliam Greig a Thomas Vokes byli britští vojáci, bývalí němečtí váleční zajatci, kteří se podíleli na boji o rozhlas během Pražského povstání ve dnech 5.–9. května 1945. Dne 7. května měli hlavní podíl na kapitulaci části německých sil, které se boje o rozhlas účastnily. Jednalo se o posádku 123 příslušníků SS ve škole v ulici Na Smetance.\n\nNa osudy vojína Greiga, původem ze Skotska a seržanta Vokese před zahájením Pražského povstání vzpomínal po válce architekt Václav Kopecký, v hodnosti štábního kapitána jeden z velitelů bojů o rozhlas. Vzpomínky měl přímo od dotyčných vojáků, podle svědků květnového povstání mladíků ve věku zhruba kolem dvaceti let. Podle těchto vzpomínek oba utekli z německého zajateckého tábora na území Třetí říše. Útěk, který proběhl v noci, byl obtížný. Než se dostali do protektorátu, strávili na cestě několik dní. Skončili u obce Slatina poblíž Kralup nad Vltavou a s podporou zdejších obyvatel se schovávali v místních lesích. Poté jim pražská studentka Miki Mužíková a její kamarád Jaroslav Husák pomohli s přesunem do Prahy. Podle vzpomínek samotného Greiga, které zprostředkovala novináři Davidu Vaughanovi v roce 2006 jeho dcera Linda, jeli Greig a ostatní uprchlí zajatci za doprovodu pomáhajících Čechů do Prahy vlakem. V hlavním městě protektorátu přebývali s falešnými doklady v bytě rodičů Mužíkové, který se nacházel v Navrátilově (tehdy Hopfenštokově) ulici.\n\nVáclav Kopecký po válce vzpomínal, že Mimi Mužáková měla mít bratrance jménem Karel Bušek, jenž měl 5. května doprovodit oba Brity k budově rozhlasu. Oba se vzápětí zapojili do bojů povstání, mimo jiné v okolní Balbínově ulici. Podle Greigových vzpomínek zaznamenaných jeho dcerou Lindou drželi Greig i Vokes po dobytí rozhlasu českými jednotkami v jeho budově poblíž vysílacího studia vyzbrojeni puškami denní i noční hlídku. \nBěhem povstání volal Greig jménem Pražanů ze studia rozhlasu anglicky o pomoc. Slova byla adresována spojeneckým silám:\n\n„\"Praha je ve velkém nebezpečí. Němci útočí tanky i letadly. Naléhavě žádáme spojence o pomoc. Pošlete ihned tanky i letadla. Pomozte nám bránit Prahu. Vysíláme z rozhlasového studia, v jehož okolí zuří bitva\".“\n\n„\"Prague is in great danger. The Germans are attacking with tanks and planes. We are calling urgently our allies to help. Send immediately tanks and aircraft. Help us defend Prague. At present we are broadcasting from the broadcasting station and outside there is a battle raging.\"“\n\nBoje v okolí rozhlasu nadále pokračovaly. Starosti povstalcům dělala posádka 123 zkušených vojáků SS, vyzbrojená dvěma těžkými kulomety, která bránila školu v ulici Na Smetance a blokovala ze svého směru přístup k rozhlasu. Pražanům způsobovaly jejich kulomety velké ztráty. Dne 7. května se čeští bojovníci spolu s Greigem a Vokesem dostali pomocí propojených sklepů domů v Balbínově ulici do domu, který se nacházel velice blízko školy. Ostřelování tamějších německých sil z této pozice ale k jejich kapitulaci nevedlo. Vokese napadlo, že zkusí s Němci vyjednávat. Součástí povstalecké delegace byli ještě Greig a velitelé boje o rozhlas Václav Kopecký spolu se štábním kapitánem Jaroslavem Zárubou, doprovázel je jeden muž s bílou vlajkou. Oba Britové na sobě měli své uniformy, které jim předtím byly vyčištěny a vyžehleny. Povstalci vycházeli z předpokladu, že Němci uvítají spojenecké zajetí raději než sovětské. To mohlo být mnohem těžší vzhledem ke snaze Sovětů pomstít se za zločiny prováděné Němci v jejich zemi. Vokes a Greig při setkání s německým velitelem předstírali, že jsou součástí britského parašutistického oddílu, působícího jako předvoj a tvrdili, že další spojenecké síly již míří na Prahu. Vokes následně odvážně doplnil: „Pokud okamžitě nepřijmete bezpodmínečnou kapitulaci, budete během několika hodin rozdrceni spojeneckým letectvem!“ Zmatení příslušníci SS následně v 11:45 kapitulovali a povstalcům odevzdali velkou zásobu zbraní a munice.\n\nPo skončení bojů se oba Britové zúčastnili oslavy v bytě manželů Mužíkových. Wiliam Greig obdržel za účast v bojích Pražského povstání Československý válečný kříž 1939. Podle dopisu jeho dcery Lindy novináři Davidu Vaughanovi žil ještě v roce 2006, ačkoli jeho zdraví již bylo dost chatrné. Na svou účast v bojích Pražského povstání a vyznamenání, které za něj obdržel, vzpomínal s pýchou. Thomase Vokese se pokusil kontaktovat novinář Stanislav Motl v druhé dekádě 21. století, adresu získal od známé Miki Mužíkové. Dopis se mu ale vrátil se zprávou, že adresát je neznámý. \n"}
{"id": "1320556", "url": "https://cs.wikipedia.org/wiki?curid=1320556", "title": "Nišská kotlina", "text": "Nišská kotlina\n\nNišská kotlina (zastarale též \"Nišské pole\", srbsky Нишка котлина/Niška kotlina, resp. \"Нишко поље\"/\"Niško polje\") se nachází v jihovýchodní části Srbska. Název má podle druhého největšího města země, Niše. Dlouhá je (v západo-východním směru) 44 km, v severo-jižním pak 22 km.\n\nDolina začíná na východě od Sićevské soutěsky, na západu přechází přirozeně do roviny okolo řeky Moravy. Vzhledem ke své rozloze 620 km a značnému počtu obyvatel, který v této oblasti žije (260 tisíc) je její význam značný. Kromě města Niše do ní spadá dalších 72 sídel. Uzavřená je ze severu, jihu a východ různými pohořími. Mezi ty patří např. horské masivy Kalafat (837 m), Batalovac (707 m n. m.), Crni vrh (683 m n. m.), Popova glava (534 m n. m.), nebo např. Mali Jastrebac a Suva planina. \n\nHlavní komunikací na východ je údolí řeky Nišavy. Ta také představuje nejnižší místo celé kotliny, nachází se v nadmořské výšce 194 m n. m. Několika horskými sedly je poté možný přístup do dalších údolí a kotlin v blízkosti Nišské kotliny; např. sedlo Gramade, kudy jsou vedeny komunikace do Svrljišské kotliny. \n\nV oblasti se nachází řada minerálních pramenů a lázní. Geologické procesy pod kotlinou i nadále trvají, v minulosti se zde odehrála řada zemětřesení. \n"}
{"id": "1320557", "url": "https://cs.wikipedia.org/wiki?curid=1320557", "title": "Diamantové hory", "text": "Diamantové hory\n\nDiamantové hory mohou být:\n\n"}
{"id": "1320558", "url": "https://cs.wikipedia.org/wiki?curid=1320558", "title": "Rossiya Airlines", "text": "Rossiya Airlines\n\nRossiya Airlines (rusky: Авиакомпания „Россия“», \"Aviakompaniya \"Rossiya\", česky „\"Ruské aerolinie\"\") je ruská letecká společnost se sídlem v Petrohradu a hlavní leteckou základnou na letišti Pulkovo poblíž. Další základny má na letištích Vnukovo v Moskvě, Rostově na Donu a Orenburgu. Společnost byla založena v roce 1992 ruskou vládou. V roce 2004 se spojila se společností Pulkovo Airlines. Od roku 2010 od státu převzal aerolinii dopravce Aeroflot, takže je Rossiya jeho sesterská společnost. V roce 2016 představila společnost nový design a nátěry letadel.\n\nK srpnu 2017 létala společnost do 80 destinací a v březnu stejného roku měla 59 letounů. \n\nV Česku tato společnost působí především na letišti Václava Havla v Praze, odkud létá denně na petrohradské Pulkovo (v letní sezóně 2019 celkem jedenáctkrát týdně). V roce 2016 zahájila charterové lety na moskevské Vnukovo. \n\nV minulosti létala společnost také na letiště Karlovy Vary, bylo to mezi roky 2011 až květen 2013. Později od února 2014, tyto lety brzo opět ukončila. Dále společnost na jaře 2017 podnikala charterové lety na letiště Pardubice. Tam v minulosti podnikala mezi roky 2007 až 2008 linku z Petrohradu. \n\nToto je stav flotily Rossiya v březnu 2017:\n\n"}
{"id": "1320561", "url": "https://cs.wikipedia.org/wiki?curid=1320561", "title": "Kalafat", "text": "Kalafat\n\nKalafat je pohoří v jihovýchodním Srbsku, rozkládající se severně od města Niš. Administrativně spadá pod opštinu Pantelej a opštinu Svrljig. Je součástí tzv. Balkánských pohoří, geograficky spadá pod Karpatsko-balkánská skupina pohoří. Představuje severní hranici Nišské kotliny a z druhého největšího města Srbska je také dobře viditelná. Známá je i pod názvem Kurilovo. Jeho nejvyšší vrch má nadmořskou výšku 837 m n. m.\n\nPohoří se táhne západo-východním směrem od průsmyku Gramada na východě až po průsmyk Torine na západu, kde dále pokračuje pohoří Popova glava. Severně od Kalafatu se nachází údolí Toponičská, Kopajkošarské a Popšičské řeky. Samo pohoří je dlouhé 15 km; zhruba mezi vesnicemi Gornji Matejevac a Popšica. Další vesnice, které se nacházejí v blízkosti tohoto pohoří, jsou Knez Selo, Grbavče, Kopajkošara a Cerje. \n\nNejvyšší vrch pohoří má výšku 837 m. Nachází se zde ještě další dva vrcholy, jejichž výška překonává 800 m a deset dalších je s nadmořskou výškou nad 700 m. \n\nV jižní části pohoří Kalfat se nachází vrchol Kamenički vis, který je populárním výletním místem obyvatel Niše. Na jeho vrcholu byl v závěru 40. let 20. století zbudován partyzánský památník. V pohoří Kalafat je možné najít také pravoslavný klášter Sveti Jovan a tzv. latinský kostel u Gornjého Matejevce. Nachází se zde také řada jeskyň (Cerjanská jeskyně, Popšičská jeskyně, jeskyně Samar a Prekonošská jeskyně). \n"}
{"id": "1320562", "url": "https://cs.wikipedia.org/wiki?curid=1320562", "title": "Hruškovec", "text": "Hruškovec\n\nHruškovec (\"Persea\") je rod nižších dvouděložných rostlin z čeledi vavřínovité. Jsou to stálezelené dřeviny s jednoduchými, většinou tuhými listy a drobnými květy v bohatých květenstvích. Plodem je peckovice. Rod zahrnuje asi 90 druhů. Je rozšířen v tropické a subtropické Americe a v Makaronézii. Nejvýznamnějším a nejznámějším zástupcem je hruškovec přelahodný, poskytující ovoce avokádo.\n\nHruškovce jsou stálezelené keře až středně vysoké stromy s aromatickými střídavými listy se zpeřenou žilnatinou. Čepele listů jsou papírovité až tuhé a tlustě kožovité, pýřité. Listy jsou na větvích zpravidla pravidelně rozložené, řidčeji nahloučené na jejich koncích.\nKvěty jsou pravidelné, oboupohlavné, uspořádané v bohatých, úžlabních až téměř vrcholových, stopkatých složených vrcholících skládajících laty.\nOkvětí je vytrvalé, trojčetné, ve 2 kruzích, s krátkou trubkou a 6 laloky. Pro většinu jihoamerických zástupců je charakteristická rozdílná délka vnějších a vnitřních okvětních lístků.\nTyčinek je 9, mimo těchto fertilních tyčinek jsou přítomna 3 střelovitá staminodia. Semeník je vejcovitý až téměř kulovitý, s tenkou čnělkou zakončenou terčovitou bliznou.\nPlodem je dužnatá, za zralosti tmavě modrá až černá bobule, někdy nesprávně uváděná jako peckovice. Plody jsou u většiny druhů drobné a kulovité, řidčeji jsou větší a vejcovitého až hruškovitého tvaru. Na bázi plodu je u většiny druhů vytrvalé, laločnaté okvětí. Číška chybí.\n\nRod zahrnuje v současném taxonomickém pojetí asi 80 až 90 druhů. Je rozšířen v tropické a subtropické Americe, jeden druh roste v Makaronézii.\n\nV USA se vyskytují celkem 3 druhy. \"Persea palustris\" a \"P. borbonia\" mají rozsáhlý areál na jihu a jihovýchodě USA, \"P. humilis\" je endemit Floridy. V Jižní Americe rostou zástupci tohoto rodu zejména v horách. Druh \"Persea indica\" je navzdory svému názvu endemit Makaronézie. Vyskytuje se na Kanárských ostrovech, Azorách i Madeiře. Disjunktní výskyt v Makaronézii je vysvětlován dálkovým přenosem. Na Madeiře a Kanárských ostrovech roste též \"Apollonias barbujana\", druh který podle výsledků molekulárních studií rovněž náleží do rodu \"Persea\".\n\nFosílie třetihorního druhu † \"Persea princeps\" byly nalezeny na různých lokalitách v Evropě.\nZ fosilních listů vymřelého druhu † \"Persea pseudocarolinensis\" miocénního stáří byla v roce 2003 izolována DNA, konkrétně gen pro rbcL. Bylo zjištěno, že se v několika nukleotidech odlišuje od sekvence současných zástupců rodu.\n\nTaxonomické vymezení rodu \"Persea\" není dosud dořešené. Rod je součástí skupiny blízce příbuzných rodů, označované jako \"Persea Group\". Náleží do ní celkem asi 400 až 450 druhů řazených do rodů \"Alseodaphne\", \"Apollonias\", \"Dehaasia\", \"Machilus\", \"Nothaphoebe\", \"Persea\" a \"Phoebe\". Všechny tyto rody s výjimkou amerického rodu \"Persea\" jsou (v současném převládajícím taxonomickém pojetí) rozšířeny v tropech Starého světa. \nV roce 2011 vyšla fylogenetická studie dané skupiny. V ní se prokázalo, že rod \"Persea\" je v klasickém pojetí parafyletický a oba jeho podrody (subg. \"Persea\" a subg. \"Eriodaphne\") představují samostatné vývojové větve. Jako parafyletické se ukázaly i rody \"Alseodaphne\" a \"Dehaasia\". Taxonomická revize nebyla dosud publikována.\n\nMakaronéský druh \"Persea indica\" je v některých zdrojích (např. ) řazen do rodu \"Phoebe\", rozšířeného v tropech Starého světa, podle výsledků molekulárních studií je však situován do vývojové větve rodu \"Persea\".\n\n\nNejvýznamnějším zástupcem rodu je hruškovec přelahodný, který poskytuje ovoce známé jako avokádo. Pochází ze Střední Ameriky. Byly vypěstovány četné kulturní odrůdy, vhodné pro různá podnebí (tropické nížiny, tropické hory a subtropy). Některé druhy jsou v tropické Americe zdrojem dřeva. Jádrové dřevo je hnědé, načervenalé nebo narůžovělé a je ostře oddělené od šedé až krémové běli. Je poměrně málo trvanlivé a používá se na nábytek, bedny, interiéry ap. Nejčastěji je obchodováno pod názvy \"lingue\" nebo \"canela-rosa\".\n\n"}
{"id": "1320564", "url": "https://cs.wikipedia.org/wiki?curid=1320564", "title": "Diamantové hory (Korea)", "text": "Diamantové hory (Korea)\n\nDiamantové hory ( – \"Kŭmgangsan\"), část rozsáhlého pohoří Tchebek na Korejském poloostrově, je horská oblast v provincii Kangwon, severní části někdejší stejnojmenné historické provincie, na jihovýchodě Severní Koreje. Diamantové hory leží na území okresů Kosŏng a Kŭmgang u hranice s Jižní Koreou – korejské demilitarizované pásmo ohraničuje oblast z jihu a jihokorejské město Sokčcho leží jen zhruba padesát kilometrů daleko. Celé hory mají východozápadně délku až čtyřicet kilometrů, severojižně až šedesát kilometrů a jejich celková rozloha je 530 čtverečních kilometrů. Nejvyšší vrchol Pirobon (anglicky Piro Peak) dosahuje výšky 1638 m n. m.\n\nHlavními horninami jsou žula a diorit. Jsou zde ale i ložiska wolframu, molybdenu, niklu, mědi a železa.\n"}
{"id": "1320567", "url": "https://cs.wikipedia.org/wiki?curid=1320567", "title": "Flow Cytometry Standard", "text": "Flow Cytometry Standard\n\nFlow Cytometry Standard (FCS) je normou, podle které jsou běžně zapisována a čtena data získaná metodou průtokové cytometrie, a nejrozšířenějším datovým formátem pro ukládání a sdílení těchto dat. Spravuje ji společnost ISAC (\"International Society for Advancement of Cytometry\"). Standard FCS byl jako první svého typu navržen a vyvinut v roce 1984. V současnosti je formát souboru FCS podporován veškerým komerčně dostupným cytometrickým softwarem.\nDatový soubor FCS se dělí na segmenty, a to minimálně tři.\n\nV roce 1984 navrhli americký bioinformatik Robert F. Murphy a imunolog Thomas M. Chused jednotný formát pro výstupy z cytometrických experimentů. Jako pohnutku uvedli rostoucí složitost generovaných dat a častější potřebu přenosnosti těchto dat mezi různými typy přístrojů. Jako sjednocený přístup byl tudíž navržen binární soubor s konkrétními náležitostmi. V roce 1990 uvedl kolektiv autorů ze \"Society for Analytical Cytology\" (předchůdce ISAC) verzi FSC 2.0. Verze 2.0 umožnila mj. Ukládání několika setů dat do jednoho souboru. V roce 1997 byla uvedena verze 3.0, ve které byla odstraněna horní hranice kapacity 100 MB na jeden soubor. Současnou verzí, uvedenou roku 2010, je FCS 3.1., která mimo jiné rozšířila repertoár použitelných znaků v textovém segmentu souboru.\n\n"}
{"id": "1320572", "url": "https://cs.wikipedia.org/wiki?curid=1320572", "title": "Helvéti", "text": "Helvéti\n\nHelvéti mohou označovat:\n"}
{"id": "1320574", "url": "https://cs.wikipedia.org/wiki?curid=1320574", "title": "Vydra skvrnitá", "text": "Vydra skvrnitá\n\nVydra skvrnitá (\"Hydrictis maculicollis\", syn. \"Lutra maculicollis\") je lasicovitá šelma náležící do monotypického rodu \"Hydrictis\", předchozí systematika ji řadila do jiného rodu, \"Lutra\". Bylo popsáno několik poddruhů, jejich existence je nicméně sporná. Vydra skvrnitá obývá tropické a subtropické oblasti subsaharské Afriky až do nadmořské výšky 2500 m, k životu preferuje rozlehlé čisté vodní toky s kamenitým dnem, dostatkem ryb a okolním rostlinstvem. Od vody se vzdaluje maximálně na 10 m.\n\nVydra skvrnitá je středně velký druh vydry, měří 85 až 105 cm (bez ocasu 58 až 69 cm). Mezi africkými vydrami je nicméně nejmenším druhem. Dlouhé a štíhlé tělo je vybaveno krátkými končetinami a zploštělým ocasem, pomocí kterého může kormidlovat při plavání. Zbarvení se pohybuje mezi červenohnědou a čokoládovou se světlejšími skvrnami na krku. Druh může žít solitérně nebo tvořit skupinky až o dvaceti jedincích. Živí se hlavně rybami, pokud však nejsou k dispozici, nepohrdne ani jinou potravou. Reprodukce probíhá sezónně a samici se nejčastěji rodí dvě až tři mláďata, která se stanou na matce nezávislá za jeden rok a ve dvou letech již mohou sama zplodit potomstvo.\n\nMezinárodní svaz ochrany přírody hodnotí vydru skvrnitou jako téměř ohrožený druh s klesající populací a je zařazena na seznam CITES do druhé přílohy. Hlavní důvod ohrožení spočívá ve ztrátě přirozeného prostředí, vydry jsou rovněž zabíjeny. Pro jejich ochranu bude důležité například vzdělávání veřejnosti či monitoring tohoto druhu.\n\nVydra skvrnitá je druh šelmy patřící do čeledi lasicovití a v ní do monotypického rodu \"Hydrictis\". Do tohoto rodu byla zařazena teprve až na základě studií mitochondriální a jaderné DNA Koepfliho a Satoa z let 2008 a 2012, předchozí systematika uváděla vydru skvrnitou jako zástupce rodu \"Lutra\". Druh popsal Martin Heinrich Carl Lichtenstein roku 1835. Vědeckým jménem pro vydru skvrnitou je \"Hydrictis maculicollis\". Druhové jméno pochází ze dvou latinských slov: ' (skvrnitý) a ' (krk). U vydry skvrnité bylo na základě morfologických znaků popsáno až sedm poddruhů (subspecií), ve studii Allena z roku 1939 jich bylo rozlišeno šest a publikace \"Mammals of Africa\" uvádí pět subspecií. Jedná se o následující poddruhy:\nJejich existence je nicméně sporná. Vědeckým synonymem pro vydru skvrnitou je \"Lutra maculicollis\". Místními názvy se vydra nazývá například \"Lenı´bi\", \"Nı´bi\" či \"Mba´rgo\". Svahilsky je vydra \"\", což lze přeložit jako „vodní hyena”.\n\nGenetickou výbavu vydry skvrnité tvoří diploidní karyotyp 2n = 40 chromozomů, jako jediná vydra jich má více než 38. Druh se pravděpodobně vyvinul z vydry \"Lutra fatimazohrae\", která žila před 3,6 až 2,588 miliony lety.\n\nVydra skvrnitá se vyskytuje v tropických a subtropických oblastech subsaharské Afriky, přičemž žije jižně od 10° severní šířky. Nejjižněji se tento druh vyskytuje v Jihoafrické republice (JAR, východ), západním směrem až v Guineji-Bissau, nejvýchodnější oblastí rozšíření druhu je jihozápad Etiopie. Vydru lze spatřit například v Jižním Súdánu, Zambii, Kamerunu, Čadu, Sieře Leone, Mali, Nigérii, Nigeru, Malawi, Gabonu, Ugandě, Angole a dalších státech, hojná je například u Viktoriina jezera. Nevyskytuje se však v řadě oblastí východní, jižní a západní Afriky. V Burundi, Ghaně, Lesothu a Togu tento druh vymizel. Možná žil také na Bioku, sopečném ostrovu v blízkosti státu Kamerun, i tady však je, pokud zde vůbec existoval, vyhynulý. \n\nVydra skvrnitá je sladkovodním druhem, k životu preferuje rozlehlé vodní plochy, jako velké řeky, jezera či bažinaté oblasti. Od vody se obyčejně nevzdaluje na větší než desetimetrovou vzdálenost. Voda by měla být čistá a dno pokryté kameny, podmínkou je také výskyt ryb a pobřežního rostlinstva. Vody by měly být také prosté výskytu krokodýlů. Vydry skvrnité zásadně nevyhledávají slanou mořskou vodu či ústí řek, čímž se odlišují například od vydry africké (\"Aonyx capensis\"), která osídlila i tyto oblasti. Vydra skvrnitá se vyskytuje až do výšky 2500 m n. m.; ve vyšších nadmořských výškách obývá například potoky.\n\nV oblastech s vhodným životním prostředím lze najít zhruba jednu vydru na 1 až 2 km toku, v oblastech méně vhodných žije jedna vydra i na 11 km toku.\n\nVydra skvrnitá je středně velký druh vydry, v Africe je však nejmenší vydrou. Měří 85 až 105 cm, délka těla bez ocasu činí 58 až 69 cm. Vydry skvrnité dosahují hmotnosti mezi 3 až 5 kg, maximální hmotnost se může nicméně vyšplhat až na 9 kg. U druhu je patrný pohlavní dimorfismus, samci dorůstají větší velikosti nežli samice.\n\nTělo vydry skvrnité je dlouhé a štíhlé, elegantní stavby, rovněž mírně zploštělý ocas (používá jej jako kormidlo a balanční orgán) dosahuje velké velikosti, naopak končetiny nejsou příliš dlouhé. Mezi prsty má vydra rozprostřenou plovací blánu a každý prst je vybaven asi centimetrovým drápem, delším na předních končetinách. Hlava je v zadní části rozšířená a vybavena malýma ušima a širokým čenichem. Lebku (stavěna podobně jako u dalších lasicovitých) tvoří tenké kosti a celkově dosahuje lehké konstituce. Podle měření jedinců z JAR dosahuje největší délka lebky (vzdálenost od mezičelisti až po nejzadnější část lebky) asi 107,1 mm u samců, samice ji mají menší, o průměrné největší délce 95,9 mm. U vydry se dobře vyvinul sagitální hřeben, jenž značí, že zvíře disponuje mohutnými žvýkacími svaly. Malé zuby této vydry slouží k lapání ryb, avšak neporadí si již tak snadno s tvrdší kořistí. Horní špičáky vydry skvrnité jsou ostré a spodní potom zakřiveny. Ostré trháky umožňují řezat rybí maso. Čtvrtý třenový zub a první stolička zase slouží k přidržování oběti, mohou ji také drtit. Celkový zubní vzorec je tento:\n\nformula_1.\n\nTělo vydry skvrnité pokrývá srst měřící maximálně dva centimetry. Je sice krátká, ale současně také hustá a vodotěsná. Barvu má mezi červenohnědou a čokoládovou, na krku se vydrám vyvinuly skvrny bílého nebo hnědého zbarvení. U tohoto druhu byl zjištěn albinismus.\n\nVydry mají dobrý čich a vynikající sluch, ale zaostřit dokáží pouze na kratší vzdálenost.\n\nVydry skvrnité projevují aktivitu hlavně ráno mezi šestou a devátou hodinou a odpoledne od tří do šesti hodin, někdy též večer či v noci. Noc tráví ukryté ve vegetaci, posloužit může též nora v zemi a další úkryty. Mohou žít jak samostatně (solitéry se stávají převážně starší samci), tak tvořit skupiny, v nichž může být až dvacet exemplářů. Záleží pouze na tom, jaká je na daném území hojnost potravy; čím je jí více, tím větší množství vyder žije pospolu. Skupiny tvoří jedinci obou pohlaví plus mláďata. Avšak i pokud vydry žijí společně, každá z nich si potravu obvykle obstarává sama. Život ve skupině možná vydrám poskytuje účinnější ochranu před predátory. Celkově druh nevykazuje přílišnou teritorialitu. Podle studie provedené v Jihoafrické republice mají samci území o rozloze asi 16,2 km (± 1,2 km). Území samic je menší, o rozloze 5,8 km (± 4,2 km). Samec své území sdílí se samicemi. Areál výskytu vydry skvrnité se protíná s jinými druhy vyder řadícími se do rodu \"Aonyx\". Druhy si však navzájem nekonkurují, protože mají odlišné potravní preference. Konkurentem v boji o potravu je sice promyka bažinná, ta se však obyčejně lovu u vody spíše vyhýbá.\n\nVydry mohou mezi sebou komunikovat pískavými zvuky, dorozumívají se též pachovými značkami, například močí nebo výkaly; ty měří asi 15 mm a jejich vzhled závisí na konzumované potravě. Podobné chování bylo zaznamenáno i u jiných vydřích druhů.\n\nVydra skvrnitá je rybožravým druhem. Kořistí jsou, zvláště ve Viktoriině jezeře, hlavně vrubozubcovití (Cichlidae). Potravu vydry tvoří například tlamovci náležící do rodu \"Haplochromis\", keříčkovci \"Clarias\", parmy rodu \"Barbus\", okounci pstruhoví (\"Micropterus salmoides\") nebo tilápie (\"Tilapia\"). Živit se však může i jinou potravou, například obojživelníky (drápatka vodní), kraby a dalšími bezobratlými nebo ptáky, tyto zdroje však využívají jenom při nedostatku ryb. Například v ugandském jezeře Bunyonyi vydry konzumovaly původně žáby drápatky, po vysazení tilápií však svou pozornost přesunuly právě k těmto rybám. Složení potravy se může lišit také dle období. V JAR tvoří ryby převažující část jídelníčku od podzimu do zimy, zbytek roku se vydry živí hlavně kraby. Co se týče velikosti, vydry preferují ryby malé, nepřesahující velikostí 15 cm, avšak lovit mohou i velké jedince.\n\nLoví během celého dne, avšak preferují dobu před soumrakem nebo po svítání. Každá lovecká výprava je složena z dvacetisekundových ponorů, a trvá obyčejně až dvacet minut, délka lovu se však může i několikanásobně protáhnout. Kořist vydra chytá pomocí mrštných pohybů do tlamy, menší sežere ve vodě, větší na souši.\n\nO rozmnožování tohoto druhu se ví málo. Rozmnožování má u vyder skvrnitých pravděpodobně sezónní charakter. Samička po dvou měsících od spáření porodí maximálně pět mláďat, nejčastěji mezi dvěma a třemi. V jihoafrické provincii KwaZulu-Natal reprodukce probíhá mezi květnem a srpnem, mláďata mají samice v září. Rovněž v Tanzanii připadá období porodů na září, v Zambii se však s mláďaty lze setkat až na konci roku. U druhu se nevyvinula schopnost odložené nidace. Čerstvě narozená mláďata mají zavřené oči a stará se o ně pouze matka. Ještě před odstavením jsou asi 56 dní po porodu schopna plavat, mateřským mlékem se živí maximálně do 16. týdne života. O jejich vývoji však není známo mnoho. Samici mláďata opustí až v jednom roce a o rok později již mohou mít vlastní potomstvo. Ve volné přírodě činí věk dožití pravděpodobně osm let, v zajetí může být téměř třikrát vyšší.\n\nVydry skvrnité mohou lovit krokodýli, hadi (krajty rodu \"Python\"), k predaci možná dochází i ze strany orla jasnohlasého (\"Haliaeetus vocifer\"). Mezi endoparazity se řadí motolice \"Baschkirovitrema incrassatum\", \"Cynodiplostomum namrui\", \"Prudhoella rhodesiensis\" a jeden neurčený druh hlístice v žaludku.\n\nVelikost populace vyder skvrnitých má klesající tendenci, a to v celém areálu výskytu. Například v Kapsku vydry již nežijí západně od 26° východní délky. Hrozbu představují hlavně lidské zásahy do přirozeného prostředí těchto šelem, podpořené rozrůstající se lidskou populací a jejím neudržitelným hospodářským praktikám. Vody, ve kterých vydry žijí, jsou znečišťovány kvůli zdejší industrializaci či při těžbě uhlí. Jedná se jak o znečišťování usazeninami (vydra, lovící hlavně zrakem, má malou možnost v zabahněné vodě sehnat si potravu), tak o okyselování vod. U některých jedinců byla v těle rovněž zjištěna přítomnost jedovatých organochloridů. Břehy kvůli lidským činnostem také podléhají erozi či kolem nich mizí potřebný vegetační kryt. V některých oblastech, jako je například Viktoriino jezero, jsou vysazovány větší druhy ryb obírající vydry o potravu; takovým druhem je například lates nilský (\"Lates niloticus\"). Vydrám přirozené prostředí rovněž ubírají invazní vodní rostliny tokozelky nadmuté (\"Eichhornia crassipes\", vodní hyacint), které se dokáží rychle šířit a způsobují degradaci vodních ekosystémů. Někteří jedinci také umírají v pastech či sítích na ryby, zabíjeni jsou však i úmyslně. Lidé považují vydry za hrozbu pro ryby (mohou zlikvidovat i 10 % úlovku) či drůbež, loveny jsou také pro kožešinu nebo maso. Části vyder jsou rovněž využívány jako součást do medicíny.\n\nMezinárodní svaz ochrany přírody považuje vydru skvrnitou za téměř ohrožený druh, předtím byla hodnocena jako málo dotčená. Je rovněž zařazena na Úmluvu o mezinárodním obchodu s ohroženými druhy volně žijících živočichů a rostlin pod identifikačním číslem 9899 do druhé přílohy (obchodování je na mezinárodní úrovni omezeno a podřízeno dozoru). Druh žije v řadě chráněných oblastí, pro jeho ochranu je dle IUCN důležité například vzdělávání veřejnosti či sledování tohoto druhu.\n\n"}
{"id": "1320576", "url": "https://cs.wikipedia.org/wiki?curid=1320576", "title": "Letiště Kunsan", "text": "Letiště Kunsan\n\nLetiště Kunsan ( – \"Kunsan konghang\", IATA: KUV, ICAO: RKJK) je letiště u Kunsanu v provincii Severní Čolla v Jižní Koreji. Leží jihozápadně od centra u pobřeží Žlutého moře a sdílí jedinou vzletovou a přistávací dráhu s kunsanskou leteckou základnou provozovanou Letectvem Spojených států amerických. Letiště užívá i Letectvo Korejské republiky.\n"}
{"id": "1320578", "url": "https://cs.wikipedia.org/wiki?curid=1320578", "title": "Władysław Żeleński", "text": "Władysław Żeleński\n\nWładysław Marcjan Mikołaj Żeleński (6. července 1837 Grodkowice – 23. ledna 1921 Krakov) byl polský skladatel, klavírista, varhaník, pedagog a organizátor hudebního života.\n\nNarodil se v Grodkowicích jako syn statkáře z malé polské šlechty. Jeho otec byl zavražděn 23. února 1846 v průběhu selského povstání, během tzv. haličské řeže, když se snažil zachránit svou manželku. Chlapec od mládí projevoval mimořádné hudební nadání. V Krakově začal hrát na klavír pod vedením Kazimierza Wojciechowského a Jana Germasze a studoval i skladbu u Franciszka Mireckého. Ve věku 20 let měl už Żeleński na svém kontě dva smyčcové kvartety, tria a orchestrální předehry, které osobně dirigoval na koncertě 29. července 1857.\n\nK dalšímu studiu odcestoval roku 1859 do Prahy, kde studoval hru na klavír u Alexandra Dreyschocka a kontrapunkt a hru na varhany u Josefa Krejčího. V roce 1862 získal v Praze také titul doktora filozofie. Mimo jiné zde zkomponoval \"Pięć śpiewów z królodworskiego rękopisu\" op. 10 na text Václava Hanky. V letech 1866–1870 dokončil svá studia na pařížské konzervatoři u profesora Napoléona Henri Rebera a později ještě soukromě u Bertholda Damckeho (1812-1875).\n\nV roce 1870 se Władysław Żeleński vrátil do vlasti. Zpočátku působil v Krakově, kde se 30. ledna 1871 konal koncert sestavený z jeho skladeb. Poté přesídlil do Varšavy. Po smrti Stanislawa Moniuszka převzal třídu harmonie a kontrapunktu na varšavské konzervatoři. V roce 1878 působil jako umělecký ředitel Varšavské hudební společnosti . \n\nV roce 1881 se vrátil natrvalo do Krakova. Z jeho iniciativy vznikla v Krakově konzervatoř, kde pak byl ředitelem až do své smrti v roce 1921. Kromě toho vedl varhanní třídu a vyučoval teoretické předměty. V roce 1898 byl vyznamenán řádem Františka Josefa I.\n\nWładysław Żeleński zemřel v Krakově 23. ledna 1921 a byl pohřben do rodinné hrobky na Rakowickém hřbitově.\n\nŻeleńskiho dílo zahrnuje pět smyčcových kvartetů, sextet, 2 tria, klavírní kvartet, skladby pro housle a klavír, klavírní skladby, písně, orchestrální díla a četné písně.\n\n\n\n\n\n\n\n"}
{"id": "1320579", "url": "https://cs.wikipedia.org/wiki?curid=1320579", "title": "Translatewiki.net", "text": "Translatewiki.net\n\ntranslatewiki.net je platforma pro počítačem podporovaný překlad. Využívá pro uživatelské rozhraní web a je založena na softwaru MediaWiki, přesněji na jeho modulu \"Translate\". \n\nMezi vlastnosti Translatewiki patří snadná úprava libovolným uživatelem webu vyplývající z toho, že se jedná o systém postavený na systému wiki, a také fungující systém snadné synchronizace nových překladů se systémem správy verzí, v kterém je zpracováván překládaný projekt.\n\nMezi software používající translatewiki.net pro tvorbu podkladů lokalizace patří kromě samotné MediaWiki například OpenStreetMap, MantisBT nebo FreeCol.\n\n"}
{"id": "1320581", "url": "https://cs.wikipedia.org/wiki?curid=1320581", "title": "Locomore", "text": "Locomore\n\nLocomore (stylizováno jako LOCOMORE, zkráceně LOC) je německý soukromý provozovatel osobních vysokorychlostních vlaků. Vznikl na konci roku 2016. Na zákazníky měl zacílit na trase Berlín – Stuttgart nižší cenou a vyšší rychlostí než autobusová konkurence. Na jaře 2017 se ale ocitl v insolvenci. Vlastníkem je od srpna 2017 česká společnost LEO Express, která se také stará o provozní stránku vlaků. Marketing, prodej a péči o zákazníky má na starosti německý autobusový dopravce FlixBus.\n\nLocomore vznikl v roce 2016. Jeho rozjezd dotovali sami budoucí zákazníci, společnost vznikla díky tzv. crowdfundingu na internetové stránce startnext.com. Firma vybrala 460 tisíc euro, aby pokryla všechny náklady. Národním drahám Deutsche Bahn a autobusovým dopravcům měla konkurovat především díky ceně, nejlevnější jízdenky byly ze začátku nabízeny za 22 eur. Firmu založil Derek Ladewig. Locomore začal provozovat ojeté oranžové vozy tažené lokomotivou Taurus na trati Berlín – Stuttgart.\n\nV květnu 2017 se dopravce dostal do finančních potíží a podala insolvenční návrh. Odůvodnění bylo, že nestačily finanční zásoby a jednání s možným investorem nedopadla.\n\nO tři měsíce později, v srpnu 2017, oznámil český dopravce LEO Express převzetí této společnosti. Od 24. srpna 2017 tak začal Locomore znovu provozovat linku Berlín – Hannover – Frankfurt nad Mohanem – Heidelberg – Stuttgart. Prodej jízdenek a marketing zajišťuje společnost FlixBus, LEO Express v novém modelu Locomore zajišťuje provoz a údržbu. Společnost plánuje růst na další trasy po Německu, začala tak hledat nový personál. V říjnu 2017 Leo Express oznámil, že obsazenost linky Berlín – Stuttgart byla za první měsíc 80 % a plánuje expanzi.\n\nLocomore nabízí cestujícím nadstandardní služby, mezi které patří připojení k internetu prostřednictvím Wi-Fi ve všech vozech zdarma, klimatizace v některých vozech a také prodej doplňkového občerstvení zahrnující teplé a studené nápoje a menší pokrmy. Stejně jako matka LEO Express nabízí Locomore fair trade a organické občerstvení tam, kde je to možné.\n\n"}
{"id": "1320582", "url": "https://cs.wikipedia.org/wiki?curid=1320582", "title": "Saulty", "text": "Saulty\n\nSaulty je francouzská obec v departementu Pas-de-Calais v regionu Hauts-de-France. V roce 2014 zde žilo 763 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Barly, Bavincourt, Coullemont, Couturelle, Gaudiempré, La Herlière, Lucheux (Somme), Sombrin a Warlincourt-lès-Pas.\n\n\"Počet obyvatel\"\n\n"}
{"id": "1320586", "url": "https://cs.wikipedia.org/wiki?curid=1320586", "title": "Southern District FC", "text": "Southern District FC\n\nSouthern District FC (celým názvem: \"Southern District Recreation & Sports Association Ltd.\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 2002. Klubové barvy jsou červená, černá a bílá. Od sezóny 2012/13 působí v hongkongské nejvyšší fotbalové soutěži.\n\nSvé domácí zápasy odehrává na stadionu Aberdeen Sports Ground s kapacitou 9 000 diváků.\n\n\n\nZdroj: \n\n\n\nZdroj: \n\n"}
{"id": "1320587", "url": "https://cs.wikipedia.org/wiki?curid=1320587", "title": "Tai Po FC", "text": "Tai Po FC\n\nTai Po FC (celým názvem: \"Tai Po Football Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 2002. Klubové barvy jsou zelená a bílá. Od sezóny 2016/17 působí v hongkongské nejvyšší fotbalové soutěži.\n\nSvé domácí zápasy odehrává na stadionu Tai Po Sports Ground s kapacitou 3 200 diváků.\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1320588", "url": "https://cs.wikipedia.org/wiki?curid=1320588", "title": "Annabelle: Zrození zla", "text": "Annabelle: Zrození zla\n\nAnnabelle: Zrození zla (v anglickém originále Annabelle: Creation) je americký hororový film z roku 2017. Film režíroval David F. Sandberg. Film je inspirován příběhem panenky jménem Annabelle, kde vysvětluje její původ posednutí a události, které se stanou ve filmu Annabelle. \n\nDěj se odehrává v rodině výrobce panenek, kterému zemře dcera Annabelle (Bee) v 7 letech. A tak do domu Samuela Mullinse (Anthony LaPaglia) se stěhuje řádová sestra Charlotte (Stephanie Sigman) se 6 osiřelými dívkami. Jedna z nich, Janice (Talitha Bateman), se na domu něco nezdá a objeví v zamčené skříni zamčenou panenku, Annabelle. V domě se začínají dít nevysvětlitelné jevy a čím dál více se stupňují. \n\nJanice mezitím posedl démon, který ji ovládl a chce zavraždit všechny v domě včetně pana Mullinse. Teprve sestra Charlotte se od paní Mullinsové dozvídá pravdu o panence Annabelle. Po smrti Bee se totiž oba rodiče upsali ďáblu, aby mohli svoji dceru vídat i po smrti. Proto souhlasili s převtělením Annabelliny duše do panenky. Ale vše se zvrtlo, a tak Annabellinu duši posedl démon, který umí převzít její podobu a z nevinné holčičky se stal démon, který ublížil i paní Mullinsové. A tak rodiče proto panenku uzavřeli do skříně, aby nemohla ubližovat lidem. \n\nJanice se nakonec dostává z domu pryč a Charlotte s dívkami odchází. Jenže Janice se v dospívání stala satanistkou a děj tak navazuje tematicky na první film Annabelle.\n\n"}
{"id": "1320590", "url": "https://cs.wikipedia.org/wiki?curid=1320590", "title": "Palác spravedlnosti (Bělehrad)", "text": "Palác spravedlnosti (Bělehrad)\n\nPalác spravedlnosti (srbsky Палата правде/Palata pravde) je sídlem řady soudů a státních zastupitelství, které se nacházejí v srbské metropoli Bělehradě. Nachází se na Sávské ulici jihozápadně od centra města. Jeho adresa je \"Savska 17a\".\n\nJeho podlahová plocha činí 24 000 m a sídlí v něm Vyšší soud, Vyšší státní zastupitelství, Druhý obvodní soud, Druhé obvodní státní zastupitelství, Odvolací státní zastupitelství, Trestní oddělení prvního obvodního soudu, První obvodní státní zastupitelství, Třetí obvodní soud a Třetí státní zastupitelství.\n\nPalác je vrcholným dílem architekta Zorana Tunkoviće, profesora architektury Mihaila Tivadinoviće a architekta Božidara Simoviće. Sedmipatrový palác byl budován v letech 1969 až 1973 ve stylu brutalismu. Návrh, který byl realizován, vznikl na základě první ceny architektonické soutěže, která na vznik nové stavby byla vypsána.\n\nPo několika desítkách let užívání byla v druhé dekádě 21. století nezbytná rekonstrukce paláce, její plán však byl připraven v roce 2012. Rekonstrukce byla následně zahájena v roce 2016. V souvislosti s tím bylo nezbytné přesunout řadu soudů a státních zastupitelství do dalších budov po celém Bělehradu. Řada z nich zasedá dočasně v Paláci Srbska (bývalém jugoslávském sídle Svazové výkonné rady). Vzhledem k tomu, že v Bělehradu se řeší 60 % soudních případů v celém Srbsku, považuje srbská vláda rekonstrukci paláce za nezbytnou pro zlepšení podmínek v místním soudnictví. Rekonstrukce paláce je financována půjčkou ve výši 16 milionů EUR od Evropské investiční banky. Na rekonstrukci dohlíží jeden z původních architektů (Tunković) tak, aby nedošlo k přílišnému pozměnění původní koncepce stavby.\n\nČasté nahlašování umístěných výbušnin v paláci bylo součástí textu písně skupiny S.A.R.S s názvem \"To rade\" z roku 2011.\n"}
{"id": "1320592", "url": "https://cs.wikipedia.org/wiki?curid=1320592", "title": "Český rozhlas Karlovy Vary", "text": "Český rozhlas Karlovy Vary\n\nČeský rozhlas Karlovy Vary je regionální stanice Českého rozhlasu, která vysílá 24 hodin denně pro Karlovarský kraj. \n\nČeský rozhlas Karlovy Vary vysílá pro Karlovy Vary na 91,0 FM, pro Ašsko na 96,7 FM, pro Sokolovsko na 98,2 FM, pro Chebsko na 89,5 FM, Mariánské lázně 100,8 FM a pro Jáchymovsko na 103,4 FM \nV roce 1954 bylo v Karlových Varech zřízeno detašované pracoviště plzeňského československého rozhlasu.\n\nV roce 2007 byla v Karlových Varech v Zítkově ulici u hotelu Imperial zřízena redakce ČRo Plzeň vysílající zpravodajské relace.\n\nSamostatný karlovarský rozhlas začal vysílat 1. listopadu 2018 v 11 hodin.\n\nKaždou hodinu od pěti ráno do sedmi večer je vysíláno aktuální zpravodajství. Doplňující program zajišťují moderátoři jak z karlovarského, tak z plzeňského rozhlasu. Podstatná část vysílaných pořadů je i nadále společná s s plzeňským studiem.\n\n"}
{"id": "1320598", "url": "https://cs.wikipedia.org/wiki?curid=1320598", "title": "Julius Wiesner", "text": "Julius Wiesner\n\nJulius Ritter von Wiesner (20. ledna 1838 Čechyně – 9. října 1916 Vídeň) byl profesor botaniky na Vídeňské univerzitě a expert v oblasti fyziologie a anatomie rostlin.\n\nNarodil se v Čechyni na Moravě. Byl nejmladší z osmi dětí Karla Wiesnera. Krátce po jeho narození se rodina přestěhovala do Brna. V Brně vystudoval střední školu a Technickou univerzitu v Brně. Ve studiu pokračoval na univerzitě ve Vídni, kde studoval přírodní vědy. Roku 1860 získal titul Ph.D., o rok později se kvalifikoval na pedagoga, a vyučoval fyziologii rostlin na Technické univerzitě ve Vídni. Roku 1870 získal titul profesor v Mariabrunnu. Poté se vrátil na Vídeňskou univerzitu, kde zůstal až do roku 1909. Během své kariéry podnikl několik expedic do Egypta, Indie, na ostrovy Sumatra a Jáva, a také do severní Ameriky a Arktidy. V roce 1909 byl spolu s jeho rodinou povýšen císařem Františkem Josefem I. do šlechtického stavu. Listinou ze dne 28. října 1909 mu císař udělil predikát Ritter von. Za svůj život se stihl oženit a měl dva syny.\n\n\n"}
{"id": "1320600", "url": "https://cs.wikipedia.org/wiki?curid=1320600", "title": "Úplný bipartitní graf", "text": "Úplný bipartitní graf\n\nÚplný bipartitní graf (také úplný dvoudílný graf nebo úplný sudý graf) je pojem z matematiky, z teorie grafů. Rozumí se jím takový bipartitní graf, do kterého již nelze přidat žádnou hranu. Jeho vrcholy lze tedy rozdělit na dvě disjunktní množiny a každý vrchol z první množiny je spojen hranou s každým vrcholem z druhé množiny. Tyto grafy jsou až na isomorfismus určeny jednoznačně počtem vrcholů obou množin a značí se formula_1.\n\nOtázka rovinnosti úplného bipartitního grafu formula_2 je jádrem úlohy o třech domech a třech studnách.\n"}
{"id": "1320604", "url": "https://cs.wikipedia.org/wiki?curid=1320604", "title": "Zeiselmauer-Wolfpassing", "text": "Zeiselmauer-Wolfpassing\n\nZeiselmauer-Wolfpassing je obec v Rakousku ve spolkové zemi Dolní Rakousy, na pravém břehu Dunaje a v okrese Tulln. Okresní město Tulln leží asi 8 km západnějí. Část katastru obce leží na severním (levém) břehu Dunaje, tam však nejsou žádné stavby a spojení je možné jen po mostě v Tullnu.\n\nZeiselmauer-Wolfpassing se nachází ve spolkové zemi Dolní Rakousy v regionu Mostviertel, severním cípem však zasahuje do regionu Weinviertel. Rozloha území obce činí 12,72 km², z nichž 50,2 % je zalesněných.\n\nÚzemí obce Zeiselmauer-Wolfpassing se skládá ze dvou částí (v závorce uveden počet obyvatel k 1. 1. 2015):\n\nObec Zeiselmauer stojí na levém (jižním) břehu Dunaje, na místě římské pohraniční pevnosti Cannabiaca, založené v 1. století a opuštěné v 5. stol. Byla to jedna z menších pevností (\"castellum\") s posádkou asi 500-1000 mužů na ochranu severní hranice provincie Noricum, další pevností směrem na východ byl dnešní Klosterneuburg. Půdorys obdélné pevnosti je dobře znát i na plánu současné obce a v desítkách domů byly objeveny pozůstatky starověkého zdiva, keramika i kovové nářadí a náčiní.\n\nRoku 836 daroval král krajinu kolem Tullnu pasovskému biskupství a biskupové si zde zřídili biskupskou falc. Na místě vojenské svatyně vznikl karolinský sálový kostel, jedna z nejstarších církevních staveb v Dolním Rakousku. Jeho základy byly při vykopávkách odhaleny v kryptě současného kostela.\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nStarostou obce Zeiselmauer-Wolfpassing je od rokui 2015 Eduard Roch ze strany ÖVP.\n\n"}
{"id": "1320607", "url": "https://cs.wikipedia.org/wiki?curid=1320607", "title": "Tři domy a tři studně", "text": "Tři domy a tři studně\n\nTři domy a tři studně je hlavolam z oboru rekreační matematiky a zároveň úloha z teorie grafů. \n\nJsou dány tři domy a tři studně. Lze od každého z domů vést cestičku ke každé studni, aniž by se tyto cestičky zkřížily?\n\nZejména v anglicky mluvícím světě je oblíbené zadání úlohy jako \"problému inženýrských sítí\", respektive \"problému vody, plynu a elektřiny\": Plyn, voda a elektřina se mají zavést z plynárny, vodárny a elektrárny do tří domků tak, aby se nikde roury a kabely nekřížily.\n\nZ hlediska teorie grafů lze úlohu přeformulovat na otázku, zde je úplný bipartitní graf formula_1 rovinným grafem. \n\nNeumožňuje-li zadání nějaký trik a jedná-li se tedy o výše vyslovený problém existence rovinného nakreslení v rámci teorie grafů, je odpověď záporná (takové propojení neexistuje), neboť v rámci teorie grafů říká Kuratowského věta, že obsahuje-li graf jako podgraf právě formula_1, není rovinným.\nPokud by zadání nevyžadovalo kreslit graf do roviny, ale na libovolnou plochu, je možné realizovat propojení bez křížení na povrchu toru (neboť formula_1 je toroidní graf).\n\nV zadání s inženýrskými sítěmi lze realizovat trik, kdy se sice sítě nekříží mimo domky, ale v rámci jednoho domku jsou sítě přivedeny jen k vnějším zdem a jedna ze sítí tak může projít na své cestě do cílového domku skrz jeden z jiných domků, přičemž sítě nekříží (úloha pak ovšem neodpovídá té z teorie grafů).\nZadání může být formulováno také jako otázka, jaký je minimální nutný počet křížení. V tom případě je odpověď 1, neboť stačí jediné křížení.\n"}
{"id": "1320609", "url": "https://cs.wikipedia.org/wiki?curid=1320609", "title": "Warlincourt-lès-Pas", "text": "Warlincourt-lès-Pas\n\nWarlincourt-lès-Pas je francouzská obec v departementu Pas-de-Calais v regionu Hauts-de-France. V roce 2014 zde žilo 196 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Gaudiempré, Grincourt-lès-Pas, Lucheux (Somme), Pas-en-Artois a Saulty.\n\n\"Počet obyvatel\"\n\n"}
{"id": "1320610", "url": "https://cs.wikipedia.org/wiki?curid=1320610", "title": "Ian Freeman", "text": "Ian Freeman\n\nJméno a příjmení Ian Freeman se může vztahovat k následujícím osobnostem:\n\n"}
{"id": "1320611", "url": "https://cs.wikipedia.org/wiki?curid=1320611", "title": "Serikornis", "text": "Serikornis\n\nSerikornis (\"hedvábný pták\") byl rod malého teropodního dinosaura ze skupiny Paraves, žijícího v období pozdní střední jury (asi před 165 až 162 miliony let) na území dnešní čínské provincie Liao-ning. Typovým druhem je \"Serikornis sungei\", formálně popsaný v srpnu roku 2017. Holotyp tohoto teropoda představuje výborně zachovalý a takřka kompletní exemplář, dochovaný i s velmi dobře patrnými otisky tělesného opeření (odtud jeho rodové jméno, odvolávající se na \"hedvábný vzhled\" tohoto opeřence). Vzhledem k symetrickému opeření i jeho rozložení na těle je pravděpodobné, že \"Serikornis\" nebyl aktivním letcem.\n\n\"Serikornis\" patřil do skupiny (kladu) Pennaraptora a konkrétněji Paraves, do příbuzenstva rodů \"Eosinopteryx\", \"Aurornis\" a \"Pedopenna\". V současnosti je řazen do čeledi Anchiornithidae.\n\n"}
{"id": "1320614", "url": "https://cs.wikipedia.org/wiki?curid=1320614", "title": "Pas-en-Artois", "text": "Pas-en-Artois\n\nPas-en-Artois je francouzská obec v departementu Pas-de-Calais v regionu Hauts-de-France. V roce 2014 zde žilo 803 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Authie (Somme), Couin, Famechon, Gaudiempré, Grincourt-lès-Pas, Hénu, Mondicourt, Pommera, Saint-Léger-lès-Authie (Somme) a Warlincourt-lès-Pas.\n\n\"Počet obyvatel\"\n\n"}
{"id": "1320615", "url": "https://cs.wikipedia.org/wiki?curid=1320615", "title": "Shingopana", "text": "Shingopana\n\nShingopana (\"široký krk\") byl rod sauropodního dinosaura ze skupiny Lithostrotia, který žil v období spodní křídy (stupeň apt), asi před 110 - 100 miliony let, na území dnešní africké Tanzanie (souvrství Galula). Nález sestává z nekompletní kostry a části lebky. Podle anatomických znaků na obratlích, pánevních kostech a kostech končetin se zdá být pravděpodobné, že tento sauropod byl blízce příbuzný aeolosaurinním titanosaurům z Jižní Ameriky. Mezi příbuzné druhy patří \"Bonitasaura salgadoi\", \"Overosaurus paradasorum\" nebo \"Trigonosaurus pricei\". \"Shingopana\" je rod dinosaura, který významně rozšiřuje povědomí o biodiverzitě afrických titanosaurních sauropodů. Příbuzným rodem byl další tanzanijský taxon \"Mnyamawamtuka\".\n\n\n"}
{"id": "1320618", "url": "https://cs.wikipedia.org/wiki?curid=1320618", "title": "Nampcho", "text": "Nampcho\n\n\"Speciální město\" Nampcho ( – \"Nampcho tchŭkpjŏlsi\") je město v provincii Jižní Pchjongan v Severní Koreji. Leží přibližně pětapadesát kilometrů jihozápadně od Pchjongjangu, hlavního města státu, převážně na severní straně ústí Tedongu do Žlutého moře. K roku 2008 mělo Nampcho dle oficiálních údajů přes 366 tisíc obyvatel.\n"}
{"id": "1320620", "url": "https://cs.wikipedia.org/wiki?curid=1320620", "title": "Mistrovství světa v atletice 2017 – Muži 110 metrů překážek", "text": "Mistrovství světa v atletice 2017 – Muži 110 metrů překážek\n\nBěh na 110 metrů překážek mužů na Mistrovství světa v atletice 2017 probíhal 6. (rozběhy, semifinále) a 7. srpna (finále). Zvítězil Jamajčan Omar McLeod.\n\n"}
{"id": "1320621", "url": "https://cs.wikipedia.org/wiki?curid=1320621", "title": "Akušroubovák", "text": "Akušroubovák\n\nAkušroubovák (akumulátorový šroubovák) je druh elektrického pracovního nářadí, které je napájeno nabíjecím akumulátorem a které slouží ke šroubování pomocí výměnných nástrčných hlavic (bitů). Běžně se k upínání používá hlavice se šestihranem o rozměru 6,3 mm (1/4 palce). Akušroubováky bývají vybaveny nastavením utahovacího momentu, tedy maximální síly, která bude na utahovaný spojovací materiál vyvíjena.\nAkušroubovák bývá často kombinován s funkcí vrtačky a označuje se jako vrtací akušroubovák nebo prostě akuvrtačka. Pro uchycení různých průměrů je vybaven sklíčidlem a jednoduchou výměnu nástrčných klíčů lze zajistit šestihranným adaptérem.\n\nV akušroubovácích se používají nejčastěji lithium-iontové (Li-ion), případně nikl-kadmiové (NiCd) akumulátory. S napětím obvykle roste výkon i váha přístroje a obvykle se vyskytují tyto kategorie Li-ion akušroubováků:\n"}
{"id": "1320630", "url": "https://cs.wikipedia.org/wiki?curid=1320630", "title": "PZ", "text": "PZ\n\nSpojení písmen P a Z může mít různé významy:\n\n\n"}
{"id": "1320640", "url": "https://cs.wikipedia.org/wiki?curid=1320640", "title": "Jan M. Kolár", "text": "Jan M. Kolár\n\nJan M. Kolár (2. ledna 1923 Praha – 10. března 1979 Lucembursko) byl český novinář, v emigraci od roku 1948. Beletristické dílo napsal francouzsky.\n\nOba rodiče Jana M. Kolára byli profesionální umělci. Matka Marie (Máša) Kolárová (rozená Hermannová, 1901-1980) byla operní pěvkyně a filmová herečka, v letech 1927-1934 vystupovala na Národním divadle v Praze. Otec Jan Stanislav Kolár (1896–1973) byl český scenárista, režisér, herec a filmový kritik.\n\nPo maturitě, kterou získal na pražském reálném gymnáziu v Křemencově ulici nemohl dále studovat, protože vysoké školy byly za německé okupace zavřeny. Pracoval proto jako nákupní úředník a po osvobození nastoupil na Právnickou fakultu Univerzity Karlovy. Ze studií byl vyloučen v roce 1948. \n\nJiž za Protektorátu přispíval do týdeníku \"Praha v týdnu\" svými divadelními a filmovými recenzemi. V letech 1946-1948 do Svobodných novin (pod tímto názvem vycházely Lidové noviny v letech 1945-1948, vedl je Ferdinand Peroutka).\n\nDo obtíží se Jan M. Kolár dostal po zveřejnění svého příspěvku \"Atomická energie a Jáchymov\", který vyšel v týdeníku Československé strany lidové \"Obzory\" (za týdeník odpovídal mj. Pavel Tigrid) 27. 7. 1946. Kolár v článku konstatoval, že v jáchymovských dolech měli utajeně pracovat sovětští experti na atomovou energii. To bylo považováno za vojenské tajemství a Kolár byl několik dnů držen ve vazbě.\n\nPo vyloučení ze studia se Jan M. Kolár krátkou dobu skrýval. V dubnu 1948 se mu podařilo v uneseném letadle dostat do Mnichova. Po pobytu v utečeneckém táboře odešel do Lucemburska.\n\nPoté zorganizoval vycestování své přítelkyně Áji. Ta se v Praze fiktivně provdala za lucemburského občana, se kterým opustila Československo. Po příjezdu do Lucemburska bylo toto manželství anulováno a Kolár, který získal švýcarské stipendium, odjel s budoucí manželkou do Švýcarska, kde se konala v únoru 1949 svatba. Manželé odcestovali na konci roku 1949 do Kamerunu, kde Kolár nejprve pracoval pro společnost Bromfilm, jako asistent českého režiséra Ladislava Broma. Po zkrachování filmového projektu spoluvlastnil s manželkou, magistrou farmacie Univerzity Karlovy, lékárnu. Od roku 1950 zde též obchodoval s kakaem. Prosperující lékárna mu umožňovala cestovat po Evropě, Africe, Blízkém Východu a americkém kontinentu. Do Paříže se navracel na několik měsíců v roce a roku 1975, kdy manželé Kolárovi činnost kamerunské lékárny ukončili, se sem přestěhoval. \n\nPřispíval do Tigridova \"Svědectví\" (vycházelo od roku 1956), v únoru 1957 však (pro názorový nesouhlas s navrhovanou diskusí s reformními komunisty jako Gomulka či Tito) z redakční rady vystoupil. Svůj postoj vysvětlil otevřeným dopisem, který \"Svědectví \" zveřejnilo. Od konce padesátých let psal francouzsky, v tomto jazyce napsal pět románů.\n\nV roce 1977 se z obav z politického vývoje přestěhoval z Paříže do Lucemburska, kde o dva roky později zemřel na rakovinu prostaty.\n\nPavel Tigrid uctil památku Jana M. Kolára nekrologem ve \"Svědectví\".\n\nZa Protektorátu přispíval do týdeníku \"Praha v týdnu\", po osvobození do deníku Svobodné noviny a týdeníků \"Vývoj\" a \"Obzory\". Po emigraci zveřejňoval své příspěvky v českých periodikách vycházejících v zahraničí, např. \"Čechoslovák, Československé noviny, Hlas domova, Naše hlasy, Návrat, New Yorské listy, Ozvěna, Skutečnost, Sklizeň, Svědectví, Zápisní\"k. Zpočátku také přispíval do v německojazyčných časopisů jako \"Lucemburger Wort, Neue Zürcher Zeitung nebo Die Weltwoche\".\n\nRomány ve francouzštině (do češtiny nepřeloženo):\n\n\n"}
{"id": "1320642", "url": "https://cs.wikipedia.org/wiki?curid=1320642", "title": "Kabiye", "text": "Kabiye\n\nKabiye (výslovnost IPA: \"kàbɪjɛ̀\", v kabiye \"Kabɩyɛ\", též kabiyé) je nigerokonžský jazyk, kterým se mluví hlavně v severním Togu, ale také v Ghaně a Beninu. Je to jeden ze dvou národních jazyků Toga (tím druhým je eveština). Kabiye je rodným jazykem asi 23% populace Toga.\n\nJedná se o tónový jazyk. Píše se latinkou s mnoha speciálními znaky, většinou vypůjčenými z abecedy IPA. Slovosled je typu SVO (podmět-přísudek-předmět).\n\n\"Man-kabɩyɛ kʋnʋŋ, ŋɖewa pɩfɛyɩ naʋ. Yee pɔyɔɔdʋʋ-ŋ nɛ ɛyʋ welesi yɔ, pɩwɛ-ɩ ɛzɩ wondu peteɣ. Ɛlɛ, yee ɛyʋ ɛwɛɛ nɛ ɛɛmaɣzɩɣ ñɔ-yɔɔ camɩyɛ yɔ, ɛɛnaɣ ñe-ɖeu. Nɔɔyʋ ewelesiɣ pɩŋŋ nɛ ɛnɩɩ pɔyɔɔdʋʋ-ŋ yɔ, pɩlakɩ-ɩ ɛzɩ ɛtazɩ nɛ ɛna ñɛ-wɛtʋ yɔ, pɩɩsaŋɩ-ɩ se eyele. Ŋwɛ yuŋ weyi nɛ ɛyʋ ɛɛtɛŋ ñɔ-tɔm yɔ, pɩtɩna nɛ ɛyʋ ɛɖɔkɩ-ŋ pɩfɛyɩ yebu ; Ñɛ-wɛtʋ lɩnɩ le nɛ paasɩŋ ñɔ-tɔm ? Tɔm kɔpɔzaɣ ŋga ɖicosuu-kɛ tobi. Ñɛ-wɛtʋ nɛ tɩ-tɩ solo, mbʋ pʋyɔɔ yɔ ɖooo ŋŋwɛɛ, natʋyʋ taasoki ña-taa se tɩpɩsɩ-ŋ nɔɔyʋjaʋ. Kabɩyɛ kʋnʋŋ, ña-pɩɣa canɩɣna-ŋ nɛ kewiliɣ-ŋ, nɛ kasaŋ-ŋ ño-yuŋ, ñe-ɖeu nɛ ñe-leleŋ yɔɔ.\"\n"}
{"id": "1320643", "url": "https://cs.wikipedia.org/wiki?curid=1320643", "title": "Rozsíčky", "text": "Rozsíčky\n\nRozsíčky (německy \"\") je osada, součást obce Dyjice v okrese Jihlava. Tvoří jednu z pěti základních sídelních jednotek obce, přičemž leží ve vlastním katastrálním území \"Rozsíčky u Telče\" o rozloze 9,14 km².\n\nV Rozsíčkách se nachází památkově chráněná barokní myslivna. V bezprostředním okolí stojí několik památných stromů: lípa jižně od Rozsíček u silnice na Zvolenovice, skupina dvou lip východně od osady a skupina stromů severně od dvora. Na východním okraji katastrálního území Rozsíčky u Telče se pod hrází Vodnatého rybníka nachází samota Pilka s památkově chráněnou vodní pilou.\n\nPrvní písemná zmínka o místním dvoře je z roku 1447. Původně zde stál pouze hospodářský dvůr a myslivna s oborou. V roce 1717 zde byl postaven příbytek pro dělníky pracující ve dvoře. Současná osada vznikla až za druhé světové války, kdy zde byly postaveny čtyři shodné dvojdomky pro rodiny zaměstnanců dvora.\n"}
{"id": "1320648", "url": "https://cs.wikipedia.org/wiki?curid=1320648", "title": "Seznam vystoupení Katy Perry", "text": "Seznam vystoupení Katy Perry\n\nToto je seznam vystoupení americké zpěvačky Katy Perry. Seznam nezahrnuje vystoupení vrámci turné a malá vystoupení, pouze významnější.\n"}
{"id": "1320659", "url": "https://cs.wikipedia.org/wiki?curid=1320659", "title": "Izotopy europia", "text": "Izotopy europia\n\nPřírodní europium (Eu) je tvořeno dvěma izotopy; Eu (přirozený výskyt 47,81 %, poločas přeměny řádově 10 let) a Eu (stabilní, 52,19 %). Bylo také popsáno 37 umělých radioizotopů, s nukleonovými čísly 130 až 168, a několik jaderných izomerů tohoto prvku. Nejstabilnější umělé radioizotopy jsou Eu (poločas přeměny 36,9 let), Eu (13,517 let), Eu (8,601 let), Eu (4,753 let), Eu (93,1 dne) a Eu (54,5 d). Všechny ostatní mají poločasy kratší než 25 dnů, většina pod 30 sekund. Radioizotopy s nukleonovým číslem 152 a nižším se většinou přeměňují beta plus přeměnou na izotopy samaria, zatímco u Eu a těžších radioizotopů převažuje přeměna beta minus na gadolinium (Eu je alfa radioaktivní)..\n"}
{"id": "1320663", "url": "https://cs.wikipedia.org/wiki?curid=1320663", "title": "Pavel Malovič", "text": "Pavel Malovič\n\nPavel Malovič (* 23. července 1952 Bratislava) je slovenský lékař a hudebník.\n\nV roce 1976 absolvoval Lékařskou fakultu Univerzity Komenského v Bratislavě. Zaměřil se na sportovní medicínu, byl lékařem československé fotbalové reprezentace (1986–1993) a slovenské fotbalové reprezentace (1994–2001), absolvoval 139 mezistátních zápasů. Je dopingovým komisařem UEFA, předsedou zdravotní komise Slovenského fotbalového svazu, primářem kliniky tělovýchovného lékařství Univerzitní nemocnice Bratislava a odborným asistentem na Univerzitě Komenského. Vydal odborné publikace \"Výživa športujúcich detí a mládeže\", \"Jazdím, teda som (fit)\", \"Psychológia zdravia v praxi\" a \"Ako si udržať mladosť\" a množství populárně-naučných časopiseckých článků.\n\nJako folkový hudebník a zpěvák je od roku 1979 členem sdružení písničkářů Slnovrat. Vystupuje sólově nebo se skupinou Jednofázové kvasenie, píše také texty pro další interprety, například Zuzanu Homolovou. Je autorem knihy esejí \"36 otázok súčasného sveta\" (1996) a básnických sbírek \"Prírodný materiál\" (1998) a \"Tvar mojej tváre\". Svoji tvorbu charakterizuje sloganem: „Môj smer je stručnosť.“\n\n"}
{"id": "1320666", "url": "https://cs.wikipedia.org/wiki?curid=1320666", "title": "Jefferson County (Kentucky)", "text": "Jefferson County (Kentucky)\n\nJefferson County je okres ve státě Kentucky v USA. K roku 2015 zde žilo 763 623 obyvatel. Správním městem okresu je Louisville. Celková rozloha okresu činí 1031 km². Pojmenovaný je podle tehdejšího guvernéra Virginie a budoucího prezidenta Thomase Jeffersona.\n\nOkres Jefferson County vznikl v roce 1780 a byl jedním z prvních tří okresů, které byly vytvořeny z původního velkého okresu Kentucky County, který byl do té doby ještě součástí unijního státu Virginie.\n\nPosledním velkým americkým nájezdem na původní obyvatele (Indiány) na území současného Jefferson County byl Chenowethův masakr dne 17. července 1789.\n"}
{"id": "1320669", "url": "https://cs.wikipedia.org/wiki?curid=1320669", "title": "Seznam utkání HC Oceláři Třinec v hokejové lize mistrů", "text": "Seznam utkání HC Oceláři Třinec v hokejové lize mistrů\n\nAktualizace po 16.10.2019, tučně = současní hráči HC Oceláři Třinec\n"}
{"id": "1320673", "url": "https://cs.wikipedia.org/wiki?curid=1320673", "title": "Salé", "text": "Salé\n\nSalé ( سلا‎‎ Sala, ⵙⵍⴰ Sla) je marocké město ležící při ústí řeky Bú Regreg do Atlantského oceánu, sídlo stejnojmenné prefektury. Tvoří dvojměstí s hlavním městem země Rabatem, ležícím na protějším levém břehu řeky. V Rabatu je soustředěn společenský a hospodářský život, zatímco Salé je tvořeno obytnými čtvrtěmi, převážně pro méně majetné vrstvy. Má tak víc obyvatel než metropole, asi 900 000. Dělí se na pět obvodů: Bab Lamrissa, Bettana, Hssaine, Layayda a Tabriquet. Nejvýznamnějšími památkami jsou Velká mešita v Salé ze 12. století a hrobka muslimského světce Abdellaha ben Hassouna.\n\nMěsto bylo založeno v roce 1030 na místě bývalé fénické osady. V roce 1624 zde Moriskové založili Republiku Salé, která žila převážně z pirátství (zajatcem zdejších otrokářů byl také románový Robinson Crusoe). Její nezávislost skončila v roce 1668, kdy město dobyla dynastie Alaouite. V listopadu 1851 bylo město vážně poškozeno francouzským bombardováním, které bylo trestem za přepad francouzské lodi. V době francouzského protektorátu nad Marokem bylo Salé jedním z center hnutí za nezávislost.\n\nVe městě sídlí fotbalový klub AS Salé.\n\n\n"}
{"id": "1320674", "url": "https://cs.wikipedia.org/wiki?curid=1320674", "title": "Hrad přechodného typu", "text": "Hrad přechodného typu\n\nHrad přechodného typu je druh hradu budovaný v Čechách ve třináctém století. Jeho stavební podoba vychází z tradice starších hradišť, ale zároveň se v ní objevují prvky vrcholně středověkých hradů. Hrady přechodného typu definoval na základě archeologických výzkumů Tomáš Durdík v sedmdesátých a osmdesátých letech dvacátého století.\n\nV první třetině třináctého století tvořila základní mocenskou oporu panovníka síť raně středověkých hradů – hradišť, zatímco vrcholně středověké hrady představovaly nepočetnou skupinu individuálně řešených opevněných objektů. Zakladatelem sítě královských hradů byl zejména král Václav I. a dokončil ji Přemysl Otakar II. Podle Dobroslavy Menclové byly české hrady ve třináctém století stavěny podle zahraničních vzorů, ale novější výzkumy ukázaly, že i přes kontakty se západoevropským stavitelstvím navázala část staveb na českou tradici hradišť.\n\nZákladním dispozičním typem královských hradů se staly hrady s obvodovou zástavbou doplněné hrady přechodného typu, ze zahraničí importovanými francouzskými kastely a později také středoevropskými kastely upravenými pro staveniště v pravidelně parcelovaných městech.\n\nHradním typem, který navázal na starší hradiště, byl hrad přechodného typu. Z hradištní tradice převzal valové opevnění tvořené kamennou zdí z nasucho kladených či maltou spojovaných kamenů, která zpevňovala čelní stranu sypaného valu bez vnitřní konstrukce. Korunu valu mohla chránit parapetní zídka nebo lehčí opevnění typu palisády. Na rozdíl od hradišť mohly být hradní stavby zapojeny do obvodového opevnění, a kromě obytné funkce tak plnily také funkci obrannou. Příkladem je palác na Angerbachu postavený z hrázděného zdiva s dřevěnou konstrukcí vyplněnou břidlicí. Mezi další stavby mohly patřit věže (Tachov), zemnice (Angerbach) nebo kaple (Týnec nad Sázavou). Kromě hrázděného zdiva se používaly všechny dobové stavební technologie, tj. zdivo spojované maltou nebo bez malty, kůlové a roubené konstrukce a známé je i využití cihel.\n\nHrady přechodného typu ve své době představovaly plnohodnotné a v některých případech významné objekty. Patřily ke generaci nejstarších královských hradů a jejich vznik si vynutila potřeba rychlé výstavby opěrných mocenských bodů. Použitý způsob opevnění vyžadoval náročnou údržbu, rychle zastarával, a proto panovník ve druhé polovině třináctého století od stavby hradů přechodného typu ustoupil, ale z uvedené doby pochází šlechtické variace jakými jsou nejspíše Vimberk nebo Budětice.\n\nExistenci hradů přechodného typu odmítl v roce 1982 profesor Lubomír Konečný a v roce 2005 historik Vladislav Razím.\n\n\n\n"}
{"id": "1320676", "url": "https://cs.wikipedia.org/wiki?curid=1320676", "title": "František Ondok", "text": "František Ondok\n\nFrantišek Ondok (* 30. září 1925 Zliv) je bývalý český fotbalista a trenér. Jako hráč byl tzv. \"univerzál\" – uměl zahrát v obraně, ve středu pole i v útoku.\n\nV československé lize hrál za SK České Budějovice, vstřelil jednu prvoligovou branku. Byl prvním odchovancem Zlivi, který působil v nejvyšší soutěži. Kromě Zlivi a Českých Budějovic nastupoval také za Leteckou vojenskou akademii Hradec Králové.\n\nPo skončení hráčské kariéry se stal trenérem. V Tatranu Zliv vychoval mj. Josefa Čalouna.\n\n"}
{"id": "1320681", "url": "https://cs.wikipedia.org/wiki?curid=1320681", "title": "X̣", "text": "X̣\n\nX̣ (malé písmeno x̣) je speciální písmeno latinky. Nazývá se X s tečkou pod písmenem. V současnosti se již nepoužívá v žádném jazyce, ale dříve se používalo v abecedě livonštiny. Kvůli tomu, že se nepoužívá v žádném jazyce, je obtížné ho zapsat v počítačovém textu a počítače často tento znak nerozpoznají.\n"}
{"id": "1320684", "url": "https://cs.wikipedia.org/wiki?curid=1320684", "title": "Oblast Qikiqtaaluk", "text": "Oblast Qikiqtaaluk\n\nQikiqtaaluk (inuktitutsky ᕿᑭᖅᑖᓗᒃ), též Baffinova oblast je oblast, která je součástí kanadské provincie Nunavut. Jedná se o nejsevernější oblast Kanady. Název pochází z inuktitutštiny a jedná se o označení Baffinova ostrova, který je největším ostrovem v této oblasti. Největším a hlavním městem je Iqaluit (7 740 obyvatel). Nachází se zde mnoho chráněných oblastí.\n\nS 18 988 obyvateli a rozlohou 989 879 35 km² se jedná o největší a nejlidnatější oblast Nunavutu. Nachází se zde i nejsevernější, nejjižnější a nejvýchodnější bod Nunavutu. Hustota zalidnění oblasti je 0,02 obyvatel/km² .\n\nQikiqtaaluk se sestává z Baffinova ostrova, Belcherových ostrovů, ostrova Mansel, ostrova Akimiski, ostrova prince Karla, Bylotova ostrova, ostrova Devon, Cornwallisova ostrova, Bathurstova ostrova, ostrova Amunda Ringnese, ostrova Ellefa Ringnese, ostrova Axela Heibergova, Ellesmerova ostrova, poloostrova Melville a severní části ostrova prince Waleského a ostrova Somerset. Žijí zde hlavně Inuité.\n\nNěkdy se sem řadí i Hansův ostrov, ten si však nárokuje i Grónsko.\nV závorkách je uveden počet obyvatel obce.\nNa Baffinově ostrově se nachází oblast zvaná \"Baffin, Unorganized\", kde žije asi 70 lidí a nacházejí se zde dvě obce: Alert (nejsevernější obývané místo světa) a Eureka.\n\nPodle historiků a antropologů zde před Inuity žili Thulští lidé (předchůdci Inuitů), kteří nahradili lidi Dorsetské kultury. Okolo roku 1300 měli Inuité obchodní spojení s indiánskými kulturami jižní Kanady.\n\nPo objevení Ameriky sem začali pronikat Evropané, kteří od Inuitů kupovali kožešiny (hlavně z polárních lišek). Protože lišky žily v oblastech, kde nežila zvířata, které Inuité lovili předtím (například tuleni a sobi karibu), Inuité se začali přesouvat. Později sem začali pronikat křesťanští misionáři.\n\nBěhem let 1950 a 1975 bylo zrušeno třicet obcí.\n"}
{"id": "1320688", "url": "https://cs.wikipedia.org/wiki?curid=1320688", "title": "Margaret Moser", "text": "Margaret Moser\n\nMargaret Moser (16. května 1954 – 25. srpna 2017) byla americká novinářka, dlouhodobě spojená s hudební scénou ve městě Austin v Texasu. Narodila se v Chicagu a vyrůstala v různých dalších městech, včetně New Orleans, Houstonu a San Antonia. Jejími rodiči byli Phyllis Jackson Stegall a Willard Cummings Moser. V Austinu se usadila v roce 1973 a o tři roky později zde zahájila svou novinářskou kariéru. V roce 1981 začala psát pro týdeník \"The Austin Chronicle\", v jehož redakci zůstala až do odchodu do důchodu v roce 2014. V roce 1982 založila hudební cenu Austin Music Award. V únoru 2013 jí byla diagnostikována rakovina, již o čtyři a půl roku později podlehla.\n"}
{"id": "1320689", "url": "https://cs.wikipedia.org/wiki?curid=1320689", "title": "Sibyla z Bauge", "text": "Sibyla z Bauge\n\nSibyla z Bauge (1255–1294) byla savojskou hraběnkou.\n\nSibyla se narodila jako dcera Guida II. di Baugé, pána z Baugé e della Bresse, a Dauphine di Saint-Bonne. 5. července 1272 se v Lyonu provdala za Amadea V. Savojského a v roce 1285 se stala hraběnkou.\n\nSibyla měla s Amadeem několik dětíː\n\n"}
{"id": "1320690", "url": "https://cs.wikipedia.org/wiki?curid=1320690", "title": "Seznam sklepních uliček ve Velkých Bílovicích", "text": "Seznam sklepních uliček ve Velkých Bílovicích\n\nV katastru města Velké Bílovice se nachází kolem 650 vinných sklepů ležících ve 40 sklepních uličkách, které jsou rozděleny do 3 sklepních tratí (Belegrady, Pod Předníma a Púrynky). Jednotlivé sklepní tratě jsou navzájem propojené a dohromady tvoří samostatné sklepní \"městečko\", nacházející se severovýchodně od samotných Velkých Bílovic.\n\n\nMapy sklepních uliček Velkých Bílovic:\n\nObecné informace o sklepních uličkách v rakouské oblasti Weinviertel a na sousedící jižní Moravě:\n"}
{"id": "1320698", "url": "https://cs.wikipedia.org/wiki?curid=1320698", "title": "Seznam dílů seriálu Ozark", "text": "Seznam dílů seriálu Ozark\n\nToto je seznam dílů seriálu \"Ozark\". Americký hororový webový televizní seriál \"Ozark\" byl zveřejněn na Netflixu.\n\n<onlyinclude></onlyinclude>\n\nDne 10. října 2018 bylo oznámeno, že seriál získá třetí řadu.\n\n"}
{"id": "1320699", "url": "https://cs.wikipedia.org/wiki?curid=1320699", "title": "More Fast Songs About the Apocalypse", "text": "More Fast Songs About the Apocalypse\n\nMore Fast Songs About the Apocalypse je studiové album amerického hudebníka Mobyho. Jde o jeho druhou desku s projektem The Void Pacific Choir. Vydáno bylo dne 12. června 2017, kdy jej Moby uvolnil zdarma ke stažení z internetu. Fyzická verze alba vyšla o čtyři dny později. Dne 20. června 2017 byl zveřejněn videoklip k písní „In this Cold Place“, jehož režisérem byl Steve Cutts. Videoklip je zaměřen na práva zvířat a odráží se v něm také Mobyho politické názory, což vyvolalo značný odpor ze strany příznivců Donalda Trumpa, jehož je Moby odpůrcem.\n\n"}
{"id": "1320700", "url": "https://cs.wikipedia.org/wiki?curid=1320700", "title": "Joey King", "text": "Joey King\n\nJoey Lynn King (* 30. července 1999, Los Angeles, Kalifornie, Spojené státy americké) je americká herečka. Zahrála si ve filmech \"Ramona and Beezus\" (2010), \"Bláznivá, zatracená láska\" (2011), \"Loupež ve velkém stylu\" (2017).\n\nNarodila se v Los Angeles v Kalifornii. Má dvě starší sestry Kelli a Hunter King. Hunter je držitelkou dvou ceny Emmy. Je křesťanka a židovka.\n\nKing se poprvé před kamerou objevila po boku Adama Sandlera ve filmu \"Volání o pomoc\". Svůj hlas propůjčila postavičce Katie v animovaném filmu \"Horton\" a malé bobřici ve filmu \"\". V roce 2010 si zahrála v seriálech jako \"Sladký život Zacka a Codyho, Vincentův svět\" nebo \"Medium.\" První hlavní role přišla s filmem \"Ramona\", ve kterém si zahrála se Selenou Gomezovou. V roce 2011 si zahrála ve filmu \"Bláznivá, zatracená láska\" a objevila se ve videoklipu Taylor Swift k písničce Mean. Ve filmu \"Útok na Bílý dům\" si zahrála s Channingem Tatumem a Jamie Foxxem. S Mackenzie Foy a Verou Farmigou si zahrála v hororovém snímku \"V zajetí démonů\". V roce 2016 byla obsazena do filmu \"The Possibility of Fireflies\". V roce 2017 si zahrála hlavní roli Claire v hororovém snímku \"Wish Upon\". O rok později se objevila v romantické komedii \"The Kissing Booth\". V únoru 2019 bylo potvrzeno natáčení druhého dílu.\n"}
{"id": "1320703", "url": "https://cs.wikipedia.org/wiki?curid=1320703", "title": "Regionální muzeum v Českém Krumlově", "text": "Regionální muzeum v Českém Krumlově\n\nRegionální muzeum Český Krumlov (dříve \"Okresní muzeum v Českém Krumlově\") je muzeum v Českém Krumlově, které návštěvníkům představuje dějiny města a regionu. Sídlí v budově bývalého barokního jezuitského semináře.\n\nNejstarší muzejní činnost ve městě je datovaná od roku 1891. V letech 1916 až 1938 zde fungovalo německé městské muzeum. V červnu 1946 bylo rozhodnuto o zřízení nového českokrumlovkého muzea. Za jeho sídlo byla zvolena budova na Horní ulici 152.\n\nSoučasná budova muzea byla postavená v období 1650 až 1652 na parcelách šesti středověkých domů. Poté ji využívali jezuité jako seminář. V roce 1750 se budova dočkala úprav. Po zrušení řádu jezuitů v roce 1773 byla budova nadále využívaná pro školské účely. V roce 1952 zde byla otevřena první muzejní výstava. V 70. letech 20. století probíhala rekonstrukce a muzeum provizorně sídlilo na druhém nádvoří hradu a zámku Český Krumlov. Zpátky se muzeum vrátilo v roce 1980.\nZáklad tvoří předměty z bývalého německého městského muzea. Ve sbírkách se nachází exponáty spadající do oborů archeologie, dějiny umění a řemesla, národopisu či historické farmacie. Unikátem je největší keramický model města na světě. Zobrazuje Český Krumlov okolo roku 1800 v měřítku 1:200. Autory jsou Petr Pešek a Jana Pešková. \n\n\n"}
{"id": "1320705", "url": "https://cs.wikipedia.org/wiki?curid=1320705", "title": "Colors", "text": "Colors\n\nColors je studiové album amerického hudebníka Becka. Bylo vydáno dne 13. října roku 2017 (vydavatelství Capitol Records). Jeho nahrávání probíhalo již od roku 2013 ve studiu producenta Greg Kurstina v Los Angeles. První uvedenou písní z alba byla „Dreams“, kterou Beck zveřejnil již v červnu 2015. Téměř o rok později následovala píseň „Wow“. Jako třetí byla v srpnu 2017 zveřejněna „Dear Life“. Producenty většiny písní jsou Beck a Kurstin. V hitparádě Billboard 200 se deska umístila na třetí příčce.\n\n"}
{"id": "1320707", "url": "https://cs.wikipedia.org/wiki?curid=1320707", "title": "Kostel Nanebevzetí Panny Marie (Vranov nad Dyjí)", "text": "Kostel Nanebevzetí Panny Marie (Vranov nad Dyjí)\n\nKostel Nanebevzetí Panny Marie je farní kostel v římskokatolické farnosti Vranov nad Dyjí, nachází se v centru městyse Vranov nad Dyjí. Je pozdně románskou stavbou později přestavěnou do gotického slohu. Kostel je v rámci areálu kostela Nanebevzetí Panny Marie s farou chráněn jako kulturní památka České republiky. \n\nKostel byl postaven v první polovině 13. století a později byl nadále rozšiřován, kostel ve své původní podobě byl v roce 1645 vydrancován Švédy a zůstaly z něj pouze základy, které jsou uchovány v základech zdí současného kostela. Kostel byl nově vystavěn v roce 1685 za podpory šlechtického rodu Althannů, tento rod podporoval kostel i v dalších letech. Mimo jiné hraběnka Marie Anna Althannová darovala kostelu oltářní obraz Panny Marie. \n\nKolem roku 1700 byla kostelní loď zaklenuta, kolem roku 1720 byla stržena původní věž a v roce 1720 byla postavena nová zděná věž. V roce 1767 byla opravena střecha a v roce 1778 byl zaklenut chór. Mezi lety 1781 a 1782 byla opravena hřbitovní zeď a o rok později byl postaven domek hlídače, který byl po roce 1800 přestavěn na kostnici – nicméně byl brzy zbořen. Ve třicátých letech 20. století pak byl kostel opraven, mezi lety 1933 a 1934 bylo opraveno okolí kostela a v roce 1936 byl opraven interiér. v roce 1957 byly do kostela instalována naftová kamna, v roce 1958 byl kostel vymalován a v roce 1968 a 1969 byla postupně rekonstruována střecha sakristie a kněžiště. V roce 1986 pak střecha kostela byla opravena opět.\n\n\n"}
{"id": "1320712", "url": "https://cs.wikipedia.org/wiki?curid=1320712", "title": "Nascimento", "text": "Nascimento\n\nNascimento (doslova „narození“) je portugalské příjmení s následujícími nositeli:\n\n"}
{"id": "1320713", "url": "https://cs.wikipedia.org/wiki?curid=1320713", "title": "LTV", "text": "LTV\n\nZkratka LTV může znamenat:\n\n"}
{"id": "1320714", "url": "https://cs.wikipedia.org/wiki?curid=1320714", "title": "Milan Dobrotka", "text": "Milan Dobrotka\n\nMilan Dobrotka (* 4. února 1936 Bratislava) je bývalý slovenský fotbalista, který nastupoval na levém kraji obrany.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti, aniž by skóroval.\n\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62, aniž by skóroval. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\n"}
{"id": "1320715", "url": "https://cs.wikipedia.org/wiki?curid=1320715", "title": "Ladislav Schejbal", "text": "Ladislav Schejbal\n\nLadislav Schejbal (* 7. února 1936 Nejdek) je bývalý český fotbalový útočník.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti, vstřelil sedm prvoligových branek a je tak nejlepším střelcem v krátké prvoligové historii klubu. Předtím hrál za TJ Mariánské Lázně.\n\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62, vstřelil všechny tři branky Králova Pole. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\n"}
{"id": "1320716", "url": "https://cs.wikipedia.org/wiki?curid=1320716", "title": "Zdeněk Rýc", "text": "Zdeněk Rýc\n\nZdeněk Rýc (* 5. července 1941 Brno), často uváděný jako Zdeněk Ryc, je bývalý český fotbalový útočník a trenér. Byl sekretářem klubu FC Dosta Bystrc-Kníničky.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti, vstřelil dvě prvoligové branky.\n\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62, aniž by skóroval. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\nPo skončení hráčské kariéry se stal trenérem. Vedl mj. Bystrc-Kníničky (70. léta, 1989–1994 a 1995–1996 + B-mužstvo 1999–2000).\n\n"}
{"id": "1320724", "url": "https://cs.wikipedia.org/wiki?curid=1320724", "title": "Izotopy gadolinia", "text": "Izotopy gadolinia\n\nPřírodní gadolinium (Gd) je tvořeno šesti stabilními izotopy, Gd, Gd, Gd, Gd, Gd a Gd, a jedním radioizotopem s velmi dlouhým poločasem přeměny, Gd. Nejběžnějším izotopem je Gd (přirozený výskyt 24,84 %). Bylo také popsáno 32 umělých radioizotopů, s nukleonovými čísly 133 až 170, a několik jaderných izomerů tohoto prvku. Nejstabilnější umělé radioizotopy jsou Gd (poločas přeměny 1,79×10 let), Gd (71,1 let), Gd (240,4 dne), Gd (123,9 d) a Gd (48,27 d). Všechny ostatní mají poločasy kratší než 10 dnů, většina pod 1 minutu. Radioizotopy s nukleonovým číslem 153 a nižším se většinou přeměňují beta plus přeměnou na izotopy europia, zatímco u Gd a těžších radioizotopů převažuje přeměna beta minus na terbium (Gd, Gd, Gd a částečně také Gd a Gd jsou alfa radioaktivní..\n"}
{"id": "1320737", "url": "https://cs.wikipedia.org/wiki?curid=1320737", "title": "Ant-Man a Wasp", "text": "Ant-Man a Wasp\n\nAnt-Man a Wasp (v anglickém originále Ant-Man and the Wasp) je americký akční film z roku 2018 režiséra Peytona Reeda, natočený na motivy komiksů z vydavatelství Marvel Comics o superhrdinovi Ant-Manovi. V titulních rolích se představili Paul Rudd jako Ant-Man a Evangeline Lilly jako Wasp, v dalších rolích se objevili Bobby Cannavale, Michael Peña, Tip „T.I.“ Harris, Judy Greer, David Dastmalchian, Michael Douglas, Michelle Pfeiffer, Laurence Fishburne, Hannah John-Kamen, Randall Park a Walton Goggins. Jedná o sequel filmu \"Ant-Man\" (2015) a zároveň o dvacátý snímek filmové série Marvel Cinematic Universe.\n\nDo amerických kin byl film uveden 6. července 2018 a do českých o den dříve. S rozpočtem 162–195 milionů dolarů k 12. srpnu 2018 vydělal přes 431,9 milionů dolarů a je v top desítce nejvýdělečnějších filmů roku 2018.\n\nDva roky poté, co byl Scott Lang zavřen doma pod podmínkou domácího vězení v důsledku účasti , Hank Pym a jeho dcera Hope krátce otevřou tunel do kvantové říše. Domnívají se, že by zde mohla stále být Pymova manželka Janet van Dyne, která v kvantové říši skončila v důsledku zmenšení se na subatomární úroveň v roce 1987. Společně s Janet je kvantově propojen Lang poté, co se na konci prvního dílu vrátil z říše kvant, a nyní od ní pravidelně dostává nejrůznější vize.\n\nKdyž zbývá už jen pár dní do konce domácího vězení, Lang zkontaktuje Pyma ohledně Janet navzdory jejich napjatému vztahu kvůli . Hope a Pym unesou Langa, nechávajíc u něj doma pouze „dvojníka“, aby neprobudili podezření v porušení domácího vězení, jenž hlídá agent FBI Jimmy Woo. Trojice věří tomu, že vize od Janet značí to, že je doposud naživu, proto pracují na výstavbě stabilního kvantového tunelu coby transportéru do říše kvant, odkud by mohli Janet přivést zpět. Zajistí si proto setkání s obchodníkem z černého trhu jménem Sonny Burch, který má potřebný díl pro kvantový tunel. Uvědomí si potenciální zisk z Pymova výzkumu a zradí jej. Hope si proto navlékne oblek Wasp a začne bojovat s Burchem a jeho muži, dokud sama není napadena kvantově nestabilní ženou v masce. Lang se pokouší pomoci v boji proti „Ghost“, ale maskovaná žena prchá i s Pymovou laboratoří, která byla zmenšena do velikosti ručního kufru.\n\nPym neochotně navštíví svého bývalého spolupracovníka Billa Fostera, s nímž se před lety dostal do jistých rozepří, společně s Hope a Langem. Foster jim pomůže lokalizovat laboratoř, kde je však Ghost chytí a vyjde najevo, že se jedná o Avu Starr. Její otec Elihas, další z Pymových bývalých spolupracovníků, zemřel společně s ženou při nezdařeném experimentu s kvantovým tunelem, jehož výbuch před lety způsobil Avinu nynější kvantovou nestabilnost. Je odhaleno, že právě Foster pomáhá Avě s úmyslem ji zachránit pomocí Janetiny kvantové energie. Pym odmítá pomoci s přesvědčením, že tento zákrok by Janet pravděpodobně zabil, a proto uprchne i s Hope, Langem a laboratoří.\n\nOtevírajíc stabilní verzi kvantového tunelu, Pym, Hope a Lang jsou schopni kontaktovat Janet, která jim dá přesné souřadnice své polohy, ale zároveň je varuje, že na to mají pouhé dvě hodiny, než je nestabilní povaha říše opět rozdělí na celé století. Mezitím se překupník Burch dozví o umístění trojice od Langových přátel Luise, Dava a Kurta a zkontaktuje FBI. Z toho důvodu Lang prchá domů, aby jej agent Woo nezastihl během porušování domácího vězení. Pym a Hope jsou zatčeni FBI, což umožňuje Avě opět převzít laboratoř.\n\nLang záhy pomůže Pymovi a Hope uniknout z vězení a společně naleznou laboratoř. Lang a Hope upoutají Avinu pozornost, zatímco Pym přesvědčí Fostera, aby mu umožnil použít kvantový tunel a zachránit tak Janet pod podmínkou, že následně pomohou Avě. Na hrdiny dále zaútočí Burch a jeho muži, v důsledku čehož Ava začne násilně používat Janetinu kvantovou energii k boji. Luis, Dave a Kurt se však vrhnou do boje proti Burchovi a jeho mužům, takže Lang a Hope zastaví řádění Avy. Mezitím Pym v kvantové říši nalezne Janet a společně se vrátí zpět. Janet následně svými kvantovými schopnostmi stabilizuje Avin stav.\n\nMimo laboratoř, Dave a Kurt vpíchnou Burchovi a jeho mužům „sérum pravdy“, v důsledku čehož se sami přiznají policii k mnoha zločinům a jsou tak zadrženi. Lang se vrátí domů a jeho domácí vězení končí, dokonce i s uznáním agenta Wooa. Ava se s Fosterem skrývají před veřejností a Pym a Janet jsou spolu opět šťastní.\n\nV potitulkové scéně se Lang vydává zmenšenou verzí kvantového tunelu do kvantové říše, přičemž Pym, Hope a Janet operují celou akci zvenčí. V kvantové říši nasbírá Lang subatomární částice pro konečné stabilizování Avina stavu. Vzápětí se chce vrátit zpět, avšak nikdo neodpovídá. Trojice se totiž mezitím ...\n\n\nFilm vydělal k 12. srpnu 2018 200,6 milionů dolarů v Severní Americe a 231,3 milionů dolarů v ostatních oblastech, celkově tak vydělal 431,9 milionů dolarů po celém světě. Rozpočet filmu činil 162–195 milionů dolarů. Za první víkend docílil nejvyšší návštěvnosti, kdy vydělal 75,8 milionů dolarů. První film vydělal o 18,6 milionů dolarů méně.\n\nNa recenzní stránce Rotten Tomatoes získal z 294 započtených recenzí 88 procent s průměrným ratingem 6,9 bodů z deseti. Na serveru Metacritic snímek získal z 54 recenzí 70 bodů ze sta. Na Česko-Slovenské filmové databázi si snímek k 12. srpnu 2018 drží 79 procent.\n\n"}
{"id": "1320742", "url": "https://cs.wikipedia.org/wiki?curid=1320742", "title": "Kostel svatého Mikuláše (Boletice)", "text": "Kostel svatého Mikuláše (Boletice)\n\nKostel svatého Mikuláše je původně románská stavba v Boleticích v okrese Český Krumlov. Byl postaven pravděpodobně v polovině 12. století. Nachází se na vyvýšenině zvané Olymp - jihovýchodně od původní obce. Díky své poloze patří mezi takzvané kostelce. \n\nPrvní písemná zmínka o kostelu pochází z darovací listiny Přemysla Otakara II. v roce 1263. Nejstaršími částmi kostela jsou zdivo lodi a věž. V západní části kotela se nacházela tribuna. Presbytář a sakristie byly postaveny pozdně goticky. V roce 1400 začlenil papež Bonifác IX. kostel do zlatokorunského kláštera. Tím dostal opat kláštera možnost do boletického kostela dosazovat vlastní řeholníky.\n\nOd roku 1947 se kostel nacházel na území vojenského újezdu, což vedlo k jeho postupnému zchátrání. Po sametové revoluci začala armáda investovat do jeho oprav. Došlo k výměně krovů, podlah a střechy. K 1. lednu 2016 byl kostel spolu s osadou Boletice vyčleněn z vojenského újezdu a připadl obci Kájov, která pokračuje v rekonstrukci.\n\n\nŘímskokatolická farnost Boletice\n"}
{"id": "1320743", "url": "https://cs.wikipedia.org/wiki?curid=1320743", "title": "Leer", "text": "Leer\n\nLeer je město v Dolním Sasku, v Německu. Je hlavním městem stejnojmenného kraje a má 34 000 obyvatel.\n\nLeer se nachází ve Východním Frísku u ústí řeky Ledy do Emže. Město se nachází přibližně v polovině cesty mezi Oldenburgem a Groningenem.\n\n\n\n\n\n\n\n"}
{"id": "1320746", "url": "https://cs.wikipedia.org/wiki?curid=1320746", "title": "Tanec s vášní", "text": "Tanec s vášní\n\nTanec s vášní (v anglickém originále Center Stage) je americký dramatický film z roku 2000. Režie se ujal Nicholas Hytner a scénáře Carol Heikkinen. Ve snímku hrají hlavní role Amanda Schull, Zoe Saldana, Susan May Pratt, Peter Gallagher, Donna Murphyová a Ethan Stiefel. Film sleduje skupinu mladých tanečníků, kteří pocházejí z různých rodin a společně se uchází o studium na americké baletní akademii v New Yorku. Film zkoumá problémy ve světě profesionálních tanečníků a jak se s nimi každý vypořádává jinak. Film měl premiéru 12. května 2000 ve Spojených státech amerických a 13. července 2000 v České republice. \n\nZ hlavních postav pouze 4 herci jsou profesionálními tanečníky (Amanda Schull, Ethan Stiefel, Sascha Radetsky a Julie Kent). Illia Kulik je krasobruslařka, Zoe Saldana navštěvovala baletní hodiny.Susan May Pratt a Shakiem Evans před filmem balet nestudovali.\n\nFilm získal za první víkend po uvedení do kin 4,6 milionů dolarů. K 28. srpnu 2017 film vydělal 26,3 milionů dolarů. Jeho rozpočet činil 29 milionů dolarů. \n\nFilm získal negativní recenze od kritiků. Na recenzní stránce Rotten Tomatoes získal z 262 započtených recenzí 43 procent. Na Česko-Slovenské filmové databázi snímek získal 65 procent.\n\n\nV roce 2008 měl premiéru první sequel \"\", v hlavních rolí s Rachele Brooke Smith a Kenny Wormaldem. V roce 2016 měl premiéru na televizní stanici Lifetime druhý sequel \"Souboj na špičkách,\" v hlavních rolích s Nicole Muñoz.\n\n \n"}
{"id": "1320748", "url": "https://cs.wikipedia.org/wiki?curid=1320748", "title": "Tanec s vášní: Rozbal to!", "text": "Tanec s vášní: Rozbal to!\n\nTanec s vášní: Rozbal to! (v anglickém originále Center Stage: Turn it Up) je americký taneční dramatický film z roku 2008. Režie se ujal Steven Jacobson a scénáře Karen Bloch Morse. Ve snímku hrají hlavní role Rachele Brooke Smith a Kenny Wormald. Film je sequelem filmu z roku 2000 \"Tanec s vášní\". \n\nFilm měl premiéru v Austrálii 30. října 2008 a 1. listopadu 2008 na americké televizní stanici Oxygen.\n\nFilm se natáčel ve Vancouveru v Kanadě.\n\nSnímek měl televizní premiéru ve Spojených státech amerických na stanici Oxygen 1. listopadu 2008. Na DVD byl vydán v lednu 2009. V Austrálii byl uveden do kin v říjnu 2008. \n\n\nSnímek je sequelem filmu z roku 2000 \"Tanec s vášní\". V roce 2016 měl premiéru další sequel \"Souboj na špičkách\" s Nicole Muñoz v hlavní roli .\n\n \n"}
{"id": "1320749", "url": "https://cs.wikipedia.org/wiki?curid=1320749", "title": "Jan Kubisz", "text": "Jan Kubisz\n\nJan Kubisz (24. ledna 1848, Konská – 25. března 1929, Hnojník) byl polský pedagog, básník a národní buditel na Těšínsku a zakladatel polské těšínské literatury.\n\nNarodil se v rodině sedláka Pavla Kubische a jeho manželky Mariny, rozené Kottasové, na statku v centru obce „na Bartkovicích“ (později byla na tomto místě postavena válcovna „C“ třineckých železáren). Po ukončení lidové školy v Konské studoval čtyři roky na gymnáziu v Těšíně. Z důvodu germanizace školy studium přerušil a přešel do těšínského učitelského semináře, který dokončil v roce 1868. V roce 1869 začal pracovat jako učitel na polské evangelické škole v Hnojníku, kde se později stal ředitelem. Ve vyučovacím programu provedl několik změn, které se týkaly zvláště vyučování polského jazyka. Zapojil se do národní činnosti v rámci spolku polské mládeže  „Wzajemność“. V Lidové čítárně (Czytelni Ludowej) v Těšíně vedl amaterské divadlo. Byl také společensky velmi aktivní v Evangelické lidové vzdělávací společnosti (Towarzystwie Ewangelickiej Oświaty Ludowej) a v Polské pedagogické společnosti (Polskim Towarzystwie Pedagogicznym). Udržoval velmi blízké kontakty s vůdci polského evangelického národního hnutí na těšínském Slezsku avšak  politicky se neangažoval.\n\nJan Kubisz byl dvakrát ženat: s Malwinou, roz. Pustowkovou (1855-1901), a po její smrti s Marií, roz. Brodovou (1874-1956). Měl 12 dětí.\n\nPosláním Kubiszowy tvorby bylo formování polského národního vědomí u polské mládeže na těšínském Slezsku.\n\nPrvní sbírku poezie s názvem \"Niezapominajka\" vydal v roce 1882. Ve sbírce je slavná  báseň „Do Olzy“, která se stala základem známé písně „Płyniesz Olzo“ vnímané jako hymna Zaolší. Jeho tvorbu publikoval polský tisk „Gwiazdka Cieszyńska“ a „Przyjaciel Ludu“. Kubiszův „Pamiętnik starego nauczyciela“ („Vzpomínky starého učitele“) z roku 1928 je jedním z nejcennějších zdrojů informací o životě společnosti těšínského Slezska. Kubisz je také autorem písně „Ojcowski dom“, která je zpívaná během evangelických slavností a i dnes doprovází kongresy regionálních společností v Těšíně a Bílsku. \n\n\n\n\n"}
{"id": "1320752", "url": "https://cs.wikipedia.org/wiki?curid=1320752", "title": "Hluboký", "text": "Hluboký\n\nHluboký může být:\n\n"}
{"id": "1320753", "url": "https://cs.wikipedia.org/wiki?curid=1320753", "title": "Souboj na špičkách", "text": "Souboj na špičkách\n\nSouboj na špičkách (v anglickém originále Center Stage: On Pointe) je americký taneční dramatický film z roku 2016. Režie se ujal Director X a scénáře Nisha Ganatra. Ve snímku hrají hlavní role Nicole Muñoz, Barton Cowperthwaite, Maude Green, Chloe Lukasiak, Kenny Wormald a Peter Gallagher. \n\nFilm měl premiéru na americké televizní stanici Lifetime 25. června 2016. Na DVD byl vydán 6. září 2016. Je třetím filmem série \"Center Stage\", první film měl premiéru v roce 2000 \"Tanec s vášní\", druhý film v roce 2008 \"\". \n\nFilm se natáčel ve Vancouveru v Kanadě. Natáčení začalo a skončilo v listopadu 2015.\n\n\n \n"}
{"id": "1320756", "url": "https://cs.wikipedia.org/wiki?curid=1320756", "title": "Mezinárodní astronomická olympiáda", "text": "Mezinárodní astronomická olympiáda\n\nMezinárodní astronomická olympiáda (IAO) je mezinárodně uznávaná každoroční vzdělávací událost pro studenty středních škol (14 až 18 let).\n\nJe to jedna z mezinárodních přírodovědných olympiád.\n\nEurasijská astronomická společnost založila IAO v roce 1996.\n\nSoutěžní část IAO se skládá ze tří kol: teoretického, pozorovacího a praktického. Úlohy teoretického kola zahrnují klasické úlohy z astronomie, astrofyziky, vesmírné a planetární fyziky, a případně také hypotetické situace.\n\nPozorovací kolo zahrnuje rozpoznání a pojmenování hvězd a souhvězdí, odhad hvězdné velikosti a úhlové vzdálenosti, práce s dalekohledy nebo další pozorovací technikou. Toto kolo bývá velice krátké, tedy kolem dvaceti minut, a koná se venku, popřípadě v planetáriu.\n\nPraktické kolo spočívá ve zpracování dat z měření.\n\nSoutěžící na IAO jsou vybráni během národních olympiád zúčastněných států. V Česku jsou soutěžící vybíráni na základě výsledků v soustředění, které se koná po celostátním kole astronomické olympiády.\n\nTradičně se účastní týmy z mnoha zemí, a to z Arménie, Brazílie, Bulharska, Číny, Estonsko, Indie, Indonésie, Itálie, Koreje, Litvy, Moskvy, Rumunska, Ruska, Švédska, Srbska a Thajska. Bangladéš, Krym, Írán, Kyrgyzstán, Ukrajina a Bělorusko účastní nepravidelně. Chorvatsko, Česko a Kazachstán vstoupily do soutěže v posledních letech. Několik zemí plánuje vstoupit do IAO v nejbližší budoucnosti.\n\n"}
{"id": "1320757", "url": "https://cs.wikipedia.org/wiki?curid=1320757", "title": "Hillsborough County (Florida)", "text": "Hillsborough County (Florida)\n\nHillsborough County je okres (county) amerického státu Florida. Správním střediskem a zároveň největším městem je Tampa. K roku 2016 zde žilo přibližně 1 349 050 obyvatel. Okres je pojmenovaný podle britského ministra kolonií Willse Hilla, který byl v severní Americe známý pod svým titulem Earl of Hillsborough.\n\nOkres vznikl 25. ledna 1834 z částí okresů Alachua County a Monroe County. V době svého vzniku mělo Hillsborough County mnohem větší rozlohu, zahrnovalo také dnešní Charlotte, De Soto, Hardee, Manatee, Pasco, Pinellas, Polk a Sarasota County.\n"}
{"id": "1320758", "url": "https://cs.wikipedia.org/wiki?curid=1320758", "title": "Hubbard", "text": "Hubbard\n\nHubbard může být:\n\n\n"}
{"id": "1320759", "url": "https://cs.wikipedia.org/wiki?curid=1320759", "title": "Yuen Long FC", "text": "Yuen Long FC\n\nYuen Long FC (celým názvem: \"Yuen Long Football Club\"; ) je čínský profesionální fotbalový klub, který sídlí ve zvláštní správní oblasti Čínské lidové republiky Hongkongu. Založen byl v roce 1959 pod názvem Yuen Long District SA. Svůj současný název nese od roku 2017. Jedná se o vítěze hongkongské nejvyšší fotbalové soutěže z ročníku 1962/63. Klubové barvy jsou oranžová a černá. Od sezóny 2013/14 působí v hongkongské nejvyšší fotbalové soutěži.\n\nSvé domácí zápasy odehrává na Yuen Long Stadium s kapacitou 4 932 diváků.\n\n\n\n\nZdroj: \n\n\n\nZdroj: \n\n"}
{"id": "1320760", "url": "https://cs.wikipedia.org/wiki?curid=1320760", "title": "Bronštejn", "text": "Bronštejn\n\nPříjmení Bronštejn () má více nositelů:\n\n"}
{"id": "1320761", "url": "https://cs.wikipedia.org/wiki?curid=1320761", "title": "Izotopy terbia", "text": "Izotopy terbia\n\nPřírodní terbium (Tb) je tvořeno jediným izotopem, Tb, což jej řadí mezi monoizotopické prvky. Bylo také popsáno 37 radioizotopů, s nukleonovými čísly 107 až 145, a řada jaderných izomerů tohoto prvku. Nejstabilnější radioizotopy jsou Tb (poločas přeměny 180 let), Tb (71 let), Tb (72,3 dne), Tb (6,81 d), Tb (5,35 d) a Tb (5,32 d). Všechny ostatní mají poločasy kratší než 3 dny, většina pod 2 minuty. Radioizotopy s nukleonovým číslem 158 a nižším se většinou přeměňují beta plus přeměnou na izotopy gadolinia, zatímco u Tb a těžších radioizotopů převažuje přeměna beta minus na dysprosium..\n"}
{"id": "1320764", "url": "https://cs.wikipedia.org/wiki?curid=1320764", "title": "Seznam dílů seriálu Salem", "text": "Seznam dílů seriálu Salem\n\nToto je seznam dílů seriálu \"Salem\". Americký hororový televizní seriál \"Salem\" měl premiéru na stanici WGN America.\n\n<onlyinclude></onlyinclude>\n\n"}
{"id": "1320765", "url": "https://cs.wikipedia.org/wiki?curid=1320765", "title": "Seznam dílů seriálu GLOW: Nádherné ženy wrestlingu", "text": "Seznam dílů seriálu GLOW: Nádherné ženy wrestlingu\n\nToto je seznam dílů seriálu \"GLOW: Nádherné ženy wrestlingu\". Americký dramatický webový televizní seriál \"\" byl zveřejněn na Netflixu.\n\n<onlyinclude></onlyinclude>\n\nDne 20. září 2019 bylo oznámeno, že seriál získá čtvrtou a finální řadu.\n\n"}
{"id": "1320766", "url": "https://cs.wikipedia.org/wiki?curid=1320766", "title": "Seznam dílů seriálu 3%", "text": "Seznam dílů seriálu 3%\n\nToto je seznam dílů seriálu \"3%\". Brazilský dramatický webový televizní seriál \"3%\" byl zveřejněn na Netflixu.\n\n<onlyinclude></onlyinclude>\n\nBylo oznámeno, že seriál získá čtvrtou finální řadu.\n\n"}
{"id": "1320768", "url": "https://cs.wikipedia.org/wiki?curid=1320768", "title": "Izotopy dysprosia", "text": "Izotopy dysprosia\n\nPřírodní dysprosium (Dy) je tvořeno sedmi stabilními izotopy, nejběžnější je Dy (přirozený výskyt 28,260 %). Bylo také popsáno 29 umělých radioizotopů, s nukleonovými čísly 138 až 173, a několik jaderných izomerů tohoto prvku. Nejstabilnější umělé radioizotopy jsou Dy (poločas přeměny 3,0×10 let), Dy (144,4 dne), Dy (81,6 hodin) a Dy (9,9 h). Všechny ostatní mají poločasy kratší než 9 hodin, většina pod 3 minuty. Radioizotopy s nukleonovým číslem 159 a nižším se většinou přeměňují beta plus přeměnou na izotopy terbia, zatímco u Dy a těžších radioizotopů převažuje přeměna beta minus na holmium (Dy je alfa radioaktivní)..\n"}
{"id": "1320771", "url": "https://cs.wikipedia.org/wiki?curid=1320771", "title": "Seznam dílů seriálu Star", "text": "Seznam dílů seriálu Star\n\nToto je seznam dílů seriálu \"Star\". Americký dramatický televizní seriál \"Star\" měl premiéru 14. prosince 2016 na stanici Fox. Dne 10. května 2019 byl seriál stanicí Fox po třech odvysílaných řadách zrušen.\n\n<onlyinclude></onlyinclude>\n\n"}
{"id": "1320781", "url": "https://cs.wikipedia.org/wiki?curid=1320781", "title": "Termopapír", "text": "Termopapír\n\nTermopapír je speciální jemný papír, který je potažen chemickou látkou (často obsahující bisfenol A), která způsobuje, že mění barvu při vystavení teplu. Používá se v termotiskových tiskárnách a zejména v levných nebo lehkých zařízeních, jako jsou například počítací stroje, platebních pokladnách a platebních terminálech.\n\nPovrch papíru je potažen směsí barviva v pevné fázi a vhodné matrice: například kombinace fluoranu leuco dye. Když se matrice zahřeje nad teplotu tání, barvivo reaguje s kyselinou, posune se do zbarvené formy a změněná forma se potom konzervuje v metastabilním stavu, pokud matrice ztuhne dostatečně rychle. Reakční kyselinou v tepelném papíru je často bisfenol A (BPA).\n\nObvykle se nátěr po zahřátí zbarví načerno, ale někdy se používají nátěry modré nebo červené. Otevřený zdroj tepla, jako je např. plamen, může zabarvit papír; podobně pokud se nehtem rychle přejede přes papír, také se vytvoří dostatek tepla z tření tak, že se na něm objeví viditelná stopa.\n\nVícebarevný termální papír byl poprvé dostupný na počátku devadesátých let 20. století se zavedením systému Fuji Thermo-Autochrome (TA). Následně byl na počátku nultých let 21. století vyvinut systém Polaroid Zink (\"systém nulového inkoustu\"). Obě tyto metody se opírají o vícevrstvé nátěry se třemi oddělenými barevnými vrstvami, ale pro nezávislou aktivaci každé vrstvy se používají různé metody.\n"}
{"id": "1320787", "url": "https://cs.wikipedia.org/wiki?curid=1320787", "title": "Struhadlo (rozcestník)", "text": "Struhadlo (rozcestník)\n\nStruhadlo může označovat:\n\n\n"}
{"id": "1320789", "url": "https://cs.wikipedia.org/wiki?curid=1320789", "title": "Seiko SA", "text": "Seiko SA\n\nSeiko SA (celým názvem: \"Seiko Sports Association\"; ) byl hongkongský fotbalový klub, který sídlil ve stejnojmenné britské kolonii.\n\nZaložen byl v roce 1970 japonskou hodinářskou společností Seiko Corporation. Ihned po vstupu do hongkongské nejvyšší soutěže patřil mezi nejužší špičku ligové tabulky a to zejména díky finančnímu kapitálu vlastníka. V letech 1979–1985 klub získal sedmkrát v řadě mistrovský titul, což je dosud platný rekord hongkongského fotbalu. V sezóně 1985/86 klub obsadil čtvrté místo, což mělo za následek odhlášení z nejvyšší soutěže a následné rozpuštění celé organizace.\n\nI přes svoji krátkou existenci se klub zařadil mezi historicky nejúspěšnější fotbalové kluby z Hongkongu.\n\n\n\nZdroj: \n\n\n\nZdroj: \n\nZdroj: \n\n"}
{"id": "1320792", "url": "https://cs.wikipedia.org/wiki?curid=1320792", "title": "Montgomery County (Ohio)", "text": "Montgomery County (Ohio)\n\nMontgomery County je okres amerického státu Ohio založený v roce 1803. Správním střediskem a zároveň největším sídlem je město Dayton. Okres je pojmenovaný podle generálmajora Americké války za nezávislost Richarda Montgomeryho.\n"}
{"id": "1320794", "url": "https://cs.wikipedia.org/wiki?curid=1320794", "title": "24cz (televizní stanice)", "text": "24cz (televizní stanice)\n\n24cz byl název českého parlamentního kanálu vysílajícího prostřednictvím kabelových sítí, satelitu a přechodného DVB-T \"Multiplexu B\" (v roce 2008 přejmenovaný na Multiplex 3) v Praze. Provozovatelem kanálu byla společnost Region Media s.r.o.. Pravidelné vysílání bylo spuštěno 17. listopadu 2004 a provoz stanice z finančních důvodů přerušen 27. srpna 2007. Vysílání již nebylo obnoveno.\n\nZkušební vysílání parlamentního kanálu \"24cz\" bylo spuštěno 31. října 2004, pravidelné vysílání symbolicky na \"Den boje studentů za demokracii\" 17. listopadu 2004. Původní projekt předpokládal financování z koncesionářských poplatků, to se ale nepodařilo prosadit. \n\nDne 30. října 2004 bylo zahájeno vysílání přes satelitní systémy Astra 2C (19.2°E) a Eutelsat 28A (28.2°E). Vysílání na pozici 28.2° východně bylo 6. listopadu téhož roku odpojeno. \n\nVětšinový vlastník společnosti Region Media s.r.o., Leoš Pohl, prodal třetinový podíl společnosti \"Espanta\". Televize tak získala nového investora. \n\nZástupci televize se \"Senátem\" podepsali 24. dubna 2005 smlouvu umožňující odvysílání přímých přenosů. Již dříve byla obdobná smlouva podepsána také s \"Parlamentem ČR\". \n\nV úterý 3. května 2005 spustil provozovatel na svých webových stránkách online vysílání. \n\nVe středu 1. června 2005 měl premiéru pořad s Jiřím Paroubkem. Provozovatel nově také připravoval pořady s dalšími politiky, konkrétně pořad \"Očima předsedy Senátu\" s Přemyslem Sobotkou a jiný podobný pořad s předsedou Poslanecké sněmovny PČR Lubomírem Zaorálkem. Tyto pořady měli velice podobný formát, ve všech odpovídali na otázky diváků, popisovali aktuální dění v politice a přibližovali svou práci. \n\nV říjnu 2005 prošla televize řadou grafických úprav. Obraz byl rozšířen na celou obrazovku, spodní část doplněna o zpravodajskou lištu s informacemi o událostech, a pořady byly představeny s novými znělkami. \n\nDne 14. října 2005 bylo vysílání stanice na satelitním systému Astra 2C (19.2°E) odpojeno. K obnově satelitního vysílání došlo až 22. března 2006. \n\nSpolečnost Region Media s.r.o. podala 16. listopadu 2005 určovací žalobu na Českou televizi kvůli zaměnitelnému názvu a logu se stanicí ČT 24. Podle vyjádření zástupců televize \"ČT 24\" klame svým názvem veřejnost i obchodní partnery. Obě strany se na mimosoudním řešení sporu nedohodly. \"Česká televize\" uvedla, že nechápe proč \"Region Media s.r.o.\" řeší tuto situaci sedm měsíců po spuštění zpravodajského kanálu \"ČT 24\" a u nepříslušného soudu. Požadavek na vymazání ochranné známky \"ČT 24\" se před patentovým úřadem obhájit nepodařilo. \n\nO Vánocích roku 2005 byl ve třech reprízách uveden dokumentární film Radima Špačka a Davida Čálka o událostech okolo krize v České televizi, který Česká televize odmítla odvysílat. Film se údajně líbil také šéfovi akvizic \"České televize\" Janu Rubešovi i jeho nástupci Václavu Kvasničkovi. K celé situaci se ale nechtěl dál vracet. \n\nNa Silvestra, deset minut před půlnocí, odvysílala \"24cz\" novoroční projev Jiřího Paroubka. Ten zhodnotil českou politiku ve vztahu k Evropské unii a oslovil diváky s vizí pro nadcházející rok. \n\nGenerální ředitel a tehdejší stoprocentní vlastník stanice Jan Fulín 2. ledna 2006 představil vývoj televize a sdělil, že by byl rád, kdyby se z \"24cz\" stala politicko-ekonomická stanice s širším tematickým záběrem. Televize už nyní vysílala 10 vlastních magazínů a také koupila práva na pořad s Jiřím Paroubkem. Do budoucna televize počítala s placenou službou Video on demond. \n\nZačátkem roku byla zahájena spolupráce s deníky \"24 hodin\" a Parlamentní listy, které začaly uveřejňovat politické sloupky a výtahy z diskusních pořadů. \n\nV lednu 2006 bylo spuštěno vysílání parlamentní televize \"24cz\" prostřednictvím experimentálního DVB-T \"Multiplexu B\" (dnešní Multiplex 3) na 46. kanále. Provozovatel multiplexu, společnost Czech Digital Group, měla zprvu problémy přenášet dostatečně silný signál pokrývající Prahu. Tento problém se podařilo ke konci roku vyřešit. \n\nTelevizní pořad \"Eurofórum\" s Pavlem Teličkou, komentující aktuální dění a život obyvatel v Evropské unii, změnil periodicitu a začal být vysílán pravidelně každé pondělí. Ředitel stanice měl ambice, aby se pořad stal nejsledovanějším na televizi \"24cz\". \n\nV květnu byly spuštěny wapové stránky a vysílání televize \"24cz\" v mobilních telefonech. Přenos dat byl zpoplatněn podle tarifu jednotlivých mobilních operátorů. \n\nV polovině roku došlo ke změně satelitního systému. Televize přešla ze satelitního systému Astra 2C na nový satelitní systém Astra 1 KR. Družice \"Astra 2C\" byla následně přesunuta na jinou geostracionární pozici. Paralelní vysílání na původní družici Astra 2C bylo na Vánoce odpojeno. \n\nStanice se 26. listopadu 2006 dohodla s druhou českou vícemiss 2006 Barborou Kolářovou na moderování nového pořadu věnovaného módním trendům doma i v zahraničí. Pořad, který se měl objevit o Vánocích téhož roku, měl hodnotit také oblékání předních českých politiků. \n\nO čtyři dny později se televize obdobně dohodla s bývalou moderátorkou televize Prima Štěpánkou Duchkovou. Ta měla od 6. prosince 2006 alternovat Antonína Zelenku v diskusním pořadu \"Studio 24\". \n\nZačátkem roku 2007 podnikatel Miloš Červenka, zapletený v roce 2006 do korupční aféry Biolíh a kauzy podivných prodejů lukrativních pozemků v Praze, odkoupil prostřednictvím své společnosti \"Atrident\" většinový podíl ve společnosti \"Espanta\" od bývalého generálního ředitele Jana Fulína. Ten ji odkoupil od zakladatelů stanice Leoše Pohla (mj. bývalý programový ředitel filmového kanálu Cable Plus Film a vlastník stanic CS Film, CS mini a Horor Film) a Martina Müllera. \"Espanta\" byla třetinovým vlastníkem provozovatele Region Media s.r.o.. Důvodem nákupu stanice bylo podle Červenky ziskání politického vlivu. Transakce za několik desítek milionů korun obsahovala také splacení dluhů televize ve výši 20 milionů korun . \n\nNový vlastník stanice Miloš Červenka chystal investice a zažádal \"Radu pro rozhlasové a televizní vysílání\" o licenci na další televizní kanál s názvem \"24 Plus\". Ta měla původní kanál \"24cz\" nahradit. \n\nV březnu zařadila německá kabelová televize Kabel Deutschland televizní stanici \"24cz\" do své nabídky. \"Kabel Deutschland\" nabízela svým klientům takzvané jazykové balíčky určené zpravidla pro cizince žijící v Německu. Ve stejný měsíc bylo rozšířeno vysílání z 23 na 24 hodin denně. \n\nDne 31. května 2007 \"24cz\" odvysílala reprízu záznamu konference \"DigiMedia 2007\", která proběhla 17. května v budově České televize. Premiéra pořadu byla odvysílána 31. května v 16:35 hodin. \n\nV pondělí 27. srpna 2007 bylo vysílání televize přerušeno. Vysílal se pouze monoskop. Společnost SAT Plus s.r.o., která smluvně zajišťovala vysílání televizního kanálu, byla připravena obnovit vysílání teprve po zaplacení pohledávek ze strany \"Region Media s.r.o.\". Na majetek provozovatele byla uvalena exekuce a veškeré účty byly zmraženy. S obnovou vysílání se počítalo 1. října 2007, projekt televize \"24 Plus\" byl odložen. Společnost \"SAT Plus s.r.o.\" mimo jiné provozuje, nebo provozovala, televizní stanice UPC Express, Fun1, Fun2 a rádio Fun One Station. Pro zahraniční klienty vysílala také 24 pay per view kanálů. \n\nSpolečnost PPF Investments v srpnu 2007 iniciovala exekuci na majetek majitele stanice Miloše Červenky pro nesplacení půjčky. Ta se vzápětí dostala do platební neschopnosti. Exekuce ještě nenabyla právní moci, ale již znemožnila pokračování vysílání parlamentního kanálu, jehož vysílání bylo k 1. září 2007 přerušeno. Generální ředitel Daniel Častvaj oznámil, že vysílání již neobnoví a propustí své zaměstnance (6 zaměstnanců a externích spolupracovníků) ve firmě Region Media s.r.o.. \n\nMajitel stanice Miloš Červenka si licenci chtěl ponechat pro nový zpravodajský kanál 24 Plus, který se měl více zaměřit na domácí a zahraniční zpravodajství. Množství politických pořadů mělo být redukováno. \n\n\n\n\nNíže je uveden seznam kabelových sítí, ve kterých byl nabízen program \"24cz\" .\n\n\n"}
{"id": "1320796", "url": "https://cs.wikipedia.org/wiki?curid=1320796", "title": "Větev", "text": "Větev\n\nVětev je měkká nebo zdřevnatělá část vyrůstající z kmene dřevin. Větve se oddělují od kmene a upínají se na ně listy a plody ve všech stadiích vývoje. Opakem větve ve směru dolů je kořen. \n\nVelmi důležitým systematickým znakem cévnatých rostlin a tedy i dřevin je větvení. Rozeznávány jsou dva základní způsoby: \n\nSoustava takzvaných kosterních a vedlejších větví tvoří korunu. Kosterní větve, neboli větve vyššího řádu, vyrůstají z prodlouženého kmene a tvoří základ koruny. Jejich postranní výhony se pak dále větví, čímž vznikají vedlejší větve neboli větve nižšího řádu. Větve vyššího řádu svým růstem vždy převyšují větve nižšího řádu.\n\nHospodářsky mohou být silnější větve využity jako palivové dříví (průměr do 30 cm), slabší větve mohou být štěpkovány. \n\nSlabší, suché větve zvané chrastí (též roští, klestí), které se nacházejí na stromech nebo jsou z nich spadlé či ulámané se používají k topení, ale mají poměrně malou výhřevnost. Pro velkou plochu svého povrchu však snadno vzplanou, a proto se hodí k rozdělávání ohně.\n\n"}
{"id": "1320800", "url": "https://cs.wikipedia.org/wiki?curid=1320800", "title": "Liga de Elite", "text": "Liga de Elite\n\nLiga de Elite, dřívějším názvem Campeonato da 1ª Divisão do Futebol, je nejvyšší fotbalová liga na území zvláštní správní oblasti Čínské lidové republiky Macaa. Soutěž byla založena v roce 1973. Soutěž je pořádána fotbalovým svazem Macaa (Associação de Futebol de Macau).\n\nZdroj: \n\nZdroj: \n\n\n"}
{"id": "1320801", "url": "https://cs.wikipedia.org/wiki?curid=1320801", "title": "Let's Dance: Revolution", "text": "Let's Dance: Revolution\n\nLet's Dance: Revolution (v anglickém originále Step Up Revolution, také známý pod názvem Step Up 4: Miami Heat) je americký taneční film z roku 2012. Režie se ujal Scott Speer a scénáře Amanda Brody. Ve snímku hrají hlavní role Ryan Guzman a Kathryn McCormick. Choreografy ve snímku jsou Jamal Sims, Christopher Scott, Chuck Maldonado a Travis Wall. Na rozdíl od předchozích filmů snímek produkovaly společnosti Summit Entertainment a Offspring Entertainment, distribucí se zabývala společnost Lions Gate Entertainment. Premiéru měl snímek ve Spojených státech amerických 27. července 2012, v Čechách 30. srpna 2012. \n\n\nZa první víkend získal 11,7 milionů dolarů. K 28. srpnu 2017 snímek vydělal 35 milionů dolarů ve Spojených státech amerických a 105,4 milionů dolarů v ostatních zemí. Jeho rozpočet činil 33 milionů dolarů.\n\nNa recenzní stránce Rotten Tomatoes získal z 90 započtených recenzí 42 procent. Na Česko-Slovenské filmové databázi snímek získal 65 procent.\n\n \n"}
{"id": "1320804", "url": "https://cs.wikipedia.org/wiki?curid=1320804", "title": "Matilda Howellová", "text": "Matilda Howellová\n\nMatilda Howellová zvaná \"Lida\", rozená \"Scottová\" (28. srpna 1859 Lebanon – 20. prosince 1938 Norwood) byla americká lukostřelkyně, trojnásobná olympijská vítězka. Zúčastnila se dvaceti mistrovství USA a sedmnáct z nich vyhrála (1883, 1885, 1886, 1890, 1891, 1892, 1893, 1895, 1896, 1898, 1899, 1900, 1902, 1903, 1904, 1905 a 1907). V roce 1895 vytvořila národní rekord, který byl překonán až v roce 1931. Na olympijských hrách 1904 v St. Louis vyhrála individuální soutěže Double National Round (dvakrát po 24 šípech z 60 yardů a 12 šípech z 50 yardů) a Double Columbia Round (dvakrát po 12 šípech z 50, 40 a 30 yardů) a byla členkou vítězného družstva (soutěžily pouze dva týmy, oba z USA). Na olympiádě startoval také její otec Thomas Foster Scott, ve věku 71 let nejstarší lukostřelec olympijské historie. Lukostřelcem byl rovněž její manžel Millard Howell; v roce 1899 se stali jediným manželským párem, který vyhrál zároveň mužské a ženské mistrovství USA. \n\n"}
{"id": "1320805", "url": "https://cs.wikipedia.org/wiki?curid=1320805", "title": "Let's Dance All In", "text": "Let's Dance All In\n\nLet's Dance All In (v anglickém originále Step Up: All In) je americký taneční film z roku 2014. Režie se ujala Trish Sie a scénáře John Swetnam. Ve snímku hrají hlavní role Ryan Guzman, Briana Evigan, Adam G. Sevani a Alyson Stoner. Film měl premiéru 8. srpna 2014 ve Spojených státech amerických, v Čechách 28. srpna 2014. \n\n\nZa první víkend docílil šesté nejvyšší návštěvnosti, kdy vydělal 6,5 milionů dolarů. K 28. srpnu 2017 film vydělal 14,9 milionů dolarů ve Spojených státech amerických a 71, 3 milionů dolarů v ostatních zemích. Dohromady snímek vydělal 86 milionů dolarů, čímž se stal nejméně výdělečným filmem taneční série \"Let's Dance\".\n\nNa recenzní stránce Rotten Tomatoes získal z 46 započtených recenzí 43 procent. Na serveru Metacritic snímek získal z 17 recenzí 45 bodů ze sta. Na Česko-Slovenské filmové databázi snímek získal 51 procent.\n\n \n"}
{"id": "1320812", "url": "https://cs.wikipedia.org/wiki?curid=1320812", "title": "Jakob Freimann", "text": "Jakob Freimann\n\nJakob Freimann (1. října 1866 Krakov – 25. prosince 1937 Špindlerův Mlýn) byl židovský rabín, životopisec a historik, který působil na území dnešního Polska, Česka a Německa. Jeho posledním působištěm byl Berlín, kde byl vrchním rabínem až do své smrti v roce 1937. Pochován je v Holešově na Moravě, kde dříve 20 let působil.\n\nNarodil se v Krakově, který byl tehdy součástí habsburské monarchie, a pocházel z rabínského rodu. Jeho otcem byl rabín Abraham Chajim Freimann, matkou Sofie, rozená Latnerová. Náboženství se učil u rabínů Szymona Sofera a Akiby Kornitzera. Maturoval na gymnáziu v polském Ostrowu, kde také studoval talmud pod vedením svého strýce, významného židovského učence a rabína Dr. Israela Meir Freimanna, jehož dceru, svou sestřenici Reginu, pojal roku 1891 za manželku. Z manželství s Reginou se narodilo šest dětí: Sofie, Ella, Valerie, Ernst, Gertruda a Alfred. Významným židovským učencem byl rovněž Jakobův bratranec (bratr Reginy) profesor Aron Freimann, historik, hebraista a bibliograf ve Frankfurtu nad Mohanem a New Yorku.\n\nJiž ve svých dvaceti letech byl Jakob Freimann po absolvování rabínského semináře v Berlíně roku 1886 ordinován na rabína. Dále studoval literaturu, orientalistiku, filozofii a roku 1890 byl na univerzitě v Tübingenu promován doktorem filozofie.\n\nKrátce po promoci odešel na své první rabínské působiště do Dolních Kounic na Moravě. Zde se také narodily jeho dvě nejstarší dcery. Dne 3. září 1893 vysvětil Novou synagogu v Holešově, kam se také s rodinou přestěhoval a kde následně působil jako rabín dvacet let. Byl vůbec posledním holešovským rabínem. Dále byl inspektorem židovských škol na severní Moravě a předsedou \"Spolku rabínů Moravy a Slezska\". Před vypuknutím první světové války odešel do Německa a se stal vrchním rabínem v Poznani.\n\nOd roku 1929 zastával funkci vrchního rabína v Berlíně a současně byl hlavou židovského náboženského soudu (av bejt din). Na rabínském semináři v Berlíně vyučoval mimo jiné dějiny a dějiny židovské literatury. Většina jeho berlínského působení spadá do období, kdy již Německo ovládali nacisté. Bydlel vedle berlínské Nové synagogy. Zemřel na cévní mozkovou příhodu v roce 1937 ve Špindlerově Mlýně, kde s rodinou slavil výročí svatby své nejstarší dcery. Pohřben byl v Holešově, patrně proto, aby se jeho hrob nestal terčem nacistů. Jeho hrob sousedí s hrobem rabína Šacha.\n\nKromě prací zaměřených na halachickou středověkou literaturu a teologických textů publikoval také studie o dějinách židů v Bonnu, Holešově, Poznani, Prostějově, Přerově, a Xantenu. Sepsal pojednání o židovských rabínech v Přerově a přispíval biografickými články do \"Jüdisches Lexikon\", \"Germania Judaica\" a do \"Encyklopaedia Judaica\". Byl členem redakce knihy \"Die Juden und Judengemeinden Mährens in Vergangenheit und Gegenwart\" a spolupracoval s redakcí časopisu \"Zeitschrift für die Geschichte der Juden in der Tschechoslowakei\".\n\n\n\n"}
{"id": "1320816", "url": "https://cs.wikipedia.org/wiki?curid=1320816", "title": "GD Lam Pak", "text": "GD Lam Pak\n\nGD Lam Pak (celým názvem: Grupo Desportivo de Lam Pak) byl čínský fotbalový klub, který sídlil ve zvláštní správní oblasti Čínské lidové republiky Macao. Založen byl v roce 1988. V roce 2013 byl vyloučen z nejvyšší soutěže pro nedostatek financí. Následující sezónu se pak klub nepřihlásil ani do žádné ze dvou zbývajících fotbalových soutěží v Macau a od té doby nevykazuje žádnou sportovní činnost. Jednalo se o nejúspěšnější fotbalový klub Macaa, který je stále s devíti tituly rekordmanem nejvyšší fotbalové soutěže v zemi. Klubové barvy byly modrá a bílá.\n\nSvé domácí zápasy odehrával na stadionu Campo Desportivo da UCTM s kapacitou 1 684 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1320817", "url": "https://cs.wikipedia.org/wiki?curid=1320817", "title": "Lockheed YF-12", "text": "Lockheed YF-12\n\nLockheed YF-12 byl prototyp amerického záchytného stíhacího letounu, který byl testován americkým letectvem. YF-12 byl dvousedadlovým provedením tajného jednomístného průzkumného letounu Lockheed A-12, ze kterého vzešel dvoumístný průzkumný letoun Lockheed SR-71 Blackbird. YF-12 stanovil a udržoval rychlostní a výškové světové rekordy přesahující rychlost 2000 mph (3 200 km/h) a výšku 80 000 stop (později překonáno SR-71) a je dosud největším záchytným stíhacím letounem, pilotovaným lidskou posádkou.\n\n\n\n\n"}
{"id": "1320820", "url": "https://cs.wikipedia.org/wiki?curid=1320820", "title": "Irbenský průliv", "text": "Irbenský průliv\n\nIrbenský průliv ( \"Kura kurk\", \"Irbes šaurums\", \"Sūr mer\") spojuje Rižský záliv a Baltské moře. Je dlouhý 60 km a široký minimálně 27 km, průměrná hloubka se pohybuje mezi deseti a dvaceti metry (v jižní části průlivu byla plavební cesta uměle prohloubena, aby ji mohly využívat i velké lodě). V zimě zde moře často zamrzá. Ze severu průliv ohraničuje Sõrve, výběžek největšího estonského ostrova Saaremaa. Jižní pobřeží náleží Lotyšsku a táhne se od přístavu Ventspils po mys Kolkasrags. V některých zdejších vesnicích žijí zbytky národa Livonců. Nejvýznamnějším přítokem je řeka Irbe, po které dostal průliv svůj název. Za první světové války probíhaly ve vodách průlivu boje mezi německým širokomořským loďstvem a ruským carským námořnictvem (operace Albion).\n\n"}
{"id": "1320823", "url": "https://cs.wikipedia.org/wiki?curid=1320823", "title": "Mallaig", "text": "Mallaig\n\nMallaig (gaelsky \"Malaig\") je obec v districtu (okresu) Lochaber ve správní oblasti Highland na severozápadě Skotska. Mallaig je důležitým přístavem jak z hlediska rybolovu, tak i dopravního spojení do řady destinací v hebridském souostroví a na poloostrově Knoydart.\n\nVesnici Mallaig založil ve 40. letech 19. století skotský peer Thomas Alexander Fraser z klanu Fraserů, 12. Lord Lovat a 1. baron Lovat, majitel panství Morar North, který nájemce svých pozemků na hospodářství Mallaigvaig vedl k tomu, aby se zaměřili na rybolov. Práce rybářů v této oblasti však byla náročná a nebezpečná, nebezpečný byl i život na tomto pobřeží. Například v roce 1881 zničila vichřice a vysoký příliv několik domů a o 10 let později bylo zaznamenáno, že počet obyvatel Mallaigu poklesl z původních 170 na 133. Úlovky přesto byly tak bohaté, že každý den je dopravovaly dvě velké lodě do Obanu, který měl již od roku 1880 železniční spojení s centrálním Skotskem.\n\nK dalšímu významnému rozvoji obce došlo po roce 1901, kdy byla až do přístavu v Mallaigu dovedena železniční trať West Highland Line, která umožnila spojení z Fort Williamu a Glasgowa do přístavů Oban a Mallaig s návazností na lodní dopravu, směřující ze západního pobřeží Skotska na ostrovy v oblasti Vnitřních a Vnějších Hebrid. V následujících desetiletích se Mallaig značně rozrostl, byly zde vybudovány nové ulice a také nový přístav. V roce 1932 postavili dva místní loďaři, John Henderson a Ian Macintyre, první trajekt, pojmenovaný \"Road to the Isles\", na němž bylo možno převážet dvě auta, což v prvních letech postačovalo místním potřebám.\n\nRozvoj obce a přístavu pokračoval i po druhé světové válce. V 60. letech 20. století byl zdejší rybářský přístav považován za nejvýznamnější centrum lovu sleďů v Evropě, ryby z Mallaigu byly dováženy až do Dánska a Holandska. Od poloviny 70. let až do 80. let 20. století, t. j. převážně v době vlády konzervativní premiérky Margaret Thatcherové, však nastal značný pokles prosperity. Železnici opakovaně ohrožovalo zrušení, hlavní těžiště dopravy na ostrov Skye se přesunulo na trasu Inverness - Kyle of Lochalsh. Rapidně pokleslo množství ryb v přilehlých vodách, v důsledku čehož byl v této oblasti na dobu čtyř let vyhlášen zákaz lovu sleďů.\n\nDo jisté míry se udržel význam Mallaigu a jeho okolí pro turistický ruch. Mimo jiné k tomu přispěl i soukromý dopravce, který od roku 1984 začal provozovat v trase Fort William - Mallaig turistický parní vlak \"Jacobite\" s programem, provázejícím návštěvníky po stopách jakobitského uchazeče o anglický, skotský a irský trůn Karla Eduarda Stuarta, zvaného \"Bonnie Princ Charlie\".\n\nPo útlumu z 80. let se život v Mallaigu na přelomu 20. a 21. století více méně opět obrátil k lepšímu. Rozvinul se opět rybolov, zejména lov krevet. V Mallaigu je základní a střední škola, která je spádová i pro oblast Knoydart. Jsou zde četné restaurace a ubytovací zařízení, krytý plavecký bazén a rybářské společenské centrum. Kromě železniční stanice jsou v Mallaigu dvě přístaviště pro osobní lodní dopravu. Z Mallaigu pravidelně vyplouvají trajekty společnosti Caledonian MacBrayne do přístavu Armadale na ostrově Skye a na tzv. Small Isles - Malé ostrovy - Eigg, Muck, Rùm a Cannu. Lodní spojení mezi Mallaigem a Inverie na poloostrově Knoydart, důležité zejména pro dopravu žáků do škol, zajišťuje společnost Western Isles Cruises Ltd. Do Mallaigu vede z Fort Williamu silnice A830, které se v duchu tradice přezdívá \"Road to the Isles\" (\"Cesta k ostrovům\"). Stejně jako železniční trať West Highland Line, která je řazena mezi nejkrásnější železniční tratě světa, je tato silnice označována jako panoramatická a hodná zvláštní pozornosti turistů.\n\nDo okolí Mallaigu několikrát zavítali filmaři. V době natáčení jednotlivých dílů příběhů o Harry Potterovi bylo možno na zdejším nádraží vídat \"Bradavický expres\" (v originále \"Hogwarts Express\"). Ve filmu se pak objevily některé záběry z okolí železniční tratě mezi Fort Williamem a Mallaigem - například Glenfinnanský viadukt nebo jezero Loch Eilt s jeho typickými ostrůvky.\n\n"}
{"id": "1320824", "url": "https://cs.wikipedia.org/wiki?curid=1320824", "title": "Sky Park", "text": "Sky Park\n\nSky Park je stavěná obytná a administrativní čtvrť na bratislavském Starém Městě. Projekt s rozlohou 5,5 hektarů realizuje firma Penta Investments na území bývalé průmyslové čtvrti Čulenova. Areál bude po dokončení zahrnovat celkem pět výškových budov o výškách 89, 116 a 3x 108 metrů. Všechny byly navrženy britskou kanceláří Zaha Hadid. Celková investice do projektu bude v přepočtu přibližně 2,7 miliard korun.\n\nPozemky pro stavbu byly Pentou odkoupeny od Bratislavské teplárenské v lednu 2008. \n\nV lednu 2017 byla zahájena výstavba první etapy projektu, ta zahrnuje výstavbu tří třicetipatrových rezidenčních budov s více než 700 byty, parkovacími místy a plochami pro občanskou vybavenost. Má být dokončena kolem roku 2019. V druhé etapě Penta plánuje postavit dvě administrativní budovy s celkovou pronajímatelnou plochou přes 55 000 m²; začátek výstavby této části projektu závisí na termínu získání příslušných stavebních povolení.\n\n\n"}
{"id": "1320829", "url": "https://cs.wikipedia.org/wiki?curid=1320829", "title": "Finanční analytický úřad", "text": "Finanční analytický úřad\n\nFinanční analytický úřad (FAÚ) je správním úřadem České republiky v podřízenosti Ministerstva financí, který plní funkci finanční zpravodajské jednotky. Vznikl v roce 2017 osamostatněním Finančního analytického útvaru, který dle informací ministerstva vznikl již v roce 1996.\n\nČinnost úřadu je kontrolována stálou parlamentní komisí pro kontrolu činnosti Finančního analytického úřadu.\n\n\n\n"}
{"id": "1320833", "url": "https://cs.wikipedia.org/wiki?curid=1320833", "title": "Panorama City (Bratislava)", "text": "Panorama City (Bratislava)\n\nPanorama City je administrativně-bytový komplex v Bratislavě na Starém Městě. Zahrnuje dvě hlavní věže s trojúhelníkovým půdorysem o 33 patrech a výškách 108 metrů. Nachází se zde 606 bytů a součástí projektu jsou také kancelářské prostory. Projekt navhrl španělský architekt Ricardo Bofill, věže původně měly být vyšší. Investorem je firma J&T Real Estate, a.s. Stavba byla zahájena v roce 2013 a kolaudace proběhla v roce 2016.\n\n\n"}
{"id": "1320841", "url": "https://cs.wikipedia.org/wiki?curid=1320841", "title": "Ján II. Szalatnay", "text": "Ján II. Szalatnay\n\nJán II. Szalatnay, celým jménem Ján II. Szalatnay de Nagy Szalatna neboli Ján II. Slanický ze Zvolenské Slatiny, (28. října 1758, Miškovec – 19. října 1827, Moraveč) byl významnou osobností evangelického sboru v Čechách a na Moravě.\n\nJán II. Szalatnay pocházel ze starobylého hornouherského rodu Szalatnayů (Slanických) ze Zvolenské Slatiny, jejichž hlavní větev se naturalizovala na území Čech.\nByl synem Ondreje IV. Szalatnaye de Nagy Szalatna (? -1775) a jeho manželky Kataríny rozené Furthinové. Ondrej IV. se po smrti své první manželky v roce 1772 opět oženil s baronkou Agátou von Hallerovou.\n\nV roce 1785 se Ján oženil s Lydií Marešovou (1768–1833).\n\nPo studiích v Debrecíně se stal evangelickým duchovním. Jako nadaný teolog byl zvolen kazatelem v Moravči u Pelhřimova, kam přišel přímo z Debrecína. Po tříměsíčním studiu češtiny mohl poprvé 29. února 1784 vykonat bohoslužbu. Je považován za zakladatele evangelického sboru na Moravě. Pro jeho správu zvolil 12 starších v čele s kurátorem a sám působil jako farář střídavě v Moravči a v Strměchách, kde byl také nový evangelický sbor. Byl považován za velmi pracovitého a svědomitého člověka.\n\nV Moravči založil faru, hřbitov, kostel (1785) a církevní školu. Fara byla roku 1784 zbudována jen ze dřeva, načež byla v roce 1789 částečně přestavěna s využitím kamene. V tomto stavu vydržela až do roku 1928, kdy byla přestavěna do dnešní podoby. Později vznikla díky jeho úsilí v Opatově nová kazatelská kaple. Jeho paměti jsou sepsány v knize \"Krátká historie církevní Moravy\".\n\nJán II. Szalatnay je zakladatelem české větve rodu Szalatnayů z Nagy Szalatna. Zemřel v roce 1827 a je pochován se svojí ženou na hřbitově v Moravči.\n\nSe svojí ženou Lydií měl celkem 10 dětí: Alžbětu (1786-?), Janu (1788-?), Gersona (1790-1854), Lydii (1791-1853), Jana III. Pavla (1793-1877), Josefa (1795-1836), Kristýnu (1798-?) Zuzanu (1802-1803), Benjamina (1804-1805) a Josefínu (1806-1871).\n\n"}
{"id": "1320846", "url": "https://cs.wikipedia.org/wiki?curid=1320846", "title": "Imunitní paměť", "text": "Imunitní paměť\n\nImunitní paměť () je schopnost imunitního systému rychle a specificky rozpoznat v těle antigen, se kterým se již dříve setkal, a zahájit odpovídající imunitní reakci. Zpravidla se jedná o sekundární, terciární a další následující imunitní odpovědi na stejný antigen. Za imunitní paměť je zodpovědná adaptivní složka imunitního systému – speciální T a B buňky, tzv. paměťové T a B buňky. Na základě imunitní paměti funguje očkování.\n\nImunitní paměť vzniká po primární imunitní reakci proti antigenu. Imunitní paměť si tak tvoří každý sám po předchozím prvotním vystavení potenciálně nebezpečnému agens. Sekundární imunitní reakce probíhá podobně jako primární. Poté, co paměťová B buňka rozezná antigen, prezentuje komplex peptid:MHC II efektorovým T buňkám, které jsou poblíž. Tím dojde k vzájemné aktivaci těchto buněk a rychlé proliferaci. Po odeznění primární imunitní reakce dochází k eliminaci efektorových buněk imunitní reakce. V těle však zůstávají vytvořené protilátky, které představují humorální složku imunitní paměti a jsou důležitým obranným mechanismem při následných infekcích. Vedle vytvořených protilátek v těle zůstává malý počet paměťových T a B buněk, které tvoří buněčnou složku imunitní paměti. Ty zůstávají v těle v klidovém stavu a při druhém či dalším setkání se stejným antigenem jsou tyto buňky schopné okamžitě reagovat a eliminovat jej. Paměťové buňky mají dlouhou životnost a přetrvávají v těle až několik desítek let.\n\nPaměťové B buňky jsou plazmatické buňky, které jsou schopny po dlouhou dobu neustále produkovat protilátky. Na rozdíl od naivních B buněk, které se účastní primární imunitní reakce, je reakce vyvolaná paměťovou B buňkou odlišná. Paměťová B buňka již prošla procesem klonální expanze i diferenciace a afinitní maturace, tudíž je schopna se rozdělit mnohonásobně rychleji a produkovat protilátky s mnohem vyšší afinitou (především IgG).Naivní B buňka je plně diferencovaná a není možné ji dále stimulovat antigenem k dělení nebo zvýšené produkci protilátek. Aktivita B buňky v sekundárních lymfatických orgánech je nejvyšší během prvních 2 týdnů po infekci. Následně po 2 až 4 týdnech její odpověď klesá. Po reakci v germinálním centru se paměťové plazmatické buňky usidlují v kostní dřeni, která tak v rámci imunitní paměti představuje hlavní místo produkce protilátek.\n\nPaměťové T buňky mohou být CD4+, tak i CD8+. Tyto paměťové T buňky nepotřebují další antigenní stimulaci k proliferaci, tudíž nepotřebují signál přes MHC.Paměťové T buňky se mohou rozdělovat do dvou funkčně odlišných skupin na základě exprese chemokinového receptoru CCR7. Tento chemokin udává směr migrace do sekundárních lymfatických orgánů. Ty paměťové T buňky, které neexprimují CCR7 (jsou CCR7-), mají receptory pro migraci do místa zánětu v tkáni a představují okamžitou efektorovou populaci buněk. Tyto buňky byly pojmenovány paměťové efektorové T buňky (T). Po opakované stimulaci produkují velké množství IFN-γ, IL-4 a IL-5. Na rozdíl od toho CCR7+ paměťové T buňky postrádají prozánětlivou a cytotoxickou funkci, zato však mají receptory pro migraci do lymfatických uzlin. Tyto buňky byly pojmenovány centrální paměťové T buňky (T). Velmi dobře stimulují dendritické buňky a po opakované stimulaci jsou schopny diferencovat v CCR7- efektorové paměťové T buňky. Obě populace těchto paměťových buněk vznikají z naivních T buněk a po prvotní imunizaci zůstávají v těle několik let.\n"}
{"id": "1320848", "url": "https://cs.wikipedia.org/wiki?curid=1320848", "title": "Nebeské božstvo", "text": "Nebeské božstvo\n\nArchetyp nebeského božstva je v mnoha náboženstvích vládcem a stvořitelem světa, bohů a lidí. Často je považován za vševědoucího, vševidoucího a nekonečně moudrého, dárce zákonů a strážce jejich dodržování. Kromě samotného nebe je zpravidla spojován s bouří, hromem, bleskem a deštěm, kvůli čemuž často splývá či je nahrazen hromovládným bohem.\n\nVíra v takového boha se objevuje téměř ve všech lidských společnostech, ale jeho význam však bývá různý. V australských, afrických a severoamerických je nejvyšší bůh zpravidla \"deus otiosus\" „nečinný bůh“, který hraje malou roli v kultu a je vzýván jen zřídka. U Indoevropanů nebo na starověkém Předním východě zpravidla byl nahrazen či splynul s jiným božstvem, typicky hromovládcem. V Číně (Nebesa) a u mongolských a turkických národů je zase nebeský bůh svrchovaným vládcem světa.\n\nAž na výjimky je toto božstvo mužské, někdy je mu však vzhledem k jeho spíše neosobnímu charakteru přisuzována bezpohlavnost či androgynie. Častý je také motiv prvotní dvojice mužského Nebe a ženské Země.\n\nS ideou nejvyššího nebeského boha je spojena hypotéza o takzvaném prvotním monoteismu prosazovaná obzvláště takzvanou vídeňskou školou a katolickým badatelem Wilhelmem Schmidtem.\n\nPozorování nebe souvisí s jeho chápáním jako nekonečného a zcela odlišného od člověka a jeho životního prostoru. Nebesa jsou spojována s absolutnem, transcendencí a věčností, jsou příbytkem bohů, někdy i vyvolených lidí či mrtvých. Velkou roli v symbolice nebes hraje směr „nahoru“ spojovaný s božskou mocí a posvátnem.\n"}
{"id": "1320849", "url": "https://cs.wikipedia.org/wiki?curid=1320849", "title": ".35 Remington", "text": ".35 Remington\n\nNáboj .35 Remington byl zaveden firmou Remington v roce 1908. Jedná se o lovecký náboj, používaný v \"Severní Americe\" k lovu vysoké zvěře na střední, nebo kratší vzdálenost. Byl určen pro \"samonabíjecí kulovnici\" vyráběnou stejnou firmou, později bylo na tento náboj komorováno více kulovnic \"Remington\", \"Savage\" a \"Marlin\". Velkou předností tohoto náboje i pušek na něj komorovaných je mírný zpětný ráz, na rozdíl od silnějších nábojů stejného využití. Je pořád vyráběn a dodáván některými americkými výrobci nábojů, ale zájem o něj postupně upadá. Střely, na které je možné náboj laborovat dosahují hmotnosti 8,10 gramů až 14,25 gramů.\n\n"}
{"id": "1320850", "url": "https://cs.wikipedia.org/wiki?curid=1320850", "title": "2018 v hudbě", "text": "2018 v hudbě\n\n\n\n\n\n\n\n\n\n\n"}
{"id": "1320854", "url": "https://cs.wikipedia.org/wiki?curid=1320854", "title": "Cytometrie in vivo", "text": "Cytometrie in vivo\n\nCytometrie in vivo je odnož cytometrie provádějící neinvazivní měření buněk přímo v živém organismu. Cytometrie je metoda využívaná k separaci či popisu částic v směsi. Jedná se o hojně užívanou metodu například v hematologii při vyšetření krve či odhalení rakovinotvorných elementů, ve vědeckém výzkumu se jedná o jednu ze základních analytických metod. Dosavadní klinická průtoková cytometrie využívaná in vitro, tzn. z odebraných vzorků, měření, což s sebou přináší jisté limitace diagnózy.\nJedná se o experimentální artefakty zapříčiněné extrakcí vzorků z živé tkáně. Může se změnit například tvar buňky nebo její specifický povrch. Dále, jelikož se jedná pouze o vzorek, má cytometrie in vitro nižší citlivost. To se může projevit například na diagnóze nádorového onemocnění CTC (circulating tumor cells, rakovinné buňky cirkulující v krevním oběhu), molekuly s nízkou koncentrací v krvi, které můžou přispět v odhalení onemocnění v dostatečně raném stádiu. Dalším problémem je délka přípravy samotných vzorků a s tím související zpoždění diagnózy. Měření in vivo tyto artefakty vylučuje. Potenciálně lze totiž změřit celý objem pacientovy krve a zároveň se jedná o buňky v aktuálním stadiu ve fyziologických podmínkách. Dále sledování buněk v přirozeném prostředí může odhalit nové imunologické a metabolické funkce buněk.\nJednou z možností je spojení konfokální mikroskopie a průtokové cytometrie. Jednotlivé buňky jsou značeny neinvazivní fluorescencí, která umožňuje rozeznávat například právě nádorové buňky. Jinou možností je využití přirozené fluorescence některých buněčných elementů. Značené buňky potom prochází paprskem laseru vedeným přes cévu, změny jsou měřeny detektory, jako u cytometrie in vitro. Mezi další metody cytometrie in vivo patří měření pomocí fototermálních a fotoakustických čoček. V tomto případě není nutné žádné barvení buněk, nezářivá energie se uvolní po osvícení laserem a je měřena ultrazvukovým detektorem. Jedná se o nejméně invazivní, netoxickou a dostatečně citlivou metodu, která je schopna měřit i v cévách několik centimetrů pod povrchem kůže. Neposlední potenciální metodou je sledování nádorových buněk podle rozptylu světla. \n\nNejvýznamnějším přispěvatelem v tomto oboru byly vědecká skupina Vladimira Zharova na Arkansasské univerzitě (University of Arkansas for Medical Sciences) a tým Charlese Lina ve Wellmanově centru pro fotomedicínu v Massachusetts. Obě tyto skupiny využívaly jak fluorescenční, tak fototermální metody. Dnes se cytometrií in vivo zabývá několik vědeckých skupin a vychází mnohé publikace na tuto problematiku. \n\nCytometrie in vivo zatím není používaná v klinické praxi. Jedná se ale o metodu využívanou v mnohých imunologických a cytologických vědeckých výzkumech. Na této úrovni je komerčně dostupná.\n\n"}
{"id": "1320869", "url": "https://cs.wikipedia.org/wiki?curid=1320869", "title": "SL Benfica de Macau", "text": "SL Benfica de Macau\n\nSL Benfica de Macau (celým názvem: \"Casa do Sport Lisboa e Benfica em Macau\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1951. Pojmenován byl podle portugalského klubu Sport Lisboa e Benfica, který s macajským jmenovcem spolupracuje. Jedná se o čtyřnásobného vítěze macajské nejvyšší fotbalové soutěže. Klubové barvy jsou červená a bílá. Od sezóny 2012 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1320872", "url": "https://cs.wikipedia.org/wiki?curid=1320872", "title": "František Ambrož Stříteský", "text": "František Ambrož Stříteský\n\nFrantišek Ambrož Stříteský (9. prosince 1912 Horní Újezd – 16. prosince 1989 Litomyšl) byl český katolický klerik a teolog, poslední rektor piaristické koleje v Litomyšli a politický vězeň komunismu.\n\nVyrůstal bez otce. Z šesti sourozenců se dospělosti dožili pouze dva, František Ambrož a jeho o tři roky starší sestra Anna. V letech 1928–1936 vystudoval litomyšlské gymnázium s úmyslem stát se piaristou. Ve studiích pokračoval v letech 1937–1939 na Teologické fakultě Univerzity Karlovy v Praze, po uzavření vysokých škol nacisty navštěvoval bohoslovecký seminář pražské arcidiecéze. Po skončení studií byl v roce 1942 vysvěcen na kněze.\n\nDo konce války vyučoval v Praze. Od roku 1943 zastával úřad kaplana v kostele sv. Jindřicha v Praze. V září 1945 byl zvolen rektorem piaristické koleje v Litomyšli a druhým kaplanem místního proboštství. Od stejného roku vyučoval na místním gymnáziu. Politicky se angažoval v lidové straně, za níž byl zvolen do Okresního národního výboru Litomyšl, v Junákovi potom působil jako duchovní rádce.\n\n1. dubna 1950 byl zatčen Stb, odvezen do Pardubic a po podpisu zatýkací listiny převezen do Chrudimi. Ve dnech 9. až 11. října se před Státním soudem v litomyšlském Smetanově domě konal vykonstruovaný proces se skupinou Stříteský a spol., kterou tehdejší tisk označil za „\"teroristickou skupinu Ata ve službách Vatikánu\"“. Cílem bylo rozvrácení skautské organizace poukazem na jejich údajné rozkazy z Vatikánu. Během procesu se nahlas předčítaly petice požadující příkladné potrestání obviněných a zfanatizovaná veřejnost hrubě urážela obviněné. Celkem 24 lidí, studentů reálného gymnázia v Litomyšli, vysokoškoláků a průmyslováků, bylo odsouzeno za údajnou odbojovou činnost k celkem 220 letům vězení. Nejmladšímu obviněnému bylo teprve 16 let. Většině odsouzených byl zkonfiskován majetek a jejich občanská práva byla na několik let odebrána. Vedení gymnázia vyloučilo obviněné studenty ze všech vysokých škol a znemožnilo jim tak dokončit formální vzdělání.\n\nStříteský si měl odsedět 25 let, ve vězení nakonec strávil celkem 10 let a 2 měsíce, z toho rok a půl v naprosté izolaci. Internován byl postupně v Chrudimi, v Písku, na Borech, v Pardubicích, na Pankráci, v Kartouzích, na Mírově, v Pardubicích, ve Tmavém dole u Rtyně, v Pardubicích, v Ruzyni, v Olomouci a na Mírově. Propuštěn byl na amnestii prezidenta Novotného v roce 1960.\n\nPo propuštění pracoval jako zahradník. Jelikož ovládal několik světových jazyků, překládal pro vedení podniku odbornou literaturu. V letech 1968 až 1972 působil jako dokumentační pracovník Výzkumného a vývojového ústavu technického skla v Praze. V roce 1969 byl jmenován provinciálem českomoravské provincie, kterým zůstal až do smrti. Po ukončení pracovního poměru odešel do penze a téhož roku byl jmenován osobním tajemníkem kapitulního vikáře královéhradecké diecéze.\n\n"}
{"id": "1320875", "url": "https://cs.wikipedia.org/wiki?curid=1320875", "title": "Chao Pak Kei", "text": "Chao Pak Kei\n\nChao Pak Kei (neoficiálním názvem: \"Chao Pak Kei Macau\" nebo \"CPK Macau\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 2008. Klubové barvy jsou černá a bílá. Od sezóny 2013 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1320878", "url": "https://cs.wikipedia.org/wiki?curid=1320878", "title": "Cheng Fung", "text": "Cheng Fung\n\nCheng Fung () je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 2013, letopočet vzniku je i v klubovém emblému. Klubové barvy jsou černá, modrá a bílá. Od sezóny 2017 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1320880", "url": "https://cs.wikipedia.org/wiki?curid=1320880", "title": "As You Were", "text": "As You Were\n\nAs You Were je první sólové studiové album anglického zpěváka Liama Gallaghera. Vydáno bylo 6. října roku 2017 společností Warner Bros. Records. Na produkci alba se podíleli Greg Kurstin a Dan Grech-Marguerat. Dále se na albu podíleli například Andrew Wyatt a Paul Arthurs. V hitparádě Billboard 200 se umístilo na třicáté příčce.\n\n"}
{"id": "1320881", "url": "https://cs.wikipedia.org/wiki?curid=1320881", "title": "CS Horror", "text": "CS Horror\n\nCS Horror (do listopadu 2019 Horor Film) je první český filmový kanál věnující se výhradně hororovému a mystery žánru. Kanál cílí především na muže ve věku 18 až 34 let. Do vysílání jsou zařazovány pouze filmy a minisérie. Seriály s touto tematikou zde divák zatím nenajde. Filmy nejsou přerušovány reklamou. Ve vysílání se objevuje také filmová produkce studentů filmových škol. Provozovatelem kanálu je Československá filmová společnost s.r.o. provozující mimo jiné také filmový kanál CS Film, dětský CS Mini a dokumentární CS Mystery. Horor Film vysílá v čase od 24. do 6. hodiny ráno.\n\nPřípravy na vysílání stanice započaly již v roce 2010 a vyvrcholily startem o půlnoci dne 14. února 2013. Od počátku bylo vysílání dostupné v kabelových sítích společnosti UPC Česká republika a u satelitního operátora Skylink, odkud je vysílán distribuční signál pro ostatní operátory. Vysílání bylo zahájeno filmem Poslední výkřik s Ivetou Bartošovou v hlavní roli, následoval britsko-německý horor Černá smrt a italský Koncert hrůzy.\n\nV sobotu 16. února 2013 měl premiéru magazín zajímavostí a novinek ze světa hororových filmů \"Noční zprávy\".\n\nV květnu si \"Horor Film\" pro své diváky nachystal víkendy s českými horory Project, Čepel smrti a Někdo tam dole mě má rád.\n\nDne 31. října 2013 odvysílal \"Horor Film\" blok věnovaný svátku Halloween s názvem \"Vychutnejte si svou dýni na Halloween na Horor Film\". V rámci tohoto večera byly představeny filmy Slunovrat, Bunkr smrti a Hlasy ze záhrobí.\n\nV listopadu 2013 se stal kanál mediálním partnerem pátého ročníku festivalu hororových filmů \"Bloody Xmas 2013\". Návštěvníci festivalu měli možnost si natočit vlastní krátký hororový snímek. Výsledný film následně cestoval po zahraničních festivalech.\n\nNa Štědrý den 2013 byl odvysílán blok s názvem \"Krvavé Vánoce\", v rámci kterého byly představeny filmy Krvavé stopy, Zmizení, Krvavý valentýn a Dveře do ticha.\n\nV květnu 2014 byl v rámci bloku věnovaném pálení čarodějnic a Sabatu odvysílané filmy Černá kočka, Pravidlo č.1 a Noc oživlých mrtvol.\n\nDne 3. června 2014 přešlo vysílání stanice na .\n\nV úterý 2. září 2014 proběhla takzvaná servisní noc, při které bylo vysílání přerušeno na 30 až 40 minut.\n\nNa Halloween v roce 2014 byly odvysílány hororové filmy Spiknutí, Krvavý Valentýn a Farma smrti.\n\nV srpnu 2015 byla ukončena distribuce programu v kompresním formátu MPEG-2 a nově pokračovala v modernějším MPEG-4.\n\nDne 17. října 2016 byl \"Horor Film\" přidán do základní nabídky \"Dobrá TV\" satelitního operátora Flix TV.\n\nSoutěžní přehlídka nezávislých hororových filmů určená pro všechny tvůrce hororů. Snímky tvůrců byly premiérově odvysílány od 13. února 2014 vždy třináctý den v měsíci na filmovém kanálu \"Horor Film\" a reprízovány o následujícím víkendu. Tvůrce mohl získat \"Cenu Nosferatu\" od poroty a \"Cenu diváků\" za hlasy na sociální síti Facebook. \"Cena Nosferatu\" představovala finanční příspěvek ve výši 20 tisíc korun na tvorbu dalšího snímku, který bude \"Horor Film\" koprodukovat. Snímek musel být o délce nanejvýš 50 minut s kvalitním obrazem i zvukem v MPEG-2 a obrazovém poměru . Provozovatel stanice si vyhrazoval právo na odvysílání nového snímku bezúplatně, neomezeně a nevýhradně během celého roku.\n\n\n\n\n\nNíže je uveden seznam kabelových sítí, ve kterých je nabízen program \"Horor Film\".\n\n\nNíže je uveden seznam IPTV operátorů, ve kterých je nabízen program \"Horor Film\".\n\n\n\n"}
{"id": "1320882", "url": "https://cs.wikipedia.org/wiki?curid=1320882", "title": "Izotopy holmia", "text": "Izotopy holmia\n\nPřírodní holmium (Ho) je tvořeno jediným izotopem, Ho, což jej řadí mezi monoizotopické prvky. Bylo také popsáno 36 radioizotopů, s nukleonovými čísly 140 až 176, a řada jaderných izomerů tohoto prvku. Nejstabilnější radioizotopy jsou Ho (poločas přeměny 4570 let), Ho (26,824 hodin), Ho (3,003 h), Ho (2,48 h) a Ho (56 minut). Všechny ostatní mají poločasy kratší než 50 minut, většina pod 3 minuty. Radioizotopy s nukleonovým číslem 164 a nižším se většinou přeměňují beta plus přeměnou na izotopy dysprosia, zatímco u Ho a těžších radioizotopů převažuje přeměna beta minus na erbium..\n"}
{"id": "1320884", "url": "https://cs.wikipedia.org/wiki?curid=1320884", "title": "Gymnázium v Londýnské", "text": "Gymnázium v Londýnské\n\nGymnázium v Londýnské je zrušená střední škola v Praze. V její budově sídlí Základní škola.\n\nV září roku 1891 přijel císař František Josef I. do Prahy na zemskou výstavu. Při jeho návštěvě města Královské Vinohrady mu byl vinohradským starostou Janem Friedländerem předán prosebný list se žádostí o zřízení gymnázia. Žádosti císař vyhověl a dal zřídil státní gymnázium s českou vyučovací řečí. To první školní rok 1892-93 sídlilo v budově školy na Smetance.\n\nPlán nové školní budovy vyhotovený vinohradským městským architektem Antonínem Turkem byl schválen výnosem c. k. ministerstva kultury 23. srpna 1892 a stavět se začalo na obecním pozemku v Hálkově ulici (Londýnská). Stavbu provedl stavitel Antonín Dvořák, výstavba stála 189.874 zlatých a 77 krejcarů. Jmenování ředitelem obdržel již v červenci 1892 dr. Josef Bernhard. Nově postavenou školní budovu a kapli vysvětil 20. září 1893 pražský biskup M. F. Kalous.\n\nGymnázium bylo klasické, s intenzívní výukou klasických jazyků latiny a řečtiny také němčiny. V prvních letech zde studovalo kolem 200 žáků, po rozšíření, například v letech 1910 – 1912 zde studovalo 686 studentů.\n\nVe válce zemřelo několik učitelů a také jeden student VII třídy, který padl v květnu 1917 v bojích na Soči.\n\nPo skončení války se změnil název školy na Státní české gymnasium na Královských Vinohradech a začaly zde studovat i dívky, kterých bylo po roce 1930 ve třídách většina. Zavedly se další nepovinné předměty, jako těsnopis, zpěv, recitace a sportovní hry. Mezi dalšími cizími jazyky zde byla i polština, ze jejíž výuku obdrželo gymnázium uznání od polského konzula v Praze.\n\nZakladatel mezinárodní loutkářské organizace UNIMA dr. Jindřich Veselý na gymnáziu zlepšil situaci v oblasti kultury - vznikla Studentská scéna a byly pořádány besedy s významnými osobnostmi v literatuře a divadelnictví.\n\nŠkola byla změněna na čtyřleté gymnázium. Po pěti letech zde vnikla Jedenáctiletá střední škola sloučením s národní školou v Belgické, gymnáziem na náměstí Míru a některými třídami zrušeného gymnázia ve Slovenské. V roce 1961 byla škola zrušena.\n\n\n\nStudovali zde také básník Jaroslav Seifert a novinář František Němec, ale studium nedokončili.\n\n\n"}
{"id": "1320893", "url": "https://cs.wikipedia.org/wiki?curid=1320893", "title": "Silent Letter", "text": "Silent Letter\n\nSilent Letter je osmé studiové album americké hudební skupiny America. Vydáno bylo v červnu roku 1979 společností Capitol Records a jeho producentem byl George Martin. Jde o první album kapely America vydané tímto vydavatelstvím a zároveň poslední, na němž spolupracovala s Martinem jako producentem. Také jde o první album vydané po odchodu Dana Peeka. V americké hitparádě se deska umístila na 110. příčce.\n\n\n"}
{"id": "1320894", "url": "https://cs.wikipedia.org/wiki?curid=1320894", "title": "Ashin Wirathu", "text": "Ashin Wirathu\n\nAshin Wirathu (* 10. července 1968) je nacionalistický buddhistický mnich a duchovní otec protimuslimského hnutí 969 (počet buddhistických ctností) v Myanmaru. Byl obžalován z podněcování nenávisti proti muslimům ve svých projevech. On sám se ovšem prohlašuje pouze za mírumilovného mnicha.\n\nWirathu se narodil v roce 1968. Ve čtrnácti letech skončil školu a stal se novicem V roce 2001 se zapojil do hnutí 969. O dva roky později byl odsouzen na 25 let do vězení kvůli svým kázáním. V roce 2012 byl spolu s mnoha dalšími politickými vězni propuštěn. Od vládních reforem v Myanmaru je také velmi aktivní na Youtube a dalších sociálních sítích.\n21. července 2013 na něj byl spáchán bombový atentát, přežil však bez úhony. Během útoku bylo pět lidí zraněno. Wirathu uvedl, že šlo o pokus muslimů umlčet jeho hlas.\n\nJeho názory jsou považovány za radikální. Hlásá například \"Islám neohrožuje jen buddhismus, ale všechny Barmánce a celou Barmu.\" Dříve také prohlásil, že \"můžete být plni lásky a laskavosti, ale nemůžete spát vedle vzteklých psů (muslimů)\". Kvůli těmto výrokům a některým činům ho časopis Time označil v roce 2013 za tvář buddhistického teroru. \n"}
{"id": "1320902", "url": "https://cs.wikipedia.org/wiki?curid=1320902", "title": "Niels Högel", "text": "Niels Högel\n\n pracoval v letech 1999 až 2002 na oldenburské klinice, v letech 2003 až 2005 potom v nemocnici v Delmenhorstu. V obou zařízeních se pokusil zabít desítky lidí a v mnoha případech se mu to podařilo. Motivem podle médií bylo ukázat svoje schopnosti při následné záchraně života. Jeho činnost byla odhalena, když ho v červnu 2005 viděla kolegyně, zdravotní sestra, podávat pacientovi jiný lék, než který měl předepsaný. Následoval soudní proces, v kterém mu oldenburský soud v roce 2008 uložil 7,5 let vězení za pokus o vraždu. V roce 2015 mu potom tento soud prokázal ještě dvě vraždy, dva pokusy o vraždu a dvě těžká ublížení na těle a vyměřil mu trest doživotí. Téhož roku se následně doznal k tomu, že se pokusil zabít asi 90 lidí, z nichž asi u 30 došlo ke smrti. Některé odhady ale hovoří až o 180 vraždách a vyšetřování pokračuje.\n"}
{"id": "1320910", "url": "https://cs.wikipedia.org/wiki?curid=1320910", "title": "Bišnuprijskomanipurština", "text": "Bišnuprijskomanipurština\n\nBišnuprijskomanipurština (bišnuprijskomanipursky: বিষ্ণুপ্রিয়া মণিপুরী nebo ইমার ঠার (\"„mateřský jazyk“\")) je indoevropský indoíránský indoáríjský jazyk, kterým mluví asi 115 000 lidí. Zapisuje se bengálským písmem. Mluví se jím hlavně v Indii (ve státech Ásám a Tripura) a v Bangladéši a Myanmaru.\n\nV ISO 639-3 má bišnuprijskomanipurština kód \"bpy\".\n\nAnglický název jazyka, \"Bishnupriya Manipuri\", byl poprvé představen koncem devatenáctého století Dr. G. A. Griersonem.\n"}
{"id": "1320911", "url": "https://cs.wikipedia.org/wiki?curid=1320911", "title": "Boxerky", "text": "Boxerky\n\nBoxerky (v angličtině boxer briefs či trunks) jsou druh pánského spodního prádla.\n\nBoxerky mají podobně jako trenýrky delší nohavičky, jsou ale přiléhavé podobně jako slipy. Bývají pružné, často jsou tvořeny s gumou, na které bývá nápis značky či jiný motiv. Boxerky se mohou dělit na boxerky s dlouhou nohavicí, klasickou (střední) nohavicí, či s menší nohavicí (podobný střih jako slipy).\n\nBoxerky byly poprvé propagovány designérem Johnem Varvatosem mezi roky 1990 až 1995 během jeho kariéry u módní značky Calvin Klein. Proslavil je americký herec Mark Wahlberg, který se v nich v roce 1992 vyfotil. Později se staly nejoblíbenějším pánským spodním prádlem u mužů i u žen.\n\n"}
{"id": "1320912", "url": "https://cs.wikipedia.org/wiki?curid=1320912", "title": "Mistrovství světa v judu 2017", "text": "Mistrovství světa v judu 2017\n\nMistrovství světa ve váhových kategoriích v judu proběhlo v László Papp Budapešť Sportaréně v Budapešti, Maďarsko ve dnech 28. srpna až 2. září 2017. Po skončení turnaje soutěže pokračovaly v mistrovství světa týmů.\n\n\n\n\"podrobně zde\"\n\n\"podrobné výsledky\"\n\"podrobné výsledky\"\n\n\n\n"}
{"id": "1320914", "url": "https://cs.wikipedia.org/wiki?curid=1320914", "title": "Seznam utkání HC Komety Brno v hokejové lize mistrů", "text": "Seznam utkání HC Komety Brno v hokejové lize mistrů\n"}
{"id": "1320916", "url": "https://cs.wikipedia.org/wiki?curid=1320916", "title": "Subotica (nádraží)", "text": "Subotica (nádraží)\n\nNádraží Subotica (v srbské cyrilici Суботица) je poslední nádraží na trati Bělehrad–Subotica před maďarsko-srbskou hranicí a zároveň první pro cestující, kteří do Srbska přijíždějí z maďarské strany. \n\nNádraží má sedm kolejí a čtyři nástupiště.\n\nZ nádraží směřuje několik železničních tratí; na jih směrem do Bělehradu, na sever směrem do Kelebije (Budapešti). Kromě těchto hlavních směrů ze subotického nádraží vedou rovněž i další trati směrem k Palići a Tavankutu.\n\nNádraží bylo vybudováno v roce 1869. Díky jeho vzniku a napojení dalších regionálních tratí na hlavní trať z Budapešti do Zemunu se ze Subotice stal jeden z hlavních železničních uzlů jižního Uherska. Původní nádražní budova je dochována do dnešních dnů jen z části. V roce 1942, kdy bylo město přičleněno k Velkému Maďarsku, byla nádražní budova rozšířena směrem k městu. V roce 1944 bylo nádraží jako strategický objekt předmětem bombardování anglo-amerického letectva. Zasaženo však bylo jen kolejiště a původní budova přetrpěla jen minimální škody. Po druhé světové válce byl areál nádraží, který se původně nacházel stranou od městské zástavby, obestavěn moderními budovami a stal se integrální součástí města. Od té doby neprošla stanice zásadnější přestavbou nebo modernizací. V její blízkosti byla vybudována ale řada drobnějších správních budov. \n"}
{"id": "1320920", "url": "https://cs.wikipedia.org/wiki?curid=1320920", "title": "Josef Musil (rozcestník)", "text": "Josef Musil (rozcestník)\n\nJosef Musil může být:\n\n"}
{"id": "1320921", "url": "https://cs.wikipedia.org/wiki?curid=1320921", "title": "Neuschirgiswalde", "text": "Neuschirgiswalde\n\nNeuschirgiswalde () je místní část města Schirgiswalde-Kirschau v německé spolkové zemi Sasko. Nachází se v zemském okrese Budyšín a v roce 2011 měla 109 obyvatel.\n\nNeuschirgiswalde leží východně od Schirgiswalde ve Šluknovské pahorkatině. Vsí protéká potok Pilkebach, západním směrem pramení potok Waldwasser. Nejvyšším bodem je Weifaer Höhe (504 m). Do Neuschirgiswalde nevede železnice.\n\nVes byla založena roku 1660 jako lesně-lánová ves. Roku 1930 se stala součástí města Schirgiswalde, od roku 2011 patří k městu Schirgiswalde-Kirschau.\n\n\n"}
{"id": "1320923", "url": "https://cs.wikipedia.org/wiki?curid=1320923", "title": "Hrubieszów", "text": "Hrubieszów\n\nHrubieszów (česky \"Hrubešov\") je okresní město v jihovýchodním Polsku, které má přes 18 tisíc obyvatel. Od 1999 je součástí Lublinského vojvodství. Narodili se zde literát Bolesław Prus a podnikatel Henry Orenstein. \n"}
{"id": "1320926", "url": "https://cs.wikipedia.org/wiki?curid=1320926", "title": "Eureka (Nunavut)", "text": "Eureka (Nunavut)\n\nEureka je observatoř v severní Kanadě v provincii Nunavut. Jedná se o druhé nejsevernější obývané místo na světě.\n\nNachází se na Ellesmerově ostrově a na zdejší stanici je průměrně nejnižší teplota a nejméně srážek v celé Kanadě.\n\nEureka byla založena 11.4.1947. Na vrcholu byla v sedmdesátých letech 20.století, kdy zde bylo 15 lidí. Dnes je v Eurece 8 lidí, ale ne stále, jelikož se personál observatoře neustále obměňuje. Průměrné teplota je zde −18.8 °C, −36.5 v lednu a 6,1 °C v červenci.\n\nV Eurece jsou tři oblasti:\nEureka bývá označována jako \"\"Zahrada Arktidy\"\" kvůli tomu, že se v okolí vyskytuje mnoho druhů živočichů i roslin, více než kdekoli v Arktidě.\n\nMezi druhy živočichů, co zde žijí patří:\n"}
{"id": "1320927", "url": "https://cs.wikipedia.org/wiki?curid=1320927", "title": "You &amp; I", "text": "You &amp; I\n\nYou & I (tj. \"Ty a já\") je německý hraný film z roku 2014, který režíroval Nils Bökamp podle vlastního scénáře. Film popisuje prázdninovou cestu dvou kamarádů německým venkovem.\n\nJonas vyráží z Berlína na cestu Braniborskem do jezerní oblasti Uckermark, aby zde nafotil snímky pro svou novou výstavu. Na cestu opuštěným venkovem pozve z Londýna svého kamaráda Philipa. Starou dodávkou putují krajinou a Jonas vybírá zajímavé lokace pro focení. Cestou naberou stopaře, Poláka Borise. Ten jim poradí cestu na sídlo Carinhall a tak ho vezmou s sebou. Jejich cesta pokračuje za malý zámek, který vlastní Jonasův profesor, a kde Jonas může několik dní zůstat. Cestou se utvoří vztah mezi Philipem a Borisem. Jonas na základě toho začne přehodnocovat svůj vlastní vztah k Philipovi.\n"}
{"id": "1320929", "url": "https://cs.wikipedia.org/wiki?curid=1320929", "title": "Petersbach (Schirgiswalde-Kirschau)", "text": "Petersbach (Schirgiswalde-Kirschau)\n\nPetersbach () je místní část města Schirgiswalde-Kirschau v německé spolkové zemi Sasko. Nachází se v zemském okrese Budyšín.\n\nPetersbach leží jižně od Schirgiswalde ve Šluknovské pahorkatině. Protéká jím potok Kaltbach, který nedaleko hranice katastrálního území ústí do Sprévy. Nejvyšším bodem je Kälbersteine (487 m). Vsí prochází železniční trať Oberoderwitz – Wilthen, nejbližší nádraží je však v Schirgiswalde.\n\nPetersbach byl založen roku 1738 a pojmenován podle svatého Petra. V letech 1851–1933 tvořil samostatnou obec. Od roku 1933 byl součástí Schirgiswalde, od roku 2011 města Schirgiswalde-Kirschau\n\n\n"}
{"id": "1320932", "url": "https://cs.wikipedia.org/wiki?curid=1320932", "title": "Buffalo County (Nebraska)", "text": "Buffalo County (Nebraska)\n\nBuffalo County je okres amerického státu Nebraska. Správním střediskem a zároveň největším sídlem je město Kearney. Okres je pojmenovaný podle jiného názvu amerického bizona (\"buffalo\").\n"}
{"id": "1320934", "url": "https://cs.wikipedia.org/wiki?curid=1320934", "title": "Wood County (Wisconsin)", "text": "Wood County (Wisconsin)\n\nWood County je okres ve státě Wisconsin v USA. K roku 2010 zde žilo 74 749 obyvatel. Správním městem okresu je Wisconsin Rapids. Největším městem Marshfield. Celková rozloha okresu činí 2095 km². Okres je pojmenovaný podle Josepha Wooda, obchodníka a wisconsinského politika.\n"}
{"id": "1320935", "url": "https://cs.wikipedia.org/wiki?curid=1320935", "title": "Bung (rozcestník)", "text": "Bung (rozcestník)\n\nBung může být:\n"}
{"id": "1320938", "url": "https://cs.wikipedia.org/wiki?curid=1320938", "title": "Kostel svatého Jeronýma (Křetín)", "text": "Kostel svatého Jeronýma (Křetín)\n\nKostel svatého Jeronýma je římskokatolický chrám v obci Křetín v okrese Blansko. Je chráněn jako kulturní památka České republiky. Jde o farní kostel farnosti Křetín.\n\nVes byla původně církevním majetkem, ve 13. století náležela zřejmě do majetku řádu templářů. První zmínka o faře pochází z roku 1574. Původní křetínský kostel stál přibližně v místě kostela dnešního. Stavba však byla ve špatném stavu, byla v 17. století zbourána a nahrazena novým barokním kostelem. V roce 1852 při požáru obce shořela střecha kostela včetně báně, poškozen byl i interiér. \n\nJedná se o jednolodní chrám s odsazeným pětiboce uzavřeným kněžištěm. Kněžiště kostela je orientované k východu, jednolodní vnitřní prostor je zaklenutý valenou klenbou s příčnými pasy. Na západní straně je čtyřboká věž. V jejím přízemí je vchod do kostela. \nRetabulový hlavní oltář pochází z 18. století, k inventáři patří také kamenná křtitelnice kalichového tvaru. Zvon ve věži byl ulitý roku 1853.\n"}
{"id": "1320939", "url": "https://cs.wikipedia.org/wiki?curid=1320939", "title": "Bung (jazyk)", "text": "Bung (jazyk)\n\nBung je neklasifikovaný jazyk, kterým mluví asi 3 lidé (údaj je z roku 1995) v obci Boung ve středním Kamerunu.\n\nVětšina mluvčích jazyka je staršího věku, ale existuje jeden mladík, co bungem mluví velmi dobře, přestože to není jeho mateřský jazyk.\n\nNení známo do které jazykové skupiny patří, je však pravděpodobné, že patří mezi nigerokonžské jazyky, vedou se i spory, do jaké patří podskupiny. Kvůli nedostatku dat není ale bung zařazen do žádné jazykové skupiny.\n"}
{"id": "1320942", "url": "https://cs.wikipedia.org/wiki?curid=1320942", "title": "Green Belt Center", "text": "Green Belt Center\n\nGreen Belt Center je návštěvnické centrum v obci Windhaag bei Freistadt.\n\nGreen Belt Center vzniklo v roce 2015, je kompletně bezbariérové a ve svých dvojjazyčných (česko-německých) expozicích přibližuje návštěvníkům zejména problematiku historie železné opony a následného znovuoživení krajiny a přírodního a turistického potenciálu příhraniční části Jižních Čech a Horního Rakouska. Malý obchůdek v přízemí nabízí regionální produkty.\n\n"}
{"id": "1320951", "url": "https://cs.wikipedia.org/wiki?curid=1320951", "title": "M2 makrofágy a jejich úloha u transplantací ledvin", "text": "M2 makrofágy a jejich úloha u transplantací ledvin\n\nMakrofágy jsou evolučně velmi staré buňky imunitního systému, které vznikají z monocytů. Jejich hlavními funkcemi jsou fagocytóza (mikroorganismů a vlastních odumřelých buněk organismu) a produkce některých cytokinů.\n\nJsou známy minimálně dva typy aktivovaných makrofágů. Prozánětlivé makrofágy typu M1 vznikají pod vlivem IFN-γ. Fagocytují a degradují poškozené buňky a imunokomplexy v místě zánětu \na produkují prozánětlivý IL-12, který stimuluje T-lymfocyty a NK buňky. Alternativní cestou vznikají pod vlivem IL-4 a IL-13 z klidových makrofágů buňky M2 typu. M2 makrofágy mají zejména protizánětlivou funkci – produkují IL-10 a TGF-β, aktivují fibroblasty, napomáhají angiogenezi a tím regenerují poškozenou tkáň. Makrofágy typu M2 často infiltrují nádory, označují se jako TAM (tumor associated macrophages). M1 i M2 makrofágy jsou důležitými faktory při ateroskleróze. \nM2 makrofágy umí odstranit cholesterol z krevních cév, ale po oxidaci cholesterolu se M2 makrofágy mění na apoptotické pěnové buňky, které přispívají k tvorbě aterosklerotických plátů. \n\nMakrofágy u transplantací ledvin jsou zkoumány z několika důvodů. Úspěch transplantace ledviny \nje kromě adaptivní odpovědi příjemce proti štěpu závislý také na činnosti buněk tlumících imunitu. Dosud byla pozornost věnována převážně Treg a Breg buňkám, ale zatím je známo minimum informací o úloze M2 makrofágů. V publikované pilotní studii bylo zjištěno, že před transplantací je u pacientů obvykle vyšší počet CD14+CD16+ monocytů než u zdravých lidí. Po transplantaci CD14+CD16+ monocytů ubývá nejspíše ze dvou důvodů. Buď jsou selektivně odstraněny nebo migrují do štěpu. Pokles těchto monocytů závisí tak na typu imunosupresivní léčby. V publikované pilotní studii byla zjištěna výrazná indukce CD163+ monocytů po transplantaci ledviny, ale není prokázáno, zda tento typ monocytů funkčně odpovídá M2 makrofágům. Není jasné, čím je tento fenotyp indukován, zda alloreaktivitou, imunosupresí nebo třeba cytokiny. \n"}
{"id": "1320956", "url": "https://cs.wikipedia.org/wiki?curid=1320956", "title": "Klokoč (rozcestník)", "text": "Klokoč (rozcestník)\n\nKlokoč může označovat:\n\n\n"}
{"id": "1320957", "url": "https://cs.wikipedia.org/wiki?curid=1320957", "title": "Safonovo", "text": "Safonovo\n\nSafonovo může být:\n"}
{"id": "1320958", "url": "https://cs.wikipedia.org/wiki?curid=1320958", "title": "Safonovo (město)", "text": "Safonovo (město)\n\nSafonovo () je město ve Smolenské oblasti v Ruské federaci. Při sčítání lidu v roce 2010 mělo přes šestačtyřicet tisíc obyvatel.\n\nSafonovo leží na řece Vopecu, přítoku Dněpru. Nejbližší jiné město v okolí je Dorogobuž přibližně dvacet kilometrů jižně.\n\nPřes město vede ve východozápadním směru železniční trať z Moskvy do Smolenska a dále do Minsku a Varšavy. Zhruba v stejném směru prochází severně od města dálnice M1, po které je zde vedena Evropská silnice E30.\n\nPrvní zmínka o vesnici Sofonovo je z roku 1859. Na sídlo městského typu byla povýšena v roce 1938 a městem je od roku 1952.\n"}
{"id": "1320959", "url": "https://cs.wikipedia.org/wiki?curid=1320959", "title": "Herlinde Pauer-Studer", "text": "Herlinde Pauer-Studer\n\nHerlinde Pauer-Studer (* 1953 Bludenz, Vorarlbersko) je rakouská filozofka a univerzitní profesorka na Vídeňské univerzitě. Zajímá se o etiku, politickou, analytickou filozofii a filozofii práva.\n\nStudovala filozofii na univerzitě v Torontu (M.A. 1977) a na univerzitě v Salzburgu. V roce 1983 absolvovala salzburskou universitu a habilitovala na univerzitě ve Vídni. Od roku 1981 do roku 1985 byla asistentem Institutu právní filozofie na univerzitě v Grazu a vyučovala na univerzitě v Kalifornii. V letech 1996/97 a 1997/98 hostovala jako vědec na Harvardské univerzitě a v roce 2006 na univerzitě v New Yorku. V roce 1998 byla jmenována mimořádným profesorem na Institutu filozofie Vídeňské univerzity. V roce 2010 byla jmenována profesorem praktické filozofie tamtéž. V roce 1993 získala stipendium Charlotte Bühlerové z fondu FWF a poté získala stipendium APART od rakouské akademie věd (1995). V roce 2010 obdržela jeden z grantů Evropské komise. V roce 2017 získala cenu města Vídně za humanitní vědy.\n\n"}
{"id": "1320963", "url": "https://cs.wikipedia.org/wiki?curid=1320963", "title": "Arnošt Lukášek", "text": "Arnošt Lukášek\n\nArnošt Lukášek (* 11. července 1941 Valtice) je bývalý český fotbalový útočník a trenér. Věnoval se také komunální politice.\n\nV Archivu bezpečnostních složek České republiky je veden jako kandidát tajné spolupráce s krycími jmény \"„Albert“\" a  \"„Petr“\" a od 18. února 1986 jako agent Státní bezpečnosti s krycím jménem \"„Lupus“.\"\n\nV československé nejvyšší soutěži zasáhl do 3 utkání v dresu Spartaku ZJŠ Brno (dobový název Zbrojovky), v nichž neskóroval. Nastupoval převážně v druholigovém zbrojováckém B-mužstvu. Do Zbrojovky přišel v dorosteneckém věku z Moravanu Lednice, na vojně hrál za Duklu Mikulov. Po odchodu ze Zbrojovky hrál v Gottwaldově, Poštorné a rakouském Poysdorfu. Po návratu do vlasti ukončil kariéru v Tatranu Poštorná.\n\nPo skončení hráčské kariéry se stal trenérem. Pracoval jako trenér v Tatranu Poštorná.\n\n\n"}
{"id": "1320964", "url": "https://cs.wikipedia.org/wiki?curid=1320964", "title": "STAT1", "text": "STAT1\n\nPřenašeč signálu a aktivátor transkripce 1 (z anglického: „Signal transducer and activator of transcription 1“ = STAT1), je transkripční faktor, který je v lidském genomu kódován \"STAT1\" genem. Je členem STAT proteinové rodiny a účastní se JAK/STAT signalizace.\n\nVšechny STAT molekuly jsou fosforylovány receptor tyrosin kinázami, které způsobí aktivaci, dimerizaci formováním homo- nebo heterodimerů a nakonec jsou translokovány do jádra, kde fungují jako transkripční faktory. Zejména STAT1 může být aktivován několika ligandy, jako je Interferon alpha (IFNa), Interferon gamma (IFNg), Epidermální růstový faktor (EGF), Růstový faktor derivovaný z krevních destiček (PDGF) nebo Interleukin (IL-6) \n\nInterferony typu I (IFNa, IFNb) se vážou na receptory a spouští signalizaci přes kinázy. Fosforylují se a aktivují Jak kinázy TYK2 a JAK1 a také STAT1 a STAT2. STAT molekuly tvoří dimery a váží se na ISGF3G/IRF-9, což je Interferonem stimulovaný genový faktor 3 – komplex s Regulačním faktorem interferonů 9. To umožňuje STAT1 molekule proniknout do jádra. STAT1 hraje klíčovou roli v expresi mnoha genů, které zajišťují přežití buňky, životnost či odpověď na patogeny. Existují dva možné transkripty (pomocí alternativního splicingu), které kódují 2 izoformy STAT1.\n\nSTAT1 hraje roli v genové regulaci přes signalizaci interferony typu I, II nebo III. Jako odpověď na stimulaci IFNg STAT1 tvoří homodimery nebo heterodimery se STAT3, které se váží na GAS (Interferon Gamma Aktivovaná Sekvence) promotorovou část. V každém případě, vazba promotorového elementu vede ke zvýšené expresi ISG (Interferonem Stimulované Geny).\n\nExprese STAT1 může být indukována diallyl disulfidem, složkou v česneku.\n\nMutace ve STAT1 molekule může být buď gain of function (GOF), tedy se získáním funkce navíc nebo loss of function (LOF), kdy funkci ztrácí. Obě mutace mohou způsobit různé fenotypy a symptomy. Opakované běžné infekce jsou častým znakem u obou GOF i LOF mutací.\n\nSTAT1 loss of function, tedy STAT1 deficience může mít mnoho variant. Existují dvě hlavní poruchy na genové úrovni, které mohou narušit odpověď na interferony typu I a III. První variantou je autozomálně recesivní částečná nebo i kompletní deficience STAT1. Ta způsobuje intracelulární bakteriální infekce nebo virové infekce a je diagnostikována porucha odpovědi na IFNa, b, g a IL-27. Ve verzi částečné deficience jsou v krevním séru nalezeny také vysoké hladiny IFNg. Při testování z plné krve, monocyty neodpovídají na dávky BCG a IFNg produkcí IL-12. V kompletní recesivní formě je zde také slabá odpověď na antivirotika a antimykotickou léčbu. Dále, částečná forma deficience může být také autozomálně dominantní; fenotypově se vyznačuje poruchou odpovědi na IFNg a pacienti trpí selektivními bakteriálními onemocněními (MSMD).\n\nV 90.letech byly připraveny knock-out myši. Bylo objeveno, že tyto myši mají nízké počty CD4+ a CD25+ regulačních buněk a téměř žádnou odpověď na IFNa, b a g, což vede k parazitálním, virovým a bakteriálním infekcím. Úplně prvním případem STAT1 deficience u člověka byla autozomálně dominantní varianta, kdy pacienti vykazovali vyšší náchylnost k mykobakteriálním infekcím. Dalším případem byla autozomálně recesivní forma. Jednalo se o 2 vzájemně příbuzné pacienty s homozygotní missense STAT1 mutací, což vedlo k poruše splicingu, tedy defektnímu proteinu. Tito pacienti měli částečně nefunkční odpověď na IFNa a IFNg. Vědci nyní tvrdí, že recesivní deficience STAT1 je novým typem primární imunodeficience a pokud pacient trpí náhlými, závažnými a neočekávanými bakteriálními a virovými infekcemi, měl by být zařazen jako potenciálně STAT1 deficientní.\nMutace gain-of-function byla poprvé objevena u pacientů s chronickou mukokutánní kandidózou (CMC = chronic mucocutaneous candidiasis). Toto onemocnění je charakteristické svými symptomy jako jsou perzistentní kožní infekce, sliznice – orální nebo genitální, a infekce nehtů způsobené Kandidou, především Candida albicans. CMC může být velmi často způsobena primárním imunodeficitem. Pacienti s CMC často trpí také bakteriálními infekcemi (nejčastěji Staphylococcus aureus), dále infekcemi dýchacího systému a kůže. U těchto pacientů se také často objevují virové infekce způsobené nejčastěji čeledí Herpesviridae, které způsobují také poškození kůže. Mykobakteriální infekce jsou způsobeny většinou druhem Mycobacterium tuberculosis. Velmi častými symptomy jsou také autoimunitní onemocnění jako diabetes I. Typu, cytopenie, regrese thymu nebo systémový lupus erythematosus. Pokud je pacient deficientní v T-buňkách, jsou tyto autoimunitní symptomy velmi časté. CMC byla také zjištěna jako běžný symptom u pacientů s hyper-IgE syndromem a u autoimunitního polyendokrinního syndromu I. Typu. Dále byla zjištěna role interleukinu 17A, jelikož u pacientů s CMC byla naměřeny nízké počty IL-17A produkujících T-buněk.\n\nPomocí široké škály genomických a genetických metod bylo objeveno, že heterozygotní gain-of-function mutace STAT1 je příčinou více než poloviny CMC případů. Tato mutace je způsobena defektem v coiled-coil doméně, DNA vazbné doméně, N-koncové doméně nebo SH2 doméně. Kvůli tomu je zde tedy zvýšená fosforylace, jelikož je znemožněna defosforylace v jádře. Tyto procesy jsou závislé na cytokinech jako jsou interferon alfa nebo beta, interferon gama nebo interleukin 27. Jak bylo již zmíněno výše, byly zaznamenány nízké hodnoty interleukinu 17A, je tedy porušena Th17 polarizace imunitní odpovědi.\n\nPacienti se STAT1 gain-of-function mutací a CMC špatně nebo vůbec reagují na léčbu azolovými léčivy jako je Fluconazole, Itraconazole nebo Posaconazole. Vedle běžných virových a bakteriálních infekcí, trpí také tito pacienti autoimunitními symptomy nebo i karcinomy. Je velmi komplikované naleznout léčbu, právě kvůli rozmanitým symptomům a rezistencím. Inhibitory JAK/STAT signální dráhy jako je Ruxolitinib jsou testovány a jsou jednou z možností léčby pro tyto pacienty.\n\n"}
{"id": "1320966", "url": "https://cs.wikipedia.org/wiki?curid=1320966", "title": "Austrian Football League", "text": "Austrian Football League\n\nAustrian Football League (zkráceně AFL) je elitní liga amerického fotbalu v Rakousku, která byla založena v 1984 a hraje podle pravidel americké NCAA.\n\nAFL je dlouhodobě považována za jednu z nejlepších lig amerického fotbalu v Evropě. V roce 2010 se do ligy přihlásilo 8 týmů. 7 bylo z Rakouska a jeden z Česka. Jediný český zástupce v AFL byl tým Prague Black Panthers. V roce 2012 bylo v lize pouze 6 týmů v včetně českých Black Panthers a zbytek z Rakouska. V každé sezóně odehraje každý tým 10 zápasů, poté následují zápasy playoff, které pokračují až do července. Závěrečný zápas této ligy Austrian Bowl se poprvé odehrál v roce 1984 ve městě Salzburg.\n\n"}
{"id": "1320968", "url": "https://cs.wikipedia.org/wiki?curid=1320968", "title": "Seznam utkání Mountfieldu HK v hokejové lize mistrů", "text": "Seznam utkání Mountfieldu HK v hokejové lize mistrů\n"}
{"id": "1320970", "url": "https://cs.wikipedia.org/wiki?curid=1320970", "title": "Lukášek", "text": "Lukášek\n\nPříjmení Lukášek, přechýleně Lukášková, nosí více osobností:\n\n"}
{"id": "1320981", "url": "https://cs.wikipedia.org/wiki?curid=1320981", "title": "Akunnat", "text": "Akunnat\n\nAkunnat nebo Akonemiok (zastarale Akúnat, ) je zaniklá misijní stanice v kraji Sermersooq v Grónsku. Nachází se na ostrově Qeqertarsuatsiaat, asi 3 km západně od Qeqertarsuatsiaatu.\n\nAkunnat byl založen v roce 1748 moravským misionářem Matthiasem Stachem jako Lichtenfels. Při největším rozkvětu tu žilo 300 obyvatel. V roce 1900 byla ale misijní stanice kvůli státní reformě uzavřena a lidé se přestěhovali do Qeqertarsuatsiaatu.\n"}
{"id": "1320983", "url": "https://cs.wikipedia.org/wiki?curid=1320983", "title": "Nc/Nga myší model", "text": "Nc/Nga myší model\n\nNc/Nga je inbrední myší kmen vyšlechtěný v Japonsku v roce 1957 na Univerzitě v Nagoje. Pro své biologické vlastnosti je využíván ve výzkumu jako model atopické dermatitidy u lidí.\n\nJsou-li tyto myši chované v konvenčních podmínkách, vznikají u nich kožní léze klinicky a histologicky velmi podobné lidským projevům atopické dermatitidy. Srst těchto myší je drsnější, a to hlavně na hlavě a hřbetní polovině těla. Na čumáku, uších a hlavě dochází ke vzniku erythematických lézí, krvácení, oděrkám, rozrušení, vysychání a oloupávání kůže. K tomuto však nedochází, jsou-li chované v prostředí bez specifických patogenů. Toto podporuje teorii, že atopická dermatitida je podmíněná jak geneticky, tak ovlivněná vnějším prostředím. U myší chovaných v konvenčních podmínkách rovněž dochází k mnohonásobně zvýšené produkci sérového IgE – stejně jako u lidské atopické dermatitidy.<ref name=\"NC/Nga mice: a mouse model for atopic dermatitis\"></ref>\n\nKůže s lézemi se vyznačuje hyperkeratinózou v epidermis. Dalším znakem je silný buněčný infiltrát v dermis. Tyto infiltrující buňky jsou hlavně CD4 pozitivní T lymfocyty s nižším zastoupením CD8 pozitivních T lymfocytů a makrofágů. Infiltrující buňky vedou ke zvýšené aktivaci žírných buněk. Dále je typická zvýšená produkce určitých chemokinů, cytokinů a příslušných receptorů. Značně zvýšená je produkce TARC (chemokin regulovaný aktivací a thymem). Tento chemokin hraje důležitou roli v patogenezi lézí. Infiltrující buňky produkují cytokiny typické pro Th2 polarizovanou imunitní odpověď, a to hlavně IL-4 a IL-5. Receptory CCR3 a CCR5 jsou exprimovány v kůži s lézemi i bez nich. CCR5 je však v kůži s lézemi zvýšený. CCR4 je receptor exprimovaný jen v kůži s lézemi. CCR4 je receptor pro TARC. Tyto rozdíly v expresi cytokinů a chemokinů jsou typické jen pro Nc/Nga myši chované v konvenčních podmínkách. <ref name=\"Overproduction of Th2-specific chemokines in NC/Nga mice exhibiting atopic dermatitis–like lesions\"></ref>\n\nGenetický determinant zodpovědný za vznik atopické dermatitidě-podobných lézí leží na chromozomu 9. Tento lokus kvantitativních znaků (QTL) byl pojmenován \"derm1\" a v jeho blízkosti leží sedm genů, o nichž se předpokládá, že souvisí se vznikem a patogenezí atopické dermatitidy. Těchto sedm genů je: \n\nVšechny tyto geny, respektive jejich produkty se podílejí na vývoji T-lymfocytů.\n\n\"Derm1\" region je konservovaný na lidských chromozomech 11q22.2-23.3 a 15q21-25. Nicméně u člověka nebyl v tomto lokusu prokázán žádný gen přímo související se vznikem atopické dermatitidy.<ref name=\"A major determinant quantitative-trait locus responsible for atopic dermatitis-like skin lesions in NC/Nga mice is located on Chromosome 9\">\n</ref>\n"}
{"id": "1320984", "url": "https://cs.wikipedia.org/wiki?curid=1320984", "title": "Reálné gymnázium na Strossmayerově náměstí", "text": "Reálné gymnázium na Strossmayerově náměstí\n\nReálné gymnázium na Strossmayerově náměstí \"(La Guardiovo gymnasium Praha VII - Holešovice, Strossmayerovo nám. 4)\" je bývalá střední škola v Praze, jejímž pokračovatelem je Gymnázium Nad Štolou. Nad hlavním vchodem je ve výši druhého patra umístěn nápis: \"C.k.státní reálka\" a ve výši třetího patra letopočet \"1907\". V budově sídlí základní škola.\n\nPo připojení k Praze v 19. století se začaly obce Holešovice a Bubny rozrůstat. Zástupci občanů této nové sedmé části Prahy požadovali zřízení státní střední školy s českým vyučovacím jazykem. Toto bylo dne 25. listopadu 1901 schváleno Jeho císařským a královským Veličenstvem Františkem Josefem I.. V začátku škola sídlila v budově obecné a měšťanské školy na adrese V Zátiší 850 (ulice Umělecká, na rohu s ulicí U Studánky). Protože se rozrůstala, potřebovala novou vlastní budovu. \n\nNa vybraném místě Richtrových pozemků \"\"daleké od továren, které by hlukem a zápachem byly na závadu\"\" se začalo stavět podle plánů architekta F. Schaffera dne 3. září 1906. V budově bylo zavedeno ústřední topení, elektrika, voda a plyn. Předpokládané zahájení školního roku 1907-08 se ukázalo jako nemožné. Přes značné úsílí se teprve v lednu 1908 začalo s úpravou tělocvičny a nová budova přivítala žáky až 24. února 1908.\n\nSecesní budova tvořená suterénem, přízemím a třemi patry měří 133 metry - část jihovýchodní 64 metry a část západní 69 metrů. V severní a východní části školy se nacházela botanická zahrada, ke které přiléhal rozsáhlý dvůr. Její tělocvična se vždy v neděli a o svátcích využívala jako kaple: v zadní části východní strany tělocvičny byl zbudován oltář se sakristií, proti němuž byl prostranný kůr s varhany. Tuto část oddělovala od ostatního prostoru železná opona.\n\nBěhem první světové války padlo několik profesorů i žáků. Roku 1945 se profesoři i studenti zúčastnili květnového povstání, na barikádách padl student Tersch.\n\nRoku 1948 bylo gymnázium změněno na čtyřleté a pojmenováno po newyorském starostovi LaGuardiovi. Roku 1953 se změnilo na jedenáctiletou střední školu a roku 1961 bylo přemístěno do nové budovy na Letné v ulici Nad Štolou.\n\n\n\n\n"}
{"id": "1320988", "url": "https://cs.wikipedia.org/wiki?curid=1320988", "title": "Nežádej svůj poslední tanec", "text": "Nežádej svůj poslední tanec\n\nNežádej svůj poslední tanec (v anglickém originále Save the Last Dance) je americký taneční film z roku 2001. Režie se ujal Thomas Carter a scénáře Duane Adler . Ve snímku hrají hlavní role Julia Stiles a Sean Patrick Thomas. Sequel \"Nežádej svůj poslední tanec 2\" byl vydán v roce 2006. Film měl premiéru 12. ledna 2001 ve Spojených státech amerických.\n\n\nV Severní Americe byl oficiálně uveden 12. ledna 2001. Za první víkend docílil nejvyšší návštěvnosti, kdy vydělal 27,5 milionů dolarů. Ve Spojených státech vydělal 91,1 milionů dolarů a v dalších oblastech 131,7 milionů dolarů. Jeho rozpočet činil pouhých 13 milionů dolarů.\n\nNa recenzní stránce Rotten Tomatoes získal 53 procent. Na Česko-Slovenské filmové databázi snímek získal 60%.\n"}
{"id": "1320989", "url": "https://cs.wikipedia.org/wiki?curid=1320989", "title": "Břetislav Lyčka", "text": "Břetislav Lyčka\n\nBřetislav Lyčka (24. května 1903 Stará Bělá – 21. července 1942 Ouběnice) byl český lékař a hrdina 2. československého odboje, léčil zraněné československé vojáky při atentátu na Heydricha, před zatčením nacisty se zastřelil. \n\nVystudoval všeobecné lékařství na lékařské fakultě Univerzity Karlovy v Praze a dále působil nejprve na Moravě, a potom jako městský lékař v Praze – Karlíně. V době nacistické okupace Československa působil jako odbojář, člen sokolské odbojové skupiny \"Jindra\", kde organizoval ilegální schůzky s parašutisty a obstarával falešné doklady. Léčil zraněné československé vojáky po atentátu na Heydricha, konkrétně Jozefa Gabčíka a Jana Kubiše. Spolu se ženou Františkou navštěvovali člena téže odbojové skupiny, architekta Vladislava Čalouna. Po vyzrazení spolupráce gestapem zanechal večer v úkrytu u Čalouna svou ženu a uprchl do jiného bytu. Tam s učitelem Františkem Kotrbou v obklíčení gestapem spáchal sebevraždu.\n\n\n\n\n"}
{"id": "1320991", "url": "https://cs.wikipedia.org/wiki?curid=1320991", "title": "Nežádej svůj poslední tanec 2", "text": "Nežádej svůj poslední tanec 2\n\nNežádej svůj poslední tanec 2 (v anglickém originále Save the Last Dance 2 nebo Save the Last Dance 2: Stepping Up) je americký taneční dramatický film z roku 2006. Je sequelem filmu \"Nežádej svůj poslední tanec\". Režie se ujal David Patrarca a scénáře Kwame Nyanning. Ve snímku hrají hlavní role Izabella Miko a Columbus Short. Snímek byl vydán na DVD 10. října 2006. \n\n\n \n"}
{"id": "1320993", "url": "https://cs.wikipedia.org/wiki?curid=1320993", "title": "Seznam utkání HC Vervy Litvínov v hokejové lize mistrů", "text": "Seznam utkání HC Vervy Litvínov v hokejové lize mistrů\n"}
{"id": "1320994", "url": "https://cs.wikipedia.org/wiki?curid=1320994", "title": "Moldavské magnátské války", "text": "Moldavské magnátské války\n\nMoldavské magnátské války o nadvládu nad Moldavským knížectvím probíhaly v letech 1593–1617. Svářely se v nich tři velmoci tehdejší jihovýchodní Evropy: Osmanská říše, Habsburská monarchie a Republika obou národů, jejíž magnáti v čele s kancléřem Polska Janem Zamojským svým úsilím o ovládnutí Moldavska dali válkám jejich dnešní jméno. Do bojů významně zasahovaly i další relativně nezávislé síly, zejména Tataři krymského chanátu pod patronací Osmanů a kozáci spojení s polsko-litevskou unií. Válku ukončila 23. září 1617 smlouva z Buši (Jarugy) mezi Osmany a Republikou obou národů, v níž se Poláci zavázali nezasahovat do záležitostí osmanských vazalů ve východní Evropě a obě strany se zavázaly na sebe neútočit ani prostřednictvím svých vazalů. Smlouva ovšem nebyla nikdy plně dodržována a již roku 1620 došlo k další válce mezi smluvními stranami, první polsko-osmanské válce.\n"}
{"id": "1320997", "url": "https://cs.wikipedia.org/wiki?curid=1320997", "title": "Hříšný tanec 2", "text": "Hříšný tanec 2\n\nHříšný tanec 2 (v anglickém originále Dirty Dancing: Havana Nights) je americký taneční dramatický film z roku 2004. Režie se ujal Guy Ferland a scénáře Victoria Arch a Boaz Yakin. Ve snímku hrají hlavní role Romola Garai a Diego Luna. \n\nFilm byl do kin oficiálně uveden 27. února 2004. V České republice měl premiéru 29. července 2004.\n\n\nFilm získal negativní recenze od kritiků. Na recenzní stránce Rotten Tomatoes získal 23 procent. Na Česko-Slovenské filmové databázi snímek získal 47%. \n\n \n"}
{"id": "1321004", "url": "https://cs.wikipedia.org/wiki?curid=1321004", "title": "NGC 1502", "text": "NGC 1502\n\nNGC 1502 je otevřená hvězdokupa v souhvězdí Žirafy s magnitudou 6,9. Objevil ji William Herschel 3. listopadu 1787.\nOd Země je vzdálená přibližně 3 260 světelných let.\n\nHvězdokupa se na obloze nachází v jihozápadní části souhvězdí v oblasti bez jasných hvězd a silně zastíněné mezihvězdným prachem. Tvoří jihovýchodní okraj Kemblovy kaskády, což je asterismus ve tvaru dlouhého řetězu hvězd dobře viditelných triedrem. Pomocí tohoto přístroje je hvězdokupa viditelná jako malé těsné zhuštění modrých hvězd 7. a 8. magnitudy, obklopené zdánlivou mlhovinou. Dalekohled o průměru 100 mm ji dokáže rozložit na několik hvězd až do 12. magnitudy, aniž by zůstaly jakékoli stopy mlhoviny. Ještě větší dalekohledy hvězdokupu rozloží úplně a její hvězdy, často sdružené do dvojic, jsou navzájem dobře oddělené.\n\n1,5° jižně od hvězdokupy leží planetární mlhovina NGC 1501.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek blízko tropů. Naopak na jižní polokouli je obtížně pozorovatelná a jižně od tropického pásu není viditelná vůbec. Nejvhodnější období pro její pozorování na večerní obloze je od října do března.\nHvězdokupu objevil William Herschel 3. listopadu 1787 pomocí zrcadlového dalekohledu o průměru 18,7 palce (475 mm). Popsal ji jako velmi bohatou a značně hustou hvězdokupu mírně protaženého tvaru. Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 802.\n\nNGC 1502 je velmi mladá hvězdokupa s odhadovaným stářím kolem 10 milionů let. Tvoří ji přinejmenším 19 hvězd\njasnějších 11. magnitudy, z nichž nejjasnější je zákrytová proměnná hvězda SZ Camelopardalis,\nkterá leží uprostřed hvězdokupy. Předpokládá se, že i modrý veleobr α Camelopardalis byl původně členem hvězdokupy, ale byl z ní vyvržen a stal se hvězdným uprchlíkem. Hvězdokupa leží ve vzdálenosti 1 000 parseků (3 260 světelných let) od Země a patří tedy do vnějšího okraje ramena Orionu.\n\nŠest nejjasnějších členů hvězdokupy je spektrální třídy B3 nebo žhavějších. Dvě nejjasnější hvězdy jsou spektroskopické dvojhvězdy a spolu s několika slabšími hvězdami dohromady tvoří vícenásobnou hvězdu ADS 2984.\n\nPředpokládá se, že NGC 1502 patří do OB asociace Camelopardalis OB1, jejíž stáří může být určeno s velkou přesností na přibližně 10 až 11 milionů let. Přesněji tato hvězdokupa patří do podskupiny Cam OB1-C. Celkový rozměr asociace je v uvažované vzdálenosti 1 000 parseků přibližně 70 až 90 parseků, což je běžný rozměr OB asociací.\nDo asociace Cam OB1 patří také různé mlhoviny, jako například HII oblast Sh2-205 a reflexní mlhoviny vdB 14 a vdB 15.\n\n"}
{"id": "1321005", "url": "https://cs.wikipedia.org/wiki?curid=1321005", "title": "Kommunarka", "text": "Kommunarka\n\nSpeciální objekt Kommunarka (rus. \"Спецобъект Коммунарка\") je bývalé popraviště a hřbitov v blízkosti obce Butovo a kolchozu \"Kommunarka\", 24 km od Kalužské dálnice v Novomoskevském administrativním okruhu Moskvy, jihozápadně od centra města. V letech 1930–1940 patřil tento prostor NKVD a byl místem poprav a pohřbívání obětí stalinských represí. \n\nNa počátku 20. století zde ležela samota Choroševka (rus. Хорошевка). Po Říjnové revoluci majitele ze samoty vysídlili. Na přelomu 20. a 30. let převzal samotu OGPU při SNK SSSR (rus. ОГПУ при СНК СССР, česky „Sjednocená státní politická správa při Radě ministrů SSSR“, což byla nástupnická organizace Čeky a předchůdce KGB) a začalo se s výstavbou chaty Genricha Jagody, který byl v tu dobu předsedou OGPU a později velitelem NKVD. Podle vzpomínek Jagodovy neteře V. Znamenské nebyla chata určena pro potřeby a odpočinek rodiny. Jednalo se o sídlo velitele NKVD, kde probíhaly schůzky s velením NKVD. \n\nTehdy získalo místo název Kommunarka, který mu již zůstal. 28. března 1937 byl Genrich Jagoda uvězněn a jeho majetek z chaty vyvezen. Nikolaj Ježov, nástupce Jagody, navrhl převést chatu na NKVD a zřídit zde nové popraviště. 2. září 1937 začaly na Kommunarce probíhat popravy vysoce postavených činitelů na základě výnosu Vojenského kolegia Nejvyššího soudu SSSR. Popravy probíhaly v den vynesení rozsudku. Popravováni zde byli také cizinci. Mezi oběti patřili veřejní činitelé Estonska, Litvy a Lotyšska, vůdci Kominterny z Německa, Rumunska, Francie, Turecka, Bulharska, Finska a Maďarska (např. Béla Kun). V červenci 1941 zde nalezlo smrt 29 představitelů mongolské vlády včetně jejího předsedy, kteří byli v SSSR vězněni od roku 1939. Roku 2002 zde byl zřízen pomník zastřeleným mongolským ministrům. 16. října 1941 bylo na Kommunarce zastřeleno několik veřejných činitelů Lotyšska. \n\nPodle posudku expertní komise Ministerstva bezpečnosti Ruské federace z roku 1993 zde leží od 10 do 11,4 tisíc lidí. Okolo 5 tisíc jmen se podařilo zjistit společnosti Memorial. Místo bylo až do roku 1999 v držení tajných služeb, poté jej však FSB předala ruské pravoslavné církvi. 22. září 2007 zde byl otevřen chrám.\n"}
{"id": "1321006", "url": "https://cs.wikipedia.org/wiki?curid=1321006", "title": "Registrované partnerství v Lichtenštejnsku", "text": "Registrované partnerství v Lichtenštejnsku\n\nLichtenštejnsko legalizovalo registrované partnerství od 1. září 2011.\n\n19. listopadu 2001 předložil v Landtagu poslanec Paul Vogt ze strany Volný list první návrh zákona o registrovaném partnerství, který se po dlouhé diskuzi dostal až na vládní úroveň. O tom, že se jedná o odstranění diskriminace nebylo sporu, a proto se veškeré diskuze točily spíše okolo načasování a komparace se sousedními zeměmi. 15. dubna 2003 publikovala vláda svůj postoj k této otázce. V něm uvedla, že některé evropské země už legalizovaly registrované partnerství (např. Německo, které tak učinilo v r. 2001), ale jiné jako například Rakousko a Švýcarsko, na jejichž hranici také toto malé knížectví leží, tak zatím neučinily. Z tohoto důvodu tedy vláda doporučuje zamítnutí příslušného návrhu zákona s tím, že dokud se její sousedé bez takové legislativy obejdou, nevidí důvod, proč jí přijímat. V závěru své zprávy vláda uvádí, že pro ni bude klíčový přístup Švýcarska, s nímž má také užší hospodářské a politické vztahy. 14. května 2003 se tím zabýval Landtag a návrh zákona byl nakonec zamítnut. Od 1. ledna 2007 začal ve Švýcarsku platit zákon o registrovaném partnerství schválený v referendu 5. června 2005. \n\n17. září 2007 zahájila Amnesty International v Lichtenštejnsku novou kampaň za legalizaci registrovaného partnerství pro páry stejného pohlaví. Její petice se pak následně dostala do Landtagu, kde Volný list znovu vyzval vládu k přijetí zákona o registrovaného partnerství podle švýcarského vzoru. Pro tuto iniciativu hlasovalo 24. října 2007 19 poslanců, 6 bylo proti.\n\nV prosinci 2009 oznámila ministryně spravedlnosti Aurelia Fricková, že předloží vlastní návrh zákona o registrovaném partnerství v lednu 2010. Návrh byl prezentován v dubnu 2010. Po skončení konzultací byl návrh dokončen 16. července. V jejich důsledku byl návrh doplněn o několik dalších pozměňovacích návrhů.\n\nNávrh zákona o registrovaném partnerství (Lebenspartnerschaftsgesetz) byl popisován jako velmi podobný rakouskému zákonu přijatém na podzim 2009. V srpnu 2010 vyslovil podporu zákonu i lichtenštejnský regent Alois zastupující knížete. 23. listopadu 2010 zformulovala vláda finální verzi návrhu, kterou přijal parlament v prvním čtení 16. prosince 2010. Ve druhém čtení byl návrh přijat 16. března 2011 a publikován 21. března ten stejný rok.\n\nSkupina \"Vox Populi\" (Hlas lidu) oznámila, že zahájí sběr podpisů za vypsání referenda o této záležitosti. Podle lichtenštejnské ústavy měli organizátoři do 21. dubna (30 dnů) nasbírat miminálně 1000 podpisů. Tuto podmínku se 1208 platnými podpisy splnili a referendum se pak konalo 17.-19. června 2011. Zákon o registrovaném partnerství podpořilo 68,8 % oprávněných voličů. Účinným se stal 1. září 2011.\n\nV r. 2016 novelizovala lichtenštejnská vláda zákon o rodině. Registrovaným partnerům otevřela cestu k užívání společného příjmení, ale na rozdíl od manželských párů se oficiálně jedná pouze o \"příjmení\", nikoli o \"společné rodinné příjmení\". Stále tedy zůstávají zachovány jisté rozdíly. Reformou se zabýval Landtag 4. března 2016 v prvním čtení, kde byl také přijat. Prošel jak prvním, tak i druhým a finálním čtením 31. srpna 2016. V promulgační listině byla nová legislativa publikována 3. listopadu 2016 a účinnou se stala 1. ledna 2017.\n\nV prvních dvou letech bylo uzavřeno 11 registrovaných partnerství. Svatební obřady registrovaného partnerství připadaly na 2,7 % ze všech proběhlých v prvních dvou letech účinnosti tohoto zákona. 8 partnerství bylo uzavřených mezi muži a 3 mezi ženami.\n\n\n"}
{"id": "1321007", "url": "https://cs.wikipedia.org/wiki?curid=1321007", "title": "Warajská Wikipedie", "text": "Warajská Wikipedie\n\nWarajská Wikipedie je jazyková verze Wikipedie ve warajštině (jazyk, kterým mluví asi 2,6 milionů lidí na Filipínách). Byla založena 25. září 2005. Jedná se o druhou největší Wikipedii v austronéském jazyce. V lednu 2020 obsahovala přes 1 263 000 článků a pracovali pro ni 3 správci. Registrováno bylo přes 43 400 uživatelů, z nich bylo asi 55 aktivních. V počtu článků byla 11. největší Wikipedie. Warajská Wikipedie má velmi mnoho článků vytvořených , nejvíce jich bylo vytvořeno botem švédského wikipedisty Sverkera Johanssona, který se nazývá Lsjbot.\n"}
{"id": "1321009", "url": "https://cs.wikipedia.org/wiki?curid=1321009", "title": "CD Kei Lun", "text": "CD Kei Lun\n\nCD Kei Lun (celým názvem: \"Clube Desportivo Kei Lun\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1996. Klubové barvy jsou černá, modrá a bílá. Od sezóny 2016 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1321013", "url": "https://cs.wikipedia.org/wiki?curid=1321013", "title": "Seznam utkání BK Mladé Boleslavi v hokejové lize mistrů", "text": "Seznam utkání BK Mladé Boleslavi v hokejové lize mistrů\n"}
{"id": "1321014", "url": "https://cs.wikipedia.org/wiki?curid=1321014", "title": "Cena Arthura Schnitzlera", "text": "Cena Arthura Schnitzlera\n\nCena Arthura Schnitzlera (německy Arthur-Schnitzler-Preis) je rakouské literární ocenění, udělované nepravidelně od roku 2002 \"Společností Arthura Schnitzlera\" (německy Die Arthur Schnitzler-Gesellschaft), sídlící ve Vídni. Toto literární ocenění je honorováno finanční částkou ve výši 10000 euro. \n\n\n"}
{"id": "1321015", "url": "https://cs.wikipedia.org/wiki?curid=1321015", "title": "Ctibor Šindelář", "text": "Ctibor Šindelář\n\nCtibor Šindelář (* 18. ledna 1942 Praha) je bývalý český fotbalový brankář.\n\nV československé lize chytal za ČKD/Bohemians ČKD Praha na jaře 1965 ve třech utkáních.\n\nV sezoně 1958/59 se stal s Duklou Praha dorosteneckým mistrem Československa.\n\n"}
{"id": "1321017", "url": "https://cs.wikipedia.org/wiki?curid=1321017", "title": "CS mini", "text": "CS mini\n\nCS mini je česká televizní stanice určená dětem ve věku od 3 do 12 let. Jejím cílem je kvalitní zábava, učit děti poznávat okolní svět a nenásilnou formou je vychovávat. Součástí vysílání jsou pořady vyráběné ostravskou TV Polar. Jedná se zpravidla o dvacetidílný pořad \"Zpívej s námi\", dvaapadesátidílný \"Paci, paci, pacičky\", jazykový kurz angličtiny \"Baby English\" a další. \n\nProgramový obsah tvoří z 65% česká a 35% slovenská tvorba. Zbytek tvoří tvorba zahraniční. Vysílá od 6. do 12. hodiny. Čas po jedenácté hodině patří vrcholové tvorbě. V sobotu po desáté hodině dopolední kanál zařazuje celovečerní film pro děti různého žánru s výjimkou pohádky. V neděli pak film pro dospívající děti. \n\nProvozovatelem kanálu je Československá filmová společnost s.r.o. provozující mimo jiné také filmové kanály CS film, Horor film a dokumentární KinoSvět. \n\nDopolední dětský programový blok na filmovém kanálu CS film s názvem \"CS film dětem\" byl spuštěn v prosinci 2007. Jeho vzrůstající obliba vedla k vytvoření samostatného dětského televizního kanálu \"CS mini\", jehož vysílání bylo zahájeno 8. října 2008. \nV září 2009 odvysílala stanice nový dvaapadesátidílný pořad jazykového kurzu angličtiny pro děti s názvem \"Baby English\". Pořad byl vyroben ostravskou TV Polar. \n\nV polovině března 2011 prošel kanál grafickou úpravou vyrobenou moravskoslezskou regionální televizí TV Polar, se kterou zahájila Československá filmová společnost s.r.o. spolupráci. Vysíláním nově provázely dvě animované postavičky. Jednalo se o ička pocházející ze slova Mini, uvádějící nové pořady, nabídku prodeje DVD vlastní tvorby a soutěže. Zároveň byly spuštěny nové webové stránky s online archívem pořadů, písniček a hrami pro děti. \n\nVe stejný měsíc došlo k zavedení programového okna \"CS mini\" ve vysílání stanice CS film, ve kterém je vysílán pořad \"Dobrou noc, děti\". Toto večerní dětské pásmo, o délce takřka 30 minut, je vysíláno o půl osmé večer. Provozovatel zvažoval rozšíření vysílání \"CS mini\" na celý den, ale vzhledem ke kapacitním možnostem u operátorů od těchto plánů ustoupil. Místo toho rozšířil obsah online služby video on demond. Vysílání kanálu obohatila také hitparáda filmových klipů uváděná jednou týdně na filmovém kanálu \"CS film\" a jednou měsíčně na \"CS mini\". \n\nOd nového roku 2012 zahájil provozovatel spolupráci se společností Atmedia v měření sledovanosti. \n\nProvozovatel kanálu, Československá filmová společnost s.r.o., utržila za rok 2012 z vysílání všech svých televizních stanic 35 milionů korun, což bylo o 5 milionů korun méně, než v roce 2010. Většina příjmů pocházela z předplatného, menší část z reklamy. Čistý zisk byl ve výši 4,5 milionů korun. \n\nZačátkem června 2015 přešlo vysílání stanic CS film a \"CS mini\" na . \n\nV srpnu 2015 byla ukončena distribuce programu v kompresním formátu MPEG-2 a nově pokračovala v modernějším MPEG-4. \n\nDne 8. srpna 2015 se na obrazovkách \"CS mini\" objevil nový pořad moderovaný komikem a bavičem Václavem Upírem Krejčím. Televize tento pořad vysílala každé úterý a čtvrtek v 8:00 hodin a postupně odvysílala všech 60 dílů. \n\nNíže je uveden seznam kabelových sítí, ve kterých je nabízen program \"CS mini\".\n\n\nNíže je uveden seznam IPTV operátorů, ve kterých je nabízen program \"CS mini\".\n\n\n\n"}
{"id": "1321026", "url": "https://cs.wikipedia.org/wiki?curid=1321026", "title": "Alan Aldridge", "text": "Alan Aldridge\n\nAlan Aldridge (1. června 1943 Londýn – 17. února 2017 Los Angeles) byl anglický výtvarník, významný představitel pop-artu. Byl samoukem a vystřídal řadu příležitostných zaměstnání, od poloviny šedesátých let se stal ilustrátorem pro magazín \"The Sunday Times\" a nakladatelství Penguin Books, byl také uměleckým poradcem firmy Apple Corps. Jeho psychedelický styl, vyznačující se výraznými barvami, různými deformacemi a bohatými ornamenty, se stal charakteristický pro dobovou atmosféru zvanou Swinging London. Býval označován jako „Muž s kaleidoskopickýma očima“ (podle verše z písně „Lucy in the Sky with Diamonds“) nebo „Aubrey Beardsley v džínách“. Ilustroval knihy Harryho Harrisona, Richarda Adamse a Williama Plomera (za publikaci \"The Butterfly Ball and the Grasshopper's Feast\" společně obdrželi v roce 1973 Costa Book Awards). Dělal plakáty a obaly desek pro The Who, Rogera Glovera, Eltona Johna a Incubus. Je autorem knihy \"The Beatles v písních a obrazech\", která vyšla i v českém překladu. Vytvořil také plakát k filmu \"Chelsea Girls\" a logo řetězce Hard Rock Cafe. Měl osm dětí, dcera Lily Aldridge je známou topmodelkou. \n\n"}
{"id": "1321031", "url": "https://cs.wikipedia.org/wiki?curid=1321031", "title": "Lai Chi", "text": "Lai Chi\n\nLai Chi (celým názvem: \"Lai Chi Football Team\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Klubové barvy jsou zelená a černá. Od sezóny 2018 působí v macajské druhé nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\n\nZdroj: \n\n\n\nZdroj: \n\n"}
{"id": "1321034", "url": "https://cs.wikipedia.org/wiki?curid=1321034", "title": "D. B. Weiss", "text": "D. B. Weiss\n\nDaniel Brett Weiss (* 23. dubna 1971 Chicago, Illinois) je americký televizní producent, scenárista, režisér a spisovatel. Spolu se svým spolupracovníkem Davidem Benioffem, který je znám jakožto spolutvůrce a showrunner seriálu \"Hra o trůny\", spolupracuje s HBO na seriálové adaptaci knižní série \"Píseň ledu a ohně\" od spisovatele George R. R. Martina.\n\nWeiss se narodil a vyrůstal v Chicagu ve státě Illinois. Pochází ze židovské rodiny. Promoval na Wesleyan University. Získal magisterský titul M.Phil. On a jeho manželka Andrea mají dvě děti, Lea a Huga.\n\nWeiss pracoval na scénáři prequelu filmu \"Já, legenda\". Avšak v květnu 2011 režisér Francis Lawrence uvedl, že si nemyslí, že se jeho výroba někdy uskuteční.\n\nNyní (2018) pracuje spolu Davidem Benioffem, scenárista filmu \"Troja\", na televizním seriálu \"Hra o trůny\", který je vytvořen podle ságy spisovatele George R. R. Martina \"Píseň ledu a ohně\". Benioff a Weiss také režírovali společně dva díly. Kvůli tomu si ale házeli mincí, protože se museli rozhodnout, kdo bude v úvodních titulcích jakožto režisér. Weiss dostal režii za díl Dva meče, první díl čtvrté řady a Benioff za díl Ulička trestu, třetí díl třetí řady. \n\n19. července 2017 oznámil, že on a Benioff budou po finálové řadě \"Hry o trůny\" produkovat jiný seriál stanice HBO a to \"Confederate\". Weiss a Benioff řekli: „Diskutovali jsme o \"Confederate\" po celá léta, původně jako koncept celovečerního filmu. Ale naše zkušenosti s Thrones nás přesvědčily, že nikdo neposkytuje větší a lepší příběhové plátno než HBO.“\n\n"}
{"id": "1321036", "url": "https://cs.wikipedia.org/wiki?curid=1321036", "title": "MFA Development", "text": "MFA Development\n\nMFA Development (celým názvem: \"Macau Football Association Development\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Jedná se o juniorský projekt macajské fotbalové federace. Založen byl v roce 2005. Klubové barvy jsou oranžová a černá. Od sezóny 2018 působí v macajské druhé nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1321037", "url": "https://cs.wikipedia.org/wiki?curid=1321037", "title": "Střelba v židovském muzeu v Bruselu", "text": "Střelba v židovském muzeu v Bruselu\n\nStřelbu v židovském muzeu v Bruselu (francouzsky \"Attentat du Musée juif de Belgique\"), ke které došlo dne 24. května 2014 v centru samotného Bruselu jíž podlehly tři oběti namístě a jedna jejím následkům podlehla posléze, měl na svědomí Mehdi Nemmouche, devětadvacetiletý francouzský občan arabského původu. Jako džihádista, vystupující pod jménem Abu Omar, se např. v minulosti účastnil také bojů v Sýrii. \n"}
{"id": "1321039", "url": "https://cs.wikipedia.org/wiki?curid=1321039", "title": "Dassault Mirage IV", "text": "Dassault Mirage IV\n\nDassault Mirage IV byl francouzský proudový nadzvukový strategický bombardér a průzkumný letoun vyvinutý firmou Dassault Aviation. Do služby u francouzského letectva letoun nastoupil v říjnu 1964. Po mnoho let byl životně důležitou součástí jaderné triády francouzské úderné síly vzájemně zaručeného zničení zvané \"Force de Frappe\". Z této role byla Mirage IV vyřazena v roce 1996 a nakonec byly všechny z nich vyřazeny v roce 2005.\n\nBěhem šedesátých let se objevily plány pro vývoz Mirage IV. V jednom z návrhů by společnost Dassault vstoupila do partnerství s British Aircraft Corporation, aby společně vyráběly variantu Mirage IV pro Royal Air Force a potenciálně i pro jiné zákazníky, avšak tento projekt se neuskutečnil. Letouny tak sloužily pouze ve francouzském letectvu.\n\nSuezská krize, která v říjnu 1956 přerostla do ozbrojeného konfliktu, později vedla Francii k tomu, aby si vytvořila \"strategickou intervenční jednotku\" vybavenou jadernými zbraněmi. Tento projekt počítal v první řadě s vývojem vhodného letadla, ke kterému měla později přibýt balistická střela. V té době už měla Francie nadzvukovou stíhačku Dassault Mirage III, která však dokázala dosáhnout rychlosti 2 Machy jen na několik minut. Proto bylo nutné při požadavcích na nové letadlo zohlednit nejen parametry velikosti a hmotnosti, ale i požadavky na odolnost konstrukce, která bude schopná snést vysoké tření a zahřívání. Specifikace nového bombardéru byly definovány státními orgány společně se zaměstnanci společnosti Dassault a 20. března 1957 byly definitivně schváleny.\n\nPrvním prototypem byla Mirage IV 01, která byla určena k identifikaci problémů spojených s trvalým nadzvukovým letem. Její výroba zabrala 18 měsíců a bránu továrny opustila na konci roku 1958. Celkovým vzhledem byla Mirage IV 01 velmi podobná svému předchůdci Mirage III A, přesto interně nesla třikrát více paliva. Její pohon zajišťovaly proudové motory Snecma Atar 9B, které byly odzkoušeny na letounu Mirage III A ještě v květnu 1958.\n\nSouběžně s konstrukcí strategického bombardéru probíhal i vývoj letadla elektronického zpravodajství a elektronického boje. Toto letadlo mělo v případě náletu připravit cestu pro bombardéry a mělo být také postaveno na bázi Mirage IV.\n\nPrototyp Mirage IV poprvé vzlétl 17. června 1959 a tento let trval 40 minut. 19. září 1960 prolomila Mirage IV 01 světový rychlostní rekord na 1 000 km okruhu, když dosáhla rychlosti 1 822 km/h. O pár dní později během 138. letu byla na 500 km okruhu dosažená rychlost 1 972 km/h, létající mezi 2,08 a 2,14 Machu.\n\nV říjnu 1959 byly schváleny nové požadavky na letadlo nazvané Mirage IV A, které mělo být poháněny motory Snecma Atar 9 D: vzletová hmotnost 32 tun, minimální dolet 1 100 km (z toho jedna polovina při nadzvukové rychlosti), přičemž letadlo mělo být schopné prodloužit svůj dolet doplněním paliva během letu.\n\n29. května 1962 byla podepsána objednávka na 50 letadel a 4. listopadu téhož roku na dalších 12 letadel, které měly mít stejné charakteristiky, ale měly být schopny nést průzkumný kontejner. První sériově vyrobené letadlo bylo francouzskému letectvu dodáno v únoru 1964. Do října téhož roku byla oficiálně zavedena do služby první bombardovací letka na letecké základně Mont-de-Marsan. Francouzské letectvo získávalo dvě každá letadla Mirage IV a dodávky těchto strategických bombardérů probíhaly až do března 1968.\n\nKdyžvstoupila v roce 1964 Mirage IV A do služby, byla prvním evropským vojenským letadlem, které dokázalo letět udržitelnou rychlostí 2 Machy. Francie se tímto stala skutečnou jadernou velmocí. Tyto strategické bombardéry provozovalo francouzské letectvo až do roku 1996 a v roce 2005 byly vyřazeny i letouny v průzkumném provedení.\n\nMirage IV svým vzhledem nápadně připomíná Mirage III, od svého předchůdce se však lišila asi o 50% delším trupem a dvojnásobnou hmotností. Dalším rozdílem byla dvojice motorů s maximálním výkonem 70,61 kN (namísto jednoho s výkonem 60,8 kN). V přívodech vzduchu do motorů se nacházely pohyblivé polokužely, jejichž poloha se měnila v závislosti na různých podmínkách proudění vzduchu.\n\nMirage IV bylo celokovové letadlo vyrobené většinou ze slitin hliníku. Byl to dolnoplošník s rozpětím křídel 11,85 m. Delta křídla měla šípovitost 60°, což byla stejná hodnota jako u Mirage III. V křídlech a uprostřed trupu se nacházely integrální palivové nádrže.\n\nJelikož letadla s delta křídlem potřebují delší vzletovou dráhu, Mirage IV byla vybavena pomocnými raketovými motory (čtyři kusy; připojené v zadní části každého z křídel). Kvůli delta křídlu Mirage IV přistávala při vyšší rychlosti, proto byla vybavena brzdícím padákem.\n\nKabina posádky měla tandemové uspořádání. Pilot z ní měl velmi slabý výhled dozadu a navigátor měl po obou stranách jen malá okénka, i když měl k dispozici ještě periskop, který mu umožňoval pohled dolů. Oba členové posádky seděli na vystřelovacích sedadlech značky Martin Baker Mark 4, které umožňovaly katapultaci i v nulové nadmořské výšce, ale aby se správně otevřel padák, vyžadovala se alespoň minimální dopředná rychlost.\n\n\n\n\n"}
{"id": "1321042", "url": "https://cs.wikipedia.org/wiki?curid=1321042", "title": "Belgická konfese", "text": "Belgická konfese\n\nBelgická konfese (lat. \"Confessio Belgica\") je kalvínské vyznání víry, sepsané roku 1561 kazatelem Guy de Bray pro reformované evangelíky v celém regionu Nizozemí.\n\nSkládá se ze 37 článků. Je součástí tzv. Tří forem jednoty, představujících hlavní vyznavačské spisy kontinentálního kalvinismu.\n\n\n\n"}
{"id": "1321043", "url": "https://cs.wikipedia.org/wiki?curid=1321043", "title": "Mistrovství světa v silniční cyklistice 1981", "text": "Mistrovství světa v silniční cyklistice 1981\n\n54. mistrovství světa v silniční cyklistice se konalo v Praze od 26. do 30. srpna 1981 a bylo součástí oslav stého výročí organizované cyklistiky v českých zemích. Na programu byly tři závody jednotlivců s hromadným startem (profesionálové na 281,4 km, amatéři na 187,6 km a ženy na 53,6 km) a časovka amatérských družstev na 100 km. Individuální závody se jely na okruhu Strahovem, trať časovky vedla ze Smíchova do Štěchovic a zpět. \n\nMezi profesionály vyhrál po spurtu silné vedoucí skupiny Belgičan Freddy Maertens, dokončilo 69 závodníků ze 112 startujících. Favorizovaný Bernard Hinault propásl rozhodující únik, sólovou jízdou se dokázal dotáhnout do vedoucí skupiny, ale vydané síly mu ve finiši chyběly a skončil třetí. Závod amatérů rozhodl v závěrečném kole únik Rudyho Rogierse (Belgie) a Andreje Vedernikova (SSSR), který měl v cílové rovince více sil. Soutěž žen pro sebe rozhodla šestnáctiletá Ute Enzenauerová ze západního Německa, nejmladší mistryně světa cyklistické historie. V časovce družstev porazili východní Němci olympijské vítěze ze Sovětského svazu o téměř tři minuty. \n\nČeskoslovenští reprezentanti obhájili ve stejné sestavě bronzové medaile v časovce družstev z moskevské olympiády, v závodě mužů skončil nejlépe Svatopluk Henke na 13. místě, což bylo při výhodě domácí trati označováno spíše za zklamání. Ženská cyklistika tehdy v Československu teprve začínala, tomu odpovídalo umístění domácích závodnic, z nichž byla nejlepší Hana Hotová na 47. pozici. \n"}
{"id": "1321044", "url": "https://cs.wikipedia.org/wiki?curid=1321044", "title": "Mania", "text": "Mania\n\nMania (alternativně psáno M A  N   I    A) je sedmé studiové album americké skupiny Fall Out Boy. Bylo vydáno 19. ledna 2018. Původně mělo vyjít 15. září roku 2017, avšak počátkem srpna 2017 bylo odloženo. Spolu se členy skupiny je producentem desky Jesse Shatkin. První singl z alba nazvaný „Young and Menace“ byl vydán v dubnu 2017. Druhý („Champion“) následoval v červnu toho roku. Toto album je považované jako odklonění od žánru rocku, jelikož v albu jsou silné prvky EDM, především v singlu „Young and Menace\".\n\n"}
{"id": "1321053", "url": "https://cs.wikipedia.org/wiki?curid=1321053", "title": "CD Monte Carlo", "text": "CD Monte Carlo\n\nCD Monte Carlo (celým názvem: \"Clube Desportivo Monte Carlo\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1984. Jedná se o pětinásobného vítěze macajské nejvyšší fotbalové soutěže. Klubové barvy jsou žlutá a modrá. Od sezóny 2010 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321056", "url": "https://cs.wikipedia.org/wiki?curid=1321056", "title": "Chop service", "text": "Chop service\n\nChop service (servis chop & join, nářezový servis) je služba v oboru rámování obrazů na úrovni velkoobchodu. Funguje na podobném principu jako jsou fotosběrny. Drobní rámaři rámy nevyrábějí, ale objednávají si je v podobě polotovarů z velkoobchodů.\n\n\nVýhoda pro rámaře je rychlost, zpravidla den či dva, minimální náklady rámaře na skladové zásoby. Výhoda pro zákazníka pak daleko větší sortiment, než by si mohl rámař dovolit a často také kvalita díky větším zkušenostem.\n\n"}
{"id": "1321060", "url": "https://cs.wikipedia.org/wiki?curid=1321060", "title": "GD Polícia de Segurança Pública", "text": "GD Polícia de Segurança Pública\n\nGD Polícia de Segurança Pública (celým názvem: Grupo Desportivo da Polícia de Segurança Pública) je čínský fotbalový klub, který sídlí ve zvláštní správní oblasti Čínské lidové republiky Macao. Jedná se o trojnásobného vítěze macajské nejvyšší fotbalové soutěže. Klubové barvy jsou oranžová, černá a bílá. Od sezóny 1999 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321082", "url": "https://cs.wikipedia.org/wiki?curid=1321082", "title": "Dark Lady", "text": "Dark Lady\n\nTřetí a zároveň poslední album u společnosti MCA bylo opět produkované Snuffem Garretem. O hudební aranžmá se postaral Al Capps.\n\nDark Lady je posledním albem, které bylo produkované v tehdy úspěšné televizní show The Sonny & Cher Comedy Hour. Ve stejném roce se Cher rozvedla se svým prvním manželem Sonnym Bonem, což zapříčinilo rozpad dvojice Sonny & Cher. Na určitý čas tak skončila jejich televizní i hudební kariéra. Po úspěchu předchozích studiových počinů produkované Snuffem Garretem, Dark Lady pokračovalo ve stejném stylu vyprávěcích balad. Tímto albem Cher přitáhla spoustu mladých fanoušků a to díky svému stylu \"glamour popu\". Zajímavostí je, že Dark Lady je také posledním studiovým albem Cher s čárkou nad písmenem \"E\" (tedy Chér), což se zopakovalo ještě na kompilačním albu Greatest Hits z konce stejného roku. Následující počiny už byly značené jako \"Cher\".\n\nPrvní skladbou alba je píseň \"Train Of Thought\" od Alana O'Daye. Tři skladby z alba napsal Johnny Durrill a poslední píseň \"Apples Don't Fall Far From The Tree\" napsal Bob Stone, který stojí za prvním úspěchem Cher ze sedmdesátých let, skladbou \"Gypsies, Tramps & Thieves\". Album také obsahuje dvě cover verze, písně \"What'll I Do\" a \"Rescue Me\" z roku 1965 od Fontelly Bass. Cher také vzdává hold Bette Midler v retro skladbě \"Miss Subway Of 1952\".\n\nDeska Dark Lady sklidila pozitivní hodnocení od hudebních kritiků. O mnoho let později, Peter Fawthrop z Allmusic ohodnotil album třemi hvězdičkami a označil jej za mnohem \"pozitivnější\" než předchozí \"Half-Breed\". Zároveň poznamenal, že Cher byly na počátku sedmdesátých let mnohem přirozenější a že je vždy zábavné poslouchat její cover verze známých písní. Časopis Rolling Stones ve své recenzi o albu napsal, že by to konečně mohlo být to pravé, co Cher vynese mezi přední umělce, vyzdvihující její nezaměnitelný hlas, skvělé písně a vynikající produkci. Dodali, že se jedná o její nejlepší album od 3614 Jackson Highway z roku 1969. O Cher pak časopis napsal, že je to nejen velká osobnost, ale i zpěvačka s velkým repertoárem různých žánrů.\n\nS prvním singlem Dark Lady vystoupila Cher v tehdy velmi úspěšné The Sonny & Cher Comedy Hour, vzniklo i zcela animované video. S dalšími singly nebo písněmi z alba nikdy nevystoupila.\n\nAlbum slavilo pouze mírný úspěch. Na začátku června 1974 debutovalo v americké hitparádě na 191. místě. Nakonec dosáhlo nejvyššího místa 69. V Kanadě debutovalo na konci června na 98. místě, v červenci se vyšplhalo až na místo 33. Jako předchozí alba, Dark Lady se vůbec nedostalo do britské hitparády.\n\nV srpnu 1993 bylo album společně s předchozím titulem \"Half-Breed\" vydáno na kompaktním disku pod názvem Half-Breed/Dark Lady, obsahující všechny písně z obou alb. Samotně deska Dark Lady na CD nikdy nevyšla.\n\nAlbum vyprodukovalo čtyři singly. Pilotním singlem se stala píseň \"Dark Lady\" a stala se jedním z největších hitů Cher vůbec. 23. března 1974 se v americkém Billboard Hot 100 píseň umístila na 1. místě a stala se tak třetí a zároveň poslední singlovou jedničkou Cher v sedmdesátých letech. Toto prvenství si Cher zopakuje za dlouhých 25 let s megahitem \"Believe\", což je jeden z rekordů Cher za nejdelší prodlevu singlů číslo jedna v Billboard Hot 100. V americkém žebříčku Adult Contemporary se singl umístil na 3. místě a ve Spojeném království na místě 36. Druhým singlem se stala píseň \"Train Of Thought\", která měla úspěch. V americkém Billboard Hot 100 se umístila na 27. místě a v žebříčku Adult Contemporary na místě 9. Krátce na to vyšel třetí singl \"I Saw A Man And He Danced With His Wife\". V americkém Billboard Hot 100 se umístila na 42. místě a v žebříčku Adult Contemporary na místě 3. Posledním komerčním singlem byla píseň \"Rescue Me\".\n\n\n\n"}
{"id": "1321083", "url": "https://cs.wikipedia.org/wiki?curid=1321083", "title": "Jesenický potok (přítok Ronovky)", "text": "Jesenický potok (přítok Ronovky)\n\nJesenický potok je levostranný přítok Ronovky v okrese Nymburk ve Středočeském kraji. Délka toku měří 2,26 km.\n\nPotok pramení v obci Hrubý Jeseník v nadmořské výšce 193 m. Dále potok teče směrem na severovýchod. Za obcí se potok stáčí k jihovýchodu posléze k jihu. Potok zleva přijímá bezejmenný tok a teče okolo Jankova kopce (193 m). Asi 500 m severně od Nového Dvora se Jesenický potok zleva vlévá do Ronovky v nadmořské výšce 188 m.\n\n"}
{"id": "1321112", "url": "https://cs.wikipedia.org/wiki?curid=1321112", "title": "Novodvorský potok (přítok Ronovky)", "text": "Novodvorský potok (přítok Ronovky)\n\nNovodvorská potok je pravostranný přítok Ronovky v okrese Nymburk ve Středočeském kraji. Délka toku měří 1,63 km.\n\nPotok vytéká z vodní nádrže v obci Nový Dvůr v nadmořské výšce 190 m a teče směrem na západ. Po asi 500 m toku se potok začíná pozvolna stáčet k severozápadu posléze teče směrem na sever. Východně od Oskořínku se Novodvorský potok zprava vlévá do Ronovky v nadmořské výšce 189 m.\n\n"}
{"id": "1321113", "url": "https://cs.wikipedia.org/wiki?curid=1321113", "title": "Althea Flynt", "text": "Althea Flynt\n\nAlthea Flynt, rodným jménem Althea Leasure (6. listopadu 1953 Ohio – 27. června 1987 Los Angeles) byla čtvrtá manželka Larryho Flynta a spoluvydavatelka Flyntova pornografického časopisu Hustler.\n\nAlthea Leasure se narodila 6. listopadu 1953 v Marietta v Ohiu. Althea a její čtyři sourozenci Sherry, Debbie, Marsha a Richard pochází z násilnické rodiny. Když bylo Althee osm, její otec Richard zabil její matku June, dědečka a nakonec sám sebe. Babička stihla utéct.\n\nAlthea zemřela ve věku 33 let, když se utopila ve vaně v sídlišti Bel-Air v Los Angeles dne 27. června 1987. Podle zpráv se předávkovala a následně utopila. Její manžel ale uvedl, že byla v pokročilém stádiu AIDS a bez ohledu na to by za rok stejně umřela. V daném okamžiku se o ni staral a tvrdil, že byla prakticky upoutána na lůžko.\n\nAlthea Flynt je pohřbena na rodinném hřbitově v Salyersville v Kentucky.\n\n"}
{"id": "1321143", "url": "https://cs.wikipedia.org/wiki?curid=1321143", "title": "Polsko-turecká válka (1620–1621)", "text": "Polsko-turecká válka (1620–1621)\n\nPolsko-turecká válka (1620–1621), nebo první polsko-turecká válka byl vojenský konflikt mezi polsko-litevskou Republikou obou národů a Osmanskou říší o kontrolu nad Moldavským knížectvím. \n\nOd konce 16. století se polští magnáti stále více vměšovali do záležitostí Moldavského knížectví, které však Osmanská říše považovala za svou sféru vlivu. Nevoli Turků vůči Polákům vyvolávaly i vpády kozáků, poddaných polského království, na osmanská území.\n\nRoku 1619 sedmihradský kníže Gabriel Bethlen povstal proti Habsburkům. Polský král Zikmund III. Vasa poslal Habsburkům na pomoc vojsko tzv. lisovčíků, kteří v bitvě u Humenného rozbili sedmihradské vojsko Jiřího I. Rákócziho. Poté se Sedmihradsko obrátilo s žádostí o pomoc k Osmanům a moldavský kníže Gaspar Graziani přešel na stranu Polska.\n\nOsmanský sultán Osman II. reagoval souhlasem s podporu Sedmihradska a vyslal velkou armádu proti Polsku. Na podzim 1620 Turci porazili polsko-litevské vojsko v bitvě u Cecory, ve které padl slavný polský vojevůdce Stanisław Żółkiewski.\n\nNa jaře 1621 turecká armáda vedená Osmanem II. vyrazila z Istanbulu a postupovala na sever k polským hranicím. S polskou armádou se Turci střetli v bitvě u Chotynu (Chotyn leží na Ukrajině nedaleko ukrajinsko-moldavsko-rumunského pomezí) a podlehli ji.\n\nVálku ukončila Chotynská smlouva uzavřená po bitvě. Smlouva zakotvila hranici mezi osmanskými a polskými zeměmi na Dněstru a status Moldávie jako osmanského vazala. Mír trval do roku 1633, kdy vypukla polsko-turecká válka (1633–1634).\n"}
{"id": "1321146", "url": "https://cs.wikipedia.org/wiki?curid=1321146", "title": "Illorpaat", "text": "Illorpaat\n\nIllorpaat nebo Ilorpaat (někdy také \"Illorpait\" a \"Ilorpait\", v tunumiitu Ittorpait, zastarale \"Igdlorpait\" nebo \"Idlorpait\") je zaniklá misijní stanice v kraji Kujalleq v Grónsku. Nachází se asi 12 km východně od Alluitsupu Paa, 36 km jihovýchodně od Eqalugaarsuitu, 37 km severně od Nanortaliku a 42 km severozápadně od Tasiusaqu.\n\nIllorpaat byl založen v roce 1864 a zanikl v roce 1900 kvůli státní reformě.\n"}
{"id": "1321147", "url": "https://cs.wikipedia.org/wiki?curid=1321147", "title": "Sporting Clube de Macau", "text": "Sporting Clube de Macau\n\nSporting CM (celým názvem: Sporting Clube de Macau) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1926. Pojmenován byl podle portugalského klubu Sporting Clube de Portugal, který s macajským jmenovcem spolupracuje. Jedná se o vítěze macajské nejvyšší fotbalové soutěže z ročníku 1990/91. Klubové barvy jsou zelená a bílá. Od sezóny 2014 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321148", "url": "https://cs.wikipedia.org/wiki?curid=1321148", "title": "Seznam utkání HC Škody Plzeň v hokejové lize mistrů", "text": "Seznam utkání HC Škody Plzeň v hokejové lize mistrů\n"}
{"id": "1321149", "url": "https://cs.wikipedia.org/wiki?curid=1321149", "title": "Julia Chanourdie", "text": "Julia Chanourdie\n\nJulia Chanourdie (* 25. června 1996) je francouzská reprezentantka ve sportovním lezení. Vítězka Rock Masteru v duelu, akademická vicemistryně světa a vicemistryně Francie v lezení na obtížnost, akademická vicemistryně světa v boulderingu.\n\n\n\n"}
{"id": "1321150", "url": "https://cs.wikipedia.org/wiki?curid=1321150", "title": "Windsor Arch Ka I", "text": "Windsor Arch Ka I\n\nWindsor Arch Ka I (dřívějším názvem: \"Associação Desportiva Ka I\"; ) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1985 pod názvem AD Ka I. Jedná se o trojnásobného vítěze macajské nejvyšší fotbalové soutěže. Klubové barvy jsou červená, černá a bílá. Od sezóny 2009 působí v macajské nejvyšší fotbalové soutěži.\n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1321154", "url": "https://cs.wikipedia.org/wiki?curid=1321154", "title": "Tempura", "text": "Tempura\n\nTempura nebo \"tenpura\" ( 天ぷら, 天麩羅) je japonský pokrm, tvořený kousky ryb, zeleniny nebo ovoce smažených v těstíčku. Recept pochází z portugalského regionu Alentejo, kde se nazývá \"peixinhos da horta\", a do Japonska ho přinesli v 16. století jezuitští misionáři. Název pochází z latinského výrazu \"quatuor temporum\" (suché dny), protože toto jídlo neporušuje pravidla křesťanského půstu.\n\nTěstíčko na tempuru se připravuje ze zvláštního prášku \"tempurako\" (směs na bázi škrobu, pšeničné a rýžové mouky), který se jídelními hůlkami promíchá se studenou vodou nebo minerálkou na stejnorodou řídkou kaši, do níž se někdy přidává také vaječný žloutek. Do této hmoty se namáčejí krevety, ryby (ježdíkovec, sumec amurský, úhořovec hvězdnatý, platýs velký, aju východní, treska tmavá, psohlav obecný, ostroun obecný), houba houževnatec jedlý, kořen lotosu, lusky ibiškovce, bambusové výhonky, dýně, lilky, mrkev, batáty nebo kapie. Kousky obalené těstíčkem se dají do cedníku amijakuši, ponoří do rozpáleného oleje (ideálně sezamového), rychle osmaží a podávají horké.\n\nTradiční přílohou k tempuře je daikon, který neutralizuje mastnotu. Strávníci si jednotlivé kousky obvykle dochucují omáčkou tencuju z rybího vývaru, mirinu a sójové omáčky, případně sypou mořskou solí a matchou. Tempura se podává rovněž s rýží (\"tendon\") nebo nudlemi (\"tensoba\"), případně jako součást závitků suši nebo polévky udon. Bývá také obvyklou náplní obědových krabiček bentó.\n\n"}
{"id": "1321155", "url": "https://cs.wikipedia.org/wiki?curid=1321155", "title": "Seznam utkání Znojemských Orlů v hokejové lize mistrů", "text": "Seznam utkání Znojemských Orlů v hokejové lize mistrů\n"}
{"id": "1321156", "url": "https://cs.wikipedia.org/wiki?curid=1321156", "title": "Izotopy erbia", "text": "Izotopy erbia\n\nPřírodní erbium (Er) je tvořeno šesti stabilními izotopy, nejběžnější je Er (přirozený výskyt 33,503 %). Bylo také popsáno 31 umělých radioizotopů, s nukleonovými čísly 142 až 178, a několik jaderných izomerů tohoto prvku. Nejstabilnější radioizotopy jsou Er (poločas přeměny 9,392 dnů), Er (49,3 hodiny), Er (28,58 h) a Er (10,36 h). Všechny ostatní mají poločasy kratší než 8 hodin, většina pod 4 minuty. Radioizotopy s nukleonovým číslem 165 a nižším se většinou přeměňují beta plus přeměnou na izotopy holmia, zatímco u Er a těžších radioizotopů převažuje přeměna beta minus na thulium.\n"}
{"id": "1321158", "url": "https://cs.wikipedia.org/wiki?curid=1321158", "title": "Loučeňský potok (přítok Křinecké Blatnice)", "text": "Loučeňský potok (přítok Křinecké Blatnice)\n\nLoučeňský potok je pravostranný přítok Křinecké Blatnice v okrese Nymburk ve Středočeském kraji. Délka toku měří 3,26 km.\n\nPotok pramení v lese v katastru městysu Loučeň v nadmořské výšce 218 m, teče směrem na východ a napájí Patřínský rybník. Potok zleva přijímá bezejmenný tok. Jižně od Studeček se potok stáčí k jihovýchodu a jižně od letiště Loučeň se Loučeňský potok zprava vlévá do Křinecké Blatnice v nadmořské výšce 194 m.\n\n"}
{"id": "1321159", "url": "https://cs.wikipedia.org/wiki?curid=1321159", "title": "Saattoq", "text": "Saattoq\n\nSaattoq (zastarale \"Sâgtoq\", \"Sãtoq\" nebo \"Sàtoq\") je zaniklá osada v kraji Qaasuitsup v Grónsku. Nachází se na ostrově Sattorsuaq, nacházejícím se v Upernavickém souostroví u Tasiusackého zálivu. Název znamená \"ten, kdo je vpředu\".\n\nOsada byla založena v roce 1881. Byla to velice malá osada a po celou dobu svojí existence tu žilo vždy méně než 10 obyvatel. Přežil však až do roku 1957, když se zbývající obyvatelé přestěhovali do Nutaarmiutu.\n"}
{"id": "1321160", "url": "https://cs.wikipedia.org/wiki?curid=1321160", "title": "Izotopy thulia", "text": "Izotopy thulia\n\nPřírodní thulium (Tm) je tvořeno jediným izotopem, Tm, což jej řadí mezi monoizotopické prvky. Bylo také popsáno 37 radioizotopů, s nukleonovými čísly 143 až 181, a řada jaderných izomerů tohoto prvku. Nejstabilnější radioizotopy jsou Tm (poločas přeměny 1,92 let), Tm (128,6 dne), Tm (93,1 d), Tm (9,25 d) a Tm (63,6 hodin). Všechny ostatní mají poločasy kratší než 31 hodin, většina pod 4 minuty. Radioizotopy s nukleonovým číslem 168 a nižším se většinou přeměňují beta plus přeměnou na izotopy erbia, zatímco u Tm a těžších radioizotopů převažuje přeměna beta minus na ytterbium.\n"}
{"id": "1321161", "url": "https://cs.wikipedia.org/wiki?curid=1321161", "title": "Útok ve vlaku Thalys (2015)", "text": "Útok ve vlaku Thalys (2015)\n\nÚtok ve vysokorychlostním vlaku Thalys (francouzsky \"Attentat du train Thalys le 21 août 2015\"), ke kterému došlo ve francouzském departementu Pas-de-Calais dne 21. srpna 2015 na vlakové trase z Amsterdamu do Paříže, měl na svědomí šestadvacetiletý Maročan Ajúb el-Cházání. Při útoku sice nikdo nezemřel, avšak tři cestující byli zraněni, daného kalašnikovem ozbrojeného pachatele ještě ve vlaku úspěšně zneškodnila trojice amerických občanů. Pachatel byl státním složkám již z minulosti dobře známý, byl jimi dokonce po určitou dobu i sledován.\n\nNa základě této události natočil americký režisér Clint Eastwood životopisné drama . \n"}
{"id": "1321195", "url": "https://cs.wikipedia.org/wiki?curid=1321195", "title": "Jiří Svetozar Kupka", "text": "Jiří Svetozar Kupka\n\nJiří Svetozar Kupka (28. září 1921 Praha – 4. července 2017 Praha) byl český spisovatel, prozaik a scenárista.\n\nNarodil se v roce 1921 v rodině úředníka. Absolvoval v 1940 reálné gymnázium v Praze-Libni a v 1941 abiturientský kurz při Obchodní akademii v Praze na Vinohradech. V letech od 1941 až 1945 pracoval jako obchodní referent u zemědělské firmy Selecta. Publikovat začal po konci druhé světové války a napsal řadu románů a televizních her o životě významných osobností české historie. Od roce 1946 se stal redaktorem časopisů vydávaných Ústřední radou družstev: \"Zemědělské družstevní noviny\", \"Družstevní věstník\", \"Spotřebitel\" a \"Nový svět\". \n\nV letech 1950/51 byl redaktorem kulturněpolitického měsíčníku \"Směna\" v nakladatelství Mladá fronta. V letech 1950 až 1959 byl filmovým dramaturgem v Československým státním filmu (ČSF); z toho však rok 1952/53 byl řidičem na stavbě Slapské přehrady. V této době vydal román z prostředí libeňských závodů \"Pražské jaro\" (1952), v němž zobrazil budovatelské nadšení mládeže na počátku 50. let. Z brigády na stavbě Slapské přehrady vytěžil román \"Rušné dny\" (1955), který se řadí k umělecky nejhodnotnějším budovatelským románům 50. let.\n\nOd října 1956 do května 1957 se s režisérem Jiřím Sequensem a kameramanem Rudolfem Miličem zúčastnil námořní cesty z Gdyně kolem Afriky na Dálný východ a Suezským průplavem zpět, kde natočili společně středometrážní dokumentární filmy „Muži na palubě“, „Hranice světadílů“ a „Země středu“ (všechny 1962).\n\nV letech 1959–1970 byl vedoucím zahraničního oddělení Svazu československých spisovatelů. Roku 1970 začal pracovat jako topič v teplárně. Za pobytu v Německu v roce 1971 utrpěl těžký úraz s trvalými následky; čtyři roky byl v invalidním důchodu. Pak se stal spisovatelem z povolání.\n\nV roce 1977 vydal obsáhlý román \"Vzpoura\", v němž zpracoval skutečnou událost, vzpouru rakousko-uherských válečných námořníků deseti národností v boce Kotorské, v jejímž čele stál přerovský rodák František Rasch.\nV 70. letech se také intenzivně rozvinula jeho spolupráce s televizí. Napsal přes dvě desítky televizních her, např. o životě Zdeňka Nejedlého (\"Přitažlivost země\", 1978) a Bernarda Bolzana (\"Zákon rovnosti\", 1979). Je též autorem dvou příběhů ze seriálu Třicet případů majora Zemana (\"Rukojmí z Bella Vista\", \"Poselství z neznámé země\"). Podle scénáře epizody \"Rukojmí z Bella Vista\" pak v roce 1980 vydal i stejnojmenný román.\n\n\n \n"}
{"id": "1321196", "url": "https://cs.wikipedia.org/wiki?curid=1321196", "title": "Oriented", "text": "Oriented\n\nOriented (hebrejsky \"אוריינטד\") je izraelsko-britský dokumentární film z roku 2015, který režíroval Jake Witzenfeld. Film zachycuje 15 měsíců života tří palestinských gayů žijících v Tel Avivu. Dotýká se tak problematiky národnosti, náboženství, sexuální orientace a imigrace. Snímek měl světovou premiéru na festivalu dokumentárních filmů \"Sheffield Doc/Fest\" v červnu 2015. V ČR byl uveden v roce 2016 na filmovém festivalu Febiofest pod názvem \"Zaměření\".\n\nTři palestinští kamarádi žijí v Tel Avivu. Každý pochází z odlišného prostředí, ale všichni se musejí vyrovnávat s problémy, které jim přináší jejich národnostní identita vůči Izraelcům na jedné straně a jejich sexuální orientace vůči Palestincům na straně druhé. Naeem Jiryes je sice aktivista, vegetarián a feminista, ale přesto se obává vlivu a odsouzení své tradiční rodiny. Fadi Daem se se svou rodinou přestal úplně stýkat. Nyní pracuje jako zdravotník v nemocnici a řeší zásadní politický problém – když se zamiloval do Izraelce, tedy do nepřítele, nezradil tím svůj národ? Khader Abu-Seif je původem z prominentní muslimské rodiny a sám už žije s židovským přítelem.\n"}
{"id": "1321197", "url": "https://cs.wikipedia.org/wiki?curid=1321197", "title": "Rojdánka", "text": "Rojdánka\n\nRojdánka je levostranný přítok bezejmenného potoka, který je levostranným přítokem Křinecké Blatnice, v okrese Nymburk ve Středočeském kraji. Délka toku měří 4,97 km.\n\nPotok pramení v lese severně od Mcel v nadmořské výšce 275 m a teče směrem na jihovýchod. Dále potok teče pod silnicí II/279 a zleva přijímá bezejmenný tok. Západně od Mcel potok podtéká silnici II/275 a stáčí se směrem k jihozápadu. Jihozápadně od Sovenic se v nadmořské výšce 193 m Rojdánka zleva vlévá do bezejmenného potoka, který se po asi 400 m vlévá zleva do Křinecké Blatnice.\n\n"}
{"id": "1321198", "url": "https://cs.wikipedia.org/wiki?curid=1321198", "title": "Valky", "text": "Valky\n\nValky jsou:\n"}
{"id": "1321200", "url": "https://cs.wikipedia.org/wiki?curid=1321200", "title": "Matěj Balga", "text": "Matěj Balga\n\nMatěj Balga (* 27. listopadu 1990 Hodonín) je český cestovatel. Pochází z Hodonína. Po ukončení střední školy procestoval na bazarovém jízdním kole část jižní Evropy. V roce 2014 se vydal na cestu směrem na východ. Původně plánoval projet na konec Hedvábné stezky. Následně se však rozhodl pokračovat. Dostal se tedy na Aljašku, odkud pokračoval dále na jih. Ze San Francisca se však vrátil zpět do Vancouveru, kde se na nějaký čas usadil a po půl roce odletěl do Mexika, kde navázal na svou cestu jižním směrem. Oblast Darién Gap, kde není silnice, projel na malém člunu po moři. Později se začal opět stáčet směrem na východ, rozhodl se na člunu projet část Amazonky. Nakonec odletěl do Dakaru, odkud pokračoval směrem na sever do Evropy. Své zážitky popisuje na svém internetovém blogu a roku 2018 vydal knihu \"Saudade: Na kole a v kajaku kolem světa\".\n\n"}
{"id": "1321202", "url": "https://cs.wikipedia.org/wiki?curid=1321202", "title": "Valky (Charkovská oblast)", "text": "Valky (Charkovská oblast)\n\nValky (; – \"Valki\") jsou město v Charkovské oblasti na Ukrajině. K roku 2015 měly přes devět tisíc obyvatel.\n\nValky leží na řece Mži (přítoku Severního Doňce). Vede přes ně dálnice M03 z Kyjeva přes Charkov a Antracyt k rusko-ukrajinské hranici, po této dálnici je vedena rovněž Evropská silnice E40.\n\nValky byly založeny v roce 1646. Na město byly poprvé povýšeny v roce 1780, ale později o status přišly. Znovu povýšeny na město byly v roce 1938.\n\nZa druhé světové války byly Valky od 19. října 1941 do půlky září 1943 obsazeny německou armádou.\n\n"}
{"id": "1321203", "url": "https://cs.wikipedia.org/wiki?curid=1321203", "title": "Březule balzámová", "text": "Březule balzámová\n\nBřezule balzámová (\"Bursera simaruba\") je opadavý strom z tropických oblastí Nového světa, je nejznámější z asi 110 podobných druhů rodu březule. Dřevina je nápadná červenou, v plátech se odlupující kůrou, která je čerstvě po sloupnutí zelená a obsahuje chlorofyl.\n\nVyskytuje se od jižních oblastí Floridy přes střední Mexiko, státy Střední Ameriky až do Kolumbie,Venezuely, Guyany a zasahuje i na sever Brazílie. Je také původním druhem na mnoha Karibských ostrovech.\n\nNení náročná na kvalitu půdy, dobře roste v písčité, hlinité nebo jílovité. Nesnáší trvalé zamokření, stanoviště musí mít dobře odvodněné. Vyhovuje půda pH neutrální i silně zásaditá a snese i částečně zasolení. Dobře zakořeněná snadno přečkává sucho, může růst solitérně na plném slunci nebo v lese v polostínu, snáší i velmi silný vítr.\n\nBývá součásti poloopadavých lesů rostoucích na suchých stanovištích, nebo u mořských pobřeží někdy navazuje na mangrovy. Vyskytuje se také osamoceně na skalách a pastvinách, nebo vytváří stromořadí okolo komunikací. Roste v nadmořské výšce od mořské hladiny po 1900 m, v prostředí s dešťovými srážkami 800 až 3000 mm a průměrnou roční teplotou +18 až +25 °C, nárazově snese i pokles teploty pod 0 °C.\n\nKvěty raší koncem zimy, poté počátkem jara opadají staré listy a krátce nato se objeví listy nové. Květy jsou význačným zdrojem pylu a nektaru, jsou opylovány drobným hmyzem, nejsou samosprašné. Tmavě červené plody zrají na stromech více než osm měsíců, na statném stromu se urodí až 15 000 poživatelných plodů.\n\nBřezule balzámová roste nejčastěji jako strom dorůstající do výše 25 m, někdy keř vysoký až 5 m. Strom má poměrně krátký kmen v dospělosti široký 40 až 90 cm, rozkladité větve a nepravidelnou, rozložitou korunu. Kůra je tenká a odlupuje se v plátech, po odloupnutí je zelená a postupně dostává barvu měděně červenou. Ze stromu po poranění prýští pryskyřice vonící po terpentýnu.\n\nNa koncích větví vyrůstají ve spirále lichozpeřené, 10 až 20 cm dlouhé, dvou až čtyřjařmé listy s řapíkem až 14 cm dlouhým. Tuhé lístky s řapíčkem bývají velké 5 až 17 × 3 až 8 mm, jsou vejčité až kopinaté, na bázi okrouhlé a vrcholu špičaté, po obvodě celokrajné, mírně asymetrické a v mládí chlupaté.\n\nMnohomanželná koncová nebo úžlabní květenství jsou 8 až 10 cm dlouhé laty nebo štíhlé hrozny tvořené krátce stopkatými květy. Samčí jsou tříčetné a bílé, samičí pětičetné a žlutavě bílé až zelenavě hnědé, někdy jsou uvnitř načervenalé. Kališní lístky jsou velké jen 1 mm, korunní až 3 mm. V samčím květu je deset tyčinek s prašníky, v samičím ze tří plodolistů vytvořený svrchní semeník s krátkou čnělkou s třílaločnou bliznou. Ve květenstvích občas vyrůstají i oboupohlavné květy se samčími i samičími orgány.\n\nPlod je trojboká, asi 1,5 cm dlouhá, červenohnědá, pukající tobolka obsahující jedno bílé, 5 mm velké, trojboké semeno (míšek) obaleno červenou aromatickou dužinou. Semena bývají ptáky i savci roznášena po okolí, podržují si klíčivost asi deset měsíců.\n\nBřezule balzámová je dřevina potřebující ke zdárnému růstu jen minimální péči. Vysazuje se jak ozdobná, červenokorá solitéra poskytující stín, tak i jako alejové stromy okolo cest. Dva až tři metry dlouhé větve zasazené do vlhké půdy obvykle zakoření a vytvoří rozložité keře (nemají svislé kořeny, jen postranní), které jsou vhodné pro živé ploty ohraničující pozemky.\n\nStromy rychle regenerují a mladé větve jsou v období sucha používané i jako krmivo pro dobytek. Dřevo skácených stromů slouží jako palivo nebo pro výrobu dřevěného uhlí. Je lehké, měkké a dobře se opracovává, je vhodné pro použití v domácnosti, vyrábějí se z něho dýhy, překližky, nábytek, rukojeti nářadí, zápalky a různé dekorativní předměty.\n\nPro vysoký obsah pryskyřice nebývají stromy napadány hmyzem, jejich mladé větvičky s pupeny listů však jsou i přes obsah pryskyřice s oblibou spásány malpami kapucínskými. Plody jsou přirozenou potravou pro opice a ptáky, krmí se jimi též i prasata, kozy i morčata.\n\nPryskyřice z kmene a kůry stromu se používá v léčitelství proti pocení, k léčbě úplavice, kapavky a žlutá zimnice, na popáleniny, proti revmatismu a v jihoamerických kostelech bývá součásti kadidla. Dále slouží k výrobě lepidel, laků a vodu i hmyz odpudivých povlaků. Drcená kůra a listy léčí svrab a povrchové rány, ze sušených listů se vaří vonné čaje.\n\n"}
{"id": "1321204", "url": "https://cs.wikipedia.org/wiki?curid=1321204", "title": "Upernaviarsuk", "text": "Upernaviarsuk\n\nUpernaviarsuk (zastarale \"Upernaviarssuk\") je farma v kraji Kujalleq v Grónsku. Nachází se na jihu ostrova Arpatsivik, asi 9 km severovýchodně od Qaqortoqu, 14 km severně od Eqalugaarsuitu a 19 km jihovýchodně od Narsaqu. Název znamená \"milované jarní místo\", nikoliv spojení názvů osad Upernavik (jarní místo) a Arsuk (milované místo). V roce 2017 tu pracovalo 8 farmářů. Chovají se tu především kozy, ovce a koně, ve sklenících a na polích se tu pěstují i rostliny. Nachází se tu také zemědělská škola.\n"}
{"id": "1321210", "url": "https://cs.wikipedia.org/wiki?curid=1321210", "title": "Seznam dílů seriálu Ve službách CIA", "text": "Seznam dílů seriálu Ve službách CIA\n\nToto je seznam dílů seriálu \"Ve službách CIA\".\n\n<onlyinclude>\n</onlyinclude>\n\n"}
{"id": "1321212", "url": "https://cs.wikipedia.org/wiki?curid=1321212", "title": "Aspremont", "text": "Aspremont\n\nAspremont (\"La Chanson d'Aspremont\") (asi 1188) je francouzský středověký hrdinský epos, jeden z tzv. \"chansons de geste\", patřící do \"Karolínského (královského) cyklu\". Jde o neobvykle dlouhou píseň, převážně asonovanou, ale objevuje se v ní již rým. Epos se také někdy označuje jako \"Enfances Roland\" (\"Rolandovo mládí\"), protože líčí první hrdinské činy rytíře Rolanda.\n\nHistorický podklad písně je nejasný, epos pravděpodobně odráží války Karla Velikého s Langobardy a saracénské invaze na Apeninský poloostrov v průběhu 9. století.\n\nPíseň byla velice oblíbená v Itálii. Existuje frankoitalská verze \"Aspramonte\" z 13. století. a italské prozaické zpracování z 15, století, jehož autorem je Andrea da Barberino. Kromě Francie a Itálie se epos rozšířil do Anglie a do Skandinávie, kde jej zpracovává \"Karlamagnús saga\", norské prozaické převyprávění \"Královského cyklu\" z konce 13. století. Některé motivy písně parafrázuje Julius Zeyer ve své \"Karolinské epopeji\" (1896).\nEpos popisuje idealizovaný obraz sjednocených křesťanských vojsk shromážděných pod praporem Karla Velikého, aby bojovala proti Saracénům vedeným africkým emírem Agolantem a jeho synem Helmontem, kteří napadli Kalábrii. K rozhodující bitvě dochází v pohoří Aspromonte (Aspremont), které se Karel Veliký zúčastní se svými paladiny (mezi nimi je i odbojný Girart de Fraite, pro kterého ochrana křesťanství dočasně zvítězí nad jeho spory s císařem). Vystupuje zde rovněž arcibiskup Turpin, jehož kříž se v bitvě promění v oslňující slunce, před nímž pohané prchají.\n\nRoland má pro své mládí od Karla Velikého zakázáno se bitvy zúčastnit, Příkazu neuposlechne a nakonec Karlovi zachrání život v souboji s Helmontem, kterého zabije palicí, protože ještě nemá meč (není ještě rytířem). V bitvě je v souboji s rytířem Ogierem zabit také emír Agolant. Jeho žena se nechá pokřtít a vezme si syna uherského krále. Karel Veliký Rolandovi neuposlechnutí příkazu odpustí a za odměnu mu daruje Helmontova koně Veillantifa a jeho meč Durandal, kterým jej pasuje na rytíře.\n\nNa konci eposu se Karel Veliký vrací triumfálně do Francie, Anonymní autor eposu však naznačuje, že jej čeká dlouhá feudální válka mezi ním a jeho vzpurným vazalem Girardem de Fraite (Girartem de Roussillon).\n\n"}
{"id": "1321213", "url": "https://cs.wikipedia.org/wiki?curid=1321213", "title": "Hifumi Abe", "text": "Hifumi Abe\n\nHifumi Abe (: ) (* 9. srpna 1997 Kóbe, Japonsko) je japonský zápasník–judista.\n\nS judem začínal v 6 letech v kroužku. Vrcholově se připravuje v Tokiu na univerzitě Nippon taiiku daigaku pod vedením Sinčona Acušiho. V japonské seniorské reprezentaci se pohybuje od roku 2014 v pololehké váze do 66 kg. V roce 2016 se kvalifikoval na olympijské hry v Riu, ale v japonské nominace musel ustoupit zkušenějšímu Masaši Ebinumovi.\n\nHifumi Abe je pravoruký judista, představitel klasické japonské školy juda s výstavní technikou sode-curikomi-goši a seoi-nage.\n\n\n\n"}
{"id": "1321220", "url": "https://cs.wikipedia.org/wiki?curid=1321220", "title": "Lola Beer Ebner", "text": "Lola Beer Ebner\n\nLola Beer Ebner, původním jménem Carola Zwillinger, (6. srpna 1910 Prostějov – 3. března 1997 Tel Aviv) byla izraelská módní návrhářka. Narodila se jako jedno z pěti dětí židovskému obchodníku v Prostějově. Vystudovala Umělecko-průmyslovou školu v Praze a v březnu roku 1939 emigrovala i s manželem obchodníkem Josefem Beerem do tehdejší Palestiny.\n\nV Tel Avivu se po otevření módního návrhářského studia v roce 1940 stává vyhledávanou návrhářkou, především mezi ženami z evropské kultury, později, po vzniku nového státu Izrael, navrhovala ženám padnoucí uniformy pro armádní službu, práci v poštovním úřadě a nebo pro letušky El-Al, k jejím zákaznicím patřily také manželky izraelských politických činitelů. V 60. a 70. letech se autorské módní kolekce, uváděné už pod příjmením druhého manžela Ebner, dočkaly ocenění i v zahraničí. V roce 1972 jí francouzská vláda udělila titul Rytíř umění a literatury, následně obdržela čestný doktorát na telavivské univerzitě, kde vyučovala módnímu návrhářství. Vlastní obchod na prestižní telavivské třídě Ha-Jarkon vedla až do svých 85 let. Na univerzitě v Tel Avivu založila sochařskou zahradu na paměť svého muže designéra Dolfiho Ebnera, zahrada nese od roku 1997 jméno zakladatelky.\n"}
{"id": "1321222", "url": "https://cs.wikipedia.org/wiki?curid=1321222", "title": "Ṣ̄", "text": "Ṣ̄\n\nṢ̄ (minuskule: ṣ̄) je zřídka užívaný speciální znak latinky, který se nazývá S s vodorovnou čárkou a tečkou dole.\n\nPoužívá v několika přepisech thajštiny, severní thajštiny a judeo-arabštiny do latinky, dále se používá pro přepis písma kharóšthí do latinky.\n\nV Unicode mají písmena tyto kódy:\n"}
{"id": "1321224", "url": "https://cs.wikipedia.org/wiki?curid=1321224", "title": "Římskokatolická farnost Lhota u Malenovic", "text": "Římskokatolická farnost Lhota u Malenovic\n\nŘímskokatolická farnost Lhota u Malenovic je územní společenství římských katolíků s farním kostelem svaté Anny v děkanátu Zlín. \n\nNejstarší písemná zmínka o obci pochází z roku 1362 a týká se placení mostného královskému městu Hradišti. Poté, co roku 1869 vyhořela velká část Lhoty, se obyvatelé rozhodli postavit kostel. Stavba začala roku 1890, posvětil jej 20. listopadu 1910 Antonín Cyril Stojan.\nAdministrátorem excurrendo je od července 2016 R. D. Mgr. Miroslav Strnad.\n\nVe farnosti se pravidelně koná tříkrálová sbírka. Farnost je zapojena do projektu Noc kostelů.\n\nV květu a červnu pořádá farnost festival Kulturní jaro, kdy jsou na programu besedy, koncerty, divadelní představení, poutě a setkání seniorů, ministrantů a dětí.\n\n"}
{"id": "1321225", "url": "https://cs.wikipedia.org/wiki?curid=1321225", "title": "Jiří Klimíček", "text": "Jiří Klimíček\n\nJiří Klimíček (* 30. listopadu 1992, Ostrava) je český profesionální lední hokejista.\n\nNarodil se v roce 1992 v Ostravě v Moravskoslezském kraji. Oba jeho rodiče jsou z česko-slovenských rodin. Od roku 2006 hrál v juniorském týmu hokejového klubu HC RT Torax Poruba. V letech od 2008 až 2012 byl členem juniorského týmu výběrů U18 a U20 v klubu HC Vítkovice Steel (obecně HC Vítkovice Ridera). V sezoně 2009/10 byl v reprezentačním týmu ČR hráčů do 18 let. V roce 2010 účast na mistrovství světa Minsk. V sezóně 2012–2013 hrál v klubu HC Energie Karlovy Vary (junioři) – Mládežnická hokejová liga (MHL) a v letech 2013 až 2014 v HC AZ Havířov 2010.\n\nV letech 2009–2014 byl studentem Sportovního gymnázia Dany a Emila Zátopkových v Ostravě.\n\nV sezóně 2014/15 hrál jako obránce v klubu Orli Znojmo, který patří od června 2011 do nejvyšší rakouské hokejové ligy Erste Bank Eishockey Liga (EBEL). Od roce 2015 až 2017 hrál v klubu Dauphins d'Épinal, který hraje nejvyšší národní soutěž Ligue Magnus ve Francii. V současné době je hráčem italského hokejového klubu SHC Fassa v Canazei, který patŕí do nejvyšší hokejové ligy Lega Italiana Hockey Ghiaccio v Itálii. Pro sezonu 2018-2019 se na roční spolupráci dohodl s Chamonix.\n\n"}
{"id": "1321231", "url": "https://cs.wikipedia.org/wiki?curid=1321231", "title": "Knut Holmann", "text": "Knut Holmann\n\nKnut Holmann (* 31. července 1968 Oslo) je bývalý norský závodník v rychlostní kanoistice. Byl členem týmu Oslo Kajakklubb. Je trojnásobným olympijským vítězem: na Letních olympijských hrách 1996 vyhrál závod kajakářů na 1000 metrů, na Letních olympijských hrách 2000 byl první na tratích 500 m i 1000 m. Získal také dvě stříbrné a jednu bronzovou medaili. Je čtyřnásobným mistrem světa na kilometrové trati z let 1990, 1991, 1993 a 1995. Na mistrovství Evropy v rychlostní kanoistice je jeho největším úspěchem stříbrná medaile z roku 1997. V roce 1996 získal Fearnleyho cenu pro nejlepšího norského olympionika. Jeho manželkou je televizní moderátorka Vår Vibeke Staude.\n\n"}
{"id": "1321236", "url": "https://cs.wikipedia.org/wiki?curid=1321236", "title": "Užice (nádraží)", "text": "Užice (nádraží)\n\nNádraží v Užici (v srbské cyrilici Ужице) je jedna z železničních stanic na trati Bělehrad–Bar. Pro toto západosrbské město se jedná o jediné nádraží, které ho dopravně obsluhuje. Jeho adresa je \"Mihajla Pupina 3\", nachází se blízko centra města.\n\nNádraží bylo vybudováno v údolí řeky Đetinji, jeho dvě nástupiště a tři koleje se nacházejí v oblouku.\n\nNádraží bylo nejprve součástí úzkorozchodné trati Stalać-Užice, která byla zprovozněna v roce 1912. Již v průběhu 50. let však bylo původní nádraží značně nedostačující pro potřeby osobní i nákladní dopravy; Užici chybělo nákladové nádraží (později bylo vybudováno nové, dále od středu města) a původní nádraží mělo velmi špatné dopravní napojení na zbytek města. Docházelo k častému přetěžování silničních komunikací v jeho blízkosti.\n\nV 70. letech 20. století bylo v souvislosti s výstavbou trati z Bělehradu do Baru kompletně přemístěno. Nové nádraží, které bylo dokončeno roku 1975, se nachází blíže centru města na druhém břehu řeky Đetinja. Původní historickou budovu nahradila nová stavba od architekta Stanka Mandiće, kombinovaná s autobusovým nádražím. To bylo dokončeno v roce 1991, těsně před rozpadem Jugoslávie. a patřilo mezi nejmodernější stavby svého druhu v zemi.\n\nPůvodní staniční budova zůstala dochována; zůstala před ní historická parní lokomotiva. Prostor kolejiště byl využit pro stavbu nové silnice.\n"}
{"id": "1321237", "url": "https://cs.wikipedia.org/wiki?curid=1321237", "title": "Ramin Djawadi", "text": "Ramin Djawadi\n\nRamin Djawadi (* 17. července 1974 Duisburg, Západní Německo) je německo-íránský hudební skladatel. Je znám pro svou tvorbu v populárním seriálu stanice HBO \"Hra o trůny\". Pracoval také na filmech \"Souboj Titánů\", \"\", \"Pacific Rim\" či \"Iron Man\". Ze seriálu také například na \"Westworld\", \"Útěk z vězení\" nebo \"Lovci zločinců\"\n\nNarodil se v Duisburgu v Západním Německu íránskému otci a německé matce. Studoval Berklee College of Music.\n\nDjawadi je ženatý s Jennifer Hawks, která je hudební vedoucí ve filmovém průmyslu. Djawadi má podle sebe stav zvaný synestezie, při kterém může \"spojovat barvy s hudbou nebo hudbou s barvami\" a také mu dovoluje představit si danou hudbu. \n"}
{"id": "1321240", "url": "https://cs.wikipedia.org/wiki?curid=1321240", "title": "US Open 2017 – smíšená čtyřhra", "text": "US Open 2017 – smíšená čtyřhra\n\nSmíšená čtyřhra US Open 2017 probíhala v první polovině září 2017. Do smíšené soutěže newyorského tenisového grandslamu nastoupilo třicet dva dvojic. Obhájcem titulu byl německo-chorvatský pár Laura Siegemundová a Mate Pavić, jehož členové nestartovali společně. Siegemundová se turnaje neúčastnila pro dlouhodobé zranění. Na květnovém Nürnberger Versicherungscupu 2017 si přetrhla přední zkřížený vaz v pravém kolenu. Spoluhráčem Paviće se stala Slovinka Andreja Klepačová, s níž skončil v úvodním kole na raketách Alicje Rosolské se Santiagem Gonzálezem.\n\nVítězem se stal nejvýše nasazený švýcarsko-britský pár Martina Hingisová a Jamie Murray, který ve finále zdolal třetí nasazenou dvojici Čan Chao-čching a Michaela Venuse. Po dvousetovém průběhu 6–1 a 4–6 rozhodl až supertiebreak poměrem míčů [10–8]. Oba šampioni získali druhou společnou grandslamovou trofej.\n\nHingisová vybojovala sedmý titul ze smíšené čtyřhry a ve finále drží stoprocentní úspěšnost. Pro Murrayho to bylo třetí vítězství v této kategorii, když poprvé triumfoval již před deseti lety s Jelenou Jankovićovou ve Wimbledonu 2007 a v předchozí části sezóny právě s Hingisovou rovněž ve Wimbledonu.\n\nVítězové si do žebříčku ATP a WTA nepřipsali žádné body a rozdělili si částku 150 000 dolarů, stejně jako v předchozích letech.\n\n"}
{"id": "1321250", "url": "https://cs.wikipedia.org/wiki?curid=1321250", "title": "Žodzina", "text": "Žodzina\n\nŽodzina (, – \"Žodino\") je město v Minské oblasti v Bělorusku. K roku 2009 měla přes šedesát tisíc obyvatel.\n\nPovahu města vytváří do značné míry zde sídlící Běloruský automobilový závod, ve kterém je zaměstnáno přes jedenáct tisíc zdejších obyvatel.\n\nŽodzina leží na řece Plise, přítoku Bereziny v povodí Dněpru. Od Minsku, hlavního města Běloruska, je vzdálena přibližně 55 kilometrů východně. Nejbližší město v okolí je Barysaŭ ležící přibližně patnáct kilometrů severovýchodně.\n\nŽodzina leží na hlavní železniční trati spojující Varšavu, Minsk a Moskvu. Ve stejném směru prochází jihovýchodně od města dálnice M1, po které je zde také vedena Evropská silnice E30.\n"}
{"id": "1321252", "url": "https://cs.wikipedia.org/wiki?curid=1321252", "title": "Snake Pit", "text": "Snake Pit\n\nSnake Pit je studiové album amerického hudebníka Harveyho Mandela. Vydáno bylo v listopadu roku 2016 společností Tompkins Square, a to jak na kompaktním disku, tak i na dlouhohrající gramofonové desce. Producentem desky byl spolu s Mandelem Josh Rosenthal. Jde o Mandelovo první široce distribuované album po přibližně dvacetileté odmlce. Kromě šesti zcela nových písní se na desce nachází nové verze dvou skladeb, které Mandel v minulosti vydal: „Baby Batter“ (původně na albu \"Baby Batter\", 1971) a „Before Six“ (\"Cristo Redentor\", 1968). Autorkou obalu alba je Sara Gossett. Album bylo nahráno během dvou dnů ve studiu Fantasy Studios v kalifornském městě Berkeley.\n\nAutorem všech skladeb je Harvey Mandel, pokud není uvedeno jinak.\n\n\n"}
{"id": "1321257", "url": "https://cs.wikipedia.org/wiki?curid=1321257", "title": "Enderova hra (film)", "text": "Enderova hra (film)\n\nEnderova hra (v anglickém originále Ender's Game) je americký sci-fi film z roku 2013 natočený podle části stejnojmenné knižní ságy. Odvíjí se okolo osoby Andrewa Endera Wiggina.\n\nPadesát let před koncem filmu 2x zaútočila na Zemi mimozemská hmyzí rasa - Formíňané. Útok byl zastaven tím, že Mazer Rakham naboural svou stíhačkou do lodi královny hnízda. Zjevně při tom zemřel.\n\nAndrew \"Ender\" Wiggin je šesti až patnáctiletý chlapec. V blízké budoucnosti cvičí na \"Kadetské Škole\" lidské vesmírné flotily. Hlavním odznakem kadeta je čip vložený na páteř pod temeno. Ten mu odeberou a může jít domů. Než ale odejde ze školy, najde si ho parta výrostků a chce ho zbít do krve. Jelikož je mladší Ender chytřejší, jede do nemocnice zbitý do krve jeden z výrostků. U Endera doma překvapí Wigginovic rodinu \"plukovník Hyrum Graff\", který mladému Enderovi řekne, že byl přijat na \"Bitevní školu\", ležící na orbitální stanici.\n\n\"Bonzo Madrid\" je velitelem \"týmu Salamandrů\". Pořád si chce dobírat Endera kvůli jeho mládí a výškovému rozdílu. AE Wiggin se zde také seznámí s další kadetkou a svou velkou kamarádkou - \"Petrou Arkániovou\". AE Wiggin a Petra pomohou svému Salamandrovskému týmu tak, že vystřelí ze zákrytu a AE Wiggin se dostane až do místa, kde je jasné, že vyhráli. Nicméně Bonzo je nechce vidět pohromadě a tak se zrodí vykopávkový tým - \"Tým Draků\", který dostane AE na povel a jeho vedení způsobí, že vyhraje. To se zas nelíbí Bonzovi a tak jej za dohledu dvou výrostků chce zbít, nejlépe zabít. To však AE Wiggin zase vyhraje a Bonzo to odnese zlomenou krční páteří. Ender odchází z bitevní školy zpátky na zem, a to přesto, že je její nejlepší žák. Jeho sestra ho však přesvědčí k opětovnému odletu z Naší Matky.\n\nNeletí však do Bitevní školy, ale do předsunuté kolonie na planetě blízké \"Termiťanskému zdrojovému světu\". Vyhraje zde několik bojových simulací, i tu poslední - avšak hned po jejím konci, kdy byla zničena Termiťanská planeta, se dozvíme, že to nebyla simulace, ale skutečný boj. Termiťanský svět je celý mrtvý. Jde si odpočnout, usne, po vzbuzení se na předsunuté planetě podívá z okna a uvidí známé místo. To se s ním tehdy na Bitevní akademii pokoušela mluvit jedna z termiťanských královen - jediná co přežila dnešní akt genocidy, nyní však umírající. Ender ji vyhledá, vezme si od ní vejce s mladou královnou uvnitř a letí jako svobodný admirál splnit, co slíbil umírající termiťanské matce - obnovit její rasu na některé z planet.\n\n\n"}
{"id": "1321258", "url": "https://cs.wikipedia.org/wiki?curid=1321258", "title": "Seznam utkání Aukro Berani Zlín v hokejové lize mistrů", "text": "Seznam utkání Aukro Berani Zlín v hokejové lize mistrů\n"}
{"id": "1321259", "url": "https://cs.wikipedia.org/wiki?curid=1321259", "title": "Univerzum Enderovy hry", "text": "Univerzum Enderovy hry\n\n\n\n\n\n"}
{"id": "1321262", "url": "https://cs.wikipedia.org/wiki?curid=1321262", "title": "Skotská konfese", "text": "Skotská konfese\n\nSkotská konfese ( nebo \"Scottish Confession\"; ) je kalvínské vyznání víry, sepsané roku 1560 šesti skotskými kalvínskými teology s převažujícím vlivem Johna Knoxe.\n\nSkládá se ze 25 článků.\n\n\n\n"}
{"id": "1321268", "url": "https://cs.wikipedia.org/wiki?curid=1321268", "title": "Small Isles", "text": "Small Isles\n\nSmall Isles (gaelsky \"Na h-Eileanan Tarsainn\"), v českém překladu \"Malé ostrovy\", je skupina ostrovů uprostřed skotského souostroví Vnitřní Hebridy. Z politicko-administrativního hlediska je souostroví Small Isles součástí skotské správní oblasti Highland. Souostroví je zařazeno mezi 40 skotských \"National scenic areas\" (NSA), což je název pro území, která se vyznačují se mimořádnou malebností a přitažlivostí.\n\nSouostroví, které tvoří čtyři větší ostrovy a větší počet dalších menších ostrovů a skalnatých ostrůvků, se nachází v mělkém šelfovém Hebridském moři u severozápadního pobřeží Skotska. Dohromady činí plocha souše celé ostrovní skupiny 16 271 ha.\n\nOd nejzápadnějšího výběžku skotské pevniny, poloostrova Ardnamurchan, je nejjižnější z ostrovů, Muck, vzdálen necelých 8 km směrem na sever. Na východ od souostroví se nachází jedna z nejodlehlejších a nejizolovanějších oblastí na severozápadě Skotska, Moidart. Nejbližším přístavem na skotském pobřeží, odkud je zajišťováno na ostrovy pravidelné lodní spojení, je Mallaig.\n\nSouostroví je sopečného původu. Ostrovy Eigg, Muck a Cana se téměř výlučně skládají z vulkanických hornin, na ostrově Rùm se kromě těchto hornin lze setkat také s pískovci a brekciemi.\n\nSmall Isles jsou součástí Geoparku Lochaber, který byl v letech 2007 - 2011 zařazen mezi geoparky UNESCO, avšak v roce 2011 mu byl tento nejvyšší status odebrán z důvodu, že geopark kvůli nedostatku finančních prostředků nemohl zaměstnat na plný úvazek projektového manažera.\n\nVelkou roli při ovlivňování klimatických podmínek v této oblasti hraje Golfský proud. Podnebí na ostrovech je dáno jejich polohou na východním pobřeží Atlantského oceánu - je větrné a s častými srážkami, avšak mnohem mírnější, než na východním pobřeží Skotska či dokonce na pobřeží poloostrova Labrador na druhé straně Atlantiku, který se nachází ve stejné zeměpisné šířce. Není dokonce nic neobvyklého, že v některých zahradách na ostrovech je možno spatřit i palmy. Nejvíce srážek bývá zaznamenáno v zimních měsících, v květnu a červnu je jejich množství zhruba poloviční. V zimě se denní teplota pohybuje kolem 5 - 7 °C, nejchladnějším měsícem je únor, kdy teplota klesá až k 1 - 2 °C. Průměrný počet dní, kdy teplota na ostrovech poklesne pod bod mrazu a kdy se může objevit sněhová pokrývka, činí 25 - na rozdíl od 40 na skotském pobřeží a 80 v centrální části Skotské vysočiny. Nejteplejšími měsíci jsou červenec a srpen s denními maximy kolem 14 - 18 °C.\n\nČtyři hlavní ostrovy jsou Rùm, Eigg, Muck a Canna, přičemž největším z nich je hornatý Rùm. Na ostrově Rùm v horském masívu Cuillin, které má stejný název, jako pohoří Cuillin na nedalekém ostrově Skye, se nachází také nejvyšší vrchol celého souostroví - hora Askival (812 m n. m.). Tři menší ostrovy jsou Sanday, oddělený jen cca 50 m širokým průlivem od jižního pobřeží ostrova Canny, dále Eilean Chathastail (angl. Castle Island), chránící vjezd do přístavu Galmisdale na ostrově Eigg, a třetím je Eilean nan Each (angl. Horse Island - Koňský ostrov), který se nachází spolu s dalšími menšími ostrůvky a skalisky u severního pobřeží Mucku.\n"}
{"id": "1321269", "url": "https://cs.wikipedia.org/wiki?curid=1321269", "title": "Dirty Dancing (film, 2017)", "text": "Dirty Dancing (film, 2017)\n\nDirty Dancing je americký televizní film z roku 2017. Režie se ujal Wayne Blair a scénáře Jessica Sharzer. Ve snímku hrají hlavní role Abigail Breslin, Colt Prattes, Nicole Scherzinger, Bruce Greenwood, Debra Messing, Sarah Hyland, Tony Roberts, Billy Dee Williams, a J. Quinton Johnson. Vysílal se 24. března 2017 na americké stanici ABC. Získal negativní recenze od kritiků. \n\n\nFilm získal negativní recenze od kritiků. Na recenzní stránce Rotten Tomatoes získal ze 17 započtených recenzí 22 procent. Na serveru Metacritic snímek získal z 15 recenzí 39 bodů ze sta. Na Česko-Slovenské filmové databázi snímek získal 22%. \n\n \n"}
{"id": "1321270", "url": "https://cs.wikipedia.org/wiki?curid=1321270", "title": "Tal Flikr", "text": "Tal Flikr\n\nTal Flikr (* 28. května 1992 Herzlija, Izrael) je izraelský zápasník–judista.\n\nV izraelské seniorské reprezentaci vedené Orenem Smadžou se pohybuje v pololehké váze do 66 kg od roku 2012, dlouho jako reprezentační dvojka za Golanem Polakem. V roce 2016 se na olympijské hry v Riu nekvalifikoval. Po olympijských hrách zaznamenal výrazný výkonnostní nárůst a na srpnové mistrovství světa v Budapešti v roce 2017 odjížděl světová jednička v pololehké váze.\n\nTal Flikr je levoruký judista, jeho osobní technikou je ippon-seoi-nage, které šikovně doplňuje technikami z boje na zemi.\n\n\n\n"}
{"id": "1321272", "url": "https://cs.wikipedia.org/wiki?curid=1321272", "title": "Seznam utkání HC Sparty Praha v hokejové lize mistrů", "text": "Seznam utkání HC Sparty Praha v hokejové lize mistrů\n"}
{"id": "1321274", "url": "https://cs.wikipedia.org/wiki?curid=1321274", "title": "Aleksander Kossowski", "text": "Aleksander Kossowski\n\nAleksander Kossowski (30. ledna 1886 Sablukow u Nižního Novgorodu - 24. června 1965 Lublin) byl polský historik a archivář. \n\nAbsolvoval historii na univerzitě v Petrohradě. V letech 1918-1924 přednášel na univerzitě v Permu. Od roku 1926 do roku 1956 byl spojen s fakultou humanitních studií na Katolické univerzitě v Lublinu. Mimořádným profesorem byl jmenován v roce 1938, řádným v roce 1947. Pracoval jako zaměstnanec státního archivu v Lublinu v letech 1928-1949. V roce 1939 byl zatčen se skupinou profesorů KUL a uvězněn na lublinském zámku (do roku 1940).\nJako historik se podílel na zpracování historie reformace v Lublinské oblasti a ve Volyni, a na církevní jednotě v Polsku.\n\n\n"}
{"id": "1321276", "url": "https://cs.wikipedia.org/wiki?curid=1321276", "title": "Václav Šafránek", "text": "Václav Šafránek\n\nVáclav Šafránek (* 20. května 1994 Brno) je český profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do dubna 2018 deset titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v listopadu 2017 na 191. místě a ve čtyřhře pak v září téhož roku na 286. místě. Na juniorském kombinovaném žebříčku ITF nejvýše figuroval v lednu 2012, když mu patřila 20. příčka. Trénuje ho Petr Frelich a kondičním koučem je David Nerud.\n\nV českém daviscupovém týmu debutoval v roce 2018 ostravským druhým kolem 1. skupiny zóny Evropy a Afriky proti Izraeli, v němž za rozhodnutého stavu podlehl Jišaji Oli'elu. Češi postoupili do světové baráže po výhře 3:1 na zápasy. Do září 2018 v soutěži nastoupil k jedinému mezistátnímu utkání s bilancí 0–1 ve dvouhře a 0–0 ve čtyřhře.\n\nV juniorské kategorii byl v lednu 2012 světovou dvacítkou a jeho celková zápasová bilance dvouhry činila 56 výher a 31 porážek. Na juniorském okruhu dokázal zdolat Bornu Ćoriće, Kylea Edmunda, Jošihita Nišioku či Nicka Kyrgiose. Po boku Adama Pavláska se probojovali do finále juniorské čtyřhry na French Open 2012, z něhož odešli poraženi od australské dvojice Andrew Harris a Nick Kyrgios až v rozhodujícím supertiebreaku.\nV rámci hlavních soutěží událostí okruhu Futures debutoval v listopadu 2011, když jako sedmnáctiletý obdržel divokou kartu na turnaj v Rožnově pod Radhoštěm. Ve druhém kole podlehl Němci Nico Maticovi a připsal si tak první body do žebříčku ATP v jeho vydáni z 28. listopadu 2011. Do premiérových dvou semifinále challengerů postoupil na Svijany Open 2016 a 2017 v Liberci. Nejdříve vypadl s belgickým hráčem Stevem Darcisem a ve druhém případě s Brazilcem Guilhermem Clezarem. Premiérový titul v této úrovni tenisu vybojoval ve čtyřhře červencového Båstad Challenger 2017. V závěrečném duelu soutěže s Turkem Tunem Altunou přehráli indickou dvojici Sriram Baladži a Vidžaž Sundar Prašanth. Česko-turecký pár se na společné účasti dohodl několik dní před turnajem.\n\nPrůnik mezi dvě stě nejlepších tenistů zaznamenal 1. května 2017, když mu posunem o sedm míst na žebříčku ATP patřila 200. příčka.\n\nVe dvouhře okruhu ATP World Tour debutoval jako 210. hráč žebříčku hlavní soutěží nejvyšší grandslamové kategorie poté, co se kvalifikoval do mužského singlu US Open 2017. Před postupem prošel tříkolovým kvalifikačním sítem s rozhodujícím vítězstvím nad čtvrtým nasazeným Ukrajincem Sergijem Stachovským po třísetovém průběhu. V první fázi newyorské dvouhry však na Grandstandu nenašel recept na bulharskou turnajovou sedmičku a světovou devítku Grigora Dimitrova bez zisku sady. První grandslamové kvalifikace v kariéře odehrál na French Open 2017 a ve Wimbledonu 2017, z nichž odešel poražen v úvodních kláních od Denise Kudly, respektive Alejandra Gonzáleze. Na Australian Open 2018 prošel kvalifikací a v první fázi dvouhry podlehl krajanu Jiřímu Veselému ve třech sadách.\n\n"}
{"id": "1321278", "url": "https://cs.wikipedia.org/wiki?curid=1321278", "title": "Štefan Miština", "text": "Štefan Miština\n\nŠtefan Miština (5. srpna 1904, Bánovce – 1959) byl slovenský právník, pracující v období klerofašistického Slovenského štátu pro centrální úřad tajné policie, Ústřednu státní bezpečnosti (ÚŠtB). V tomto státním úřadu zastával v době 2. světové války vysokou pozici vedoucího cenzorního oddělení. V úřadu se zabýval soupisem konfiskovaného majetku perzekvovaných slovenských Židů. Celkem Miština zajistil na účtech židovských organizací 186 336 slovenských korun a 104 424 na hotovosti. Jako úředník ÚŠtB se tak podílel na perzekuci slovenských Židů, z nichž byly desítky tisíc deportovány do koncentračních táborů.\n\nV červnu 1945 se Miština i s rodinou odstěhoval do Prahy, kde získal místo na ministerstvu. Přikláněl se k Demokratické straně (založené paradoxně během Slovenského národního povstání antifašistickými politiky), která byla opozicí vůči komunistům, ale v únoru 1948 vstoupil do Komunistické strany Slovenska. V květnu 1950 působil v Košicích jako kriminalista.\n\nByl otcem bývalé české první dámy Livie Klausové, tchánem bývalého českého prezidenta Václava Klause a dědou českého politika a poslance nejprve za ODS, později za hnutí Trikolora, Václava Klause mladšího.\n\n\n"}
{"id": "1321282", "url": "https://cs.wikipedia.org/wiki?curid=1321282", "title": "Hyperbolický sekans", "text": "Hyperbolický sekans\n\nHyperbolický sekans je hyperbolická funkce. Značí se formula_1.\n\nHyperbolický sekans je definován pomocí hyperbolického kosinu:\nformula_2.\n\n\n\n\n\n\n"}
{"id": "1321283", "url": "https://cs.wikipedia.org/wiki?curid=1321283", "title": "Mirditská republika", "text": "Mirditská republika\n\nMirditská republika ( \"Republika e Mirditës\"), zvaná také \"Koritza\", byl krátkodobě existující mezinárodně neuznávaný státní útvar, vyhlášený po první světové válce ve stejnojmenném regionu ve vnitrozemí severní Albánie. Místní kmen Mirditů (název znamená doslova „Dobrý den“) na rozdíl od většiny Albánců nepřijal islám a hlásil se k římskokatolické církvi. Království Srbů, Chorvatů a Slovinců chtělo této odlišnosti Mirditů využít k oslabení Albánského knížectví a podporovalo jejich separatistické snahy. 17. července 1921 byla vyhlášena nezávislost Mirditské republiky s náčelníkem Mirditů Markou Gjonim jako prezidentem. Hlavním městem státu měl být Orosh, ale fakticky vláda sídlila v jugoslávském Prizrenu. Společnost národů podpořila územní celistvost Albánie a ministr vnitra Ahmet Zogu po krátké vojenské kampani obnovil albánskou svrchovanost nad mirditským územím. Republika byla oficiálně zrušena 20. listopadu 1921 a Marka Gjoni odešel do exilu.\n\n"}
{"id": "1321286", "url": "https://cs.wikipedia.org/wiki?curid=1321286", "title": "Hyperbolický kosekans", "text": "Hyperbolický kosekans\n\nHyperbolický kosekans je hyperbolická funkce. Značí se formula_1.\n\nHyperbolický kosekans je definován pomocí hyperbolického sinu:\nformula_2.\n\n\n\n\n\n\n"}
{"id": "1321293", "url": "https://cs.wikipedia.org/wiki?curid=1321293", "title": "Stylometrie", "text": "Stylometrie\n\nStylometrie je aplikací studia lingvistického stylu, obvykle psaného jazyka, ale úspěšně se uplatňuje i na hudbu a na umělecké malby. Jedná se o statistickou definici nebo potvrzení vlastností stylu nebo díla.\n\nStylometrie se často používá k přiřazování autorství, času a původu k anonymním nebo sporným dokumentům. Má právní i akademické a literární uplatnění, od otázky autorství Shakespearových děl k forenzní lingvistice.\n\n"}
{"id": "1321294", "url": "https://cs.wikipedia.org/wiki?curid=1321294", "title": "Izotopy ytterbia", "text": "Izotopy ytterbia\n\nPřírodní ytterbium (Yb) je tvořeno sedmi stabilními izotopy, nejběžnější je Yb (přirozený výskyt 32,026 %). Bylo také popsáno 31 umělých radioizotopů, s nukleonovými čísly 148 až 185, a několik jaderných izomerů tohoto prvku. Nejstabilnější radioizotopy jsou Yb (poločas přeměny 32,018 dne), Yb (4,185 dne), Yb (56,7 hodin) a Yb (1,911 h). Všechny ostatní mají poločasy kratší než 80 minut, většina pod 5 minut. Radioizotopy s nukleonovým číslem 169 a nižším se většinou přeměňují beta plus přeměnou na izotopy thulia, zatímco u Yb a těžších radioizotopů převažuje přeměna beta minus na lutecium.\n"}
{"id": "1321299", "url": "https://cs.wikipedia.org/wiki?curid=1321299", "title": "Milena Oda", "text": "Milena Oda\n\nMilena Oda, rodným jménem Šulcová; (* 1975, Jičín) je česká německy píšící spisovatelka a překladatelka, žijící v Berlíně. \n\nVystudovala germanistiku a historii na Filozofické fakultě Univerzity Palackého v Olomouci. \n\nJe autorkou německy psaného románu \"Nennen Sie mich Diener\" (česky \"Oslovujte mne sluho\"), divadelní hry \"Pěkné vyhlídky\" (\"Mehr als Meer\") a dvojjazyčné povídky \"Ferenc: vyznání lásky k botám\" (\"Ferenc: Liebeserklärung an die Schuhe\"). Jako překladatelka přeložila do němčiny \"Kloktat dehet\" českého spisovatele a novináře Jáchyma Topola.\n\n"}
{"id": "1321303", "url": "https://cs.wikipedia.org/wiki?curid=1321303", "title": "Muck", "text": "Muck\n\nMuck (gaelsky \"Eilean nam Muc\") je jeden ze skupiny tzv. \"Malých ostrovů\" - Small Isles - v souostroví Vnitřní Hebridy v Hebridském moři u západního pobřeží Skotska. Podle sčítání obyvatel z roku 2011 zde žilo 27 obyvatel, většinou v osadě Port Mòr u přístavu. Na Mucku je jen jedna silnice, dlouhá 2,5 km, která vede z Port Mòr na farmu Gallanach, což je druhé obydlené místo na ostrově.\n\nMuck je nejjižněji položené obydlené území ze souostroví Small Isles, od poloostrova Ardnamurchan, který je nejzápadnějším výběžkem skotské pevniny, je vzdálen jen necelých 8 km. Nadmořská výška zhruba 4 km dlouhého ostrova se pohybuje od 0 do 137 metrů (vrch Beinn Airein na jihozápadě pevniny). Muck je tvořen horninami vulkanického původu.\n\nExistují různé výklady původu jména ostrova. Jedna z verzí hledá souvislost mezi gaelským pojmenováním sviňuch (ve skotské gaelštině \"muc\"), které se spolu s tuleni vyskytují v okolních vodách. Další autoři název ostrova odvozují od skutečnosti, že zde před staletími žil poustevník, který spadal pod církevní komunitu z ostrova Iona, čili že se Muck původně jmenoval \"Isle of Monk\", t. j. \"Mnichův ostrov\".\n\nJiž v 18. století cestovatelé, kteří navštívil tento ostrov, zaznamenali, že se zde nachází velmi úrodná orná půda a zmínili i dobré podmínky pro rybolov. Od roku 1896 patří ostrov rodině MacEwenových, na počátku 21. století zde hospodařili Lawrence a Ewen MacEwenovi. Během prvního desetiletí 21. století došlo k dalšímu snížení počtu obyvatel - z 31 v roce 2001 tento počet klesl na 27 v roce 2011. Na ostrově není žádný obchod, pošta ani škola, místní však nabízejí návštěvníkům různé možnosti ubytování.\n\nNové přístavní molo, které umožnilo přistání velkých trajektů a nakládku či vykládku automobilů, bylo vybudováno až v roce 2005. Během roku existuje pravidelné lodní spojení mezi přístavem Mallaig a Small Isles, které provozuje společnost Caledonian MacBrayne. V letních měsících na Muck jezdí rovněž trajekt z Arisaigu, kam je možné dojet vlakem z Fort Williamu a Glasgowa.\n\nNa návrší západně od přístavu, po cestě kolem zátoky zhruba ve vzdálenosti 3,2 km z Port Mòr, se nachází místo, zvané \"Caisteal an Duin Bhain\". Jedná se o valy, které jsou zřejmě pozůstatkem opevnění středověkého původu.\n"}
{"id": "1321305", "url": "https://cs.wikipedia.org/wiki?curid=1321305", "title": "CD Hap Kuan", "text": "CD Hap Kuan\n\nCD Hap Kuan (celým názvem: Clube Desportivo Hap Kuan) byl macajský fotbalový klub, který sídlil ve stejnojmenné portugalské kolonii. Jednalo se o čtyřnásobného vítěze macajské nejvyšší fotbalové soutěže. Na mezinárodní scéně klub účinkoval celkem třikrát, všechny účasti byly v Asijském mistrovství klubů (6 zápasů, 0 výher, 0 remíz, 6 proher, skóre 2:22).\n\nSvé domácí zápasy odehrával na stadionu Campo 28 de Maio s kapacitou 2 200 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321308", "url": "https://cs.wikipedia.org/wiki?curid=1321308", "title": "Sypný úhel", "text": "Sypný úhel\n\nSypný úhel je největší úhel, který může svírat vodorovná rovina a povrchová přímka kužele tvořeného sypkým materiálem. Sypný úhel závisí na vlastnostech materiálu, jako je jeho hustota, tvar a velikost zrn a koeficient tření materiálu.\n\n\"Sypný kužel\" může být vytvořen nasypáním materiálu na vodorovnou podložku.\n\nSypný úhel lze ovlivnit například setřásáním, sleháváním nebo přidáním kapaliny do hmoty. Zatímco malé množství kapaliny může velikost sypného úhlu zvětšit, velké množství kapaliny jej naopak zmenšuje.\n\nPříbuznou veličinou mechanice je maximální úhel, pro který objekt může držet na nakloněné rovině, aniž by sklouzl dolů. Tento úhel je roven arkus tangentu činitele statického tření \"μ\" mezi povrchy.\n\nSypný úhel se používá při návrhu zařízení pro zpracování sypkých materiálů. Může být používán například pro návrh skluzů nebo sil na ukládání materiálu nebo při konstrukci pásových dopravníků pro přepravu materiálu. Může také být používán pro určování, zda nedojde ke zhroucení haldy nebo nezpevněného stěrkového břehu; sklon osypů v geologii závisí na sypném úhlu a reprezentuje nejprudší sklon, který může hromada sypkého materiálu zaujímat. Tento sypný úhel je také důležitý pro výpočty stability plavidel.\n\nVelikost sypného úhlu je také často používána horolezci jako faktor pro analýzu nebezpečí lavin v horských oblastech.\n\nExistuje mnoho metod pro určení velikosti sypného úhlu, které mohou dávat poněkud odlišné výsledky. Výsledky jsou citlivé i na přesnou metodologii měření. Kvůli tomu nejsou data z různých laboratoří vždy srovnatelná. Jednou z metod je triaxial shear test, jinou je direct shear test.\n\nPokud činitel statického tření materiálu je známý, pak dobrý odhad sypného úhlu dává následující funkce. Tato funkce je vhodná pro případy, kdy zrna materiálu jsou drobná a hromadí se v náhodném pořadí.\n\nkde \"μ\" je činitel statického tření a \"θ\" je sypný úhel.\n\nDlouho zůstávalo nejasné, jestli je sypný úhel závislý či nezávislý na gravitaci. Nejnovější výzkum založený na poznatcích marsovského vozítka Curiosity získaných při výzkumu svahových sesuvů na svazích marsovských písečných dun naznačuje, že sypný úhel je na gravitaci nezávislý. Dosahuje na Marsu stejných hodnot jako v případě Země.\n\nLarvy mravkolvů chytají drobný hmyz například mravence do kuželovité jamky, kterou vyhrabou v sypkém písku tak, aby sklon stěn odpovídal kritickému sypnému úhlu písku. Toho dosáhnou vyhazováním sypkého písku z jamky, přičemž další písek se sesypává k larvě, až stěny jamky dosáhnou sypného úhlu. Když pak malý hmyz, obvykle mravenec, zabloudí do jamky, pod jeho vahou se písku začne sypat do středu, kde predátor, které jamku vytvořil, čeká pod tenkou vrstvou sypkého písku. Když si larva všimne kořisti, pomáhá tomuto procesu energickým vyhazováním písku ze středu jamky. Tím podkope stěny jamky a způsobí, že se začnou hroutit do středu. Písek, který larva hází, také zasypává oběť dalším materiálem, který ji zabraňuje dostat se na místa s menším sklonem, která vznikají hroucením původní jamky. To larvě umožní uchopit kořist, do které pak může vstříknout jed a trávicí šťávy.\n\nPro měření sypného úhlu existuje několik metod.\n\nTato metoda je vhodná pro jemnozrnné, nesoudržné materiály s velikostí zrn do 10 mm. Materiál je umístěn do krabice s průhlednou stranou pro sledování zrnitého test materiál. Na počátku musí být materiál srovnán rovnoběžně se dnem krabice. Krabice je pomalu nakláněna, dokud materiál nezačne sjíždět dolů, a pak se změří úhel náklonu.\n\nMateriál je vysypáván komínkem, aby tvořil kužel. Vrchol komínku musí být držen blízko rostoucímu kuželi a pomalu zdvihán, když se hromada zvětšuje, aby se minimalizoval vliv padajících zrn. Sypání se ukončí, když hromada dosáhne předem určené výšky nebo základna předem určené šířky. Obvykle se neměří přímo úhel výsledného kužele, ale spočítá se arkus tangens podílu výšky a poloviny šířky základny kužele.\n\nMateriál je umístěn uvnitř válce s alespoň jednou průhlednou stranou. Válcem se otáčí pevnou rychlostí a pozorovatel sleduje materiál posunující se uvnitř válec. Efekt je podobný, jako když sledujeme prádlo převalující se přes sebe v pomalu se otáčející sušičce. Sypký materiál při pohybu uvnitř otáčejícího se válce zaujme určitý úhel. Tato metoda je vhodná pro získání dynamického sypného úhlu, jehož velikost se od statického sypného úhlu změřeného jinými metodami může lišit.\n\nSypný úhel různých materiálů je uveden v následující tabulce: Všechny údaje jsou přibližné.\n\n"}
{"id": "1321309", "url": "https://cs.wikipedia.org/wiki?curid=1321309", "title": "Muck (rozcestník)", "text": "Muck (rozcestník)\n\nMuck může znamenat:\n\n\n\n"}
{"id": "1321310", "url": "https://cs.wikipedia.org/wiki?curid=1321310", "title": "Wa Seng", "text": "Wa Seng\n\nWa Seng byl macajský fotbalový klub, který sídlil ve stejnojmenné portugalské kolonii. Jednalo se o dvojnásobného vítěze macajské nejvyšší fotbalové soutěže. Na mezinárodní scéně klub účinkoval celkem dvakrát, všechny účasti byly v Asijském mistrovství klubů (5 zápasů, 0 výher, 0 remíz, 5 proher, skóre 4:37).\n\nSvé domácí zápasy odehrával na stadionu Campo 28 de Maio s kapacitou 2 200 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321311", "url": "https://cs.wikipedia.org/wiki?curid=1321311", "title": "Leng Ngan", "text": "Leng Ngan\n\nLeng Ngan byl macajský fotbalový klub, který sídlil ve stejnojmenné portugalské kolonii. Jednalo se o vítěze macajské nejvyšší fotbalové soutěže z ročníku 1992/93. Na mezinárodní scéně klub účinkoval pouze v ročníku 1993/94, účast byla v Asijském mistrovství klubů (4 zápasy, 1 výhra, 0 remíz, 3 prohry, skóre 6:16).\n\nSvé domácí zápasy odehrával na stadionu Campo 28 de Maio s kapacitou 2 200 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321313", "url": "https://cs.wikipedia.org/wiki?curid=1321313", "title": "Rusko-polská válka (1605–1618)", "text": "Rusko-polská válka (1605–1618)\n\nRusko–polská válka (1605–1618) byla řada vojenských konfliktů mezi Ruským carstvím a polsko-litevskou Republikou obou národů, komplikovaných občanskými válkami v Rusku, takzvaným obdobím smuty, a zásahy polských magnátů.\n\nV první fázi války se roku 1605 někteří magnáti Republiky obou národů, povzbuzovaní částí ruských bojarů, se souhlasem polského krále Zikmunda III. Vasy, pokusili využít oslabení ruského státu řetězem neúrodných let, hladomorem a následným poklesem popularity vlády, a dosadit na ruský trůn svého kandidáta, Lžidimitrije I., vydávajícího se za zemřelého syna cara Ivana IV.. Lžidimitrijovo vojsko najaté v Polsku vtrhlo do Ruska, zprvu bojovalo se střídavými úspěchy, ale po smrti ruského cara Borise Godunova v dubnu 1605 Lžidimitrijova strana ovládla Moskvu a dosadila ho na trůn. Nový car si nezískal širší podporu a v květnu 1606 byl svržen a zabit, ruským carem se pak stal Vasilij Šujskij. \n\nDruhá vlna polsko-litevské intervence do Ruska proběhla v letech 1607–1609 na podporu dalšího samozvance, Lžidimitrije II., který se vydával za zachráněného Lžidimitrije I. Po dvou letech bojů vláda Šujských roku 1609 uzavřela alianci se Švédskem a rusko-švédské vojsko zahájilo úspěšnou ofenzívu proti stoupencům Lžidimitrije II.\n\nPolský král Zikmund III. na podzim 1609 reagoval přímou invazí. První polská vítězství (bitva u Klušina) vyvrcholila obsazením Moskvy v roce 1610 a zvolením Zikmundova syna Vladislava ruským carem. Polská vláda však byla v zemi nepopulární, roku 1611 sice po téměř dvouletém obležení sice Poláci získali důležitý Smolensk, ale jinak ztráceli a roku 1612 byli ruskou domobranou vyhnáni z Moskvy. Následující rok byl carem zvolen Michail I. Fjodorovič z rodu Romanovců. \n\nRusko-polské boje poté pokračovaly bez výraznějších úspěchů jedné či druhé strany. Rusové v letech 1613–1617 neúspěšně obléhali Smolensk, Poláci a Litevci se v letech 1617–1618 neúspěšně pokusili o dobytí Moskvy. Válka skončila roku 1618 Deulinským příměřím, podle které Rusko Republice obou národů odstoupilo oblasti kolem Smolenska, Černigova a severské země, zachovalo si však nezávislost.\n"}
{"id": "1321317", "url": "https://cs.wikipedia.org/wiki?curid=1321317", "title": "GD Os Artilheiros", "text": "GD Os Artilheiros\n\nGD Os Artilheiros (dřívějším názvem: Grupo Desportivo Os Artilheiros) je čínský fotbalový klub, který sídlí ve zvláštní správní oblasti Čínské lidové republiky Macao. Založen byl v roce 1982. Jedná se o dvojnásobného vítěze macajské nejvyšší fotbalové soutěže. Klubové barvy jsou modrá, černá a bílá. Od sezóny 2016 působí v macajské třetí nejvyšší fotbalové soutěži. \n\nSvé domácí zápasy odehrává na Estádio Campo Desportivo s kapacitou 16 272 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n"}
{"id": "1321329", "url": "https://cs.wikipedia.org/wiki?curid=1321329", "title": "Pardžanja", "text": "Pardžanja\n\nPardžanja je védský bůh deště spojovaný také s plodností lidí, zvířat i rostlin a také hromem a bleskem. Jsou mu věnovány tři rgvédské hymny a to 5.83, 7.101 a 7.102.\n\nPardžanja je synem Djause, boha nebes, zároveň s ním však jako oplodňovatel země – bohyně Prthiví splývá. Jako řvoucí býk oplodňuje rostliny svým semenem, vládne hromu a blesku a trestá démony a zločince. Jakožto hromovládce byl nahrazen Indrou.\n\nSlovo \"pardžanja\" jako běžné podstatné jméno znamená „dešťový mrak“. Vychází z praindoevropského jména hromovládce *Perkwunos které je odvozeno od *perkwu „dub“, což souvisí s zasvěcením tohoto stromu právě hromovládným bohům.\n\n"}
{"id": "1321334", "url": "https://cs.wikipedia.org/wiki?curid=1321334", "title": "Seznam dílů seriálu Pohotovost Miami", "text": "Seznam dílů seriálu Pohotovost Miami\n\nToto je seznam dílů seriálu \"Pohotovost Miami\".\n\n<onlyinclude>\n</onlyinclude>\n\n"}
{"id": "1321336", "url": "https://cs.wikipedia.org/wiki?curid=1321336", "title": "Eurovision Asia Song Contest", "text": "Eurovision Asia Song Contest\n\nEurovision Asia Song Contest bude asijsko-pacifická verze evropské písňové soutěže Eurovision Song Contest, která je vysílána již od roku 1956.\n\nV březnu 2016 byla uzavřena smlouva mezi Evropskou vysílací unií (EBU) a australskou televizní stanicí SBS (Special Broadcaster Service). Ta dává právo australské stanici vytvořit vlastní verzi soutěže Eurovision Song Contest, které by se účastnily asijské země. Pravidla a formát asijské Eurovize jsou zatím ve fázi příprav stanice SBS a partnerské televize Blink TV.\n\nV květnu 2016 bylo oznámeno, že účast v soutěži bude mít celkem 68 zemí Asie a Austrálie a oceánie. V červenci 2016 bylo oznámeno, že zatím 4 země mají zájem účastnit se inauguračního ročníku soutěže s provizorním názvem Eurovision Asia Song Contest. Tento seznam obsahuje hostitelskou zemi Austrálii, dále Čínu, Japonsko a Jižní Koreu. V květnu 2017 bylo oznámeno, že Singapur, Hong Kong a Austrálie mají zájem hostit inaugurační ročník, který byl kvůli organizačním složitostem a politickým důvodům přeložen na rok 2018. EBU finálně potvrdilo konání soutěže 18. srpna 2017. Jedná se o nejnovější unií oznámenou událostí.\n\nNavzdory původním domněnkám, soutěže se mohou účastnit i země, které nejsou v Asijsko-pacifické vysílací unii (ABU). Produkční tým Blink TV potvrdil, že chce do soutěže zahrnout i země napříč Asií a Pacifikem včetně těch, jejichž veřejnoprávní televize nejsou plnohodnotným členem ABU.\n\nPrvní myšlenka asijské Eurovize vzešla v březnu 2016, 18. srpna 2017 byla soutěž definitivně potvrzena. Soutěž by měla být totožná s původní Eurovizí. Jediným rozdílem bude patrně absence 2 semifinálních kol, jejichž výsledkem je v evropské verzi 20 zemí postupujících do finále. V asijské verzi bude tak pouze jedno živé finále.\n"}
{"id": "1321337", "url": "https://cs.wikipedia.org/wiki?curid=1321337", "title": "Seznam dílů norského seriálu Mamon", "text": "Seznam dílů norského seriálu Mamon\n\nToto je seznam dílů seriálu \"Mamon\".\n\n<onlyinclude>\n</onlyinclude>\n\n"}
{"id": "1321340", "url": "https://cs.wikipedia.org/wiki?curid=1321340", "title": "Seznam dílů seriálu Mamon", "text": "Seznam dílů seriálu Mamon\n\nSeznam dílů seriálu Mamon může být:\n"}
{"id": "1321343", "url": "https://cs.wikipedia.org/wiki?curid=1321343", "title": "Polsko-švédská válka 1600–1611", "text": "Polsko-švédská válka 1600–1611\n\nPolsko–švédská válka (1600–1611) byla první válka mezi polsko-litevskou Republikou obou národů a Švédským královstvím ze série polsko-švédských válek o vládu nad Livonskem. Druhou příčinou války byl spor o švédský trůn mezi regentem a faktickým vládcem Švédska Karlem IX. (od roku 1604 švédským králem) a králem Republiky obou národů Zikmundem III.. Zikmund III. byl švédským králem od roku 1592, vládu nad Švédskem však ztratil v občanské válce v letech 1598–1599.\n\nVálku zahájilo roku 1600 vylodění švédského vojska v Estonsku a obsazení většiny Livonska. Sejm Republiky obou národů reagoval uvolněním prostředků pro armádu a odvoláním velitelů a oddílů z Moldávie. Polsko-litevská protiofenzíva v letech 1601–1602 vytlačila Švédy od Rigy na sever do Estonska. V letech 1604–1605 Švédové zahájili novou ofenzívu, ale slabší polsko-litevské vojsko pod velením Jana Karola Chodkiewicze roku 1605 rozdrtilo Švédy v bitvě u Kircholm. Chodkiewicz však nebyl schopen využít vítězství, protože jeho vojáci se bouřili kvůli nevyplácení žoldu. Po období menších srážek Švédové zahájili další ofenzívu v letech 1608–1609, Chodkiewicz ji opět odrazil, nicméně opět nebyl schopen využít úspěch. Nakonec vyčerpané strany roku 1611 uzavřely příměří.\n"}
{"id": "1321393", "url": "https://cs.wikipedia.org/wiki?curid=1321393", "title": "TUTY", "text": "TUTY\n\nTUTY byl český dětský televizní kanál vysílající prostřednictvím DVB-T, satelitu a kabelových sítí. Provozovatelem kanálu byla společnost TUTY Broadcasting, a.s.. Televize cílila na diváky ve věku od 4 do 17 let. Televize \"TUTY\" měla za cíl nabídnout to nejlepší z televize a internetu. Ve vysílání dominovaly akviziční, především animované, seriály americké, japonské a asijské produkce. Programovou náplň doplňovaly videoklipy, pořady vlastní tvorby a videa produkované známými youtubery. \n\nHlavními moderátory byli Vojta Přívětivý, zpěvák Tomáš Chudoba (Timmy White) a známý dabér a herec Jindřich Žampa.\n\nZkušební vysílání s nekódovanou promo smyčkou přes satelitní systém Astra bylo spuštěno 15. května 2017. O týden později se objevilo také v terestrické síti. \n\nTelevizní stanice \"TUTY\" odstartovala symbolicky na \"Den dětí\" 1. června 2017 v 5.30 hodin prostřednictvím DVB-T, satelitu a kabelových sítí. Satelitní signál stanice byl zakódován systémem Viaccess Orca. Se zahájením vysílání byly spuštěny webové stránky, na kterých je dostupné také živé vysílání. Licence provozovateli umožňuje vysílat internetový stream pro české i slovenské diváky. Vysílání probíhalo z prostor Českého metrologického institutu v Praze-Chodově. Televize po technické stránce spolupracovala se společností \"11 TV Production\", spoluzakladatelů hudebních televizních kanálů Óčko a Retro Music Television, která je odpovědná za odbavení signálu. Rozjezd stanice vyšel na téměř 30 milionů korun, návratnost investic byla spočítána na tři roky. \n\nTelevize TUTY vysílání ukončila nečekaně 12. března 2019 ve 12.00 z ekonomických důvodů.\n\n\n\n\n\nTelevize \"TUTY\" vysílala terestricky prostřednictvím Regionální sítě 8.\n\nNíže je uveden seznam kabelových sítí, ve kterých byl nabízen program \"TUTY\".\n\n\n"}
{"id": "1321408", "url": "https://cs.wikipedia.org/wiki?curid=1321408", "title": "Jan Zamojski", "text": "Jan Zamojski\n\nJan Sariusz Zamojski (nebo Zamoyski, 19. března 1542 – 3. června 1605) byl polský politik a vojevůdce, filolog, humanista, řečník a mecenáš. \n\nNarodil se na zámku v Skokówce v Lublinském vojvodství. Jeho rodiči byli chełmský kastelán Stanisław Zamoyski a Anna Herburtová. Studoval na zahraničních univerzitách, v letech 1555 až 1559 byl pážetem na francouzském dvoře. Doktorát práva získal v Padově roku 1564. Během pobytu v zahraničí konvertoval z kalvinismu k římskému katolicismu. Po návratu do Polska se stal roku 1565 sekretářem polského krále Zikmunda II. Augusta, korunním podkancléřem 1576, velkým kancléřem koruny 1578 a velkým hejtmanem koruny 1581. Kromě toho zastával řadu dalších funkcí, zejména byl starostou Krakova v letech 1580–1585. \n\nByl po řadu let autorem zahraniční politiky polsko-litevského státu, Republiky obou národů, strůjcem jejích politických úspěchů. Významně se přičinil o to, že po smrti krále Zikmunda II. se stal králem Štěpán Báthory a sám se osvědčil jako vynikající diplomat i vojevůdce, zejména ve válkách polsko-ruských. Po smrti Bátoryho podporoval kandidaturu švédského krále Zikmunda Vasy, syna Kateřiny Jagellonské, a podporoval i jeho snahu vytvořit personální unii se Švédskem, což se mu v roce 1592 krátce podařilo. Roku 1602 Zamojski úspěšně bojoval v Livonsku, ale už od roku 1600 se dostával do sporu s králem Zikmundem, jehož chystané reformy chápal jako nastolení absolutní monarchie.\n\nZamoyski byl vzdělaný muž, který napsal v latině knihu o římské politice, obklopil se významnými učenci i umělci a v městě Zamośći, které roku 1580 založil, zřídil Akademii a knihovnu.\n\n"}
{"id": "1321447", "url": "https://cs.wikipedia.org/wiki?curid=1321447", "title": "Krkonošský národní park (Polsko)", "text": "Krkonošský národní park (Polsko)\n\nKrkonošský národní park, , je národní park v Krkonoších v jihozápadním Polsku u hranic s Českem.\n\nPark leží v Dolnoslezském vojvodství v nejvýše položené části Sudetské subprovincie. Park byl založen roku 1959 a chránil území o rozloze 55,10 km². Nyní rozloha parku činí 59,51 km², ze kterých je 17,18 km² přísně střeženo. Většina parku (33,80 km²) je pokryta lesy. Roku 1992 se Karkonoski Park Narodowy společně se sousedním Krkonošským národním parkem stal součástí biosférické rezervace Krkonoše v rámci programu UNESCO \"Člověk a biosféra\" (MaB). 40 ha rašelinišť je chráněno Ramsarskou úmluvou.\n\nKrkonoše jsou nejvyšší pohoří Krkonošsko-jesenické subprovincie, která se táhne od jihozápadního Polska podél severní hranice Česka až do Německa. Nejvyšším vrcholem je Sněžka (1603 m n. m.), která tvoří společně s Králickým Sněžníkem (1424 m n. m.) a horou Ślęża (718 m n. m.) trojúhelník. Tyto hory jsou spojeny červenou turistickou cestou, která je ale jen pro zdatné turisty. Sněžka je zvláštní svým zaobleným vrcholem bez stromů, což je odlišné od okolních nižších vrcholů.\n\nÚzemím Krkonoš prochází evropská rozvodí oddělující úmoří Severního a Baltského moře. Mnoho krkonošských potoků sestupuje z vrcholů a tvoří tak vodopády. Nejvyšší vodopád v Polské části Krkonoš je vodopád Kamieńczyka, který je vysoký 27 m, široký 1-3 m za běžných stavů vody a se sklonem okolo 70°.\n\nV parku žije na 100 druhů ptáků. Ve výše položených oblastech žije méně druhů ptáků; v nižších polohách žije asi 100 druhů, ve vyšších polohách nežije více než 10 druhů. V parku také žije 6 druhů obojživelníků, 4 druhy ryb a 5 druhů plazů. Zajímavou atrakcí parku jsou také mufloni, kteří byli do parku dovezeni na začátku 20. století.\n\nRočně park navštíví okolo 2 milionů turistů. Mohou využít 112 km turistických tras, 10 lyžařských vleků a 12 penzionů. Vedení parku sídlí ve městě Jelenia Góra.\n\n\n"}
{"id": "1321449", "url": "https://cs.wikipedia.org/wiki?curid=1321449", "title": "Seznam utkání Bílých Tygrů Liberec v hokejové lize mistrů", "text": "Seznam utkání Bílých Tygrů Liberec v hokejové lize mistrů\n"}
{"id": "1321450", "url": "https://cs.wikipedia.org/wiki?curid=1321450", "title": "Émilie Dequenneová", "text": "Émilie Dequenneová\n\nÉmilie Dequenneová (* 29. srpna 1981 Belœil) je belgická herečka valonské národnosti. Studovala politologii, od dětství hrála v divadle v Ladeuze, v roce 1999 ji bratři Dardennové obsadili do titulní role filmu \"Rosetta\". Za svůj výkon získala cenu pro nejlepší herečku na filmovém festivalu v Cannes a byla nominována na Evropskou filmovou cenu. Za roli Laury ve filmu \"Posluhovačka\" byla nominována na Césara pro nejslibnější herečku. Její výkon ve filmu \"Přijít o rozum\" byl oceněn cenou Un certain regard v Cannes 2012. V roce 2015 získala Magrittovu cenu za film \"Nejsi můj typ\". V letech 2001 a 2014 byla také oceněna na festivalu romantických filmů v Cabourgu.\n\n\n"}
{"id": "1321456", "url": "https://cs.wikipedia.org/wiki?curid=1321456", "title": "Dávid Baróty-Sabó", "text": "Dávid Baróty-Sabó\n\nDávid Baróty-Sabó (maďarsky Baróti Szabó Dávid; 10. duben 1739, Baraolt (župa Covasna) – 22. listopad 1819, Virt (okres Komárno)) byl maďarský básník, překladatel, pedagog a kněz-jezuita.\n\nPocházel ze sikulské zemanské rodiny. V roce 1757 vstoupil do jezuitského řádu v rumunském Odorheiu Secuiesc. Teologii vystudoval na univerzitě v Košicích. Jako profesor působil na gymnáziích v rumunské Oradei, na Slovensku pak v Banské Bystrici (1772–1773), v Komárně, či v Košicích. Byl představitelem maďarského klasicistického básnictví, překladatelem z latiny a angličtiny. Spolu s Ferencem Kazincim a Jánosem Batsányiem v Košicích založil a redigoval literární časopis \"Maďarské múzeum\" (Magyar Museum, 1788). Většina jeho básnických, lingvistických a literárněvědných děl vyšla v letech 1773–1803 v Košicích a v Komárně.\n"}
{"id": "1321457", "url": "https://cs.wikipedia.org/wiki?curid=1321457", "title": "Izotopy lutecia", "text": "Izotopy lutecia\n\nPřírodní lutecium (Lu) je tvořeno dvěma izotopy: stabilním Lu (přirozený výskyt 97,401 %) a Lu (2,599 %, poločas přeměny 3,76×10 let). Bylo také popsáno 37 umělých radioizotopů, s nukleonovými čísly 150 až 188, a několik jaderných izomerů tohoto prvku. Nejstabilnější umělé radioizotopy jsou Lu (poločas přeměny 3,31 let), Lu (1,37 let), Lu (8,24 dne), Lu (6,70 d) a Lu (6,647 d). Všechny ostatní mají poločasy kratší než 2,5 dne, většina pod 6 minut. Radioizotopy s nukleonovým číslem 174 a nižším se většinou přeměňují beta plus přeměnou na izotopy ytterbia, zatímco u Lu a těžších radioizotopů převažuje přeměna beta minus na hafnium..\n"}
{"id": "1321463", "url": "https://cs.wikipedia.org/wiki?curid=1321463", "title": "Kostel Nalezení svatého Kříže (Trstěnice)", "text": "Kostel Nalezení svatého Kříže (Trstěnice)\n\nKostel Nalezení svatého Kříže je farní kostel v Trstěnicích v okrese Svitavy. Původně postavený gotickém slohu, později barokně rozšířený. \n\nPřesná doba postavení kostela není známa. V prvních písemných zmínkách o vesnici Trstenice z roku 1340 je kostelu zmiňovaný jako dávno fungující. Kostel byl tehdy filiálním kostelem. Spadal pod litrbašský kostel (dnes kostel v Čisté). Od roku 1559 je kostel udáván jako kostel Nalezení svatého Kříže. V roce 1833 podstoupil přestavbu, došlo ke znovupostavení západní zdi a celkovému zvýšení kostela. První farář Jan Hejný z Kornic zde začal působit od roku 1859. O sedm let později (1865) byl vyměněn strop. Okolo roku 1900 došlo k výměně střechy. V roce 1933 namaloval akademický malíř Jan Daněk z Letovic obraz \"Nalezení svatého kříže\", který je od roku 1983 na přání památkářů zakryt závěsem. Během druhé světové války byl z kostela zabaven zvon pro válečné účely, ale později byl neporušený navrácen. \n\nRoku 1690 byla vedle kostela postavena zvonice. V roce 1820 byla u kostela postavena fara.\n"}
{"id": "1321464", "url": "https://cs.wikipedia.org/wiki?curid=1321464", "title": "Sluck", "text": "Sluck\n\nSluck (rusky i , ) je město v Minské oblasti v Bělorusku. K roku 2009 měl přes jednašedesát tisíc obyvatel.\n\nSluck leží na řece Sluči, přítoku Pripjati v povodí Dněpru. Od Minsku, hlavního města Běloruska, je Sluck vzdálen přibližně 105 kilometrů. Nejbližší jiné město v okolí je Salihorsk přibližně 26 kilometrů jižně.\n\nPrvní zmínka o Slucku je z roku 1116. Od roku 1160 byl Sluck hlavním městem samostatného Sluckého knížectví, od 14. století až do dělení Polska 1793 patřl do Velkoknížeství litevského, resp. do Republiky obou národů. Ve Slucku byla už od 16. století židovská kolonie, která koncem 19. století tvořila asi tři čtvrtiny obyvatelstva města. Do roku 1917 patřil Sluck do Minské gubernie a roku 1918 byl dobyt Němci. V tomtéž roce zde byl založen Běloruský národní výbor, vedený Paulem Žaurydem a v roce 1920 vzniklo Slucké povstání, které v následujícím roce sovětská armáda porazila. Sluck se tak stal součástí sovětského Běloruska.\n\nZa druhé světové války byl Sluck obsazen 26. června 1941 německou armádou a dobyt zpět 1. Běloruským frontem Rudé armády v rámci Minské ofenzívy 30. června 1944. Mezitím ovšem došlo v říjnu 1941 ke Sluckému pogromu, při kterém byly zavražděny tisíce zdejších Židů, čímž fakticky zanikl charakter Slucku jako štetlu.\n"}
{"id": "1321468", "url": "https://cs.wikipedia.org/wiki?curid=1321468", "title": "Maladzečna", "text": "Maladzečna\n\nMaladzečna (, – \"Moloděčno\", ) je město v Minské oblasti v Bělorusku. K roku 2015 měla přes 94 tisíc obyvatel.\n\nMaladzečna leží na řece Uše, přítoku Viliji v povodí Klajpedy. Je vzdálena přibližně 73 kilometrů severozápadně od Minsku, hlavního města státu.\n\nMaladzečna je železničním uzlem.\n"}
{"id": "1321476", "url": "https://cs.wikipedia.org/wiki?curid=1321476", "title": "Kostel svatého Vavřince (Křenovice)", "text": "Kostel svatého Vavřince (Křenovice)\n\nKostel svatého Vavřince je římskokatolický chrám v obci Křenovice v okrese Vyškov. Je chráněn jako kulturní památka České republiky.\n\nPrvní písemná zmínka o Křenovicích pochází z listiny vydané 8. května 1305.. Kostel má stavební jádro ze 13. století. Zřejmě v první polovině 14. století bylo přistavěno kněžiště s plochým stropem a věž. Koncem 18. století bylo upraveno podvěží a kostel byl zaklenut. Roku 1874 byla přistavěna sakristie, o devět roků později byla prodloužena loď kostela. \nJde o jednolodní stavbu s odsazeným pětiboce zakončeným kněžištěm. K tomu na severní straně přiléhá hranolová věž. V hladké fasádě lodi a kněžiště jsou prolomena půlkruhová okna. Kněžiště i loď jsou zaklenuty valeně s výsečemi.\nOltářní obraz Umučení svatého Vavřince pochází z roku 1802. V kostele je volně umístěna dřevořezba Madony s dítětem, pocházející z druhé poloviny 14. století. dříve byla umístěna v mariánské kapli v sousedních Hruškách. Nejstarší zvon ve věži byl ulit roku 1819.\n\nJde o farní kostel farnosti Křenovice u Slavkova.\n"}
{"id": "1321480", "url": "https://cs.wikipedia.org/wiki?curid=1321480", "title": "Reálné gymnázium Jana Masaryka", "text": "Reálné gymnázium Jana Masaryka\n\nReálné gymnázium Jana Masaryka \"(2. česká státní reálka na Královských Vinohradech)\" je zrušená střední škola v Praze. V její budově sídlí Základní škola.\n\nReálka byla založena roku 1911. Od roku 1913 sídlila na náměstí krále Jiřího 7 (náměstí Jiřího z Poděbrad) v budově, která pro ni původně byla postavena, a sdílela ji společně s obecnou a měšťanskou školou. Protože se rozrůstala, bylo potřeba pro ni postavit novou, moderní budovu. Ta vznikla na jižní straně náměstí Jiřího z Lobkovic proti Olšanským hřbitovům.\n\nBudova školy vznikla podle plánů architektů Bohumila Kněžka a Josefa Václavíka v letech 1936-1937. Pětipodlažní jednoduchá stavba na půdorysu písmene „T“ má plochou střechu a bílou vápennou omítku. Vnitřní prostory osvětlují velká okna a na asymetricky umístěný prosklený vstup navazuje prostorná hala.\n\nNa jaře 1945 zabrala budovu školy německá armáda a užívala ji jako kasárna. Roku 1950 byla škola zrušena a její budova se stala sídlem Základní školy.\n\n\n\n\n"}
{"id": "1321481", "url": "https://cs.wikipedia.org/wiki?curid=1321481", "title": "Tussaaq", "text": "Tussaaq\n\nTussaaq (zastarale \"Tugsâq\") je zaniklá osada v kraji Avannaata v Grónsku. Nachází se na stejnojmenném ostrově v Upernavickém souostroví. Při největším rozkvětu v roce 1985 žilo v Tussaaqu 71 obyvatel. Zanikl v roce 2009, když se poslední obyvatel, který tu žil sám 11 let od roku 1998, odstěhoval. Ruiny osady jsou stále ještě zachovalé.\n"}
{"id": "1321482", "url": "https://cs.wikipedia.org/wiki?curid=1321482", "title": "Károly Makk", "text": "Károly Makk\n\nKároly Makk (22. prosince 1925 Berettyóújfalu, Maďarsko – 30. srpna 2017 Budapešť, Maďarsko) byl maďarský režisér a scenárista. Šest jeho filmů bylo na filmovém festivalu v Cannes nominováno na Zlatou palmu. \n\n\n"}
{"id": "1321485", "url": "https://cs.wikipedia.org/wiki?curid=1321485", "title": "Emanuel Mensdorff-Pouilly", "text": "Emanuel Mensdorff-Pouilly\n\nEmanuel Mensdorff-Pouilly, fr. Emmanuel de Pouilly [\"pujjy\"] (24. ledna 1777 Pouilly – 28. června 1852 Vídeň) byl původem francouzský armádní důstojník sloužící v rakouské armádě, viceguvernér Mohuče, zakladatel rodu Mensdorff-Pouilly v českých zemích.\n\nBaronská rodina pocházela z Pouilly-sur-Meuse, musela emigrovat z Francie kvůli francouzské revoluci. V roce 1793 nastoupil jako voják v rakouské armádě, prošel strmou vojenskou kariérou, v roce 1815 dosáhl hodnosti generálmajora, 1829 polního podmaršálka (ukončil aktivní službu), konečně roku 1845 povýšen na generála kavalérie. V letech 1824–1829 velel pevnosti v Mohuči, v letech 1829–1833 působil tamtéž jako viceguvernér.\n\nPodařilo se mu navázat kontakty s rodinou Koburků a roku 1804 si vzal společensky nepoměrně významnější Žofii Sasko-Kobursko-Saalfeldskou. Teprve roku 1818 byl přijat mezi rakouská hrabata (se jménem Mensdorff-Pouilly). V roce 1838 se zakoupil v Čechách panstvím Nečtiny.\n\n\n"}
{"id": "1321490", "url": "https://cs.wikipedia.org/wiki?curid=1321490", "title": "Swords", "text": "Swords\n\nSwords (, \"Sord Cholm Cille\") je město nacházející se v Irsku na sever od Dublinu. V roce 2016 zde žilo 39 200 lidí, což dělá Swords sedmým nejlidnatějším městem Irska. V roce 2012 byl Swords jmenován třetím nejlepším městem pro život v Irsku.\n\nMěsto vzniklo kolem roku 560.\n\nPodnebí ve městě je podobné jako po celém Irsku. Nejteplejšími měsíci v roce jsou červenec a srpen, kdy teplota dosahuje 19 stupňů. Rekordní teplota je 28 stupňů. V průměru naprší nejvíce v říjnu.\n"}
{"id": "1321492", "url": "https://cs.wikipedia.org/wiki?curid=1321492", "title": "Eva Leimbergerová", "text": "Eva Leimbergerová\n\nEva Leimbergerová (* 3. března 1982 Brno ) je česká herečka. \n\nPo studiu pražské DAMU absolvovala roční stáž na Pařížské státní konzervatoři. Její první velkou filmovou rolí byla Anna v televizním filmu \"Pán hradu\". V roce 2012 ztvárnila Šárku ve filmu Vladimíra Michálka, \"Posel\". S Michálkem opět spolupracovala v roce 2015, kdy vytvořila jednu z hlavních postav v seriálu \"Mamon\". Kromě toho si zahrála menší role v televizních seriálech \"Přešlapy\", \"Vraždy v kruhu\", Policie Modrava, Život a doba soudce A. K. a \"Specialisté\". \n\n\n"}
{"id": "1321495", "url": "https://cs.wikipedia.org/wiki?curid=1321495", "title": "Aralık", "text": "Aralık\n\nAralık (kurdsky \"Başan\", ázerbájdžánsky \"Aralıq\", arménsky Արալիխ, \"Aralikh\", rusky Аралык) je město a distrikt v Turecku, v provincii Iğdır , v oblasti Východní Anatolie, v blízkosti hranic s Arménii, Ázerbájdžánem a Íránem. V distriktu Aralık se nachází nejvyšší hora Turecka, Ararat.\n\nVe městě žijí hlavně Ázerbájdžánci, ale okolí města je převážně kurdské.\n"}
{"id": "1321499", "url": "https://cs.wikipedia.org/wiki?curid=1321499", "title": "Gmina Holešov", "text": "Gmina Holešov\n\nGmina Holešov ( Gmina Goleszów) je gmina v jižním Polsku ve Slezském vojvodství v okrese Těšín přímo u českých hranic. Skládá se z devíti vesnic:\nDohromady má celá gmina rozlohu 65,89 km² (9,0 % území okresu) a ke dni 31. 3. 2011 zde žilo 12 710 obyvatel.\n\nSousedí s městem Těšín na severozápadě, městem Třinec na jihozápadě, obcemi Vendryně a Nýdek na jihu, městem Ustroň na východě a gminou Skočov a gminou Hažlach na severu.\n\nGmina leží v Těšínském Slezsku na úpatí Slezských Beskyd. Na území gminy se nacházejí charakteristické vyvýšeniny Slezského podhůří: hora Chełm (464 m n. m.) a Jasieniowa (521 m n. m.), jimiž probíha rozvodí Visly a Odry. Převládajícím náboženstvím je zde luteránství a gmina je důležitým centrem evangelické kultury v současném Polsku, v Děhylově působí \"Centrum pro misii a evangelizaci Evangelicko-augsburské církve\" a každoročně se tam koná \"Evangelizační týden\".\n\n"}
{"id": "1321501", "url": "https://cs.wikipedia.org/wiki?curid=1321501", "title": "CD8.4", "text": "CD8.4\n\nCD8.4 je chimérní koreceptor vytvořen v myším imunologickém modelu. Jeho extracelulární a transmebránová část pochází z myšího CD8 koreceptoru, ale jeho intracelulární doména je nahrazena intracelulární doménou CD4 koreceptoru. Tento chimérní koreceptor byl vytvořen za účelem sledování vlivu interakce koreceptorů s Lck (protein-tyrosinovou kinázou specifickou pro lymfocyty). CD4 a CD8 koreceptory interagují s Lck v intracelulární části buňky. T-lymfocyty nesoucí CD4 koreceptor mají vyšší párováni s Lck než CD8 T-lymfocyty. CD8.4 koreceptor má párováni s Lck podobné CD4 T-lymfocytům, zatím co interakční schopnosti s MHC molekulami si zachovává z CD8 koreceptoru. Umožňuje tedy sledování vlivu odlišného párováni s Lck na funkci koreceptoru.\n\nCD8.4 koreceptor byl vytvořen v laboratoři Alfreda Singera, a prvně popsán v časopisu The Journal of Immunology v roce 2006. Je to tzv. knock-in mutace na C57BL/6 myši, která byla vytvořena pomocí homologní integrace.\n\nT lymfocyty nesoucí CD8.4 koreceptor jsou více self-reaktivní než T lymfocity nesoucí neupravovaný CD8 koreceptor. CD8.4 T lymfocyty mají vyšší expresi povrchové molekuly CD5, která koreluje s mírou self-reaktivity.\n"}
{"id": "1321506", "url": "https://cs.wikipedia.org/wiki?curid=1321506", "title": "Josef Vokálek", "text": "Josef Vokálek\n\nJosef Vokálek (3. ledna 1887 Čakovice - 30. června 1969 Sedlec-Prčice), byl český malíř a pedagog.\n\nJosef Vokálek se narodil v rodině zámečníka Josefa Vokálka ve Velkých Čakovicích. Od dětství se u něho projevovalo výtvarné nadání, které jej přimělo věnovat se malířství. Absolvoval první českou reálku v Resslově ulici v Praze. Následně studoval na pražské Akademii výtvarných umění, kterou však nedokončil a odjel studovat do Paříže. Dal se zde zapsat na École des Beaux Arts, kde se mu podařilo získat studijní stipendium pro občana c. k. mocnářství. Studoval u profesora Henri Martina u něhož se seznámil s technikou malby pastelem. Tato malířská technika se pak stala jeho nejmilejší.\n\nV roce 1914 se vrátil zpět do Prahy a pokračoval ve studiu na malířské akademii u profesora K. Krattnera figurální malbu. Zde se seznámil s malířem Václavem Rabasem. Koncem července 1914 byla vyhlášena mobilizace a Josef Vokálek se narychlo oženil s Annou Vanišovou, rodačkou ze Sedlce. Záhy odjel k pluku císařských myslivců do Brixenu. Pluk byl však následně převelen na ruskou frontu, kde byl Josef zraněn. Po návratu z války působil jako profesor kreslení na střední škole v Praze a Nymburce. V této době se definitivně odklonil od figurální tvorby a zaměřil se na krajinu, maloval převážně Polabí.\n\nOd roku 1925 navštěvoval pravidelně Český Merán, kde pobýval ve mlýně mezi Uhřicemi a Jetřichovicemi. Od té doby zde trávil letní měsíce, v důchodu pak i podzim a jaro. Věnoval se převážně malbě pastelem.\n\nOd roku 1934 byl člen Spolku výtvarných umělců Myslbek.\n\n\n"}
{"id": "1321508", "url": "https://cs.wikipedia.org/wiki?curid=1321508", "title": "Andrew Harris", "text": "Andrew Harris\n\nJméno a příjmení Andrew Harris nosí více osob:\n\n"}
{"id": "1321510", "url": "https://cs.wikipedia.org/wiki?curid=1321510", "title": "František Trutz", "text": "František Trutz\n\nFrantišek Trutz (10. června 1921 Plavecký Štvrtok – 15. prosince 1997 tamtéž) byl slovenský fotbalový záložník a později kameraman Československé televize. Jeho syn František hrál za ČH Bratislava a stal se režisérem, vnuk Richard je fotbalovým rozhodčím.\n\nV československé nejvyšší soutěži hrál za Manet Považská Bystrica, vstřelil jednu prvoligovou branku. V nižších soutěžích hrál také za Handlovou.\n\n"}
{"id": "1321511", "url": "https://cs.wikipedia.org/wiki?curid=1321511", "title": "Řadov", "text": "Řadov\n\nŘadov je název lokality v přírodním parku Orlice na katastrálním území Brandýsa nad Orlicí a dětského tábora. Z Brandýsa nad Orlicí vzdáleného cca 1,5 km je tábor přístupný lesní cestě a červeně značené turistické trase. \n\nTábor v Řadově původně určený pro vysokoškolské studenty byl založen v roce 1924 v údolí Tiché Orlice východně od Brandýsa nad Orlicí otcem prezidenta Václava Havla Václavem Maria Havlem, který byl prvním předsedou Svazu československého studentstva a též předsedou Obrodného hnutí československé mládeže. Řadov nebyl jeho jedinou aktivitou v tomto kraji. V roce 1930 přibyl asi tři kilometry západně tábor Kouty určený pro studenty středoškolské. Zatímco z Kout zbyly jen ruiny Řadov stále plní svou funkci, i když z původních třiceti chat se jich dochovala jen malá část. Stále stojí i budova s jídelnou. Od roku 1978 patří tábor sboru dobrovolných hasičů Česká Třebová, od kterých si jej v posledních letech pronajímá Občanské sdružení Lilie.\n\n"}
{"id": "1321517", "url": "https://cs.wikipedia.org/wiki?curid=1321517", "title": "Klávesa Sys Rq", "text": "Klávesa Sys Rq\n\nKlávesa Sys Rq umožňuje stisknutím kombinace kláves poslat signál srozumitelný pro Linuxové jádro, který umožňuje uživateli vykonávat různé nízkoúrovňové příkazy bez ohledu na stav systému. Toho je často používáno k obnovení po zamrznutí systému nebo k restartu počítače bez poškození souborového systému. Jeho účinek je podobný jako hardwarové resetovací tlačítko (nebo vypínač), ale s mnohem více možnostmi a mnohem větší kontrolu.\n\nTato kombinace poskytuje přístup k výkonné funkci pro vývoj softwaru a obnově při selhání. V tomto smyslu může být užití považováno za formu escape sekvence. Mezi hlavní nabízené příkazy jsou prostředky k násilnému odpojení souborového systému, ukončení procesů, obnova stavu klávesnice, a psát nezapsaná data na disk. S ohledem na tyto úkoly tato funkce slouží jako nástroj poslední instance.\n\nKombinace s klávesou SysRq  nemůže za určitých podmínek fungovat, například při kernel panic nebo selhání hardwaru bránící jádru pracovat správně.\n\nKombinace kláves se skládá z + a další klávesy, která určuje vyslaný příkaz. V Ubuntu kombinace Alt+SysRequest působí jako příkaz „print screen“.\n\nKombinace vždy předpokládá rozložení klávesnice QWERTY, například na Dvorak Simplified Keyboard, kombinace pro vypnutí systému využívá klávesu  místo . Navíc některé klávesy nemusí obsahovat samostatnou klávesu . V takovém případě by měla být přítomna samostatná klávesa .\n\nNa některých zařízeních, zejména noteboocích, musí být stisknuta i klávesa .\n\nKombinace kláves SysRq může také být přístupná ze sériové konzole (zasláním RS-232 signál break), pokud je povolena možnost sysctl.\n\nPo přihlášení pomocí SSH může být SysRq přístupné pomocí zápisu do /proc/sysrq-trigger (echo s > /proc/sysrq-trigger).\nBěžné použití kombinací kláves SysRq slouží k bezpečnému restartu počítače se systémem Linux, který je jinak zaseklý (zkr. REISUB). To může zabránit nutnosti fsck při restartu a dává některým programům možnost uložit nouzové zálohy neuložené práce. QWERTY (nebo AZERTY) mnemotechnické pomůcky: \"Raising Elephants Is So Utterly Boring\", \"Reboot Even If System Utterly Broken\" nebo prostě slovo \"BUSIER\" čtené pozpátku, je často používáno pro zapamatování následující sekvence kombinací kláves SysRq:\nKdyž je kombinace kláves použita k ukončení zmrazeného grafického programu, program nemá šanci na obnovení v textovém režimu. To může dělat vše, nečitelným. Příkazy textmode (část SVGAlib) a reset mohou obnovit textový režim a konzole opět čitelnou.\n\nV distribucích, které nezahrnují spustitelný textmode, může kombinace kláves ++ být někdy schopna donutit vrátit se do textové konzole. (Použitím , , ..., , kde \"n\" je nejvyšší počet textových konzolí nastavený v distribuci. ++ by normálně mělo být použity, pro návrat do režimu grafického uživatelského rozhraní v systému, na němž X nehavaroval.)\n\nFunkce je ovládána volbou kompilace-času v konfiguraci jádra, CONFIG_MAGIC_SYSRQ, a sysctl parametru jádra, kernel.sysrq.\n\nNa novějších jader (od 2.6.12), je možné mít jemnější kontrolu nad tím, jak může být kombinace kláves SysRq použita. Na těchto strojích, číslo napsané na /proc/sys/kernel/sysrq může být nula, jedna nebo číslo větší než jedna, což je bitová maska, která označuje, které funkce chcete povolit.\n\nZatímco kombinace kláves SysRq byla původně implementován jako část klávesnice jádra pro ladění, funkce byly vystaveny také prostřednictvím proc souborového systému a je běžně používán k poskytování rozšířené možnosti správy do bezhlavého a vzdálených systémů.\n\nLinuxové démony sysrqd a tcpconsole poskytují způsob přístupu k funkci SysRq přes TCP spojení po ověření s plain-text heslo. Démon hangwatch vyvolá před-konfigurované sysrq, když průměrné zatížení systému překročí určitý práh.\n\nXen hypervisor má funkci pro odeslání příkazu SysRq na hostované domény přes jeho příkaz \"xm sysrq\". Navíc, sysrq příkaz lze vyvolat z Xen paravirtual console odeslání break sekvence + následovaný požadovanou klávesou.\n\nMnoho embedded systémů nemá klávesnici, ale místo toho používá sériové konzoly pro textový vstup/výstup pro chod systému. Je možné vyvolat funkce SysRq přes sériovou konzoly, zasláním sériového příkazu \"Break\", následovaný požadovanou klávesou. Způsob odeslání break je závislá na terminálovém programu nebo hardwaru používaném k připojení sériové konzole.\n\nChromebooky mají klávesnice, ale nemají klávesu pro SysRq. Používají Alt + VolumeUp (F10)\n\nIBM Power servery mohou vyvolat funkce SysRq pomocí + následované požadovanou klávesou od HMC konzole.\n\nIBM mainframe oddíly mohou vyvolat funkce SysRq pomocí + následované požadovanou klávesou na 3270 nebo HMC konzoly.\n\n\n"}
{"id": "1321519", "url": "https://cs.wikipedia.org/wiki?curid=1321519", "title": "Staročeskéit", "text": "Staročeskéit\n\nStaročeskéit je minerál, objevený v kutnohorském rudném revíru Richardem Pažoutem (VŠCHT) a v druhé polovině roku 2017 také pod tímto názvem (kód IMA 2016-101) oficiálně uznaný \"Mezinárodní komisí pro nové minerály, nomenklaturu a klasifikaci\" (IMA). Dle českého mineraloga Iva Vacka z Přírodovědeckého muzea Národního muzea v Praze, se jedná „\"o vzácný sulfid stříbra a olova se zastoupením antimonu a bismutu\"“.\n\nMezinárodní název staročeskéite (včetně české diakritiky) je uveden v Seznamu minerálů Mezinárodní mineralogické asociace počínaje aktualizací z května 2017.\n\n"}
{"id": "1321522", "url": "https://cs.wikipedia.org/wiki?curid=1321522", "title": "Devítková soustava", "text": "Devítková soustava\n\nDevítková soustava je prakticky nepoužívaná číselná soustava o základu 9. Pro zápis čísel v této soustavě se používají číslice 0, 1, 2, 3, 4, 5, 6, 7 a 8. Setkat se s touto soustavou můžete v teoretických matematických úlohách. Protože devítka je druhou mocninou trojky, obsahuje jedna devítková číslice dvakrát více informací než trojková. Obsahuje formula_1 krát tolik informací, jako desítková soustava.\n\n"}
{"id": "1321524", "url": "https://cs.wikipedia.org/wiki?curid=1321524", "title": "Kodak Black", "text": "Kodak Black\n\nBill K. Kapri (rodným jménem Dieuson Octave, * 11. června 1997, Pompano Beach, Florida, USA), spíše známý jako Kodak Black, je americký rapper. Proslul svými písněmi \"No Flockin\" a \"Tunnel Vision\".\n\nDieuson Octave se narodil 11. června 1997 ve městě Pompano Beach, stát Florida. Vyrůstal pouze se svou matkou Marcelene Octave na sídlišti Golden Acres. Oba jeho rodiče byli imigranti z Haiti.\n\nS rapováním začal na základní škole, kde četl řadu slovníků, aby si rozšířil slovní zásobu. Už v dětství si připsal několik nezákonných aktivit včetně vloupání. Od šesti let používal přezdívku „Black“, dále si říkal také „Lil' Black“. V momentě, kdy se přidal na sociální síť Instagram si začal říkat Kodak Black.\n\nV roce 2009, ve věku 12 let, se stal členem lokální rapové skupiny Brutal Youngnz. V této době používal pseudonym J-Black. Brzy poté přešel do rapové skupiny The Kolyons. V prosinci 2013 vydal svou první mixtape s názvem \"Project Baby\". V prosinci 2014 vydal mixtape \"Heart of the Projects\" a v prosinci 2015 mixtape \"Institution\".\n\nV říjnu 2015 zveřejnil kanadský rapper Drake video, na kterém tančí na píseň \"Skrt\" od Kodak Blacka, což mu pomohlo se dostat do povědomí posluchačů. Kodak Black ještě v témže měsíci podepsal nahrávací smlouvu s labelem Atlantic Records.\n\nV květnu 2016 hostoval na singlu \"Lockjaw\" od Frenche Montany z mixtape \"MC4\". V červnu 2016 vydal svou čtvrtou mixtape s názvem \"Lil B.I.G. Pac\". Mixtape se stala jeho prvním dílem, které se umístilo v žebříčcích prodejnosti alb. Mixtape se umístila na 49. příčce žánrového žebříčku Top R&B/Hip-Hop Albums. V červnu 2016 byl v časopise XXL jmenován jedním z objevů roku (2016 Freshman Class). \n\nV únoru 2017 vydal singl \"Tunnel Vision\", singl debutoval na 27. příčce a vyšplhal se na 6. příčku žebříčku Billboard Hot 100 a na 17. příčku v Canadian Hot 100. Šlo o jeho první singl, který se umístil v Top 10 písních hlavního amerického žebříčku singlů. Na konci března 2017 vydal své debutové album s názvem \"Painting Pictures\". Album debutovalo na 3. příčce žebříčku Billboard 200 s prodejem 71 000 kusů během prvního týdne (15 000 ks v přímém prodeji a 75 milionů streamů). Druhý singl \"Patty Cake\" se umístil na 76. příčce žebříčku Billboard Hot 100. V srpnu 2017 získalo album certifikaci zlatá deska.\n\nV srpnu 2017 vydal mixtape \"Project Baby 2\". Mixtape se umístila na 2. příčce žebříčku Billboard 200 s 49 800 kusy prodanými během prvního týdne (8 400 ks v přímém prodeji a 58,6 milionu streamů). Z ní pochází úspěšné singly \"Roll in Peace\" (ft. XXXTentacion) (51. příčka v Billboard Hot 100), „Transportin'“ (46. příčka) a \"Codeine Dreaming\" (ft. Lil Wayne) (52. příčka). \n\nV roce 2017 hostoval také na úspěšném singlu „Drowning“ od A Boogie wit da Hoodie (38. příčka). V říjnu 2017 vydal společný mixtape s rapperem Pliesem s názvem \"F.E.M.A.\". V únoru 2018 vydal mixtape \"Heartbreak Kodak\".\n\nJako první singl po propuštění z vězení (ze srpna 2018) vydal v září 2018 píseň „If I'm Lyin, I'm Flyin“ (56. příčka). V říjnu 2018 následovala píseň „Zeze“ (ft. Travis Scott a Offset). Píseň debutovala na 2. příčce žebříčku Billboard Hot 100 a na 1. příčce Billboard Hot R&B/Hip-Hop Songs (jako jeho historicky první). Úspěchu písně napomohl také virální trend #ZEZEchallenge. V téže době hostoval na singlu „Wake Up in the Sky“ (14. příčka) od Gucci Manea. Dalším singlem byla píseň „Take One“ (82. příčka). Album \"Dying to Live\" vyšlo v prosinci 2018 a debutovalo na 1. příčce žebříčku Billboard 200. V první týden prodeje se ho prodalo 89 000 ks (po započítání streamů). Jako další singl byla zvolena píseň „Calling My Spirit“ (46. příčka). Po vydání se v žebříčku Billboard Hot 100 umístily ještě tři další písně „MoshPit“ (ft. Juice Wrld) (58. příčka), „Testimony“ (74. příčka) a „Gnarly“ (ft. Lil Pump) (88. příčka).\n\nV dětství byl třikrát umístěn do diagnostického ústavu a později byl propuštěn na podmínku.\n\nV říjnu 2015 byl zatčen v Pompano Beach a obviněn z loupeže, napadení, omezení pohybu nezletilé osoby a držení konopí. Později byl propuštěn.\n\nV dubnu 2016 byl zadržen v Hallandale Beach a obviněn z držení zbraně, držení konopí a z pokusu o útěk před policií. O měsíc později byl zatčen v Broward County a obviněn z ozbrojeného přepadení a omezování pohybu. Po tomto zatčení na něj byla uvalena vazba.\n\nV srpnu 2016 stanul před soudem ve Fort Lauderdale. V jeho prospěch vypovídali někteří vedoucí zaměstnanci Atlantic Records. Po dohodě se soudcem nevznesl žádnou námitku proti obviněním a byl odsouzen k ročnímu domácímu vězení, pětileté podmínce, obecně prospěšným pracím a podstoupení kurzu zvládání hněvu. Před jeho propuštěním policie objevila dva odložené soudní příkazy na Blacka. První (z města Florence) ho obviňoval ze znásilnění, druhý (ze St. Lucie County) ze dvou přečinů držení konopí. V návaznosti na tyto příkazy nebyl propuštěn na podmínku a zůstal ve vazbě. V září 2016 nevznesl protest proti druhému obvinění za držení konopí a byl odsouzen na čtyři měsíce do vězení. Z trestu se odečetl čas strávený ve vazbě. Nicméně ještě musel vykonat 120 hodin obecně prospěšných prací a na rok mu byl odebrán řidičský průkaz.\n\nPo propuštění z věznice byl převezen do města Florence v Jižní Karolíně, kde byl obviněn ze znásilnění. Podle oběti, která zločin nahlásila školní zdravotnici, se zločin odehrál v únoru 2016 ve městě Florence, kde tehdy Kodak Black vystupoval. Po koncertě měl odvést oběť do hotelového pokoje, roztrhat ji oblečení, pokousat a znásilnit. V prosinci byl propuštěn na kauci, která činila 100 000 dolarů, před soud se vrátil v únoru 2017. Soud stále pokračuje.\n\nV únoru 2017 byl za porušení podmínky znovu zadržen, ale následně ihned propuštěn. \n\nV dubnu 2017 ho lektorka Ramona Sanchez, která vedla skupinovou terapii na zvládání hněvu, na kterou byl Kodak Black nucen docházet, obvinila z napadení během vedení kurzu. Soudce nařídil Blackovi individuální terapii, namísto skupinové.\n\nV květnu 2017 byl za porušení domácího vězení odsouzen k roku ve vězení, s nabídkou předčasného propuštění po absolvování speciálních nápravných kurzů. Z vězení byl propuštěn po jednom měsíci, nicméně byl odsouzen k ročnímu domácímu vězení a nové pětileté podmínce.\n\nV lednu 2018 byl v Pembroke Pines na Floridě opět zatčen a obviněn z držení zbraně a marihuany coby odsouzená osoba v podmínce, navíc tak činil v přítomnosti nezletilého. Dále byl obviněn z přepadení. V dubnu 2018 byl odsouzen k ročnímu odnětí svobody za držení zbraně a marihuany coby odsouzená osoba v podmínce, v ostatních bodech byl shledán nevinným. Následně mu byl trest snížen do října 2018, propuštěn však byl ještě dříve, v průběhu srpna 2018. Krátce po propuštění mu byla zrušena také podmínka.\n\nV dubnu 2019 byl během svého turné zadržen policií na hranicích s Kanadou, a to za neoprávněné držení palné zbraně a marihuany. Krátce poté byl propuštěn na kauci v hodnotě 20 000 dolarů. \n\nV květnu 2019 byl krátce před svým vystoupením na festivalu Rolling Loud v Miami zatčen a obviněn ve federálním případě falšování údajů při nákupu palných zbraní. Soudce tentokrát nestanovil kauci a Kodak Black tím zůstal až do soudního přelíčení ve vazbě. V srpnu před soudem přiznal svou vinu. V listopadu přijal dohodu o vině a trestu a byl odsouzen k třem rokům a osmi měsícům odnětí svobody.\n\nVedle tohoto federálního případu Kodak Black stále čeká také na soudní líčení v New Yorku (zatčení z dubna 2019) a Jižní Karolíně (obvinění ze znásilnění z roku 2016).\n\nV květnu 2018 si nechal oficiálně změnit civilní jméno z Dieuson Octave na Bill K. Kapri. Změnu jména odůvodnil snahou o nový začátek s čistým štítem. V červnu 2018 oznámil, že během svého uvěznění úspěšně složil vyrovnávací zkoušky středoškolského vzdělání (General Educational Development, GED). \n\n\n\nSingly umístěné v žebříčku Billboard Hot 100:\n"}
{"id": "1321526", "url": "https://cs.wikipedia.org/wiki?curid=1321526", "title": "O2 TV Fotbal", "text": "O2 TV Fotbal\n\nO TV Fotbal je český sportovní televizní kanál specializující se na fotbalové zápasy. Kanál vysílá v základní nabídce IPTV operátora O TV, ve které je dostupný ve standardním i vysokém rozlišení. Ve vysílání se objevují fotbalové zápasy Synot ligy a Ligy mistrů. Do konce roku 2016 byla vysílána také Premier League. Vedle přímých přenosů stanice vysílá magazíny fotbalových velkoklubů. Vysílání začíná v 9:00 a je ukončeno \"Sportovním infoservisem\" v jednu hodinu ráno. Provozovatelem kanálu je společnost O TV s.r.o.\n\nZkušební vysílání se na frekvencích po bývalém sportovním kanálu O Sport7, který vysílal nepravidelně, v sítích O TV objevilo 6. srpna 2016. O dva dny později, v pondělí 8. srpna 2016, bylo zahájeno pravidelné vysílání. Se spuštěním tohoto kanálu došlo k vyřazení konkurenčních sportovních kanálů Digi Sport 1 a Digi Sport 2 z nabídky \"O TV\", neboť výhradní práva pro šíření těchto stanic v České republice získal satelitní operátor DIGI CZ. Grafiku a logo televize vyrobila společnost \"Department\". Ta vsadila na přímočaré tvary a barevné rozlišení jednotlivých sportovních kanálů. Do konce roku provozovatel plánoval vybudovat novou maskérnu, zasedací místnost a další prostory pro sportovní komentátory.\n\nProvozovatel uzavřel tříletý kontrakt na přímé přenosy nejlepších zápasů španělského, francouzského a italského fotbalového poháru včetně Superpoháru. Ve vysílání se objevilo také mezistátní přípravné utkání na Euro 2016.\n\nDne 20. září 2016 v 15:00 hodin při příležitosti zápasu 286. derby pražských \"S\" (Slávia - Sparta) byl divákům nabídnut standardní komentář zastoupený Tomášem Radotínským a Milanem Štěrbou a zároveň komentář fanouškovský Davida Suchařípy a novináře Pavla Novotného. Divák si mezi těmito komentáři mohl zvolit prostřednictvím takzvané multidimenze, která mu zároveň nabídla i pohledy kamery za brankou. Vysílání přenosu bylo obohaceno o livechat diváků, jejichž komentáře zveřejněné na sociálních sítích Facebook a Twitter s hashtagem \"#O2sportLIVE\" byly zobrazeny ve vysílání. Sportovní přenos sledovalo 197 000 diváků.\n\nTelevizní stanice \"O TV Fotbal\" získala práva na dva zápasy z každého kola Synot ligy. V minulosti měla práva pouze na jeden zápas. Aby mohl zůstat český fotbal konkurenceschopný, šéf fotbalové asociace Miroslav Pelta souhlasil se zástupci \"O TV\", že nejlepším řešením je přesun přímých přenosů na placené kanály. Programový obsah stanice doplnila přenosy evropských národních pohárů a magazíny fotbalových velkoklubů.\n\nProvozovatel v prosinci 2016 zakoupil všechna domácí utkání Benficy Lisabon a s Petrem Svěceným pracoval na přípravě fotbalového magazínu mapujícího nejvyšší fotbalovou soutěž. Pro \"O TV Fotbal\" byla prioritou Synot liga a Liga mistrů, ze kterých vysílal většinu utkání. Premier League byl garantován do konce roku 2016. V dalších letech je provozovatel ochoten investovat do televizních práv 1 miliardu korun. I přes negativní dopad regulace roamingu na mobilní služby v České republice a na Slovensku se společnosti podařilo v roce 2016 zvýšit čistý zisk o 8% díky služby O TV.\n\n\nTelevizní kanál \"O TV Fotbal\" je dostupný pouze v IPTV síti O TV.\n\n"}
{"id": "1321527", "url": "https://cs.wikipedia.org/wiki?curid=1321527", "title": "Canna (ostrov)", "text": "Canna (ostrov)\n\nCanna (gaelsky \"Canaigh\" nebo \"Eilean Chanaigh\") je nejzápadnějším ostrovem ze skupiny Small Isles v Hebridském moři ve skotském souostroví Vnitřní Hebridy. Cannu i s přilehlými ostrůvky spravuje organizace The National Trust for Scotland (NTS), která ostrov převzala v roce 1981 od jeho předchozího majitele, gaelského historika, enviromentalisty, folkloristy a badatele Johna Lorne Campbella, jenž na Canně žil a hospodařil jako farmář. Z administrativního hlediska je Canna součástí skotské správní oblasti Highland.\n\nOstrov Canna spolu s přilehlým ostrovem Sanday, od nějž jej odděluje jen asi 50 metrů široký průliv, leží na západ od Rùmu, největšího z \"Malých\" \"ostrovů\" – Small Isles. Nejkratší vzdálenost mezi západním pobřežím ostrova Rùm a výběžkem ostrova Sanday je cca 3,5 km. Při členitém pobřeží ostrova Canna se nachází řada menších ostrůvků a skalisek. Zhruba 9 km na jihozápad od Canny se v Hebridském moři nachází vulkanický ostrůvek Hyskeir (gaelsky \"Òigh-sgeir\"), na kterém byl roce 1904 vybudován 39 metrů vysoký maják, jenž z jižní strany označuje vjezd do průlivu The Minch.\n\nPodle historických pramenů v 16. století žila na ostrově zhruba stovka obyvatel, o dvě století později to byl již dvojnásobek. V první polovině 19. století měl ostrov již 300 až 400 obyvatel, od druhé poloviny 19. století nastal výrazný pokles. V období od druhé poloviny 20. století až po počátek 21. století se počet obyvatel Canny a Sandaye pohyboval již jen okolo dvou desítek.\n\nCanna i s přilehlými ostrůvky je vulkanického původu a je tvořena magmatickými horninami, jako je čedič nebo dolerit. Místy se vyskytují i tzv. torridonské pískovce. Při tuhnutí lávy se zde na řadě míst vytvářely šestiboké čedičové sloupce (nacházejí se např. na severních pobřežních útesech Canny nebo na ostrůvku Hyskeir), jaké jsou známy z řady míst na Zemi, ve Spojeném království například z ostrova Staffa nebo z Giant´s Causeway na pobřeží Severního Irska, a rovněž se vyskytují i v České republice (např. Panská skála). Severovýchodní výběžek ostrova Canny tvoří 139 m vysoký skalnatý Compass Hill. Své jméno získal proto, že magnetit (FeO) s vysokým obsahem železa ve zdejším tufu dokáže ovlivnit lodní kompasy až do vzdálenosti 5 km od pobřeží.\n\nOstrov Canna je bezprostředně spjat s historií křesťanství v období raného středověku. Písemná zmínka z roku 1203 potvrzuje, že ostrov patřil ke klášteru na ostrově Iona, avšak jeho křesťanská historie je pravděpodobně mnohem staršího data.\n\nExistují úvahy, že Canna mohla být totožná s bájným skotským ostrovem Hinba, o němž se zmiňuje například svatý Adomnán z Iony (624 – 704). Starší historii ostrova dokládají i dva kamenné kříže z 10. století a pozůstatky kruhového opevnění kláštera z raného období, které se nacházejí na jihu ostrova v lokalitě Sgorr nam Ban-naomha. Ve středověku byl na ostrově zřejmě ženský klášter, což je dáváno do souvislosti s výkladem gaelského jména \"Sgorr nam\" \"Ban-naomha\", znamenajícího \"Travnatý svah svatých žen.\" V době od 9. do 13. století byl ostrov součástí tzv. \"Suðreyjar\", jižní části Království ostrovů (gaelsky \"Rìoghachd nan Eilean\", anglicky. \"Kingdom of the Isles\"), území, opanovaného Vikingy. Na Rubha Langan-innis na severu ostrova se nachází pohřebiště \"Uaigh Righ Lochlainn\", což v překladu znamená \"Hrob norského krále\".\n\nV období reformace se ostrov dostal do vlastnictví MacDonaldů z Clanranaldu. Po poklesu těžby kelpu z okolních vod MacDonaldové v roce 1827 prodali ostrov Donaldu MacNeilovi. V polovině 19. století bylo i obyvatelstvo Canny postiženo vysídlováním v rámci tzv. vyklízení Vysočiny (angl. \"Highland Clearances\"). V roce 1851 zaniklo sídlo \"A' Chill\", které bylo do té doby hlavní obcí na ostrově. V roce 1881, kdy MacNeilové prodali ostrov glasgowskému rejdaři Robertu Thomovi, žilo na Canně již jen 57 lidí.\n\nBadatel John Lorne Campbell, který Cannu koupil v roce 1938 a v roce 1981 ji pak daroval organizaci National Trust for Scotland, zemřel na ostrově ve svém domě Canna House v roce 1996. Manželka Johna Lorne Campbella, americká hudebnice Margaret Fay Shaw, zemřela na ostrově v roce 2004 ve věku 101 let.\n\nNa ostrově i v okolních vodách žije celá řada pozoruhodných živočichů. Z ptáků se zde například vyskytují orel mořský, orel skalní, dřemlík tundrový, sokol stěhovavý nebo papuchalk severní. V moři lze spatřit delfíny a menší velryby. Velký problém pro uchování životního prostředí představuje přemnožení potkanů a králíků, jejichž populaci se správa ostrova snaží všemožně omezovat. National Trust for Scotland trvale pečuje o památky a přírodu na ostrově a za tím účelem se snaží získat i vhodné pracovníky, kteří by se o životní prostředí na Canně starali. Jeden z bývalých kostelů proměnila organizace Hebridean Trust v roce 2001 v hostel a Centrum gaelských studií (\"Gaelic Study Centre\")\".\" Vzhledem k náročným podmínkám a omezeným službám přesto mají obyvatelé tendenci ostrov opouštět – oproti roku 2011 se počet obyvatel Canny a Sandaye snížil z 21 na 18 v roce 2014.\n\nPřístav se nachází v přírodní zátoce na pobřeží Canny naproti severnímu břehu ostrova Sanday. Podobně jako na okolních ostrovech, přístavní molo zde bylo modernizováno a zvětšeno v roce 2005. Pravidelnou lodní dopravu zajišťuje společnost Caledonian MacBrayne trajekty z Mallaigu.\n\n"}
{"id": "1321528", "url": "https://cs.wikipedia.org/wiki?curid=1321528", "title": "Seznam utkání HC Vítkovice v hokejové lize mistrů", "text": "Seznam utkání HC Vítkovice v hokejové lize mistrů\n"}
{"id": "1321530", "url": "https://cs.wikipedia.org/wiki?curid=1321530", "title": "Grincourt-lès-Pas", "text": "Grincourt-lès-Pas\n\nGrincourt-lès-Pas je francouzská obec v departementu Pas-de-Calais v regionu Hauts-de-France. V roce 2014 zde žilo 32 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Lucheux (Somme), Mondicourt, Pas-en-Artois a Warlincourt-lès-Pas.\n\n\"Počet obyvatel\"\n\n"}
{"id": "1321531", "url": "https://cs.wikipedia.org/wiki?curid=1321531", "title": "Sóiči Hašimoto", "text": "Sóiči Hašimoto\n\nSóiči Hašimoto (japonsky 橋本　壮市, * 23. srpen 1991 v Hamamacu) je japonský zápasník–judista.\n\nS judem začínal v 6 letech v kroužku na základní škole. Aktivně se judu začal věnovat na střední škole Sagami kótó gakkó v Sagamihaře. Od roku 2010 se vrcholově připravoval na univerzitě Tókai v Tokiu. Do širší japonské reprezentace se prosadil v roce 2014 v lehké váze do 73 kg. V roce 2016 se kvalifikoval na olympijské hry v Riu, ale v nominaci dostal přednost Šóhei Óno.\n\nSóiči Hašimoto je pravoruký judista s osobní technikou seoi-nage a sode-curikomi-goši.\n\n\n\n"}
{"id": "1321533", "url": "https://cs.wikipedia.org/wiki?curid=1321533", "title": "Jeffrey Thue", "text": "Jeffrey Thue\n\nJeffrey Thue (* 25. leden 1969 Regina, Kanada) je bývalý kanadský zápasník, volnostylař. V roce 1992 vybojoval na letních olympijských hrách v Barceloně stříbrnou medaili v supertěžké váze. V roce 1991 vybojoval bronz na mistrovství světa.\n\n"}
{"id": "1321535", "url": "https://cs.wikipedia.org/wiki?curid=1321535", "title": "Barry Seal: Nebeský gauner", "text": "Barry Seal: Nebeský gauner\n\nBarry Seal: Nebeský gauner (v anglickém originále American Made) je americká životopisná komedie z roku 2017. Film režíroval Doug Liman, scénář k němu napsal Gary Spinelli a v titulní roli ztvárnil Tom Cruise. Snímek popisuje život bývalého pilota Trans World Airlines, Barryho Seala, který se v osmdesátých letech stal pašerákem drog pro Medellínský kartel. Seal se snažil vyhnout vězení, a tak osloví vládu Spojených států a stane se informátorem pro Národní úřad pro kontrolu obchodu s drogami.\n\nFilm měl v Česku premiéru v kinech dne 24. srpna 2017.\n\nHlavní natáčení filmu začalo dne 27. května 2015 v americkém státě Georgie. Natáčelo se v okresech Cherokee, Clayton, DeKalb, Fulton, Gwinnett, Morgan a Pickens. Dne 20. srpna 2015 přijel Tom Cruise do Medellínu v Kolumbii a 31. srpna do Santa Marty, aby vyhledal vhodné lokace pro natáčení filmu.\n\nLetecká nehoda při natáčení filmu v Kolumbii dne 11. září 2015 měla za následek smrt dvou lidí a vážné zranění dalšího člena štábu. Letadlo (dvoumotorový Aerostar), které přepravovalo členy štábu (tři americké piloty), se vracelo na Letiště Enriqua Olaya Herrery v Medellínu, ale kvůli špatnému počasí došlo k havárii. Dva mrtví muži byli později identifikováni jako Carlos Berl a Alan Purwin, který byl zakladatelem a prezidentem společnosti Helinet Aviation, která poskytuje vládním organzacím technologie leteckého dozoru. Americký pilot Jimmy Lee Garland byl vážně zraněn a převezen do místní nemocnice.\n\n\n"}
{"id": "1321543", "url": "https://cs.wikipedia.org/wiki?curid=1321543", "title": "Seznam dílů seriálu Mrtví jako já", "text": "Seznam dílů seriálu Mrtví jako já\n\nToto je seznam dílů seriálu \"Mrtví jako já\". Americký komediální televizní seriál \"Mrtví jako já\" měl premiéru na stanici Showtime. Každá epizoda trvá přibližně 40 až 45 minut (pilotní díl 71 minut) a obvykle zaznamenává dění jednoho dne. České názvy dílů jsou níže uvedeny podle verze vysílané Českou televizí.\n\n<onlyinclude></onlyinclude>\n\n"}
{"id": "1321552", "url": "https://cs.wikipedia.org/wiki?curid=1321552", "title": "The Sonny Side of Chér", "text": "The Sonny Side of Chér\n\nThe Sonny Side Of Chér je druhé studiové album zpěvačky a herečky Cher, vydané v dubnu roku 1966 u Imperial Records..\n\nPo debutu All I Really Want To Do začala Cher rychle pracovat na jeho nástupci. Na albu opět spolupracovala se Sonnym Bonem a Haroldem Battistem. Opět se použila stejná šablona jako u její prvotiny, tedy převážně cover verze známých písní a novinkové skladby napsané Sonnym Bonem. Byly to skladby \"Bang Bang (My Baby Shot Me Down)\", která definitivně dostala Cher na špičku americké pop kultury a \"Where Do You Go\". Převzaté skladby pocházejí od Rubyho & The Romantics (\"Our Day Will Come\"), Boba Lindeho (\"Elusive Butterfly\", \"Come To Your Window\"), Boba Dylana (\"Like A Rolling Stone\"), Stana Getze (\"The Girl From Ipanema\"), Toma Jonese (\"It's Not Unusual\") a Edith Piaf (\"Milord\"). Skladba \"Ol' Man River\" má původ v muzikálu Show Boat z roku 1927. Deska také obsahuje písně s francouzskými vlivy, patrné v \"A Young Girl\", \"Our Day Will Come\" nebo \"Milord\". Písně \"A Young Girl\" a \"Ol' Man River\" zase ukazují obrovský hlasový rozsah Cher, už na úplném začátku její kariéry.\n\nKlasika \"Bang Bang (My Baby Shot Me Down)\" byla později několikrát přezpívána jinými umělci, včetně samotné Cher pro své eponymní album z roku 1987. Známá je také cover verze od Nancy Sinatry z téhož roku, která se rovněž objevila o mnoho let později jako znělka ve filmu Kill Bill.\n\nAlbum mělo pozitivní ohlasy a stalo se jejím druhým úspěšným albem šedesátých let. Nebylo tak úspěšné jako All I Really Want To Do, ale vyprodukovalo více hitů.\n\nV hudebních žebříčcích se vyskytovalo zároveň s druhým albem dua Sonny & Cher The Wondrous World of Sonny & Cher.\n\nNázev alba je slovní hříčkou jejího manžela Sonnyho Bona.\n\nV roce 1992 byla deska společností EMI vydána na kompaktním disku společně s debutem All I Really Want To Do, obsahující písně z obou dvou alb. O tři roky později vydala tuto verzi ještě s následujícím albem Cher na jednom CD. Poslední reedice se album dostalo v roce 2005 u společnosti BGO a to pouze v Anglii.\n\nZ alba vzešly dva singly. Jako první singl byla vydána skladba \"Where Do You Go\" už v roce 1965. Měla úspěch, v americkém Billboard Hot 100 se umístila na 25. místě, v Kanadě na místě 5., ale teprve až druhý singl \"Bang Bang (My Baby Shot Me Down)\" se stal obrovským hitem. Dodnes se jedná o jednu z jejích nejúspěšnějších singlů vůbec a píseň se stala klasikou. V Billboard Hot 100 se umístila na 2. místě, v Anglii na 3. místě, v Kanadě na 4. místě, v Německu na 6. místě a v Austrálii na místě 11.\n"}
{"id": "1321637", "url": "https://cs.wikipedia.org/wiki?curid=1321637", "title": "Služby vzdálené plochy", "text": "Služby vzdálené plochy\n\nSlužby vzdálené plochy (, RDS), známé jako Terminálové služby v systému Windows Server 2008 a v předchozích verzích, jsou jednou ze součástí systému Microsoft Windows, které umožňují uživateli převzít kontrolu nad vzdálenými počítači nebo nad virtuálními stroji přes síťové připojení. RDS je implementací tenkého klienta společnosti Microsoft, ve kterém jsou Windows aplikace a všechny pracovní plochy počítače, u kterých je spuštěn RDS, dostupné pro stroj vzdáleného klienta, který podporuje Remote Desktop Protocol (zkratka RDP). Prostřednictvím RDS jsou do klientského systému přenášena pouze uživatelská rozhraní softwaru. Všechny vstupy z klientského systému jsou přenášeny na server, na kterém je software spuštěn. \n\nTo je v kontrastu se systémy pro streamování aplikací, jako je Microsoft App-V, ve kterých jsou počítačové programy na vyžádání klienta prováděny na klientském počítači.\n\nObchodní značka (brand) RemoteFX, která zahrnuje sadu technologií nad RDP, byla zavedena ve Windows Server 2008 R2 Service Pack 1.\n\nRDS byl poprvé vydán jako „Terminálový Server“ v rámci „Windows NT Server 4.0 Terminal Server Edition“, což byl samostatný operační systém verze SP3. Počínaje Windows 2000 byla role RDS nepovinná a stala se základem rodiny operačních systémů Windows NT a dále byla vylepšována s každou novou verzí Windows. Přejmenování na „Službu vzdálené plochy“ se objevilo od verze Windows Server 2008 R2, v roce 2009.\n\nWindows obsahuje tři klientské komponenty, které využívají RDS:\n\nPrvní dvě komponenty jsou jednotlivé nástroje, které umožňují uživateli převzít kontrolu nad vzdálenými počítači v rámci počítačové sítě. V případě komponenty Remote Assistance vzdálený uživatel potřebuje obdržet pozvání a následně se spolupodílí na ovládání systému. V případě RDC ale vzdálený klient otevírá novou relaci na vzdáleném počítači a má přiřazená veškerá oprávnění a omezení daná uživatelským účtem. Fast User Switching dovoluje uživatelům přepínat mezi uživatelskými účty na lokálním počítači bez nutnosti vypnutí softwaru a odhlášení. Fast User Switching je součástí Winlogon a využívá RDS k dosažení jeho přepínací funkce. Vývojáři třetích stran také vytvořili klientský software pro RDS. Například rdesktop, který podporuje Unix platformu.\n\nAčkoliv je RDS dodáváno ve většině edicí všech verzí Windows NT počínaje Windows 2000, tak se jeho funkcionalita liší v každé verzi.  Windows XP Home Edition nepřijímá vůbec žádné RDC připojení, RDS zde byla vyhrazena pouze pro Fast User Switching a Remote Assistance. Ostatní klientské verze Windows umožňují maximálně jednomu vzdálenému uživateli připojit se k systému, na úkor již přihlášených uživatelů konzole, kteří jsou vzápětí odhlášeni. Windows server umožňuje dvěma uživatelům připojení v ten samý čas. Tento licenční systém byl nazván „Remote Desktop for Administration“ a usnadňuje administraci počítačů, které nemají vlastní monitor a klávesnici. Pouze po zajištění dodatečných licencí (dodatečně k systému Windows) může počítač se systémem Windows Server obsluhovat více vzdálených uživatelů v jeden čas a tím dosáhnout infrastruktury virtuální ploch.\n\nV organizacích umožňuje RDS IT oddělením instalovat aplikace na centrální server, čímž odpadne potřeba instalovat aplikace na každý počítač zvlášť. Vzdálení uživatelé se mohou přihlásit a užívat tyto aplikace napříč sítí. Taková centralizace aplikací může usnadnit údržbu a odstraňování problémů. Ověřovací systémy RDS a Windows zabraňují neoprávněnému přístupu k aplikacím či k datům.\n\nSpolečnost Microsoft má dlouhodobou dohodu s firmou Citrix Systems, která má usnadnit sdílení technologií a patenty licencí mezi Microsoft Terminal Services a Citrix XenApp (dříve Citrix MetaFrame a Citrix Presentation Server). Citrix má v tomto uspořádání přístup ke klíčovému zdrojovému kódu pro platformu Windows, což dovoluje zlepšovat zabezpečení a výkon platformy Terminálových služeb (Terminal Services).\n\nRDS se skládá z několika komponent:\n\nTerminálový server je serverová součást Terminálových služeb. Úkolem této komponenty je ověřování klientů a zpřístupňování aplikací vzdáleně. Tato součást je také pověřena omezováním klientů na základě jejich stupně přístupu. Terminálový server respektuje nakonfigurované omezení podle zásad daného softwaru tak, aby omezil přístup určitého softwaru pouze pro pověřené uživatele. Informace o vzdálené relaci jsou uloženy ve specializovaných adresářích nazývaných Adresářem Relací (Session Directory), které jsou uložené na serveru. Tyto adresáře jsou používané k ukládání informací o stavu relací a také mohou být použity pro obnovení přerušených relací. Terminálový server musí tyto adresáře spravovat. Terminálový server může být také použit v konfiguraci typu cluster.\n\nBrána vzdálené plochy (též \"RD Gateway\") může tunelovat RDP relaci použitím HTTPS kanálu. To zvyšuje zabezpečení RDS zapouzdřením relace prostřednictvím služby Transport Layer Security (TLS). Také zpřístupňuje možnost použít Internet Explorer jako klienta RDP. Oficiální MS RDP klient pro Mac OS X podporuje \"Bránu vzdálené plochy\" od verze 8. K dispozici je také pro systémy iOS a Android.\n\nTato funkce byla představena v produktech Windows Server 2008 a Windows Home Server.\n\n\n\n\n\n\n"}
{"id": "1321641", "url": "https://cs.wikipedia.org/wiki?curid=1321641", "title": "Rainbach im Mühlkreis", "text": "Rainbach im Mühlkreis\n\nRainbach im Mühlkreis je městys v rakouské spolkové zemi Horní Rakousy, při hranicích s Českem, v oblasti Mühlviertelu. K 1. lednu 2017 zde žilo 2 927 obyvatel. Rozkládá se v nadmořské výšce přes 700 metrů nad mořem.\n\nMěstys se skládá z 13 částí (v závorce je uveden počet obyvatel k 31. říjnu 2011):\n\nÚzemí obce se člení na tři katastrální území: Kerschbaum, Rainbach a Summerau.\n\nObcí prochází hlavní trať Summerau – Linz, nazývaná Summerauer Bahn. Jde o jednokolejnou elektrifikovanou železniční trať, postavenou na základech původní koněspřežné dráhy České Budějovice – Linec, přestavěné roku 1873 na konvenční parostrojní dráhu. Muzeum koněspřežné dráhy se nachází v Kerschbaumu. Dnes má trať význam v regionální i přeshraniční dopravě, a to jak osobní, tak nákladní. Česká část trati končí v Summerau a je vedena pod číslem 196.\n\n"}
{"id": "1321646", "url": "https://cs.wikipedia.org/wiki?curid=1321646", "title": "Lední hokej na Zimních olympijských hrách 2018 – turnaj ženy", "text": "Lední hokej na Zimních olympijských hrách 2018 – turnaj ženy\n\nHokejový turnaj žen na Zimních olympijských hrách 2018 proběhl v Pchjongčchangu v Jižní Koreji od 10. do 22. února 2018 na zimních stadionech Kangnung a Kwandong.\n\nCelkem 8 účastníků bylo podle umístění v žebříčku IIHF 2015 nasazeno do dvou skupin po čtyřech týmech. Ve skupinách se utkali každý s každým. Poté postoupily nejlepší dva týmy ze skupiny A přímo do semifinále, zbylé dva týmy ze skupiny A a dva nejlepší týmy ze skupiny B se utkaly ve čtvrtfinále. \n\n"}
{"id": "1321653", "url": "https://cs.wikipedia.org/wiki?curid=1321653", "title": "Helénismus (náboženství)", "text": "Helénismus (náboženství)\n\nHelénismus (Ἑλληνισμός), též helénství, případně také řecké etnické náboženství (Ἑλληνικὴ ἐθνική θρησκεία), helénský polyteismus, ojediněle dodekateismus (Δωδεκαθεϊσμός) či olympianismus (Ὀλυμπιανισμός), jsou označení pro novodobý rekonstrukcionistický náboženský směr. Jedná se o různorodé náboženské hnutí, které zpravidla usiluje o oživení nebo rekonstrukci starověkých náboženských praktik z dob antického Řecka. Na veřejnosti začal helénismus působit až v devadesátých let 20. století.\n\nHelénismus je chápán jako tradiční náboženství a způsob života etnických Řeků s důrazem na starobylé hodnoty a ctnosti. To se zakládá na polyteistické víře a uctívání starověkých řeckých bohů, zejména dvanácti olympských bohů. K těmto božstvům patří Zeus, Héra, Poseidón, Démétér, Athéna, Apollón, Artemis, Arés, Afrodité, Héfaistos, Hermés a nakonec Hestiá nebo Dionýsos. Mimo Olymp existují ještě další významní bohové a bohyně jako jsou Hádés a Persefoné (oba byli spolu s Démétér součástí Eleusínských mystériích), Hébé, Pan, Plútos, Eileithýia a Heraklés, který byl podobně jako Dionýsos přijat na Olymp dodatečně.\n\nV roce 2005 vedení hnutí oznámilo, že jenom v Řecku se nachází až 2 000 přívrženců hnutí a až na 100 000 zájemců o helénismus. Aktivity helénů a obecně i jiné náznaky zaujetí starověkým náboženstvím v řecké společnosti mnohdy narážejí na odpor místní řecké pravoslavné církve, která je tradičním majoritním vyznáním v Řecku. Své přívržence si helénismus získává i mimo Řecko.\n\n"}
{"id": "1321685", "url": "https://cs.wikipedia.org/wiki?curid=1321685", "title": "Emil Brůna", "text": "Emil Brůna\n\nR.D. Emil Brůna (23. listopadu 1909 Držkov – 5. července 1951 Chrastava) byl český římskokatolický duchovní, po roce 1948 perzekvovaný komunistickým režimem. V roce 1951 zemřel za nejasných okolností. Byl buď dohnán k sebevraždě, nebo přímo zavražděn.\n\nEmil Brůna se narodil v Držkově v Jizerských horách v katolické rodině. Původně chtěl studovat práva, nakonec však v roce 1930 vstoupil do kněžského semináře a začal studovat teologii. O pět let později byl vysvěcen na kněze a poslán jako kaplan do Dolního Bousova. V roce 1938 nastoupil na své první samostatné místo do Vlastibořic u Turnova. Odtud byl po šesti letech přeložen do Bakova nad Jizerou, nejprve jako administrátor a od 1. ledna 1945 zde byl ustanoven farářem. V letech 1946-1947 zároveň ex currendo spravoval farnost Kněžmost.\n\nV Bakově se stal všeobecně oblíbenou osobností a mimo jiné se aktivně účastnil zdejšího spolkového života. Po roce 1948 však začal mít problémy. Již v červnu toho roku se snažil pomoci místní pobočce Orla zachránit spolkový majetek před znárodněním a také byl pokutován za čtení zakázaného pastýřského listu \"Hlas biskupů a ordinářů věřícím v hodině velké zkoušky\". Začal na něj být vykonáván nátlak a objevily se snahy jej z Bakova odstranit.\n\nV roce 1951 byl z Bakova nuceně přeložen. Původně měl převzít pohraniční farnost v Mikulášovicích. Do Mikulášovic se skutečně jel podívat a následně na toto místo odmítl nastoupit s poukazem na svůj zdravotní stav (měl nemocné ledviny), na kterém by se mohly negativně podepsat tvrdé tamní podmínky, a na potřeby svých starých rodičů, kteří s ním bydleli na faře. Docílil pouze krátkého oddálení přeložení, a v dubnu 1951 musel z Bakova s konečnou platností odejít. Byl ustanoven administrátorem v Chrastavě.\n\nPůsobení Emila Brůny v Chrastavě bylo velice krátké. Církevnímu tajemníkovi si na působení na novém místě často a naléhavě stěžoval. Na výhrůžky uvězněním reagoval konstatováním, že vzhledem ke svému zdravotnímu stavu by pobyt ve vězení nepřežil.\n\nDne 5. července 1951 odešel ráno na poštu, a své rodiče, kteří s ním bydleli na faře, ujistil, že se brzy vrátí. Nestalo se tak. Na druhý den byl nalezen na kostelní kruchtě za varhanami oběšený. Úřední vyšetřování bylo uzavřeno jako sebevražda, přestože úmrtí i následné vyšetřování byly provázeny řadou nejasností. Vydání těla rodině k pohřbení bylo rovněž provázeno obstrukcemi a pohřeb byl nakonec povolen pouze s podmínkou, že nikdo nebude otevírat rakev se zemřelým (zákaz otevírání rakve byl později uložen také ve známém případu záhadné smrti kněze Přemysla Coufala). Pohřební obřady v Držkově vedl děkan z Mnichova Hradiště, R.D. Antonín Holeček. Průběh pohřbu kontrolovala Státní bezpečnost.\n\nV roce 1968 se příbuzní Emila Brůny pokusili domoci nového přešetření celého případu. Podnět na Generální prokuraturu byl nicméně podán až v létě onoho roku a po invazi vojsk Varšavské smlouvy se jím již nikdo nezabýval.\n\n\n\n"}
{"id": "1321734", "url": "https://cs.wikipedia.org/wiki?curid=1321734", "title": "Seznam utkání HC Dynamo Pardubice v hokejové lize mistrů", "text": "Seznam utkání HC Dynamo Pardubice v hokejové lize mistrů\n"}
{"id": "1321737", "url": "https://cs.wikipedia.org/wiki?curid=1321737", "title": "Anti-AT1R protilátky", "text": "Anti-AT1R protilátky\n\nMezi hlavní komplikace u pacientů po transplantaci orgánů patří rozvoj celulární a protilátkami-zprostředkované (humorální) rejekce. Protilátkami-zprostředkovaná rejekce (\"antibody-mediated rejection\", AMR) na rozdíl od celulární rejekce je vzácnější, ale mnohem závažnější komplikací, která ovlivňuje dlouhodobé přežívání štěpu a může ohrozit život pacienta. Ve vzniku AMR se uplatňují HLA protilátky namířené proti neshodným HLA antigenům dárce (\"donor-specific antibodies\", DSA), které vznikly před transplantací a nebo \"de-novo\" po transplantaci. De-novo specifické HLA protilátky po navázání na stěnu cévy aktivují komplement, což vede k poškození transplantovaného orgánu. Mezi rizikové faktory pro produkci HLA protilátek patří transfúze, těhotenství, předchozí transplantace a neshody v HLA antigenech mezi dárcem a příjemcem orgánu. \n\nV patogenezi AMR ve většině případů se uplatňují protilátky proti neshodným HLA antigenům dárce (DSA), nespecifické protilátky proti HLA a nebo non-HLA protilátky, např. proti angiotensinovému receptoru typu 1, MICA a MICB. Odmítnutí zprostředkované protilátkami je dynamický proces ovlivněný rovnováhou mezi poškozením způsobeným alloprotilátkou, schopnostní tkáně regenerovat a účinností imunosuprese. Pokud protilátky aktivují komplementovou kaskádu, vznikající štěpné produkty (C4d a C3d), dochází k dalšímu štěpení a ke vzniku komplexu C5b, C6, C7, C8 a C9 (MAC, \"membrane attack komplex\"), který poškozuje endotel. V patogenezi AMR mohou být ale zapojené i protilátky, které komplement neaktivují anebo váží jen s nízkou afinitou. K monitorování HLA protilátek (jak komplement-vážících, tak nevážících) se v současnosti aplikují i mnohonásobně citlivější metody: cross-match metodou průtokové cytometrie (FCXM, \"flow cytometry cross-match\") a metody využívající pevné nosiče (\"solid phase\"), mezi které patří např. ELISA a Luminex. Na základě průměrné fluorescenční intenzity (MFI) u metodiky Luminex se hodnotí riziko AMR.\n\nDůležitou roli při rejekci transplantovaného orgánu však hraje také angiotenzin. Angiotenzin II je oligopeptid hrající velkou roli v regulaci krevního tlaku. Způsobuje vazokonstrikci a stimuluje uvolňování aldosteronu z kůry nadledvin. Aldosteron podporuje retenci vodíku v distálním tubulu nefronu v ledvinách, což vede ke zvýšení krevního tlaku. \n\nAngiotensin II typu 1 je důležitou součástí renin-angiotensinového systému (RAS). Tento systém představuje postupnou přeměnu prekurzoru angiotenzinu, angiotenzinogenu, na konečný produkt tohoto systému, angiotenzin II. \n\nSympatický nervový systém stimuluje uvolnění reninu z aparátu ledvin. Působením reninu vzniká z angiotenzinogenu plazmatický angiotenzin I, který je účinkem angiotenzin konvertujícího enzymu přeměněn na angiotenzin II. Vazbou angiotenzinu II na receptorové struktury AT1 a AT2 je zprostředkován vlastní účinek působku. AT1 receptory jsou odpovědné za vazokonstrikci, zvýšení tonu sympatického nervového systému, uvolnění katecholaminů ze dřeně nadledvin a aldosteronu z kůry nadledvin. AT2 receptory mají účinek opačný k předešlým. \n\nProtilátky proti ATR1 patří mezi non-HLA specifické protilátky. Protilátky proti ATR1 jsou spojeny s maligní hypertenzí (nedostatečná specifičnost komerčních protilátek vede k nesprávné identifikaci receptorového proteinu angiotenzinu), autoimunitními onemocněními, akutní rejekcí a ztrátou štěpu při transplantaci orgánů. \n\nV České republice se ročně provede přibližně pět transplantací srdce na 1 000 000 obyvatel. Legislativně je potenciálním dárcem každý, kdo se před smrtí nenechá zapsat do registru nedárců, nicméně běžnou praxí je řídit se přáním rodiny zemřelého. Na čekacím listu pro transplantaci srdce v ČR je 52 % pacientů s diagnózou dilatační kardiomyopatie a 40 % pacientů s pokročilou ischemickou chorobou srdeční. Transplantaci srdce v ČR provádí dvě střediska, IKEM v Praze a CKTCH v Brně.\n\nMezi kritéria pro transplantaci srdce patří shoda v ABO systému a srovnatelná výška a hmotnost (+/- 15 %). U pacientů s velmi pokročilým srdečním selháním lze před transplantací stav pacienta dočasně zlepšit pomocí mechanické srdeční podpory tzv. LVAD (\"Left Ventricular Assist Device\"). Díky LVAD dochází ke snižování mortality pacientů, čekajících na transplantaci srdce. LVAD zlepšuje kvalitu života těchto pacientů a umožňuje přežití pacientům s konečným stadiem srdečního selhání. Jedním z navrhovaných omezení terapie pomocí mechanické podpory je vyšší stupeň citlivosti mezi příjemci LVAD. Na rozdíl od protilátek namířených proti HLA, některé nespecifické non-HLA protilátky (jako autoprotilátky proti AT1R), jsou spojovány právě s použitím LVAD. AT1R se od ostatních nespecifických non-HLA antigenních cílů liší mechanismem účinku. Vazba protilátek na AT1R vyvolává fyziologický efekt podobný přirozenému ligandu v systému renin-angiotensin. Protilátky proti AT1R se vážou na druhou extracelulární smyčku receptoru AT1R, přítomnou na endoteliálních a vaskulárních buňkách hladkého svalstva, to vyvolá aktivaci endotelu a jeho následnou dysfunkci. Kromě působení na vaskulární tkáň tyto protilátky vedou k prozánětlivé a prokoagulační odpovědi. Přítomnost těchto protilátek může také způsobit vyšší pravděpodobnost vzniku tromboembolických a infekčních komplikací. Po transplantaci srdce však mohou nastat komplikace jako chronická rejekce štěpu (tzv. koronární nemoc štěpu), infekce, toxicita a další nežádoucí účinky imunosupresivní terapie, malignity.\n"}
{"id": "1321742", "url": "https://cs.wikipedia.org/wiki?curid=1321742", "title": "Tarhunna", "text": "Tarhunna\n\nTarhunna či Tarhunta je chetitský bůh hromovládce. Splýval a byl zaměňován s churritským a chattijským hromovládcem Tešubem, například v mýtu o střídání božských generací a Kumarbim. Jménem i vlastnostmi se Tarhunnovi podobají další anatolští hromovládci jako luvijský Tarhunz(a), palajský Taru, lýkijský Trqqnt a lýdijský Tarchós.\n\nJeho manželkou je sluneční bohyně Arinnitti, nejvýznamnější chetitské božstvo. Jeho symbolem je blesk s třemi hroty který drží v jedné ruce, zatímco v druhé třímá palici, sekeru či jinou zbraň.\n\nJeho jméno je odvozeno od kořene \"tarḫ-\" „překonat, přemoci“. Druhá část jména vykazuje zajímavou paralelu s jménem slovanského Peruna a baltské Perkuna. Jeho jméno je také blízké jménu keltského Taranise, severského Thóra a skytského praotce Targitaa.\n"}
{"id": "1321743", "url": "https://cs.wikipedia.org/wiki?curid=1321743", "title": "Lední hokej na Zimních olympijských hrách 2018 – kvalifikace ženy", "text": "Lední hokej na Zimních olympijských hrách 2018 – kvalifikace ženy\n\nKvalifikace na olympijský turnaj v ledním hokeji žen 2018 rozhodla o účastnících olympijského turnaje. Jižní Korea jako hostitel měla účast zajištěnou předem, 5 týmů bylo nasazeno přímo do hlavní fáze olympijského turnaje. O zbylá 2 místa zajišťující účast na finálovém turnaji se utkalo celkem 22 zemí a probojovaly se do něj celky Švýcarska a Japonska.\n\n^Kamloops bylo místem konání MS 2016, tedy události, ve které bylo rozhodnuto o nasazení, resp. přímém postupu na OH.\n\nAby se země přímo kvalifikovala na olympijský turnaj bez nutnosti hrát kvalifikaci, musela se v žebříčku IIHF vydaném po MS 2016 umístit mezi nejlepšími 5 týmy. Poslední mistrovství mělo bodovou váhu 100%, zatímco každý předchozí rok měl hodnotu o 25% nižší.\n\nNásledující žebříček je aktuální ke dni skončení MS 2016.\n\n\nPrvní kvalifikační kolo se odehrálo 7.-9. října 2016 v Mexico City. Vítěz postoupil do druhého kvalifikačního kola jako kvalifikované družstvo číslo 7. \n\nVšechny časy jsou místní (UTC-5).\n\nDruhé kvalifikační kolo se odehrálo 3.-6. listopadu 2016 v kazašské Astaně a španělském San Sebastiánu. Vítězové postoupili do třetího kvalifikačního kola jako kvalifikovaná družstva číslo 5 a 6 dle jejich umístění v žebříčku IIHF.\n\nVšechny časy jsou místní (UTC+6).\n\nVšechny časy jsou místní (UTC+1).\n\nTřetí kvalifikační kolo se odehrálo 15.-18. prosince 2016 ve francouzském Cergy-Pontoise a norském Stavangeru. Zápasy se hrály ve dvou skupinách systémem každý s každým. Vítězové postoupili do závěrečných kvalifikačních turnajů jako kvalifikovaná družstva číslo 3 a 4 dle jejich postavení v žebříčku IIHF.\n\nVšechny časy jsou místní (UTC+1).\n\nVšechny časy jsou místní (UTC+1).\n\nZávěrečné kvalifikační turnaje se odehrály 9.-12. února 2017 ve švýcarské Arose a japonském Tomakomai. Vítězové postoupili do skupiny B olympijského turnaje.\n\nVšechny časy jsou místní (UTC+1).\n\nVšechny časy jsou místní (UTC+9).\n"}
{"id": "1321753", "url": "https://cs.wikipedia.org/wiki?curid=1321753", "title": "Full Members Cup", "text": "Full Members Cup\n\nFull Members Cup (sponzorské názvy Simod Cup nebo Zenith Data Systems Cup) byla anglická pohárová soutěž ve fotbale, hraná v letech 1985–1992. Jejím účelem bylo zaplnit volné termíny a přilákat diváky na stadiony poté, co byly anglické kluby vyloučeny ze soutěží UEFA v důsledku tragédie na stadionu Heysel. Turnaje se mohli zúčastnit plní členové (\"full members\", odtud název) English Football League, tedy týmy hrající ve dvou nejvyšších soutěžích, nikdy však do něj nezasáhli všichni pozvaní (Arsenal FC, Liverpool FC, Manchester United a Tottenham Hotspur nehrály Full Members Cup ani jednou). Formát soutěže byl vyřazovací na jeden zápas s předkoly nebo kvalifikačními skupinami, rozdělenými na severní a jižní sekci. Rekordní účast byla 41 klubů v roce 1992. V sezóně 1985/86 se také hrál Football League Super Cup, v němž nastoupilo šest mužstev, která se kvalifikovala do evropských pohárů.\n\n\n"}
{"id": "1321756", "url": "https://cs.wikipedia.org/wiki?curid=1321756", "title": "Benešovo státní reálné gymnázium", "text": "Benešovo státní reálné gymnázium\n\nBenešovo státní reálné gymnázium \"(Státní československé reformní reálné gymnasium v Praze XIX)\" je zrušená střední škola v Praze, která sídlila v památkově chráněné budově na rohu ulic Evropská a Gymnasijní. Ta je od roku 1993 školní budovou pro Vyšší odbornou školu pedagogickou a sociální.\n\nGymnázium bylo založeno jako státní reformní reálné se sídlem na Letné v Sládkově ulici. Do nově postavené budovy v Evropské třídě (původně Velvarská) se přestěhovalo roku 1937. Během 2. světové války bylo přemístěno do budovy gymnázia v Dušní ulici 7, protože školu na Evropské zabralo Německo pro konstrukční kanceláře Junkers-Werke. Po válce se gymnázium vrátilo zpět a do svého názvu přijalo jméno prezidenta Edvarda Beneše. Při školských reformách bylo k roku 1953 zrušeno.\n\nV jeho budově byla poté otevřena jedenáctiletka, pak Střední všeobecně vzdělávací škola a Střední pedagogická škola přemístěná sem z Gymnázia nad Štolou.\n\nPamátkově chráněná funkcionalistická budova školy byla postavena v letech 1936-1938 podle plánů architekta Evžena Linharta.\n\n\n\n\n\n"}
{"id": "1321763", "url": "https://cs.wikipedia.org/wiki?curid=1321763", "title": "Stejnopohlavní manželství v Austrálii", "text": "Stejnopohlavní manželství v Austrálii\n\nStejnopohlavní manželství je v Austrálii legální od 9. prosince 2017. Návrh příslušného zákona přijal australský svazový parlament 7. prosince 2017 a následující den jej podepsala britská královna Alžběta II. v zastoupení australského generálního guvernéra. Zákon se stal účinným 9. prosince 2017 s tím, že by se první svatby měly začít uskutečňovat od 9. ledna 2018. Legalizaci stejnopohlavního manželství v Austrálii předcházel nezávazný poštovní průzkum, v němž se 61,6 % Australanů vyslovilo pro přijetí zákona, který umožní párům stejného pohlaví uzavřít sňatek.\n\nHomosexuální páry a nesezdané heterosexuální páry mají obrovskou škálu možností, jak si upravit své soužití. Podle federálního zákona mají páry stejného pohlaví status \"de facto\" soužití, které jim garantuje většinu práv a povinností, které mají manželé. Nicméně jejich uznávání v praxi bývá někdy obtížně realizovatelné. Přestože neplatí v Austrálii žádný federální zákon o registrovaném partnerství, přijala většina států a teritorií vlastní zákony o registrovaném partnerství nebo domácím partnerství. Ve státech a teritoriích, které tak neučinili, upravuje nemanželské soužití pouze federální zákon o neregistrovaném \"de facto\" soužití.\n\nPřed přijetím legislativy bylo od září 2004 do května 2017 ve svazovém parlamentu zamítnuto celkem 22 návrhů zákona o stejnopohlavním manželství. K těmto neúspěšným pokusům začalo docházet poté, co Howardova vláda v srpnu 2004 přijala federální zákaz stejnopohlavního manželství. Teritorium hlavního města Austrálie se sice přesto pokusilo legalizovat stejnopohlavní manželství v prosinci 2013, ale Nejvyšší soud tento zákon zrušil pro místní nepříslušnost a nekompatibilitu s federálním zákonem vyšší právní síly.\n\nStatus neregistrovaného de facto soužití definovaný federálním zákonem o rodině (\"Family Law Act 1975\") je v Australském svazu přístupný heterosexuálním i homosexuálním párům. Neregistrované páry žijící ve společné domácnosti a vykazující tak znaky trvalého svazku mají většinu práv a povinností jako manželé. Páry můžou své soužití stvrdit buď prostřednictvím registrovaných svazků (registrované nebo domácí partnerství) nebo úředním ohlášením u Rodinného soudu (\"Family Court\") nebo Obvodního federálního soudu (\"Federal Circuit Court\"). Páry žijící trvale ve společné domácnosti jsou uznávány jako neregistrovaná soužití de facto, a tudíž jsou také subjektem určitých práv a povinností vyplývajících z manželství, ačkoli není jejich partnerství úředně zaznamenané.\n\nPo reportu Australského výboru pro lidská práva (\"Australian Human Rights Comission\") z r. 2007 a auditu federální legislativy zemí Společenství zpracovala v r. 2009 labouristická vláda Kevina Rudda několik reforem vedoucích ke zrovnoprávnění homosexuálních párů a homoparentálních rodin. Novelizace nejméně 85 zákonů Společenství odstranila diskriminaci stejnopohlavních párů a rodin jimi tvořených v několika oblastech. Reformy se uskutečnily prostřednictvím dvou hlavních zákonů Zákon o soužití osob stejného pohlaví (Rovné zacházení ve všeobecné reformě práva Společenství britských národů) (\"Same-Sex Relationships (Equal Treatment in Commonwealth Laws General Law Reform) Act\") z r. 2008 a Zákon o soužití osob stejného pohlaví (Rovné zacházení v penzijním systému Společenství britských národů) (\"Same-Sex Relationships (Equal Treatment in Commonwealth Laws Supperannution\") z r. 2008. Tyto zákony přijaté Australským parlamentem v listopadu 2008 znovelizovaly několik existujících zákonů Společenství vedoucích ke zrovnoprávnění homosexuálních párů a jejich dětí v následujících oblastech:\n\n\nPro ujasnění podle předchozích zákonů o rodině a sociálních službách nebyly páry stejného pohlaví považovány pro účely sociálních služeb a rodinné podpory za páry. Osoba mající de facto partnera téhož pohlaví byla považována za single. Díky těmto reformám získala homosexuální partnerství poprvé v historii Austrálie stejné právní postavení jako mají heterosexuální. Ačkoli dosáhly páry stejného pohlaví rovného zacházení v oblasti sociálních služeb a rodinné podpory, existovaly stále ještě určité oblasti, v nichž neměly stejná práva a povinnosti jako manželské heterosexuální páry, např. v nároku na odškodnění při pracovních úrazech vedoucích k úmrtí partnera, penzí pro pozůstalé partnery veteránů a péči o umírajícího partnera. Navzdory rozsáhlé rovnostářské legislativě Austrálie dosud nepřijala federální zákon o registrovaném partnerství v důsledku ústavních limitů. Podle australské ústavy má federální vláda jenom velmi omezené pravomoci zasahovat do legislativy jednotlivých států a teritorií, vyjma Sekce 51 (XXI.) týkající se 'manželství'. Jednotlivé státy a teritoria ale můžou přijmout vlastní zákony o registrovaném partnerství nebo jiných právních rámcích stejnopohlavního soužití.\n\nV r. 2004 umožnila novela zákona o penzijním systému (\"Supperannuation Industry (Supervision) Act\") využívat optimalizace daňové povinnosti za účelem penzijních benefitů pro pozůstalého partnera ve vzájemně závislých vztazích, včetně stejnopohlavních párů, nebo vztahů, kde je jedna osoba finančně závislá na jiné osobě. Před r. 2008 byly homosexuální svazky uznávány federální vládou pouze za mimořádných okolností. Například od 90. let získávaly cizozemští stejnopohlavní partneři australských občanů právo trvalého pobytu na území Austrálie známé pod názvem \"závislé vízum (interdependency visa)\". Po národním prošetření finanční a pracovní diskriminace stejnopohlavních párů provedeném 21. června 2007 Výborem pro lidská práva a rovné příležitosti (\"Equal Opportunity Commission) a následně zveřejněném reportu s názvem \"Stejné pohlaví: Stejné zacházení\" (\"Same-Sex: Same Entitlement\") bylo označeno 58 zákonů Společenství diskriminujících páry stejného pohlaví kvůli používání termínu 'osoba opačného pohlaví'.\n\nKonzervativní vláda Johna Howarda zakazovala svým ministerstvům přistoupit na požadadavky výše zmíněného Výboru, pokud se týkají finanční diskriminace stejnopohlavních párů.\n\nReport shledal celkem 100 právních předpisů vycházejících z federálního zákona za diskriminující páry stejného pohlaví užíváním slova 'osoba opačného pohlaví' v péči o seniory, penzijním systému, sociálně-právní ochraně dětí, zdravotní péči atd. Veškerá ustanovení o párech různého pohlaví diskriminovala páry stejného pohlaví tím, že s nimi vůbec nepočítala.\n\nI od 1. března 2009 přetrvávaly jisté rozdíly mezi páry žijícími v de facto společné domácnosti a heterosexuálními páry žijícími v manželství. Rozdíly existují mezi právy de facto párů a manželských párů ve vztahu k rodinným zákonům, včetně majetkových uspořádání a vyživovací povinnosti. Na rozdíl od manželských párů, kterým automaticky po uzavření sňatku vzniká režim společného jmění a vzájemná vyživovací povinnost, se páry žijící de facto ve společné domácnosti musí obrátit na příslušný soud, který jim pak následně může tento režim stanovit. Aby soud přiznal de facto partnerům režim společného jmění, musí oba žadatelé splňovat nejméně jednu z následujících podmínek:\n\nPro srovnání manželským párům stačí pouze uzavřít sňatek, aby jim vznikla příslušná vzájemná majetková práva a povinnost výživy, aniž by o nich musel následně rozhodovat soud.\n\nDále se za stávající právní úpravy může stát, že se jednotlivec žijící v de facto svazku stane subjektem podstatně odlišného zacházení než manžel. Mezi ně patří situace nepředvídané jako je ukončení de facto partnerství (včetně úmrtí jednoho z partnerů). De facto partner musí prokázat existenci trvajícího partnerství za účelem získání statusu blízké osoby v úmrtním listu, aby mu vznikl nárok na pohřebné a na pozůstalostní důchod po zesnulém partnerovi. Nutnost těchto požadavků se liší. Tím, že homosexuální páry nemají na rozdíl od heterosexuálních možnost se rozhodnout, zda žít v neregistrovaném de facto partnerství nebo manželství, stávají se tak terčem značně odlišného zacházení.\n\nV dubnu 2014 rozhodl federální soud, že heterosexuální pár vychovávající nejméně 13 let ve společné domácnosti dítě, nemá status de facto svazku, a tudíž nelze při žádosti o odluku rozdělit jejich majetek podle zákona o rodině. V závěrečném ustanovení soud poznamenal, že takový de facto vztah lze zčásti považovat za určitý druh manželství s podstatnými sociálními, finančními a emočními rozdíly.\"\n\nDe facto svazky se často potýkají s obtížným dokazováním svých práv a povinností, které jsou automaticky přiznávány manželským párům. To znamená, že partneři žijící v neregistrovaném soužití \"de facto\" si musí prakticky všechny záležitosti svého života (rodičovství, finance, majetek..) ošetřit prostřednictvím dokumentů. I tak se můžou setkávat s obtížemi, zejména pokud nesezdaná soužití zpochybňuje okolí, zejména členové rodiny. Manželství je tohoto zpravidla ušetřeno, protože se v něm tyto věci považují za samozřejmé.\n\nManželství je v Austrálii právně upravené federálním zákonem o manželství (\"Marriage Act 1961\"). Ten je definuje (sekce 5 zákona) jako trvalý a dobrovolný svazek dvou osob bez ohledu na pohlaví.\n\nV září 2012 zamítla Sněmovna reprezentantů návrh zákona o manželství osob stejného pohlaví předložený poslancem Stephenem Jonesem za Australskou stranu práce v poměru hlasů 98:42. Návrh zákona pak následně odmítl i Senát v poměru hlasů 41:26. Obě strany vládního kabinetu Julie Gillardové svým poslancům umožnily hlasovat podle svého svědomí, zatímco opoziční koalice Liberální strana Austrálie/Australská národní strana vyzývaly k hlasování proti.\n\nTéma stejnopohlavních sňatků vyvolala značnou vlnu rozporů ve středo-pravicové vláda Tonyho Abbotta, ze kterých pak následně v srpnu 2015 vzešel požadavek na vypsání celonárodního plebiscitu po federálních volbách v r. 2016, a to buď formou klasického nebo ústavního referenda. Tento přístup přetrval i ve vládě Malcolma Turnbulla poté, co jako podporovatel stejnopohlavního manželství vystřídal svého předchůdce Abbota ve funkci premiéra.\n\nTurnbull pak sám zpracoval návrh na vypsání \"Referenda o redefinici manželství\", který předložil Sněmovně reprezentantů v září 2016. Předpokládaný den jeho konání byl 11. únor 2017. Opoziční Australská strana práce, Australští zelení a několik senátorů bez politické příslušnosti později oznámilo, že budou takové změny odmítat. Po několika týdnech debat byl 20. prosince 2016 návrh přijat Sněmovnou v poměru hlasů 76:67. Návrh však neprošel Senátem, který jej zamítnul v poměru hlasů 33:29 při hlasování 7. listopadu 2016.\n\nPo hlasování Senátu oznámil premiér Turnbull, že vláda nemá žádné jiné plány pro vypořádání se s touto problematikou, ale že parlamentní komise debatovaly s několika poslanci Liberální strany, kteří trvají na svém právu svobodně hlasovat o stejnopohlavním manželství v aktuálním volebním období. 7. srpna 2017 předložil senátor Dean Smith vlastní \"\" návrh zákona o stejnopohlavním manželství. Jedná se o jednoho z prominentních podporovatelů stejnopohlavního manželství v Liberální straně Austrálie.\n\nTen samý den se Liberální strana na svém sjezdu rozhodla předložit Senátu návrh na vypsání referenda ještě jednou. Senát tento návrh zamítl podruhé, a proto se vláda nakonec rozhodla uskutečnit nezávazný dobrovolný průzkum, kdy Australané obdrží prostřednictvím pošty hlasovací lístky, které pak následně vyplněné zašlou Australskému statistickému úřadu. Nevyplněné lístky obdrží australští voliči nejdřív 12. září a odevzdají nejpozději 7. listopadu. Očekávané datum zveřejnění výsledku je 15. listopadu 2017. Pokud bude v poštovním plebiscitu většina hlasovat 'ano', pak vláda vláda očekává lepší podmínky pro předložení vlastního návrhu zákona o stejnopohlavním manželství, o kterém by šlo rozhodnout ještě na poslední parlamentní schůzi. Několik skupin usilujících o rovnost manželství toto odmítá a napadá u Nejvyššího soudu. Jejich právní zástupci tvrdí, že soud musí zneplatnit jakékoli poštovní hlasování, které neschválily obě komory parlamentu.\n\n9. srpna 2017 zamítl Senát vládní návrh na znovuprojednání záležitosti \"referenda o stejnopohlavním manželství\" v poměru hlasů 31:31, což otevřelo možnost uspořádání dobrovolného poštovního plebiscitu. Ten samý den krátce po zamítnutí návrhu v Senátu se aktivistky za stejnopohlavní manželství Shelley Argentová (národní mluvčí Přátel a rodiny leseb a gayů) a Felicity Marloweová (předsedkyně Duhových rodin) spolu s Nezávislým poslancem Andrewem Wilkiem rozhodli napadnout legitimitu poštovního průzkumu o Nejvyššího soudu Austrálie. Následující den se k jejich žalobě přidali i zástupci Human Rights Law Centre. 7. září 2017 shledal Nejvyšší soud žalobu neopodstatněnou a poštovní plebiscit legitimním.\n\nNávrh novely zákona o manželství předložil svazovému parlamentu otevřeně homosexuální senátor Dean Smith. Návrh mění definici manželství obsaženou v sekci 5 federálního zákona o manželství z \"trvalého a dobrovolného svazku muže a ženy\" na \"trvalý a dobrovolný svazek dvou osob bez ohledu na pohlaví\". Součástí novely je i odstranění zákazu uznávání zámořských stejnopohlavních manželství v Austrálii, včetně těch, které byly uzavřeny před přijetím nového zákona. Dalším dodatkem je ustanovení o ochraně církví, náboženských organizací, duchovních a jiných institucí zřízených pro náboženské účely před vynuceným oddáváním homosexuálních párů před Bohem, jakož i poskytováním svých služeb a prostor pro takové účely. Návrh přijal australský senát 29. listopadu 2017 v poměru hlasů 43:12 a Sněmovna reprezentantů 7. prosince 2017 v poměru hlasů 131:4 s 11 zdrženími se. 8. prosince 2017 získal návrh královský podpis. Účinným se stal následující den. Stejnopohlavní manželství uzavřená v zámoří budou automaticky uznány od tohoto dne. První svatby podle nového legislativy se uskuteční 9. ledna 2018.\n\nStáty a teritoria mají velmi rozsáhlé pravomoci vytvářet vlastní zákony upravující partnerství osob stejného pohlaví, nicméně sekce 51 (XXI.) australské ústavy přenechává otázku definice manželství čistě do rukou federálního parlamentu.\n\nV prosinci 2013 zrušil australský Nejvyšší soud stejnopohlavní manželství legalizované na území Teritoria hlavního města Austrálie z důvodu federálního zákona o manželství (\"Marriage Act\") definující je jako svazek muže a ženy a zakazující jednotlivým státům a teritoriím legalizovat je na svém území. As a result, only the Federal Parliament can legislate for same-sex marriage, whilst states and territories almost certainly cannot.\n\nPoté, co Společenství britských národů přijalo zákon o manželství (\"Marriage Act Cth. 1961\"), dostaly se veškeré australské zákony o manželství do jeho výlučné pravomoci. Předchozí autonomii států a teritorií vytvářet vlastní zákony upravující sňatky zkomplikovala novela federálního zákona o manželství (\"Marriage Act\") z r. 2004 definující je jako svazek muže a ženy s vyloučením jakýchkoli jiných alternativ. Na jejím prosazení se podílela tehdejší konzervativní vláda Johna Howarda. Federálně definované manželství mělo pak za následek zrušení sňatků osob stejného pohlaví na území Teritoria hlavního města Austrálie v prosinci 2013 ze strany Nejvyššího soudu Austrálie, což oficiálně potvrdilo nepříslušnost jednotlivých států a teritorií vytváře vlastní zákony upravující sňatky. Jediné manželství, které lze na území Austrálie uzavřít, a které jsou oprávněny australské úřady oficiálně uznávat, je to, které definuje federální zákon, tedy pouze mezi mužem a ženou. Jedinou možností legalizace stejnopohlavního manželství v Austrálii tak zůstává novela federálního zákona.\n\nPřed tímto rozhodnutím shledávaly zprávy zveřejněné Parlamentním výborem pro sociální otázky Nového Jižního Walesu (\"New South Wales Parliamentary Comittee on Social Issues\") a institutem pro reformu práva (\"Tasmanian Law Reform Institute\"), že by jednotlivé parlamenty teoreticky mohly mít pravomoc měnit podstatu manželství, včetně jeho zpřístupnění homosexuálním párům. Nicméně už tehdy připouštěly, že by se legalizace stejnopohlavního manželství v Novém Jižním Walesu mohla stát katalyzátorem pro podnět k Nejvyššímu soudu Austrálie, u kterého by se těžko obhajovala nevyhnutelnost dosažení manželské rovnosti jak na státní úrovni, tak i na úrovni Společenství. S ohledem na teritoria obdržela vláda Teritoria hlavního města Austrálie právní radu postavit vlastní návrh zákona o stejnopohlavním manželství proti jeho federálnímu zákazu. Vláda Tonyho Abbotta napadla teritoriální zákon o stejnopohlavním manželství u generálního prokurátora George Brandise, který pak následně vznesl žalobu pro nekompatibilitu s federálním zákonem u australského Nejvyššího soudu. Jiní právní experti shledávali samotnou legalizaci stejnopohlavních sňatků v Teritoriu hlavního města Austrálie za natolik absurdní a nerealizovatelnou, a tím pádem ani soudně nenapadnutelnou. Svůj názor pak změnili, když 12. prosince 2013 zrušil Nejvyšší soud výše zmíněný teritoriální zákon o stejnopohlavním manželství.\n\nKromě Teritoria hlavního města Austrálie se o legalizaci stejnopohlavních sňatků pokusila ještě Tasmánie, kde v září 2012 příslušný zákon sice přijala dolní komora tamního parlamentu, ale horní komora jej pak následně zamítla v poměru hlasů 8:6. Obě komory však přijaly rezoluci, v níž vyjádřily symbolickou podporu stejnopohlavnímu manželství.\n\nV listopadu 2014 povolil Nový Jižní Wales tamním úřadům uznávat zámořská stejnopohlavních manželství. V prosinci 2016 se Jižní Austrálie stala pátým státem, který začal uznávat zahraniční stejnopohlavní manželství.\n\nDo prosince 2016 začalo šest australských jurisdikcí (Tasmánie, Teritorium hlavního města Austrálie, Nový Jižní Wales, Queensland, Victoria a Jižní Austrálie), v nichž žije 90 % australské populace, uznávat stejnopohlavní manželství a registrovaná partnerství uzavřená v zámoří s automatickým právem na úřední záznam v jejich matrikách.\n\nVe Společenství britských národů je třeba umět chápat pravomoci této instituce legalizovat manželské a \"de facto\" svazky. Manželství a vše s ním spojené upravují sekce 51 (XXI.) a (XXII.) ústavy. Právní status manželství je taktéž mezinárodně uznáván, zatímco \"de facto\" svazky a s nimi spojené finanční záležitosti si upravují jednotlivé státy Společenství samy v souladu se sekcí 51 (XXXVII.) australské ústavy, která dává jednotlivým parlamentům autonomii tvořit své vlastní zákony.\n\nHomosexuální, heterosexuální, nemanželské i manželské páry žijící například v Nizozemsku, Německu, Belgii a ve Francii si můžou vytvořit svůj vlastní právní rámec a s ním související práva a povinnosti jednodušeji, včetně určení si, zda chtějí či nechtějí mít společný majetek, což je výhodné zejména pro ty, kteří spolu teprve začínají společně žít. V kontrastu proti tomu stojí australský právní řád, v němž jsou majetková uspořádání \"de facto\" a manželských svazků v právním vzduchoprázdnu, což dané páry nutí vytvářet si vzájemné finanční smlouvy za pomocí právních expertů a usazovat se v trvale v Austrálii za tímto účelem.\n\nPoté, co se v nezávazném poštovním průzkumu 61,6 % oprávněných australských voličů vyslovilo pro redefinici manželství, podal senátor Dean Smith vlastní návrh zákona zpřístupňujícího sňatek párům stejného pohlaví. Text zmiňované novely manželského zákona mění jeho definici ze svazku muže a ženy na svazek dvou osob. 29. listopadu 2017 přijal australský Senát Smithův návrh v poměru hlasů 43:12. 7. prosince 2017 byl návrh přijat Sněmovnou reprezentantů bez jakýchkoli pozměňovacích návrhů.\n\nSouhlas britské královny Alžběty II. získal v zastoupení australského generálního guvernéra 8. prosince 2017. Účinným se stal následující den 9. prosince 2017.\n\nNásledek nově přijaté legislativy spočívá v nové definici manželství:\nManželství je trvalým a dobrovolným svazkem dvou osob bez ohledu na pohlaví.\n\nPodle sekce 49 \"manželského zákona\" je oddávající povinen poukázat na tuto definici při každém sňatečním obřadu.\n\n27. května 2004 zpracoval federální generální prokurátor Philip Ruddock novelu zákona o manželství (\"Marriage Amendment Bill 2004\") rozšiřující stávající zákon o manželství (\"Marriage Act 1961\") o jeho jasnou definici. Jednalo se o reflexi již existující definice manželství v závěrečném ustanovení nového zákona o rodině (\"Family Law Act 1975\") přijatým Whitlamovou vládou. V červnu 2004 byla novela přijatá Sněmovnou reprezentantů a 13. srpna 2004 Senátem v poměru hlasů 38:6. Britská královna Alžběta II., která je i hlavou australského státu, tuto novelu taktéž podpořila.\n\nNovela specifikuje následující:\nManželství je trvalý a dobrovolný svazek muže a ženy s vyloučením jakýchkoli jiných variant.\n\nJisté svazky tímto z pohledu australského práva nejsou manželství. Jedná se například o svazky uzavřené v jiných zemích mezi: (a) mužem a mužem; nebo (b) ženou a ženou; které Austrálie jako manželství neuznává.\n\nPodle sekce 46 \"zákona o manželství\" je oddávající úředník povinen tato slova zdůraznit při příležitosti každého uzavírání sňatků.\n\nGenerální prokurátor Ruddock a jiní liberálové argumentovali, že je návrh nezbytný z důvodu ochrany instituce manželství, které se kvůli staré právní definici může stát předmětem různých pokusů o jeho odlišné chápání.\n\nStínová generální prokurátorka Nicola Roxonová za labouristy v den prezentace novely řekla, že opozice proti ní nic nenamítá, neboť se nejedná o žádný útok na stejnopohlavní svazky, které jsou už ze strany australských zákonů právně chráněny. Podpory se jí dostalo i z řad senátora konzervativní Family First a Národní strany Austrálie.\n\nNavzdory podpoře většiny politických stran se novela setkala s odporem některých komunit, lidskoprávních skupin a menšinových poltiických stran. Australští Zelení ji odmítli a nazvali \"diskriminačním zákonem o manželství\". Australští demokraté se proti novele vymezili taktéž. Demokratický senátor Andrew Bartlett řekl, že navržená legislativa naopak jeho manželství znehodnocuje. Senátor ze Zelené Bob Brown veřejně odsoudil tehdejšího premiéra Johna Howarda se slovy, že šíří nenávist. Za tato slova byl později vyzván k omluvě. Bob Brown to odmítl se slovy, že se alespoň ukazuje \"pravá a nefalšovaná australská politika\".\n\nNovelu nepodporovali ani všichni labouristé. Během jejího druhého čtení řekl poslanec anthony Albanese za Grayndler následující: \"Považuji za chybu tohoto parlamentu, že zákony tohoto charakteru přijímá v tak zrychleném procesu. Podle mého názoru se jedná pouze o výsledek 30 fanatiků, kteří prostě chtějí jenom mačkat hlasovacím tlačítkem jen tak pro zábavu.\"\n\n13. září 2013 oznámila vláda Teritoria hlavního města Austrálie, že po dlouhodobých debatách na toto téma navrhne zákon legalizující manželství pro páry stejného pohlaví na tomto území.. Myslím si, že jsme plně připraveni na přijetí takového zákona. Většina zdejšího obyvatelstva je jednoznačně pro a já osobně bych byla radši, kdyby se našla podpora i u federální vládě. Vzhledem k tomu, že není bych ale byla ráda, kdyby takovou možnost měli alespoň zdejší lidé,\" řekla první ministryně Teritoria hlavního města Austrálie. Účelem návrhu zákona o manželské rovnosti bylo zpřístupnit sňatek na území Teritoria hlavního města Austrálie těm párům, kterým to manželský zákon (\"Marriage Act 1961\") zakazuje. Nový teritoriální zákon upravující manželství by s páry stejného pohlaví zacházel stejně jako s heterosexuálními manžely, včetně ustanovení o vzniku a zániku manželství. 10. října 2013 potvrdil federální generální prokurátor George Brandis, že federální vláda dá podnět k Nejvyššímu soudu k posouzení ústavnosti teritoriálního zákona. Legislativní shromáždění Teritoria hlavního města Austrálie projednávalo zákon 22. října 2013 a přijalo jej v poměru hlasů 9:8.\n\nPodle nové legislativy mohly homosexuální páry uzavřít manželství od 7. prosince 2013.\n\nV momentě, kdy byl teritoriální zákon o stejnopohlavním manželství přijat, podala federální vládě žalobu k Nejvyššímu soudu, který vydal 12. prosince 2013 příslušné rozhodnutí. Vzhledem k tomu, že federální zákony mají větší právní sílu, než státní a teritoriální, nezbylo Nejvyššímu soudu nic jiného, než prohlásit teritoriální zákon o stejnopohlavním manželství neplatným. Neplatnost zákona soud odůvodnil faktem, že federální zákon upravující manželství jej definuje jako svazek muže a ženy, což vylučuje příslušnost jednotlivých států a teritorií zpřístupnit jej na svém území párům stejného pohlaví. Nicméně soud připustil, že australská ústava stejnopohlavní manželství nezakazuje, a tudíž nic nebrání federální vládě takový zákon přijmout. Nebude tedy zapotřebí změna ústavy, nýbrž pouze novela federálního manželského zákona.\n\nHomosexuální páry mají v jednotlivých australských státech a teritorií různé právní postavení. Z hlediska federálního jsou považovány za neregistrované \"de facto\" svazky. Pokud daný stát či teritorium nepřijal vlastní zákon upravující stejnopohlavní soužití, pak se homosexuální páry musí spoléhat pouze na zmiňovaný federální zákon. Ačkoli mají jednotlivé státy a teritoria autonomii tvořit své vlastní zákony, manželství je upravováno federálním zákonem, který nepřipouští jeho rozšíření na páry stejného pohlaví.\n\nTeritorium hlavního města Austrálie umožňuje homosexuálním párům uzavírat občanské svazky, na které federální zákon nahlíží jako na \"de facto\" soužití. V srpnu 2012 byl na radu právníků přijat teritoriální zákon o občanských svazcích poté, co federální vláda deklarovala nepříslušnost států a teritorií legalizovat na svém území stejnopohlavní sňatky z důvodu federální definice manželství jako svazku muže a ženy přijaté v rámci novely zákona o manželství (\"Marriage Amendment Act 2004\"). Zákon o občanských svazcích (\"Civil Union Act 2012\") garantuje stejnopohlavním párům žijícím v nich vesměs stejná práva a povinnosti jako mají manželé podle zákona o manželství (\"Marriage Act\"). Během vlády Julie Gillardové nedošlo k žádným pokusům zákon soudně napadnout. V r. 2013 měl být zákon zrušen a nahrazen novou legislativou umožňující homosexuálním párům uzavřít manželství, pokud jej Nejvyšší soud nezruší pro rozpor s federálním zákonem. Jelikož Nejvyšší soud prohlásil teritoriální zákon o stejnopohlavním manželství za neplatný, zrušení zákona o občanských svazcích se nestalo účinným. Občanské svazky tak zůstávají nadále jedinou možností právní úpravy stejnopohlavního soužití na území Teritoria hlavního města Austrálie.\n\nObčanské partnerství svým názvem snadno zaměnitelné s občanskými svazky je v Queenslandu legální od dubna 2016. V prosinci 2002 byla přijatá novela tamního anti-diskriminačního zákona (\"Discrimination Law Amendment Act 2002\"), v rámci níž začalo queenslandské právo používat termín \"de facto partner\", který se následně promítl do minimálně 42 právních předpisů. Homosexuální páry tak získaly stejná právo jako všechny páry žijící \"de facto\" ve společné domácnosti. Od listopadu 2016 umožňuje Queensland homosexuálním párům i adopci dětí.\n25. října 2011 předložil předseda queenslandské vlády Andrew Fraser tamním zákonodárcům návrh zákona o občanském partnerství (\"Civil Partnerships Bill 2011\"). Ti jej 30. listopadu téhož roku přijali v poměru hlasů 47:40. Mezi čtyřmi zákonodárci hlasujícími proti byli čtyři členové Australské strany práce. Zákon o občanském partnerství (\"The Civil Partnerships Act 2011\") umožnil homosexuálním párům žijícím trvale na území Queenslandu uzavřít občanské partnerství. Krátce po změně vlády přijala nová středolevicová vláda novelu zákona o občanském partnerství a změnách souvisejících právních předpisů. Název institutu \"občanské partnerství\" byl změněn na \"registrované partnerství\" a zakázal queenslandským úřadům umožňovat těm, kteří chtějí registrovat svůj svazek podle tohoto zákona, mít v jejich prostorách svatební obřad. Po dalších volbách, kdy labouristé sestavili menšinovou vládu, přijal parlament v prosinci 2015 novelu zákona o svazcích (občanské partnerství), která znovu umožnila homosexuálním i heterosexuálním párům takto upravujícím své soužití mít v prostorách příslušných úřadů svatební obřad, a která se vrátila k původnímu názvu \"občanské partnerství\". Zákon se stal účinným po několika administrativních záležitostech, které návrat k původní legislativě obnášel, od 2. dubna 2016.\n\nStejnopohlavní páry můžou stvrdit své soužití prostřednictvím domácího partnerství v Queenslandu (známým také jako registrované partnerství), Teritoriu hlavního města Austrálie, Novém Jižním Walesu, Tasmánii, Victorii a Jižní Austrálii.\n\nNový Jižní Wales, nejvíce zalidněný australský stát, umožňuje homosexuálním párům uzavřít domácí partnerství od července 2010. Zákon o registrovaném partnerství přijali místní zákonodárci 23. dubna 2010. Ten potvrdil homosexuálním párům existenci většiny práva povinností, které jim garantuje federální zákon o neregistrovaném \"de facto\" soužití. Návrh zákona přijalo Legislativní shromáždění (dolní komora) 11. května 2010 v poměru hlasů 32:5 a Legislativní rada (horní komora) 12. května 2010 v poměru hlasů 32:5. 1. července 2010 byl zákon podepsán guvernérkou Marií Bashirovou a ten samý den se stal účinným. Předtím v červnu 2008 přijalo legislativní shromáždění rozsáhlou novelu několika zákonů (\"The Miscellaneous Acts Anemdment (Same Sex Relationships) Bill 2008\"), která uznává spolumatky jako oficiální rodiče dětí narozených prostřednictvím umělého oplodnění, včetně zápisu dvou matek do rodného listu, a která doplňuje 57 jiných právních předpisů o nový právní termín \"de facto\" páry tak, aby s nimi bylo zacházeno stejně jako s manžely, a která novelizuje anti-diskriminační zákon Nového Jižního Walesu tak, aby chránil homosexuální páry před diskriminací na základě jejich rodinného stavu v zaměstnání, bydlení a přístupu ke zboží a službám. V listopadu 2013 byl v legislativní radě Nového Jižního Walesu projednáván návrh zákona o stejnopohlavním manželství, který byl pak následně zamítnut. Od 1. července 2016 platí zákon Nového Jižního Walesu také na ostrově Norfolk.\n\nVictoria umožňuje homosexuálním párům uzavřít domácí partnerství od prosince 2008 poté, co nabyl účinnosti zákon o registraci domácího partnerství (\"Domestic Partnerships Register\"). Ten umožňuje homosexuálním párům registrovat svůj svazek ve státním registru narození, úmrtí a manželství (\"Registry of Births, Deaths and Marriages\") a potvrzuje jejich práva a povinnosti, které jim garantuje federální \"de facto\" soužití. V r. 2016 přijal victorský parlament reformy domácího partnerství, které umožňují uznávání zámořského stejnopohlavního manželství v úředních dokumentech, a které rovněž umožňují párům registrujícím své domácí soužití mít svatební obřad v úředních prostorách. Již v srpnu 2001 byla přijatá rozsáhlá legislativní reforma právního řádu Victorie, která garantuje rovné zacházení s homosexuálními páry. Jedná se o následující novely: \"Statute Law Amendment (Relationships) Act 2001\" a \"Statute law Further Amendment (Relationships) Act 2001\". Oba zákony novelizovaly dalších 60 victorských právních předpisů, které dávající homosexuálním párům status \"domácích partnerů\", a které jim garantují práva a povinnosti vyplývající ze soužití \"de facto\", včetně návštěv v nemocnici, práva činit rozhodnutí za svého partnera ve zdravotní péči, penzijní práva, daňová práva, rovná práva a povinnosti v nájmu a pronájmu, přístupu k lékařské péči a práv obětí trestných činů.\n\nVšechny úrovně australských vlád se od r. 2009 společně usnesly na tom, že homosexuální páry mají pro federální účely status \"de facto\" párů. Od 1. července 2009 uznává Centrelink stejnopohlavní páry z hlediska sociálního zabezpečení jako anglosaské manželství, což je také určitou formou nesezdaného \"de facto\" soužití.\n\nRegistrované partnerství podle států a teritorií\n\n\"Uznávání registrovaného partnerství v 7 obvodech Austrálie s vlastní autonomií:\"'\n\nV Jižní Austrálii byla přijatá novela zákona o osobním stavu (domácí partnerství) 2006 (číslo 42) (\"The Statutes Amendment (Domestic Partners) Act 2006 (Number 43)\"), která se stala účinnou 1. června 2007, a která doplnila 97 dalších právních předpisů o právní termín \"domácí partneři\", jímž nahradila jiný právní termín \"de facto\". V důsledku to znamená, že jakékoli páry žijící ve společné domácnosti upravují stejné zákony. V prosinci 2016 přijal parlament Jižní Austrálie zákon, který umožňuje homosexuálním párům registraci jejich svazků, a který zároveň uznává jejich registrované partnerství nebo manželství uzavřené v zahraničí. Zákon se stal účinným 1. srpna 2017. Před touto reformou si mohly homosexuální páry nechat stvrdit své soužití prostřednictvím oboustranného prohlášení o domácím partnerství, v němž se také usnesly na vzájemných právech a povinnostech. Dokument začne platit ode dne, na němž se obě strany domluví, ale předtím požaduje několik dalších vzájemných prohlášení..\n\nHomosexuální soužití \"de facto\" mají ve všech státech a teritoriích vesměs stejná práva a povinnosti jako heterosexuální \"de facto\" soužití. Nicméně absence jiných právních rámců pro soužití párů stejného pohlaví v Západní Austrálii a Severním teritoriu jim značně komplikuje přístup k určitým právům a povinnostem. Dotčená oblast pro homosexuální páry žijící ve státech a teritoriích bez registrovaného partnerství je následující:\nSekce 118 australské ústavy by měla být vzhledem k současné situaci totiž nastavená tak, aby kromě osob registrovaných podle státních a teritoriálních zákonů s registrovaným partnerstvím nebo občanskými svazky měli stejná práva a povinnosti i osoby žijící jurisdikcích, které takové zákony nemají.\n\nV Severním teritoriu přijala v březnu 2004 teritoriální vláda reformy zákonů o pohlaví, sexualitě a soužití de facto (\"Law Reform (Gender, Sexuality and De facto Relationships) 2003\"), které odstranily zákonnou diskriminaci stejnopohlavních párů ve většině části teritoriálních zákonů (vyjma adopce), a které uzákonily právní uznání stejnopohlavních svazků jako neregistrovaných \"de facto\" soužití. Nový zákon odstranil veškerá omezení na základě pohlaví v nejméně 50 zákonech a vyhláškách týkajících se \"de facto\" soužití. Stejně jako v případě Nového Jižního Walesu a Teritoria hlavního města Austrálie, kteří umožnily lesbickým partnerkám biologických matek stát se oficiálně druhou matkou jejich nevlastního dítěte.\n\nV Západní Austrálii pomohla novela zákona (gay a lesbická zákonná reforma) (\"Acts Amendment (Lesbian and Gay Law Reform) Act 2002\") odstranit stávající diskriminaci jiných sexuálních orientací novou definicí \"de facto partnera\" v 62 zákonech, včetně nového zákona o rodině, který umožňuje, aby homosexuální \"de facto\" svazky mohly být také jeho subjektem.\n\nNíže přiložená tabulka ukazuje výsledky průzkumů veřejného mínění indikujících úroveň podpory legalizace manželství pro páry stejného pohlaví v Austrálii.\n\nV červnu 2016 přijala Asociace australských místních vlád (\"Australian Local Government Association - ALGA\") rezoluci podporující legalizaci stejnopohlavního manželství. Pod ní se podepsala starostka města Darwin Katrina Fong Lim a Meghan Hopperová, členka rady města Moreland. Pro přijetí rezoluce hlasovala drtivá většina Národního generálního shromáždění ALGA. Rezoluce říká následující:\nRezoluce se dále dostala také před výbor ALGA ke schválení, k čemuž došlo 21. července 2016.\n\nOd 14. září 2017 přijalo formální rezoluce na podporu legalizace stejnopohlavního manželství 61 z 546 australských lokálních vlád.\n\nTěmi lokálními vládami jsou:\n\nŽádné jiné lokální vlády nezvažují, že by se k rezoluci na podporu stejnopohlavního manželství připojily.\n\nNejméně dvě lokální vlády naopak otevřeně odmítly rezoluci na podporu stejnopohlavního manželství:\nV r. 2001 uznal Rodinný soud Austrálie v kauze \"Re Kevin - platnost manželství transčlověka\" právo transčlověka uzavřít manželství v souladu se svým současným pohlavím, byť se liší od toho, s nímž se narodil; nejednalo se o uznání stejnopohlavního manželství z perspektivy totožnosti pohlaví obou snoubenců, nýbrž pouze o přiznání práva transženy (MtF - male to female) provdat se za jiného muže nebo transmuže (FtM - female to male) oženit se s jinou ženou.\n\nV říjnu 2007 zrušil Administrativní odvolací tribunál (\"Administrative Appeals Tribunal\") rozhodnutí Ministerstva zahraničních věcí Austrálie odmítnout uznat transženě její cestovní pas s ženským pohlavím, protože žije v manželství se ženou. Tribunál rozhodl, že musí být uznán cestovní pas žalobkyně, v němž má uvedeno ženské pohlaví, čímž vlastně došlo k uznání manželství mezi dvěma ženami. Aktivisté za manželství párů stejného pohlaví své požadavky odůvodňovaly také nejasným postavením práv transgender a intersex. Podle jejich názoru by právě legalizace sňatků párů stejného pohlaví na federální úrovni dokázala tuto právní nejistotu spolehlivě vyřešit. Intersexuální lidé s nejednoznačným pohlavím jsou nicméně k termínu \"stejnopohlavní\" manželství skeptičtí. The concurrent requirement, same-sex divorce law, is being discussed. Transgender divorce represents one challenge.\n\nVítězka Australia's LGBTI Person of the Year 2015, transgender aktivistka Sally Goldnerová, podpořila stejnopohlavní manželství se slovy: \"Ačkoliv se sebevědomě prohlašujeme za rovnostářskou a spravedlivou společnost, stále jsme ještě nedosáhli stejnopohlavního manželství, což se nedotýká pouze právní a sociální problematiky LGBTI, nýbrž i našeho směřování k větší diverzitě.\"\n\n\n"}
{"id": "1321769", "url": "https://cs.wikipedia.org/wiki?curid=1321769", "title": "Karel Walter-Jizerský", "text": "Karel Walter-Jizerský\n\nKarel Walter \"pseudonym\" Jizerský (8. října 1892 Staré Benátky - †? neznámo kdy a kde), byl český akademický malíř.\n\nKarel Walter se narodil ve Starých Benátkách do rodiny truhlářského mistra Karla Waltera. Pocházel ze čtyř sourozenců a od mládí projevoval zálibu v malování. Po absolvování základního vzdělání uvažoval o studiu uměleckého směru. Rodiče ze studiem na malířské akademii však nesouhlasili a tak se vyučil kupcem v Nových Benátkách a Mladé Boleslavi. Při svém pobytu v Mladé Boleslavi získal první malířské vzdělání u malíře Bedřicha Kavánka. Po vyučení si zavedl obchod v domě svých rodičů. Teprve po jejich smrti se mohl věnovat naplno malování. Absolvoval studium na malířské akademii v Praze u profesorů F. Kavána a M. Pirnera. Následně pokračoval ve studiu u prof. Grusse v Lipsku. Byl aktivním členem Výtvarnické družiny v Praze, s níž vystavoval v Mariánských Lázních, Karlových Varech, Hradci Králové a Praze.\n\nVěnoval se především krajinomalbě, portrétní tvorbě a scénám se zvěří v krajině. Rovněž rád maloval náměty, kde dominovali koně.\n\n\nTOMAN, Prokop Nový slovník československých výtvarných umělců. 3. vyd. Díl I. Praha: Rudolf Ryšavý, 1947, s. 441.\n\n"}
{"id": "1321771", "url": "https://cs.wikipedia.org/wiki?curid=1321771", "title": "Ramsey County (Minnesota)", "text": "Ramsey County (Minnesota)\n\nRamsey County County je okres ve státě Minnesota ve Spojených státech amerických. K roku 2016 zde žilo odhadem 540 649 obyvatel. Správním městem a zároveň největším sídlem okresu je Saint Paul. Celková rozloha okresu činí 440 km².\n\nOkres byl ustanoven 27. října 1849. Jméno získal podle amerického politika a prvního guvernéra Minnesotského teritoria Alexandera Ramseyho.\n"}
{"id": "1321774", "url": "https://cs.wikipedia.org/wiki?curid=1321774", "title": "Clay County (Jižní Dakota)", "text": "Clay County (Jižní Dakota)\n\nClay County je okres ve státě Jižní Dakota v USA. V roce 2016 zde odhadem žilo 14 086 obyvatel. Sídelním městem je Vermillion. Na jihu sousedí se státem Nebraska.\n\nOkres se začal formovat už v roce 1859, kdy bylo území zpřístupněno pro legální obsazování. Formální vznik okresu je datovaný do roku 1862. Jméno získal podle amerického ministra zahraničních věcí Henryho Claye.\n"}
{"id": "1321777", "url": "https://cs.wikipedia.org/wiki?curid=1321777", "title": "Mareridt", "text": "Mareridt\n\nMareridt je druhé studiové album blackmetalového hudebního projektu Myrkur dánské zpěvačky a multiinstrumentalistky Amalie Bruun. Vydáno bylo 15. září 2017 u vydavatelství Relapse Records. Jako host se na něm v písni „Funeral“ podílela zpěvačka Chelsea Wolfe. Bruun v některých skladbách použila skandinávskou vokální techniku používanou na shánění dobytka, takzvaný kulning, a námětem alba byly zpěvaččiny vlastní noční můry.\n\nDeska se stala albem měsíce září v žebříčku hodnocení magazínu Spark, kde získala 4,84 bodů ze 6 možných. Recenzent Tomáš Marek uvedl, že Amalie Bruun na \"Mareridt\" dotáhla „k dokonalosti“ to, co započala na své první desce \"M\" (2015).\n\n\n"}
{"id": "1321784", "url": "https://cs.wikipedia.org/wiki?curid=1321784", "title": "Ambohimanga", "text": "Ambohimanga\n\nAmbohimanga je kopec s pevností, která byla sídlem madagaskarských králů. Náleží mezi tzv. dvanáct posvátných kopců Imeriny a celý areál o rozloze 59 hektarů je zapsán na seznam Světové dědictví. Návrší se nachází 24 km severovýchodně od hlavního města Antananarivo a dosahuje nadmořské výšky 1468 m. Název „Ambohimanga“ se dá přeložit jako „modrá hora“, „svatá hora“ nebo „krásná hora“. Místo uctívali již původní obyvatelé Vazimbové, ohrazený komplex paláců a chrámů zvaný malgašsky \"rova\" vznikal na vrcholu od 15. století, od roku 1788 zde sídlil sjednotitel ostrova král Andrianampoinimerina. I poté, co se hlavním městem stalo Antananarivo, zůstala Ambohimanga kulturním a náboženským centrem země, až do dobytí země Francouzi v roce 1897 měli cizinci zakázán vstup do města. Nachází se zde vysoký dřevěný dům Mahandrihono, který byl Andrianampoinimerinovou rezidencí, královské pohřebiště, posvátné stromy, nádrž Fandroana, v níž panovník podstupoval každoroční rituální koupel, a ohrada, v níž byli chováni obětní zebu. Kopec je oblíbeným poutním místem a národním symbolem Madagaskaru.\n\n\n"}
{"id": "1321785", "url": "https://cs.wikipedia.org/wiki?curid=1321785", "title": "Louis-Antoine-Rose Ormières Lacase", "text": "Louis-Antoine-Rose Ormières Lacase\n\nLouis-Antoine-Rose Ormières Lacase (14. července 1809, Quillan - 16. ledna 1890, Gijón) byl francouzský římskokatolický kněz a zakladatel Sester od strážného anděla. Dnes je uctíván jako blahoslavený.\n\nNarodil se 14. července 1809 v Quillanu a pokřtěn byl o několik hodin později v místním kostele. Navštěvoval školu ve svém rodném městě a poté v Limoux. \n\nCírkevní vzdělání získal roku 1828 v Carcassonne. Dne 21. prosince 1833 přijal kněžské svěcení. V Montpellier získal titul v pedagogice. Dne 3. prosince 1839 založil řeholní kongregaci Sester od strážného anděla se školou. Dne 12. prosince 1852 získal od císaře Napoleona III. oficiální povolení k výkonu školy a kongregace a diecézní povolení dostal 6. června 1837. Dne 16. července 1867 se zúčastnil soukromé audience u papeže Pia IX. který tuto kongregaci oficiálně schválil.\n\nSe svou kongregací odešel také do Španělska, kde zůstal až do své smrti. Zemřel 16. ledna 1890 v Gijónu.\n\nProces blahořečení byl zahájen 25. března 1954 v arcidiecézi Oviedo. Dne 8. března 1997 byl prohlášen na Ctihodného. Dne 8. července 2016 schválil papež František zázrak uzdravení na jeho přímluvu. Blahořečen byl 22. dubna 2017 v oviedské katedrále San Salvador za přítomnosti prefekta pro Kongregaci pro blahořečení a svatořečení kardinála Angela Amata.\n\n"}
{"id": "1321786", "url": "https://cs.wikipedia.org/wiki?curid=1321786", "title": "Vinařská obec Kadaň", "text": "Vinařská obec Kadaň\n\nVinařská obec Kadaň je součástí vinařské podoblasti litoměřické, která leží ve vinařské oblasti Čechy. Historie vinařství na Kadaňsku sahá hluboko do historie a je spjata s cisterciáckým klášterem ve Waldsassenu. První písemné zmínky pocházejí již ze 13. století. Největší rozkvět zažilo vinařství v Kadani a okolí poté, co se Kadaň v polovině 13. století stala královským městem a nejvíce pak za vlády císaře Karla IV., který dne 8. září 1374 udělil zvláštními vinařskými privilegii Kadani stejná práva a svobody, jakými se při zakládání vinohradů a produkci vína řídili obyvatelé Pražští. Po několik staletí pak kadaňské vinařství prosperovalo. Jeho zkázu započala až Třicetiletá válka. Od konce 20. století se město Kadaň opět snaží o obnovení vinařství a stalo se také oficiálně vinařskou obcí. Od roku 2000 byla v zahradách Františkánského kláštera v Kadani opět zavedena tradice Svatováclavského vinobraní s bohatým kulturním programem. Od roku 2016 je pak možné opět zakoupit a konzumovat kadaňské víno, které je registrováno asociací regionálních značek.\n\nSeverozápadní Čechy přicházely s vínem do styku odnepaměti díky významné obchodní stezce, která vedla Poohřím do nitra Čech. Kupeckými karavanami byla do Království českého přivážena vína z německého Porýní, z Francie, Itálie i vzdáleného Řecka. Víno se těšilo nebývalé oblibě a stalo se vyhledávaným nápojem. Navíc se stalo v souvislosti se šířením křesťanství, jako víno mešní, nezbytnou součástí liturgie.\nZrod vinařství na Kadaňsku sahá hluboko do historie a je spjat s působením cisterciáckého řádu, který se významně podílel na kolonizaci řídce osídlených oblastí českého státu. Již roku 1165 daroval český král Vladislav I. cisterciáckému klášteru ve Waldsassenu vsi Dolany a Přívlaky. Klášterní panství mezi Kadaní a Žatcem bylo neustále rozšiřováno, například roku 1185 získali cisterciáci ves Vinaře jihovýchodně od Kadaně, což potvrdil i papež Lucius III. Roku 1192 byl dokonce v Mašťově na Kadaňsku založen cisterciácký klášter. Mniši z tohoto kláštera se však už kolem roku 1198 přesunuli do Oseka na Teplicku. \n\nKonkrétně víno pak zmiňuje listina z roku 1285, kterou se norimberský a loketský purkrabí Fridrich vzdává ročního poplatku jedné urny vína z vinohradu v Přívlakách mezi Kadaní a Žatcem, patřící právě pod správu mnichů z Waldsassenu. Díky této zmínce můžeme odvodit, že na jejich klášterním panství, zahrnujícím koncem 13. století v okolí Kadaně například Poláky, Dolany, Vinaře, Soběsuky, Roztyly, Přívlaky nebo Čínov, se rozkládaly vinohrady, které byly zpravidla osazované révou z Burgundska. Od roku 1261 jsou navíc na Kadaňsku doloženy državy cisterciáckého kláštera Grünhain na Míšeňsku, jehož české centrum bylo v Bystřici. Také tito mniši se věnovali vinařství: první zmínky o vinicích u Bystřice pocházejí z roku 1350. \n\nNa Kadaňsku začaly vznikat nové vinice také poté, co se Kadaň v polovině 13. století stala královským městem. Od 13. století se pak vinařství slibně rozvíjelo také na Chomutovsku a Mostecku, též na Žatecku, kde se však později důležitější komoditou stal chmel. Nejvýznamnější vinařskou lokalitou však tehdy bylo Litoměřicko, kde je existence vinohradů doložena již od 11. století.\n\nZa panování císaře Karla IV. zažilo české vinařství nebývalý rozkvět. Ten totiž roku 1358 vydal velké vinařské privilegium pro Čechy a v Praze nechal zřídit úřad \"perkmistra hor viničných\", který měl dohlížet na vinohrady v celém Českém království. Soudobý opis této listiny z roku 1358 je dochován i v Kadaňském archivu a je tak důkazem velkého zájmu tehdejších kadaňských měšťanů o tuto problematiku. Zakládání vinohradů v okolí královských měst totiž podporoval již Přemysl Otakar II. V polovině 14. století začaly vznikat všude po Čechách nové vinohrady osazované révou z rakouských, německých i francouzských zemí, zejména pak z Burgundska. \n\nDne 8. září 1374 udělil císař Karel IV. zvláštními privilegii Kadani stejná práva a svobody, jakými se při zakládání vinohradů a produkci vína řídili obyvatelé Pražští. Měšťané měli zakládat vinohrady na horách a kopcích v okruhu tří mil od města. Vinaři byli navíc motivováni ustanovením dvanáctiletých daňových prázdnin pro nově založené vinice. Museli se však zavázat, že vinice budou minimálně na ploše o velikosti 60 x 8 prutů. Zakládání vinic pak spadalo pod královského perkmistra, správce vinic. Tím byl v Kadani v letech 1374 až 1376 Niklas Rost z Prahy. \n\nAby nikdo a nic nebránilo rozvoji vinařství, bylo například tvrdě trestáno poškozování vinohradů: vandalovi byla bez milosti uťata pravá ruka, případně se mohl vyplatit 20 kopami grošů. Pokud byl zlořád přímo při činu chycen a zabit, byl vinař či strážce vinice trestán jen symbolicky: na mrtvolu zabitého měl položit dva haléře. Toto ustanovení v Kadani platilo ještě roku 1579. Rozvoj Kadaňského vinařství byl ohromný a víno se tak brzy stalo důležitým zdrojem příjmů pro celé město. \n\nListinou z 8. listopadu 1391 dovolil římský a český král Václav IV. Kadaňským založení dalších vinic, přičemž jednotliví vinaři měli platit desátek městu a zároveň obvyklé daně králi. \n\nKrálovské město Kadaň zůstalo významnou vinařskou obcí i po celé 15. století a ani husitské války neznamenaly žádný výrazný pokles produkce. Městská kniha z let 1465 až 1516, evidující majetkové transakce a testamenty kadaňských měšťanů, dosvědčuje existenci desítek vinohradů na Svaté hoře, u Františkánského kláštera Čtrnácti svatých Pomocníků, na Prostředním, Zadním a Dlouhém vrchu, kolem Jezerky, na Jelení hoře i Zlatém vrchu, v Bystřických lukách, v Želinském meandru a na všech vhodných stráních na březích řeky Ohře. Dokonce i za předměstskými branami Hrnčířskou, Schrauzerovou a Svatou byly vinohrady. Další vinice se tehdy nalézaly též kolem říčky Liboce, u Radonic, v Pětipsech a Polákách, u Perštejna nebo později v Domašíně, Vintířově a Běšicích. \n\nNěkteré vinice v okolí Kadaně náležely též přímo králi a významným šlechticům. Roku 1468 prodal Jiří z Poděbrad vinohrad u řeky Ohře, zkonfiskovaný jednomu z měšťanů, Gosvinu Spanovi, komturovi kadaňských johanitů. Jan Hasištejnský z Lobkowicz, zástavní pán města Kadaně, koupil roku 1468 od měšťana Martina Sponmüllera vinohrad na Zadním vrchu, jiné dva vinohrady na Jelení hoře a Zlatém vrchu pak daroval roku 1512 svému levobočkovi Wolfgangu z Kadaně. \n\nV roce 1468 bylo chladné jaro, ještě 24. dubna napadla velká vrstva sněhu, která vydržela po deset dní. Přestože pak přišlo velmi horké a suché léto, úroda kadaňského vína byla toho roku znamenitá. Stejně výjimečná byla úroda v letech 1480 a 1485, kdy městská rada zakázala prodej sudů do sousedních krajů, aby bylo kam víno uskladnit. \n\nKrál Vladislav Jagellonský potvrdil 15. února 1501 na přímluvu bratrů Jana a Bohuslava Hasištejnských z Lobkowicz vinařská privilegia, udělená Kadani císařem Karlem IV. Hned v následujícím roce 1502 byl v Kadani takový nadbytek dobrého vína, že to méně žádané se prý používalo k hašení vápna, které pak bylo pevné jako tmel. Až do roku 1503 mohli šenkovat víno své výroby i obyvatelé kadaňských předměstí, později pak výlučně jen plnoprávní kadaňští měšťané. Vína cizího původu mohla nakupovat pouze městská rada, která měla k jejich uskladnění na Kadaňském hradě vymezené zvláštní prostory, o které se staral radou pověřený šenkýř a v radním sklípku pod městskou radnicí se tak vedle vína kadaňského rozlévalo též víno rýnské, norimberské, mostecké a ústecké. Naopak vydařené ročníky vín z kadaňských vinic byly vysoce ceněny i za hranicemi Kadaňska. Nejlepší z kadaňských vinic byly na Svaté hoře, kde se pěstovala odrůda nazvaná \"Breitensteiner\". Spotřeba vína také vzrostla po roce 1530, kdy v Kadani oficiálně vznikla utrakvistická farnost německého jazyka, k níž později přibyli i luteráni a kalvinisté. Křesťanů přijímajících podobojí byla v Kadani většina a při liturgii používali samozřejmě víno z místních zdrojů. \n\nBěhem 16. století se královské město Kadaň díky neutuchající podnikavosti svých měšťanů ocitlo uprostřed jedné velké révové zahrady, jak to později na vedutě města v roce 1602 zachytil Jan Willenberg. Informativní nadpis této veduty zní: \"Město Kadaň v Království Českém leží mezi vrchy, vinohrady a chmelnicemi.\" Chmelnice se v okolí Kadaně začínají objevovat již koncem 15. století. \n\nOchutnat kadaňské víno bylo mimo jiné také přáním arcibiskupa Antonína Bruse z Mohelnice, který si jej v roce 1563 nechal objednat hned dva povozy. V roce 1564 byla úroda tak ohromná, že městská rada odkoupila od mosteckých měšťanů 4000 sudů, aby kadaňské víno bylo kam uskladnit. Víno bylo distribuováno pro liturgické účely do řady kostelů kadaňského děkanátu i jako součást proviantu do místních klášterů. Ostatně například komtur kadaňských johanitů měl ještě na přelomu 15. a 16. století vlastní vinice. V roce 1581 přikázal císař Rudolf II., aby byl z kadaňského vinného desátku vyplácen díl františkánům u Čtrnácti svatých Pomocníků. \n\nTaké v Kadani se vyskytovaly problémy s nadměrným pitím a alkoholismem, jak dosvědčují některé písemné prameny. Roku 1563 vyšla v Norimberku u tiskaře Valentina Neubera knížka \"Ein Spruch des Propheten Esaie\" (Řeč proroka Izajáše). Jejím autorem byl básník Daniel Drechsel, který ji věnoval městské radě v Kadani, aby veřejně poukázal na její zásluhy v boji proti pijáctví. Hlavní část textu pojednává o užitečnosti vína, pije-li se s rozvahou. Ovšem nadměrné \"nasávání vína\", jak píše Drechsel ve své knize, dělá z lidí \"prasata, lvi a opice\", způsobuje \"horečku a souchotě, bolehlav a žloutenku, dnu a vodnatelnost\" i jiné zhoubné nemoci. Proto Drechsel znovu v závěru knihy opět pozvedá hlas proti nestřídmosti v pití vína. Pro své závěry cituje jak z Bible, tak ze starých kronik a historií. \n\nNa dodržování vinařských zákonů v Kadani dohlížel \"perkmistr viničných hor\". Když český král Ferdinand I. potrestal v roce 1547 Kadaňské za účast na stavovském postávní, vyhradil si mimo jiné také právo jmenovat perkmistra. Perkmistrovi či viničnému rychtáři byli v Kadani k dispozici ještě zvláštní viniční radní, které vždy na tři roky jmenovala městská rada. V letech 1546 až 1576 je jich v kronikách zmiňováno šest. Kadaňským perkmistrem byl v roce 1569 Florian z Lambsteinu, v roce 1570 pak Konstantin Selender, císařský rychtář v Kadani, humanistický spisovatel a podporovatel školství. K významným vlastníkům většího počtu vinohradů v Kadani a okolí náležel nobilitovaný měšťan Petr Štěrba ze Štěrbic, právník a významný zemský politik. Koncem 16. století se v Kadani významněji objevuje řemeslo spojené s vinařstvím a sice lahvářství.\n\nÚroda nebyla vždy skvělá a rušení nerentabilních vinic je poprvé zmiňováno roku 1593. Od roku 1615 byla řada vinic přeměněna na polnosti. Přesto se například roku 1616 za pronájem jedné vinice na sedm let platil vysoký nájem pětačtyřiceti kop míšeňských grošů. \n\nSkutečně velkou ránu pro kadaňské vinohradnictví však znamenala až Třicetiletá válka (1618-1648). Vojska nepřátelská i spojenecká procházející krajem ničila vinice a vinaři neměli čas ani klid na péči o révu. V roce 1627 se navíc na vinohradech přemnožily myši. Rovněž z města odešlo do saského exilu mnoho zkušených vinařů z evangelických rodin. Roku 1626 odešlo jen ze Starého Města Kadaňského pětadvacet evangelických rodin, které předtím vlastnily a obhospodařovaly dvaadvacet městských vinohradů. \n\nPřestože byla značná část vinic v okolí Kadaně vymýcena, ještě v roce 1638 se v Kadani vyprodukovalo na 500 věrtelů vína, což odpovídá bezmála dvanácti tisícům litrů. Žejdlík (asi půl litru) \"kadaňského moštu\", jak se tehdy říkalo místnímu burčáku, který byl vždy měšťany rychle spotřebován, se tehdy prodával zpočátku za tři a později i za čtyři krejcary. Už v srpnu 1639 však nebylo k dispozici žádné kadaňské víno. Do Kadaně se začalo importovat víno z Porýní, Frank i Polabí. Mnozí vinaři se vinou válečných útrap a tvrdé konkurence vzdali svých snah a řada zbylých vinohradů byla vymýcena a nahrazena polnostmi, později též ovocnými sady. Další tvrdou ránu vinařství na Kadaňsku zasadila v září roku 1647 švédská vojska. Ta tehdy obsadila Cheb a vojska generálů Wrangela a Wittenberga dorazila až ke Kadani, kde si u vsi Poláky zřídila ležení. To první, do čeho se válkou zdivočelí vojáci pustili, bylo plundrování vinohradů. Část úrody byla zničena, další část byla vojáky systematicky sklizena. Další díl zničila táhnoucí císařská armáda generála hraběte Holzapfela. Vinná réva byla tehdy dokonce používána jako palivové dřevo. Dílo zkázy pak dokonaly přírodní pohromy: horká a suchá léta 1631 a 1639, přemnožení myší roku 1640, chladné počasí a kruté mrazy v letech 1641 až 1643.\n\nDne 25. února 1655 zakázala na podporu místních vinařů městská rada dovoz a šenkování cizích vín v předměstských čtvrtích. Na Starém Městě však dominovala importovaná vína francká, rýnská, rakouská a dokonce i španělská. Cizí vína se tehdy navíc těšila větší oblibě než vína domácí a také pití piva získalo více na oblibě. Přes veškeré snahy ochránit kadaňské vinařství se však blížila jeho úplná zkáza. Z 18. století jsou o kadaňském víně v pramenech jen sporadické zmínky. Přesto na nových hlavních dveřích do městské radnice z roku 1713 jsou vedle hrušek a chmele vyobrazeny také vinné hrozny, jako důležitá zemědělská komodita města Kadaně. Ještě roku 1845 je v Kadani evidováno deset hektarů vinic, především na Svaté hoře a na březích řeky Ohře. Posledním kadaňským vinařem byl měšťan Pollet, který se však révou zabýval spíše pro vlastní potěšení a z úcty k tradici, než kvůli zisku. \n\nKolem roku 1870 se nacházely zbytky zplanělých vinic na Jelení hoře nad Bystřicí a koncem 19. století se pokoušel kadaňské vinařství obnovit Wendelin Schmidt, měšťan a gymnaziální profesor. Také ve 20. století se nacházely jednotlivé kmeny vinné révy v zahradách Františkánského kláštera, na březích řeky Ohře či na Svaté hoře. Na kopcích v okolí města se dochovaly pobořené kamenné viničné terasy, někde i zbytky vinařských domků.\nV roce 1997 hledalo město Kadaň využití pro zahrady Františkánského kláštera Čtrnácti svatých Pomocníků, který v té době procházel rozsáhlou rekonstrukcí. Zatímco menší část klášterní zahrady je upravena jako odpočinková okrasná zahrada, větší část byla obnovena jako vinice a chmelnice. V návaznosti na tuto obnovu vznikly i na několika dalších místech ve městě vinice.\n\nRoku 2000 se konal první ročník obnoveného kadaňského Svatováclavského vinobraní.\n\nDne 17. října 2008 se v Kadani konala mezioborová česko-saská konference nazvaná \"FERGUNNA I. – minulost, současnost a budoucnost vinařství v česko-saském kulturním prostoru\". K uskutečnění došlo díky štědré podpoře města Kadaně a starosty města PaeDr. Jiřího Kulhánka. Čestnou záštitu nad konferencí převzali tehdejší ministr zemědělství Mgr. Petr Gandalovič a hejtman Ústeckého kraje Ing. Jiří Šulc. Na konferenci promluvil například Ing. arch. Josef Pleskot, doc. Miloš Řezník z technické univerzity v Saské Kamenici (Chemnitz) nebo prof. Jan Royt a doc. Petr Hlaváček z Karlovy university v Praze.\n\nV současnosti je Kadaň opět registrovanou vinařskou obcí a místem konání již tradičního Svatováclavského vinobraní.\n\n"}
{"id": "1321790", "url": "https://cs.wikipedia.org/wiki?curid=1321790", "title": "Tatsip Ataa", "text": "Tatsip Ataa\n\nTatsip Ataa (zastarale \"Tatsip Atâ\") je uzavřená farma v kraji Qeqqata v Grónsku. Nachází se asi 42 km severně od Sisimiutu, 63 km severozápadně od Sarfannguitu a 69 km jihozápadně od Attu. Díky své poloze to byla nejsevernější farma v Grónsku vůbec.\n\nTatsip Ataa byl založen v roce 1978. Pracoval tu pouze jeden farmář, který se v roce 1991 odstěhoval. Po třinácti letech v roce 2004 byl proveden pokus o obnovení farmy s dvěma farmáři, ten však nebyl úspěšný a skončil rok poté v roce 2005.\n"}
{"id": "1321800", "url": "https://cs.wikipedia.org/wiki?curid=1321800", "title": "O2 TV Tenis", "text": "O2 TV Tenis\n\nO TV Tenis je český sportovní televizní kanál specializující se na tenisové zápasy. Kanál vysílá v základní nabídce IPTV operátora O TV, ve které je dostupný ve standardním i vysokém rozlišení. Vysílání začíná v 9:00 a je ukončeno \"Sportovním infoservisem\" ve tři hodinu ráno. Provozovatelem kanálu je společnost O TV s.r.o..\n\nZástupci O TV a Eurosportu oznámili 22. srpna 2016 podepsání smlouvy o sublicenci na Australian Open 2017 přinášející extra stopáž zaměřenou na české tenisové hráče. Přímé přenosy Australian Open od prvního kola až po finále byly odvysílány v lednu 2017. \n\nNa konci roku 2016 provozovatel vybudoval novou maskérnu, zasedací místnost a další prostory pro sportovní komentátory. \n\nNa frekvencích po bývalém sportovním kanálu O Sport8, který vysílal nepravidelně, bylo v pondělí 2. ledna 2017 ve 4 hodiny ráno spuštěno pravidelné vysílání tenisového kanálu \"O TV Tenis\". Prvním přenosem byl turnaj WTA Tour z šenčenského Shenzhen Open 2017 a australského Brisbane International 2017. Provozovatel se k srpnu 2017 nerozhodl, zda stanice zůstane v základní nabídce také v roce 2018. Původně se plánovalo bezplatné vysílání do 30. června 2017. Díky technologii IPTV/OTT má možnost zjistit sledovanost nového kanálu a rozhodnout, zda se vyplatí přesun do vyššího placeného balíčku, či nikoliv.\n\nGrafiku a logo stanice vyrobila společnost Department. Ta vsadila na přímočaré tvary a barevné rozlišení jednotlivých sportovních kanálů.\n\nPodle výkonného ředitele Marka Kindernaye a průzkumů je tenis hned po fotbalu a hokeji nejsledovanějším sportem v Česku, proto plán provozovatele pro rok 2017 byl odvysílat 3000 hodin přímých přenosů, 2000 zápasů, 47 turnajů ženského okruhu WTA Tour, 14 turnajů mužského ATP World Tour a od 16. ledna 2017 Grand Slam Australian Open 2017. Prostřednictvím takzvané multidimenze mohl divák sledovat až 4 zápasy v přímém přenosu souběžně. Kanálu O TV Tenis se podařilo získat práva na události WTA do konce roku 2019, dále práva na J&T Banka Prague Open, Turnaj mistryň v Singapuru a \"WTA magazín\". Sublicence od Eurosportu umožnila odvysílat výhradně zápasy českých sportovců.\n\n\n\nTelevizní kanál O TV Tenis je dostupný pouze v IPTV síti O TV.\n\n"}
{"id": "1321801", "url": "https://cs.wikipedia.org/wiki?curid=1321801", "title": "Třída Egret", "text": "Třída Egret\n\nTřída Egret byla lodní třída britských šalup z období druhé světové války. Celkem byly postaveny tři jednotky této třídy. Za druhé světové války byly dvě potopeny. Třetí byla po válce vyřazena.\n\nTřída byla další evolucí předcházejících šalup třídy \"Bittern\". Oproti ní měla mírně vyšší rychlost a výzbroj posílenou o dva 102mm kanóny. V letech 1937–1939 byly postaveny tři jednotky této třídy.\n\nJednotky třídy \"Egret\":\nVýzbroj tvořilo osm dvouúčelových 102mm kanónů ve dvoudělových věžích, které doplňovaly dva 47mm kanóny a čtyřhlavňový 12,7mm kulomet Vickers. Plavidla nesla dva vrhače a jednu skluzavku hlubinných pum, kterých bylo na palubě celkem 15 kusů. Pohonný systém tvořily dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 19,25 uzlu.\n\nBěhem služby byla výzbroj dále upravována. Roku 1939 byly odstraněny 47mm kanóny, ale zásoba hlubinných pum byla zvětšena na 40 kusů. V letech 1942–1943 byla odstraněna jedna dělová věž a kulomety, které nahradily dva 20mm kanóny Oerlikon. Jediná přeživší šalupa \"Pelikan\" nesla roku 1946 šest 102mm kanónů, čtyři 40mm kanóny, čtyři 20mm kanóny a čtyři vrhače a dvě skluzavky hlubinných pum, kterých bylo neseno celkem 120 kusů.\n\nTřída byla velmi intenzivně nasazena ve druhé světové válce. Dvě šalupy byly v bojích potopeny. Šalupa \"Egret\" se stala historicky první lodí potopenou řízenou střelou, neboť ji 27. srpna 1943 poblíž portugalského přístavu Vigo potopila německá klouzavá puma Hs 293.\n\n"}
{"id": "1321809", "url": "https://cs.wikipedia.org/wiki?curid=1321809", "title": "George Mason", "text": "George Mason\n\nGeorge Mason (11. prosince 1725 Fairfax County, Virginie – 7. října 1792 Gunston Hall, Virginie) byl americký plantážník a politik, delegát Filadelfského ústavního konventu z roku 1787 a jeden ze tří delegátů, kteří ten samý rok odmítli podepsat americkou ústavu. Jeho myšlenky měly významný vliv na politické myšlení a události, včetně vzniku Virginské deklarace práv z roku 1776. Mason byl hlavním autorem tohoto dokumentu, který se stal základem pro americkou listinu práv.\n\nJeho otec zemřel, když mu bylo deset let. V mládí na něj pravděpodobně měl velký vliv jeho strýc a poručník John Mercer, právník, který vlastnil ve své době jednu z nejrozsáhlejších knihoven ve Virginii.\n"}
{"id": "1321812", "url": "https://cs.wikipedia.org/wiki?curid=1321812", "title": "Songs of Experience", "text": "Songs of Experience\n\nSongs of Experience je čtrnácté studiové album irské hudební skupiny U2. Název alba byl oznámen již v době vydání předchozí desky \"Songs of Innocence\", v roce 2014. V lednu 2016 bylo uvedeno, že se nadcházející deska bude stylově podobat albu \"Zooropa\" (1993) a jedním z jejích producentů bude také Brian Eno. V lednu 2017 bylo oznámeno, že ačkoliv je album téměř hotové, jeho vydání je vzhledem ke zvolení podnikatele Donalda Trumpa na post prezidenta Spojených států amerických odloženo. V polovině srpna 2017 se na internet dostala neoficiální informace, že album vyjde 1. prosince toho roku u příležitosti mezinárodního dne AIDS. V ten den album skutečně vyšlo. Později bylo uvedeno, že první singl z alba ponese název „You’re The Best Thing About Me“ a vyjde 6. září 2017, kdy kapela rovněž oznámí nové informace o samotném albu. Dne 30. srpna byla zveřejněna první píseň z nové desky nazvaná „The Blackout“.\n\n"}
{"id": "1321813", "url": "https://cs.wikipedia.org/wiki?curid=1321813", "title": "Letiště Mijazaki", "text": "Letiště Mijazaki\n\nLetiště Mijazaki ( – \"Mijazaki kúkó\", IATA: KMI, ICAO: RJFM) je letiště u města Mijazaki ve stejnojmenné prefektuře v Japonsku. Od centra města je vzdáleno přibližně čtyři kilometry jihovýchodně, leží přímo na břehu moře.\n\nLetiště založilo za druhé světové války v roce 1943 Japonské císařské námořní letectvo a později v únoru 1945 se stalo jednou ze základen, odkud vzlétaly sebevražedné mise kamikaze. Celkem odlétlo 47 takových letů do bitev typu bitvy o Okinawu.\n"}
{"id": "1321814", "url": "https://cs.wikipedia.org/wiki?curid=1321814", "title": "Letiště Macujama", "text": "Letiště Macujama\n\nLetiště Macujama ( – \"Macujama kúkó\", IATA: MYJ, ICAO: RJOM) je letiště u Macujamy v prefektuře Ehime v Japonsku. Leží ve vzdálenosti necelých šesti kilometrů západně od centra Macujamy na břehu Vnitřního moře\n\nLetiště založilo jako svou leteckou základnu v roce 1941 Japonské císařské námořní letectvo. Civilním se stalo v roce 1958.\n"}
{"id": "1321817", "url": "https://cs.wikipedia.org/wiki?curid=1321817", "title": "Illulik", "text": "Illulik\n\nIllulik (zastarale Igdlulik) je zaniklá osada v kraji Avannaata v Grónsku. Nachází se na poloostrově Illulissuaq u Upernavického souostroví u zálivu Innussulik. Nachází se asi 29 km severovýchodně od Nuussuaqu a 32 km jihovýchodně od Kullorsuaqu.\n\nIllulik byl založen v roce 1908. Jelikož byl velice malý a izolovaný od ostatních osad (Nuussuaq a Kullorsuaq tehdy ještě neexistovaly), v roce 1909 zanikl. V roce 1914 byla znovu obnovena, ale v roce 1973 opět zanikla, přičemž obyvatelé se přestěhovali do Nuussuaqu a Kullorsuaqu.\n"}
{"id": "1321818", "url": "https://cs.wikipedia.org/wiki?curid=1321818", "title": "Izotopy hafnia", "text": "Izotopy hafnia\n\nPřírodní hafnium (Hf) je tvořeno pěti stabilními izotopy; Hf (přirozený výskyt 5,26 %), Hf (18,60 %), Hf (27,28 %), Hf (13,62 %) a Hf (35,08 %); a jedním radioizotopem, Hf, (poločas přeměny 2,0×10 let, 0,16 %). Bylo také popsáno 32 umělých radioizotopů, s nukleonovými čísly 153 až 190, a několik jaderných izomerů tohoto prvku. Nejstabilnější umělé radioizotopy jsou Hf (poločas přeměny 8,90×10 let), Hf (1,87 let), Hf (70 dnů), Hf (42,39 d) a Hf (23,6 hodin). Všechny ostatní mají poločasy kratší než 17 hodin, většinou pod 2 minuty. Radioizotopy s nukleonovým číslem 175 a nižším se většinou přeměňují beta plus přeměnou na izotopy lutecia, zatímco u Hf a těžších radioizotopů probíhá přeměna beta minus na tantal..\n"}
{"id": "1321820", "url": "https://cs.wikipedia.org/wiki?curid=1321820", "title": "Zatmění Slunce 21. srpna 2017", "text": "Zatmění Slunce 21. srpna 2017\n\nZatmění Slunce 21. srpna 2017 bylo první úplné zatmění Slunce pozorovatelné od 8. června 1918 v kontinentálních Spojených státech amerických. Stín Měsíce se zemského povrchu dotkl v 15:46 UTC. Pás totality se vytvořil v 16:48 UTC v severovýchodním Tichém oceánu a pokračoval jihovýchodním směrem přes USA (Oregon, Idaho, Montanu, Wyoming, Nebrasku, Kansas, Iowu, Missouri, Illinois, Kentucky, Tennessee, Georgii, Severní Karolínu a Jižní Karolínu), přičemž u města Carbondale v Illinois nastalo v 18:26 UTC maximální zatmění o délce 2 minut a 40 sekund. Pás totality dále pokračoval do západního Atlantského oceánu, kde skončil ve 20:01 UTC.\n"}
{"id": "1321821", "url": "https://cs.wikipedia.org/wiki?curid=1321821", "title": "Tunumiit", "text": "Tunumiit\n\nTunumiit (celým názvem Tunumiit oraasiaat, , ) je varianta grónštiny, kterou mluví asi 3500 mluvčích na východě Grónských krajů Sermersooq a Kujalleq. Je to po Kalaallisutu druhý nejrozšířenější dialekt grónštiny. Mluví se jí především v Ittoqqortoormiitu, Sermiligaaqu, Kuummiitu, Kulusuku, Tasiilaqu, Tiniteqilaaqu (Tiilerilaaqu), Isortoqu (Isertoqu), Aappilattoqu, Narsarmijitu, Tasiusaqu (Tasiisaqu) a Nanortaliku. Má stejnou abecedu jako dialekt Kalaallisut, od kterého se odlišuje především častějším používáním písmen E, I, J, R a T a naopak méně častým používáním písmen L, N, O a U. Největší město, kde se mluví především Tunumiitem, je Tasiilaq. Druhé velké město, kde se mluví Tunumiitem, kde však převažuje spíše západní dialekt, je Nanortalik.\n"}
{"id": "1321822", "url": "https://cs.wikipedia.org/wiki?curid=1321822", "title": "Sinus versus", "text": "Sinus versus\n\nSinus versus (lat., \"otočený sinus\"), zkratkou versin, je méně známá goniometrická funkce, která měla velký význam pro klasickou navigaci na moři. Ve starých tabulkách goniometrických funkcí bývala běžně zastoupena, protože výpočty s ní (na rozdíl od výpočtů se sinem) nevyžadovaly odmocňování. V současnosti se však stále užívá ve statistice aj. Název vyjadřuje, že zatímco funkce sinus se v jednotkové kružnici zobrazuje svisle, sinus versus se zobrazí vodorovně. Značila se formula_1, formula_2, formula_3, formula_4 nebo formula_5\n\nSinus versus je definován pomocí kosinu:\nformula_6.\n\n\n\n\n\n\n\n"}
{"id": "1321836", "url": "https://cs.wikipedia.org/wiki?curid=1321836", "title": "Zatmění Slunce 9. března 2016", "text": "Zatmění Slunce 9. března 2016\n\nZatmění Slunce 9. března 2016 bylo úplné zatmění Slunce pozorovatelné v jihovýchodní Asii a v západní Oceánii. Stín Měsíce se zemského povrchu dotkl 8. března ve 23:19 UTC. Pás totality se vytvořil 9. března v 00:15 UTC ve východním Indickém oceánu a pokračoval severovýchodním směrem přes Indonésii a Federativní státy Mikronésie, kde nastalo v 01:56 UTC maximální zatmění o délce 4 minut a 9 sekund. Pás totality dále pokračoval do západního Tichého oceánu severně od Havaje, kde skončil ve 03:38 UTC (dle místního času 8. března).\n"}
{"id": "1321837", "url": "https://cs.wikipedia.org/wiki?curid=1321837", "title": "Karel Pomajzl", "text": "Karel Pomajzl\n\nKarel Pomajzl (17. března 1922 Srby – 26. srpna 2010 Praha) byl český odbojář, marxistický filosof, sociolog a historik. Zabýval se národnostní otázkou, obecnou teorií socialismu, obecnou metodou historiografie. V opozici k převládajícímu poválečnému pojetí českých dějin a v návaznosti na pojetí Vladimíra Iljiče Lenina formuloval třídní podmíněnost národních jevů a internacionální charakter socialismu. Pracoval s kategoriemi možnosti, nutnosti a objektivního úkolu v dějinách a dospěl k variantnosti dějinného vývoje. V literatuře publikoval také pod pseudonymy Karel Pomaizl, Karel Intera, Karel Pavlík.\n\nKarel Pomajzl se narodil v roce 1922 v Srbech (dnes součástí obce Tuchlovice). Vyrostl na Kladensku, v dělnickém a komunistickém prostředí. Byl členem Jednoty proletářské tělovýchovy. Do jeho života zásadně vstoupil František Křížek, redaktor kladenské Svobody, Rudého práva a Rudého večerníku, popravený v roce 1941 nacisty.\n\nZa okupace se aktivně zapojil do odboje, byl členem ilegální skupiny komunistické mládeže na Kladně, napojené na komunistickou odbojovou skupinu Předvoj. Na konci války byl zatčen gestapem a vězněn v Malé pevnosti v Terezíně.\n\nJiž v rámci odbojové práce se zabývá i národnostní otázkou. V poválečném období navazoval na pojetí Vladimíra Iljiče Lenina a jeho přístup k právu na sebeurčení národů v socialistické revoluci. Studoval vývoj přístupů KSČ k československé otázce v meziválečném období a zejména její proměnu v souvislosti s ohrožením fašismem. \n\nPři rozboru jevů socialismu a komunistického hnutí došel k rozlišení mezi dokončením vývoje patřícího z podstaty ke kapitalistické formaci (jako je vytvoření nezávislého národního státu) a vlastními úkoly socialismu a dělnické třídy, které jsou z podstaty internacionální. Zdůrazňoval zásadní rozdíl mezi první světovou válkou, která byla z obou stran nespravedlivou a dobyvačnou, a druhou světovou válkou, kde nacismus představoval nejagresivnější formu kapitalistické reakce a kde národně osvobozenecký boj proti nacismu měl objektivně pokrokový charakter.\n\nNaopak historizace národních a národnostních jevů umožňuje lépe chápat roli národních požadavků v různých situacích v revolučních i konzervativních hnutích, v protikoloniálním boji.\nPři rozboru sil vzniku Československé republiky rozvíjel Karel Pomajzl kategorie historiografie, jako je nutnost, možnost a nahodilost v dějinách, pojem dějinného subjektu a jeho objektivního úkolu. Vnášel do popisu minulosti potřebu zkoumat možné, alternativní průběhy dějin od toho fakticky proběhlého a tak lépe ukázat hybné síly obecného, klasického vývoje v dějinách. \n\nV 60. letech byl jedním z iniciátorů založení Sociologického časopisu a členem ediční rady Sociologické knižnice nakladatelství Svoboda.\n\nV letech 1988-89 spolupracoval na analýze krize v Československé socialistické republice a způsobech jejího překonání.\n\nÚčastní se práce pražské organizace Samosprávný klub komunistů (SKK). Na přelomu století vydával a přispíval do teoretických publikací Teoretické sešity, Názory. V zahraničí přispíval do marxistického časopisu \"Offen-siv\".\n\n\n"}
{"id": "1321838", "url": "https://cs.wikipedia.org/wiki?curid=1321838", "title": "Seznam dílů seriálu Láska je Láska", "text": "Seznam dílů seriálu Láska je Láska\n\nToto je seznam dílů seriálu \"Láska je Láska\". Americko-kanadský televizní seriál \"Láska je Láska\" měl premiéru na stanici Showtime.\n\n<onlyinclude></onlyinclude>\n\n"}
{"id": "1321841", "url": "https://cs.wikipedia.org/wiki?curid=1321841", "title": "Václav Materna", "text": "Václav Materna\n\nVáclav Materna (6. září 1888 Praha – 12. října 1941 Praha), byl český akademický malíř.\n\nVáclav Materna se narodil v Praze na Malé Straně v rodině učitele Václava Materny staršího. Zprvu studoval malířství na tehdejší Umělecko-průmyslové škole v Praze (UPŠ) a následně pokračoval ve studiu na pražské Akademii výtvarných umění u profesora Maxmiliána Pirnera. Po absolutoriu působil jako profesor kreslení na Českém vysokém učení technickém v Praze.\n\n\n"}
{"id": "1321847", "url": "https://cs.wikipedia.org/wiki?curid=1321847", "title": "Bel Kaufmanová", "text": "Bel Kaufmanová\n\nBel Kaufmanová (10. května 1911 Berlín – 25. července 2014 New York) byla americká spisovatelka. \n\nPocházela z rodiny ruských židovských intelektuálů, její matka byla dcerou Šoloma Alejchema. Narodila se v Berlíně, kde její otec studoval medicínu, pak žila rodina v Oděse a roku 1922 se vystěhovala do USA. Bel vystudovala literaturu na Kolumbijské univerzitě a stala se středoškolskou učitelkou. \n\nSvé zážitky zpracovala v knize \"Nahoru po schodišti dolů\" (první vydání 1964), ironicky popisující americký vzdělávací systém, v němž se pedagogové kvůli přebujelé byrokracii, nedostatku učebních pomůcek a neustálému řešení kázeňských problémů prakticky vůbec nedostanou k výuce. Kniha je originální i po formální stránce: postrádá vypravěče i lineární děj, je mozaikou dopisů, oběžníků, protokolů a studentských slohových prací, dokumentujících první školní rok začínající učitelky na střední škole v chudinské čtvrti New Yorku. Román se držel 64 týdnů na žebříčku bestsellerů podle \"The New York Times\", z toho pět měsíců na prvním místě, vznikla jeho dramatizace i filmová verze, kterou natočil v roce 1967 Robert Mulligan a hlavní roli hrála Sandy Dennisová. Česky vyšla kniha v roce 1971 v překladu Luby a Rudolfa Pellarových.\n\nNapsala také řadu novinových článků, črt, povídek i román \"Love, etc.\" (1979), které však nedosáhly úspěchu prvotiny. Pohostinsky přednášela na univerzitách o jidiš a židovském humoru, působila v nadaci pečující o odkaz Šoloma Alejchema, obdržela čestnou cenu Anti-Defamation League. Dožila se 103 let. \n\n"}
{"id": "1321858", "url": "https://cs.wikipedia.org/wiki?curid=1321858", "title": "Památník Antonína Dvořáka ve Zlonicích", "text": "Památník Antonína Dvořáka ve Zlonicích\n\nPamátník Antonína Dvořáka ve Zlonicích je muzeum věnované zejména pobytu skladatele v městečku v letech 1853–1856 a jeho zdejšímu učiteli Antonínu Liehmannovi. Samostatná část expozice se týká cestovatele Eduarda Ingriše, který se ve Zlonicích narodil. \n\n Památník dnes sídlí ve dvou budovách. První z nich, dům čp. 20 v Liehmannově ulici, je administrativním centrem a je v něm umístěna hlavní část expozice, věnovaná Dvořákovi. Dům byl postaven v roce 1745, když Zlonice patřily hraběti Filipu Josefu Kinskému. Budova s mansardovou střechou a trojúhelníkovým frontonem byla původně plánovaná jako trojkřídlá. Později byl špitál využíván k bytovým účelům. V roce 1951 se začal objekt opravovat za účelem zřízení Dvořákova památníku. Adaptace proběhla podle plánů místního stavitele Jana Nedvěda (1894–1975). Odstraněny byly příčky vymezující jednotlivé byty a vybudoval se větší prostor, používaný jako koncertní sál. Hlavními iniciátory projektu byli členové výboru Vlastivědného kroužku Zlonicka. V roce 1954 byl památník otevřen. \n\nV roce 1984 se zpřístupnil sousední objekt čp. 19, zvaný \"Varhaníkovna\". Myšlenkou obnovy historického zařízení této budovy se delší dobu zabýval tehdejší vedoucí Památníku Antonína Dvořáka Miroslav Hora. Za pomoci členů Vlastivědného kroužku Zlonicka a obyvatel městyse zde byla vytvořena stálá expozice. Varhaníkovnu obývali zloničtí varhaníci včetně Antonína Liehmana, sem se chodil Dvořák k Liehmanovi učit. Dispozice budovy je ale oproti Dvořákovým dobám také změněna, původní vchod byl z ulice. \n\n Expozice umístěná v čp. 20 je věnována hlavně Dvořákovu pobytu ve Zlonicích. Vystaveny jsou některé předměty z Dvořákova vlastnictví (mj. kuřácká souprava, taktovka, učebnice hudby), které památníku věnoval skladatelův syn Otakar. Zájemci si zde také mohou prohlédnout partitury raných Dvořákových děl. V expozici jsou připomenuty i další osobnosti české hudby a kultury vůbec, které se ve Zlonicích narodily nebo k nim mají vztah. Jedná se o skladatele Alexandra Hrdého, Kašpara Herinka, Erasma Foyta, Václava Horálka, Pavla Lamberta Maška a zejména zdejšího rodáka Jana Křtitele Krumpholtze. Ve Zlonicích získával základy hudebního vzdělání i operní pěvec Josef Lev. Prostory v čp. 19 jsou věnovány zejména Liehmanovi, samostatná místnost přibližuje zlonického rodáka, cestovatele Eduarda Ingriše, který vešel do českého povědomí autorstvím písně \"Teskně hučí Niagara\". \n\nPamátník se podílí na společenském životě Zlonic a okolí. Pořádá koncerty komorní hudby a výchovné koncerty pro děti, besedy o Antonínu Dvořákovi, v zasedací síni se konají svatby. Odborníci mohou studovat materiály uložené v notovém archivu, místo také často využívají filmaři. \n\n\n"}
{"id": "1321861", "url": "https://cs.wikipedia.org/wiki?curid=1321861", "title": "Helle Fagralidová", "text": "Helle Fagralidová\n\nHelle Fagralidová, nepřechýleně Fagralid (* 11. května 1976 Helsingør), je dánská divadelní, filmová a televizní herečka faerského původu, která na filmovém plátně debutovala jako jedenáctiletá v rodinném snímku \"Negerkys og labre larver\" z roku 1987. \n\nNarodila se roku 1976 ve východodánském přístavním městě Helsingør. Roku 2001 absolvovala kodaňskou uměleckou školu Statens Teaterskole. V sezóně 2002 nastoupila do Královského divadla v Kodani. Roku 2013 byla pasována na rytířku 1. stupně Řádu Dannebroga.\n\nDo vztahu s bubeníkem Stefanem Pasborgem se narodil syn. V roce 2012 se vdala za dánského filmové režiséra Oleho Bornedala.\n\nVe filmu ztvárnila role Nan Sandové v kodaňském dramatu \"Rekonstrukce\" (2003) či asistentky Signe Jonsenové v politicko-žurnalistickém thrilleru \"Královská hra\" (2004). Za výkon v úloze Signe z dramatického filmu \"Smutek a radost\" (2013) obdržela v roce 2014 dánskou národní filmovou Robertovu cenu pro nejlepší herečku v hlavní roli a byla nominována na Bodilovo ocenění. Zhostila se také úlohy rukojmí Julie v akčním thrilleru \"Ambulancen\" (2005).\n\nV televizní tvorbě si zahrála vedlejší postavu Iben Vangsøvé v seriálu \"Nikolaj a Julie\" (2002–2003), nordickou bohyni plodnosti Freyu ve vánoční minisérii \"Jul i Valhal\" (2005) a představila se také jako matka pohřešované Emilie a exmanželka rejdaře Maja Zeuthenová v třetí řadě dánského kriminálního seriálu \"Zločin\". \n\n"}
{"id": "1321863", "url": "https://cs.wikipedia.org/wiki?curid=1321863", "title": "Tibor Klampár", "text": "Tibor Klampár\n\nTibor Klampár (* 30. dubna 1953 Budapešť) byl maďarský reprezentant ve stolním tenise, člen klubů Postás SE a Budapesti Spartacus. Patřil k průkopníkům používání trichlorethylenu k lepení potahů na pálky, což pomáhá zrychlovat údery. Získal dva tituly mistra světa: v roce 1971 ve čtyřhře s Istvánem Jónyerem a v roce 1979 v turnaji družstev. Z mistrovství Evropy ve stolním tenise má tři zlaté medaile: v roce 1974 vyhrál s Jónyerem čtyřhru a v letech 1978 a 1982 týmovou soutěž. Také vyhrál ve dvouhře Světový pohár ve stolním tenise a turnaj Europe Top 12, oba v roce 1981. Získal dvacet pět titulů mistra Maďarska, z toho devět ve dvouhře. Startoval při premiéře stolního tenisu na olympijských hrách v roce 1988: ve čtyřhře spolu s Zsoltem Kristonem vypadli v základní skupině, ve dvouhře obsadil čtvrté místo. V letech 1969, 1970, 1971, 1976, 1979, 1980, 1981, 1983 a 1988 byl vyhlášen maďarským stolním tenistou roku, v roce 2015 byl uveden do síně slávy evropského stolního tenisu.\n\n"}
{"id": "1321864", "url": "https://cs.wikipedia.org/wiki?curid=1321864", "title": "Eigg", "text": "Eigg\n\nEigg (gaelsky \"Eige\") je po ostrovu Rùm v pořadí druhým největším ostrovem ze skupiny Small Isles v Hebridském moři ve skotském souostroví Vnitřní Hebridy. Z politicko-administrativního hlediska je Eigg součástí skotské správní oblasti Highland. Eigg se v roce 1997 stal první nemovitostí na Skotské vysočině, kterou si zakoupili samotní obyvatelé tohoto území. Ostrov vlastní a spravuje spolek Isle of Eigg Heritage Trust, který je partnerem pro kontakt s Radou Skotské vysočiny (Highland Council) a agentury, zabývající se ochranou skotského přírodního bohatství (Scottish Wildlife Trust).\n\nOstrov Eigg leží v Hebridském moři zhruba uprostřed mezi poloostrovem Sleat, jihozápadním výběžkem ostrova Skye na severu a nejzápadnějším výběžkem skotské pevniny, poloostrovem Ardnamurchan, na jihu. Se svojí plochou 30,5 km² dosahuje Eiig jen necelé třetiny rozlohy Rùmu, avšak je trojnásobně větší než Canna a více než pětinásobně větší než Muck. Vzdálenost od západního pobřeží Skotska činí vzdušnou čarou asi 12,5 km, lodní trasa z Arisaigu je dlouhá zhruba 18 km a z Mallaigu přibližně 24 km. Nejbližším ostrovem v souostroví Small Isles je Muck.\n\nEigg, stejně jako ostrůvek Eilean Chathastail a další menší ostrovy v okolí, je vulkanického původu. Je tvořen, podobně jako ostatní ostrovy ze Small Isles, magmatickými horninami, konkrétně čedičovými lávovými proudy, v nichž se po zatuhnutí projevila sloupcovitá odlučnost.\n\nVulkanický původ ostrova je dobře patrný zejména v oblasti plošiny Beinn Bhuidhe  (\"Beinn\" \"Bhuidhe plateau\") poblíž správního střediska Cleadale na severu, kde pobřežní útesy obzvláště intenzívně podléhají erozi. Povrchový reliéf ostrova byl modelován ledovcem. Nejvyšším bodem ostrova je čedičový skalní suk An Sgùrr (393 m n. m.), výšku 300 metrů překračuje i několik dalších vrcholů. Povrch ostrova je rozbrázděn stržemi a roklemi, které byly vytvořeny četnými místními vodními toky.\n\nEigg, přesněji severní oblast ostrova, je též významnou paleontologickou lokalitou. V roce 1840 zde skotský geolog a spisovatel Hugh Miller objevil četné pozůstatky živočichů z období mezozoika (druhohor), neboli z tzv. \"éry dinosaurů\". Jednalo se o zkameněliny plesiosaurů, želv, belemnitů a další fauny z období jury a křídy, kdy nynější souš byla dnem mělkého tropického moře. Svůj pobyt na Eiggu popsal Miller v knize \"The Cruise of the Betsey\" z roku 1856 \".\"\n\nNa pobřeží nejsevernějšího výběžku ostrova se nacházejí tzv. \"eiggské zpívající písky\" \"(singing sands of Eigg\"). Jedná se o písky, jejichž křemičitá zrna při pohybu za vlhka vydávají výrazné skřípavé zvuky. V této oblasti se nachází i další geologická zajímavost. Na břehu mezi Laig Beach a zpívajícími písky nebo ve skalních stěnách pobřežních útesů u Cleadale lze najít četné kulovité konkrece, od menších kuliček až po objekty, dosahující až 2 metry v průměru. Tyto místní konkrece, tvořené hmotou z písku a vápnitého tmelu, která obklopuje pevné jádro, jsou nazývány \"Valtos Sandstone\" (valtoské pískovce) podle stejnojmenné geologické lokality na ostrově Skye.\n\nSvatý Adomnán z Iony kolem roku 700 ve svém díle \"Vita Columbae\" (\"Život Kolumby\") nazývá ostrov \"Egea\". Vyskytly se další historické názvy: \"Ega\", \"Ego\", \"Ege\", \"Egge\", \"Egg\" a \"Eige\". Původ názvu bývá odvozován od gaelského \"eig\", znamenajícího \"stupínek\", \"zásek\", \"vrub\", nebo od norského \"egg\" či \"eggjar\" jako označení pro ostrý horský hřeben.\n\nNa ostrově byly nalezeny stopy po osídlení z doby bronzové a železné. V období raného středověku zde v místě, zvaném Kildonnan, existoval klášter, založený svatým Donnánem (Donnán z Eiggu, angl. \"Saint Donnán of Eigg\"), který jako křesťanský misionář přišel mezi Pikty z království Dál Riáda nebo z Irska. Svatý Donnán byl 17. dubna 617 brutálně zabit (podle legendy byl upálen spolu se svými 150 souvěrci) z popudu místní piktské královny. Svatý Donnán je dodnes patronem ostrova Eigg.\n\nV středověku náležel ostrov k panství klanu Donaldů, resp. MacDonaldů (ve skotské gaelštině \"Clann Dòmhnaill\" ). V 16. století, kdy na ostrovech docházelo ke sporům a srážkám mezi příslušníky klanů MacDonaldů a MacLeodů, byly na Eiggu zaznamenány krvavé události, které m. j. popisuje příběh o masakru čtyř stovek ostrovanů, kteří se uchýlili před nepřáteli do jedné z místních jeskyní na jižním pobřeží ostrova nedaleko přístavu Galmisdale.\n\nNa počátku 19. století na Eiggu žilo kolem 500 obyvatel, kteří se zabývali pěstovaným brambor a ovsa, chovem skotu a sběrem mořských řas (kelpu). K vysídlování obyvatel začalo docházet poté, kdy se pro majitele pozemků stal výnosnějším chov ovcí. Během tzv. vyklízení Vysočiny (\"Highland Clearances\") opustilo ostrov mnoho lidí. Jedna skupina vysídlenců například ve 20. letech 19. století doputovala až do Kanady. Usadila na náhorní plošině na pobřeží Nového Skotska a svůj nový domov nazvala Eigg Mountain. V roce 1853 byla kompletně vysídlena eiggská vesnice Gruilin, své domovy muselo opustit 14 rodin.\n\nV roce 1906 byl na ostrůvku Eilean Chathastail, vzdáleném asi 100 metrů od pobřeží Eiggu u vjezdu do přístavu Galmisdale, vybudován 8 metrů vysoký maják.\n\nV roce 1997, t. j. v době, kdy byl vytvořen Isle of Eigg Heritage Trust a došlo k zakoupení ostrova do vlastnictví jeho obyvatel, žilo na Eiggu 65 lidí. Toto vykupování pozemků místními obyvateli později podpořil i Skotský parlament, ustavený v roce 1998, a následně i skotská vláda. V dalších letech se - na rozdíl od řady jiných hebridských ostrovů - počet obyvatel Eiggu zvýšil. V roce 2011 na ostrově žilo již 83 lidí, přičemž hlavním kladem bylo, že se na Eigg začali vracet mladí lidé, aby zde žili a podnikali. Na ostrově je obchod, pošta a základní škola.\n\nSpotřeba elektřiny je pokrývána výhradně z obnovitelných zdrojů. V první dekádě 21. století byla na ostrově vybudována řada větrných turbín, rovněž je využívána i solární a vodní energie. Místní Heritage Trust založil vlastní společnost Eigg Electric Ltd, na jejímž financování se částečně podílela i britská státní loterie (\"National Lottery\") a organizace \"Highlands and Islands Community Energy Company\", od roku 2008 nezávislá organizace \"Community Energy Scotland\".\n\nHeritage Trust věnuje velkou pozornost rozvoji cestovního ruchu. U přístavu Galmisdale byl vybudován nový obchod s řemeslnými výrobky, pošta, restaurace s barem a veřejné sprchy a toalety, přístupné 24 hodin denně. V roce 2004 byl modernizován a zvětšen přístav. Celoročně zde přistávají trajekty společnosti Caledonian MacBrayne z Mallaigu, která zajišťuje pravidelné okružní spoje mezi ostrovy Eigg, Muck, Rùm a Canna. V sezóně od dubna do září na Eigg zajíždí též loď z Arisaigu.\n\nNa ostrově bylo pozorováno na 130 druhů ptáků. Vyskytuje se zde například draví ptáci jako orel mořský, káně lesní, orel skalní, poštolka obecná, moták pilich, sokol stěhovavý a ze sov kalous ušatý. V zimě zde lze spatřit potáplici lední nebo slučku malou, v létě pak kukačku obecnou, bramborníčka hnědého, pěnici hnědokřídlou nebo konopku žlutozobou.\n\n"}
{"id": "1321866", "url": "https://cs.wikipedia.org/wiki?curid=1321866", "title": "Transall C-160", "text": "Transall C-160\n\nTransall C-160 (často C.160 nebo jen Transall) je vojenský transportní letoun, navržený společně Francií a Německem. Transall je zkratkou pro speciálně vytvořené konsorcium Transport Allianz, složené z firem MBB, Aérospatiale a VFW-Fokker. Původně byl vyvinutý na zakládě požadavků francouzského a německého letectva na moderní nákladní letoun, ale došlo i k vývozu např. do Jihoafrické republiky, Turecka nebo civilním uživatelům.\n\nC-160 se uplatnil dlouhotrvající konstrukcí a zůstal ve službě přes 50 let od svého prvního vzletu v roce 1963. Poskytl logistickou podporu řadě zámořských operací a nasazení a také sloužil ve zvláštních rolích jako je tankování paliva za letu, SIGINT a komunikační platforma. C-160 je ve francouzském a německém letectvu postupně nahrazován stroji Airbus A400M Atlas.\n\nZdrojːJane's All The World's Aircraft 1982-83 \n\n\n"}
{"id": "1321881", "url": "https://cs.wikipedia.org/wiki?curid=1321881", "title": "Diskografie hudební skupiny Reflexy", "text": "Diskografie hudební skupiny Reflexy\n\nTento článek obsahuje kompletní diskografii hudební skupiny Reflexy, která do současnosti vydala již 11 alb.\n\nHosté\n\nVýběrové album 38 písní, mapující dvacetiletou kariéru kapely. Kompilace z devíti řadových alb na 2CD.\n\nNahráno: studio RX. zvuková režie - Martin Koníček, Ondřej Filák (2,3,4,5,7,8,9,11) Petr Slezák (1,6,9) mastering - Petr Slezák\n\nNahráno: studio RX , Zvuková režie a mastering: Petr Slezák\n\nNahráno: FOX Digital Studio a Studio Citron Zvuková režie a mastering: Petr Slezák\n\nNahráno: Studio Prodigi Nazpíváno: Studio Audio-Kokpit Zvuková režie: R. Peřestý, P. Kocfelda Mastering: Petr Slezák\n\nNahráno ve studiu KIWI - Praha Produkce: Roman Štefl Zvuková režie: Ivan Benda Mastering: Dan Václavek, ADK\n\nNahráno ve studiu CITRON 10.05 - 29. 05. Zvuková režie: Petr Slezák Smícháno ve studiu CITRON: Petr Slezák Mastering: Petr Slezák\n\nNahráno a smícháno ve studiu CITRON 24.11 až 6.12.. Zvuková režie: Petr Slezák Mastering: Petr Slezák\n\nNahráno ve studiu CITRON 27.11 - 8. 12. Zvuková režie: Dan Václavek Smícháno ve studiu CITRON Mastering: Petr Slezák\n\nNahráno ve studiu CITRON 20.4 -1. 5 kromě skladby 5, která byla nahrána ve studiu ASG Uh. Brod Zvuková režie: Dan Václavek a A.Janů (5. skladba)\n\n\n\n"}
{"id": "1321883", "url": "https://cs.wikipedia.org/wiki?curid=1321883", "title": "Lokomotiva 772", "text": "Lokomotiva 772\n\nLokomotiva řady 772 je dieselelektrická lokomotiva (dieselová lokomotiva s elektrickým přenosem výkonu) vzniklá rekonstrukcí z řady 771. Byla vyrobena v jediném prototypu v roce 1998 v podniku Martinská Mechatronická.\n\nPo rozpadu Československa upřednostňovaly ŽSR z ekonomických důvodů celkové rekonstrukce stávajících vozidel před nákupem nových strojů. Rekonstruováno mělo být okolo dvou set lokomotiv řad 753 a 771, za využití komponent vyráběných na Slovensku. Nově vzniklé řady 755 a 772 měly být v maximální možné míře unifikovány. Tato obří zakázka byla svěřena bez výběrového řízení nově vzniklé společnosti Martinská Mechatronická, která neměla s konstrukcí železničních vozidel žádné zkušenosti. Výroba prototypu 772 001-4 poté probíhala v roce 1998 z původní lokomotivy 771 057-7 v prostorách Vagónky Trebišov, zatímco prototyp řady 755 vznikal v dílnách ŽOS Zvolen. Design obou řad navrhl Doc. Štefan Klein. Už samotný výběr základních komponent ale odsoudil oba projekty modernizace k zániku. Šlo především o trakční alternátor jehož výrobce Danubius Elektrik se zanedlouho po zkonstruování elektrické části vozu ocitl v konkurzu. Sériová výroba by si vyžádala kromě výběru nových alternátorů také vyprojektování zcela nové elektrické výzbroje. Po volbách v roce 1998 a změně vedení ŽSR byly oba projekty zastaveny a předány finanční policii.\n\nHlavní rám, pojezd a palivová nádrž byly kompletně převzaty z lokomotiv řady 771. Přední a  zadní kapota byla oproti výchozí řadě snížena a téměř uprostřed délky vozidla tak vznikla vyvýšená kabina strojvedoucího. Pod přední kapotou byl umístěn hnací agregát složený z naftového motoru Pielstick 8 PA 4 – 185 M4 a již zmíněného trakčního alternátoru Danubius Elektrik. Dále se jednalo o pomocný alternátor Siemens Drásov, odporníky elektrodynamické brzdy a ústrojí vzduchotechniky. Pod zadní kapotou pak bylo umístěno chlazení motoru, trakční usměrňovač a rozvaděč. Kabina strojvedoucího byla zasklena s poněkud velkým sklonem, což mělo odstranit nežádoucí odlesky. Vstup do kabiny zajišťovaly dvoje odsuvné dveře. Kabina strojvůdce byla vybavena klimatizací a jedním vyhřívaným otočným sedadlem, které bylo umístěno v ose lokomotivy. Řídící pulty měly tvar půlkruhu. Lepší rozhledové podmínky měl zajišťovat kamerový systém, který však snímal pouze okolí vstupních dveří. Veškeré funkce lokomotivy byly elektricky ovládané přes centrální počítač. Opláštění lokomotivy bylo provedeno lepenými laminátovými panely, na které byl použit speciální lak.\n\nPrototyp 772 001-4 byl vyroben v roce 1998 a ještě v září téhož roku byl vystaven na Mezinárodním strojírenském veletrhu v Brně a o měsíc později na výstavě ŽEL-RAIL v Martině. Poté měly probíhat dokončovací práce, aby mohly být zahájeny zkoušky vozidla. Z důvodu zastavení celého projektu zůstal prototyp odstaven ve výrobním závodě, kde se nachází dosud.\n\n"}
{"id": "1321886", "url": "https://cs.wikipedia.org/wiki?curid=1321886", "title": "Medusa (album, Paradise Lost)", "text": "Medusa (album, Paradise Lost)\n\n\n\n"}
{"id": "1321888", "url": "https://cs.wikipedia.org/wiki?curid=1321888", "title": "Melita Denková", "text": "Melita Denková\n\nMelita Denková (* 21. února 1951 Praha) je česká spisovatelka, scenáristka, režisérka, překladatelka a redaktorka.\n\nPsát začala až před čtyřicítkou, v době, kdy pracovala jako asistentka režie v České, resp. Československé televizi. Jako autorka dětské literatury debutovala v Československém rozhlase sérií pohádek na dobrou noc v pohádkovém cyklu Hajaja.\n\nJejí svébytná poetika, smysl pro detail a živý dialog se projevily také v pozdější tvorbě, kdy překročila hranice žánru pohádky. V posledních letech (na základě přísných historických fakt) píše též čtivou pohádku historickou, romány z období posledních Přemyslovců a prvních Lucemburků. \nKaždý rok připravuje k vydání novou knihu, zároveň pracuje jako redaktorka na volné noze. Žije střídavě v Praze a ve starobylém domě na Českomoravské vysočině. \n\n\nDále např.: Putování do země Laskominy, Loudavý vlak, Pohádky ze země vysoké trávy, Zuzka Všetečná, řečená Knoflík, Pohádky z růží, Motýl ze skleněnky, Aprílová pohádka, Opice z Jahodové ulice, Pohádky zblízka i zdálky\n\n\n\n(+slovensky Ikar, Rozprávky čarovných kamienkov)\n(+ slovensky Ikar, Rozprávková zahrada)\nTo nejlepší z Hajaji (výběr 19 autorů), Albatros 2005\n\n\n\n\n"}
{"id": "1321890", "url": "https://cs.wikipedia.org/wiki?curid=1321890", "title": "Patrik Stuchlík", "text": "Patrik Stuchlík\n\nPatrik Stuchlík (* 27. srpna 1996) je český profesionální hráč počítačové hry . K herní sérii Counter-Strike (konkrétně verzi 1.5) se dostal díky svému staršímu bratrovi. V roce 2012 vyšlo pokračování úspěšné pokračování této herní série s podtitulem , které se hráč věnuje intenzivněji a získává zkušenosti se soutěžním hraním a LAN turnaji. Stal se kapitánem týmu nEophyte, se kterým společně s Eckem, barb1m, queztonem a frozenem vyhrál Mistrovství České republiky 2015 a ASUS Finals 9. Začátkem roku 2016 přestoupil se svými spoluhráči do týmu eXtatus, kde začal psát novou éru své hráčské kariéry. Následuje obhajoba titulu mistra České republiky, získání zlaté medaile na ROG Finals 10 a odstartování profesionální kariéry. Dev7l je čtyřnásobným mistrem České republiky a dvakrát Slovenské republiky. Dne 1. června 2018 ukončil s týmem eXtatus spolupráci hlavní sponzor, Alza.cz. O měsíc později, konkrétně 5. července 2018 se tým kvůli ztrátě sponzora rozpadl a hráči přešli do nově založeného teamu warmup.\n\n"}
{"id": "1321893", "url": "https://cs.wikipedia.org/wiki?curid=1321893", "title": "Ludmila Klukanová", "text": "Ludmila Klukanová\n\nLudmila Klukanová, rozená Šabatová (* 5. října 1936, Lipník) je česká spisovatelka.\n\nLudmila, rozená Šabatová, se narodila roku 1936 v Lipníku na Vysočině v rodině sedláka Rudolfa Šabaty a jeho manželky Růženy. Jako dcera z větší rolnické usedlosti měla zákaz studia, po vychození povinné roční Základní odborné školy rolnické v Třebíči v roku 1952 pracovala rok v zemědělství. Roku 1953 mohla začít studovat v Jihlavě na střední zdravotnické škole, v roce 1954 však studium přerušila. Střední všeobecně vzdělávací školu (SVVŠ) absolvovala při zaměstnání s maturitou v roce 1967.\n\nV Jihlavě, kde dosud žije, také pracovala: nejprve od 1954/55 v knihkupectví, poté od 1955 až 1958 v různých administrativních funkcích v Mototechně, v letech 1963–1966 v Městském bytovém podniku, od 1968 až 1970 v Okresním výboru Svazarmu, v letech 1970 až 1981v autoškole a od 1980 až 1989 v Agrochemickém podniku. Publikovala od roku 1964, nejprve v okresních novinách \"Jiskra\", později v \"Hostu do domu\", \"Sešitech pro mladou literaturu\", \"Světě práce\", \"Rovnosti\", \"Literárním měsíčníku\", \"Ostravském kulturním měsíčníku\", \"Tvorbě\", \"ROK\", \"Lidových novinách\", \"Literárních novinách\" aj. Debutovala jako spisovatelka v roce 1981 knihou \"Jezírka\". Po listopadu 1989 působila jako tisková mluvčí Občanského fóra v Jihlavě; zasadila se o obnovu \"Jihlavských listů\", v jejichž redakci pak 1990/91 rovněž pracovala. Nyní se věnuje literatuře a publicistice. Je členkou Obce spisovatelů, PEN klubu a Společnosti Otokara Březiny.\n\nMá dvě děti: syn Petr Klukan je šéfredaktorem \"Jihlavských listů\", dcera je bioložka.\n\n\n\n"}
{"id": "1321895", "url": "https://cs.wikipedia.org/wiki?curid=1321895", "title": "Snake Attack", "text": "Snake Attack\n\nSnake Attack je studiové album amerického hudebníka Harveyho Mandela. Vydáno bylo 10. února roku 2017 společností Rockbeat Records, pouhé tři měsíce po hudebníkově předchozí desce \"Snake Pit\". Výkonným producentem alba byl Mandelův manažer Timm Martin.\n\n\n"}
{"id": "1321898", "url": "https://cs.wikipedia.org/wiki?curid=1321898", "title": "Louis Wagner", "text": "Louis Wagner\n\nLouis Wagner (5. února 1882 Le Pré-Saint-Gervais – 13. března 1960 Montlhéry) byl francouzský automobilový závodník, průkopník automobilismu i letectví a fotbalista. Byl také prvním vítězem americké Grand Prix i Grand Prix Velké Británie.\n\nV letech 1901 a 1902 hrál v AC Milán, který v roce 1901 získal první mistrovský titul. Dvakrát získal Medaglia del Re.\nLouis Wagner se věnoval i létání. Pilotní průkaz Aéro-Clubu de France s pořadovým číslem 83 získal 10. června 1910. Pracoval pro továrnu Hanriot, kde jako hlavní zkušební pilot zalétával jejich jednoplošníky. Se stroji Hanriot získal řadu prvních cen na mezinárodním setkání v Budapešti. Na 2. ročníku závodů v Champagne zvítězil s jednoplošníkem Hanriot v rychlostní soutěži. V roce 1910 byl přítomen i na letecké přehlídce na předměstí Bournemouthu v Southbourne, kde viděl smrtelnou nehodu Charlese Rollse. Wagner koncem toho roku kariéru pilota opustil a věnoval se nadále jen závodům automobilů.\n\nKariéra Louise Wagnera je spojena se začátky vývoje prvních automobilů. Závodů na krátkých tratích se účastnil již v posledních letech 19. století. První výrazný úspěch zaznamenal v roce 1903, kdy s vozem Darracq zvítězil ve třídě voiturette na Circuit des Ardennes v Bastogne. V roce 1904, kdy jel v továrním týmu Darracq, získal v Poháru Gordona Bennetta 8. místo. V roce 1906 zvítězil ve Vanderbiltově poháru a o rok později byl s vozem FIAT pátý při Kaiserpreis. Do historie se zapsal opět s Fiatem jako vítěz Grand Prix USA v Savannah v roce 1908. Šlo o první Grand Prix na americkém kontinentě a čtvrtou Velkou cenu historie. Jako tovární jezdec Fiatu vyhrál 19. května 1908 v kategorii II (vrtání 107 až 130 mm) závod Petrohrad – Moskva, celkově zde zvítězil Victor Hémery na silnějším voze továrny Benz & Cie. kategorie I. \n\nVe Velké ceně Francie 1912 dojel na voze Fiat S74 druhý za Georgesem Boillotem na Peugeotu L-76. Při Grand Prix Francie 1914 na voze Mercedes nestačil pouze na Němce Christiana Lautenschlagera a dojel opět druhý, před dalším německým jezdcem Otto Salzerem. Všichni tři závodili za stáj Mercedes. Po první světové válce se s vozem Ballot účastnil závodu 500 mil Indianapolis 1919, pro poruchu zajel jen 44 kol a skončil celkově na 26. místě. Ve Velké ceně Itálie 1921 v Brescii dojel s Fiatem 802 třetí. Závodu se účastnilo šest jezdců, zvítězil Jules Goux (Ballot), druhý byl Jean Chassagne (Ballot), další závodníci pro poruchy nedojeli.\n\nV roce 1924 jezdil Wagner jako tovární jezdec Alfa Romeo s vozem P2, společně s ním byli v týmu Giuseppe Campari a Felice Nazzaro. V roce 1926 na voze Delage 155B zvítězil společně s Robertem Sénéchalem v poprvé konané Grand Prix Velké Británie na okruhu v Brooklands.\n\nV závodě Targa Florio 1925 dojel s Peugeotem 174 S na druhém místě za Meo Costantinim na Bugatti. Na startu vytrvalostního závodu 24 hodin Le Mans byl Wagner dvakrát. V roce 1925 skončil s vozem Ariès šestý, o rok později po technické závadě odstoupil. V srpnu 1926 zvítězil v Grand Prix La Baule na voze Delage 2LCV.\n\nLouis Wagner zemřel v roce 1960 ve věku 78 let ve svém domě poblíž závodní trati Montlhéry.\n\n"}
{"id": "1321899", "url": "https://cs.wikipedia.org/wiki?curid=1321899", "title": "Izotopy tantalu", "text": "Izotopy tantalu\n\nPřírodní tantal (Ta) je tvořen dvěma stabilními izotopy; Ta (přirozený výskyt 99,988 %) a jaderným izomerem Ta (0,012 %). Bylo také popsáno 38 umělých radioizotopů, s nukleonovými čísly 155 až 194, a několik umělých jaderných izomerů tohoto prvku. Nejstabilnější umělé radioizotopy jsou Ta (poločas přeměny 1,82 let), Ta (114,74 dne), Ta (5,1 dne), Ta (56,56 hodin) a Ta (10,5 h). Všechny ostatní mají poločasy kratší než 9 hodin, většina pod 5 minut. Radioizotopy s nukleonovým číslem 180 a nižším se většinou přeměňují beta plus přeměnou na izotopy hafnia, zatímco u Ta a těžších radioizotopů probíhá přeměna beta minus na wolfram..\n\nTa (\"m\" označuje metastabilní stav) se teoreticky může přeměňovat třemi způsoby: vnitřní konverzí na základní stav Ta, beta minus přeměnou na W a záchytem elektronu na Hf, ovšem žádná přeměna u něj nebyla pozorována. S výjimkou některých radiogenních a kosmogenních nuklidů jde o jediný jaderný izomer, který se vyskytuje v přírodě.\n"}
{"id": "1321901", "url": "https://cs.wikipedia.org/wiki?curid=1321901", "title": "Zkouška tvrdosti podle Knoopa", "text": "Zkouška tvrdosti podle Knoopa\n\nZkouška tvrdosti podle Knoopa je metoda měření mikrotvrdosti – zkouška mechanické tvrdosti, která se používá především u velmi křehkých materiálů nebo tenkých desek, kde lze pro zkušební účely udělat jen malý vroubek. Do vyleštěného povrchu materiálu se po určenou dobu vtlačuje špička diamantového jehlanu s poměrem úhlopříček 7:1, úhly 130° a 172,5°. Zátěžová síla na tento indentor se pohybuje v rozmezí 25 - 3600 gf. Poměr délky úhlopříčky k hloubce je 1/30 Výsledek testu, tedy hloubka vytvořeného otisku, se měří pomocí mikroskopu. \nTvrdost podle Knoopa (HK) je pak dána vzorcem: \n\nkde:\n\nanebo bezrozměrně:\n\nOtisky při použití Koopovy metody jsou při stejném zatížení téměř trojnásobně delší a mělčí než u zkoušky podle Vickerse.\n\n"}
{"id": "1321905", "url": "https://cs.wikipedia.org/wiki?curid=1321905", "title": "Daša Žukovová", "text": "Daša Žukovová\n\nDarja Alexandrovna Žukovová, také Daša Žukovová ( \"Дарья Александровна Жукова\") (*8. června 1981 Moskva) je ruská podnikatelka, milionářka, sběratelka moderního umění a bývalá modelka židovskeho původu.\n\nNarodila se v Moskvě jako dcera Alexandra Radkina Žukova, který se po rozpadu Sovětského svazu stal známým podnikatelem. Po rozvodu rodičů se společně s matkou, mikrobioložkou Elenou Žukovovou, přestěhovala do Spojených států amerických, když jí bylo 10 let. Vystudovala slavistiku a slovanskou literaturu na Kalifornské univerzitě v Santa Barbaře, kterou dokončila v roce 2004. Od roku 2003 žila v Londýně, kde studovala homeopatii. Otec jí pořídil luxusní byt a na kapesné si studentka homeopatické medicíny přivydělávala jako modelka.\n\nPříslušnice zlaté mládeže Darja úspěšně podnikala také v oděvním průmyslu. Se svou kamarádkou z dětství, dcerou hongkongského miliardáře Christinou Tang, založila módní značku \"Kova & T\", která se díky Darjině snaze brzy rozšířila mezi celebritami. Darjiny oblečky si oblíbila třeba herečka Drew Barrymore, zpěvačka Rihanna nebo modelka Kate Mossová.\n\nKdyž se stala manželkou ruského oligarchy Romana Abramoviče, vrátila se do Ruska a založila Muzeum současného umění Garage (Garage Museum of Contemporary art) v moskevském Gorkého parku. Jako zakladatelka muzea umění se zúčastnila několika výstav, mj. pražské bienále jí uspořádalo samostatnou výstavu. V roce 2012 časopis ArtReview umístil Dašu Žukovovou na 85. místo v žebřičku 100 nejvlivnějších postav světa umění.\n\nV roce 2009 byla Žukovová jmenována šéfredaktorkou magazínu POP. V současné době je šéfredaktorkou známého módního magazínu Garáž.\n\nSpolu s Romanem Abramovičem má syna Aarona a dceru Leah. Manželé se rozešli po deseti letech manželství, ale soused z britského panství Abramovičů tvrdí, že manželé se spolu nestýkali již před rozvodem, čemuž by napovídala skutečnost, že už od roku 2014 se spolu na fotkách objevují jen zcela sporadicky. Po rozvodu odcestovala zpět do Spojených států amerických, kde žije po boku celebrit.\n\n"}
{"id": "1321906", "url": "https://cs.wikipedia.org/wiki?curid=1321906", "title": "Jazzevec", "text": "Jazzevec\n\nJazzevec je česká hudební skupina založená v roce 2012. Žánrově se pohybuje na pomezí funku, popu a jazzu.\nV roce 2019 měla skupina pět členů. Vystupuje převážně v Praze, ale příležitostně také v jiných městech České republiky. Skupina hraje vlastní tvorbu s texty v češtině. Autorkami většiny repertoáru jsou zpěvačka Mirka Famfulíková a klavíristka Alžběta Lhotová.\n\nV roce 2015 vydala skupina CD s názvem \"Go Away\", v roce 2016 videoklip k písni \"Automobilová?!.\" a v roce 2019 videoklip k písni \"Noční Klid\".\n\n\n\n"}
{"id": "1321907", "url": "https://cs.wikipedia.org/wiki?curid=1321907", "title": "David Čerňanský", "text": "David Čerňanský\n\nDavid Čerňanský (* 18. července 2002), přezdívaný Frozen, je slovenský profesionální hráč počítačové hry a čtyřnásobný mistr České republiky v této hře. Hru Counter-Strike hraje od roku 2010, kdy hru poznal díky bratrovi, který hrál verzi 1.6 pravidelně. Hra ho zaujala a tak postupně získal první zkušenosti při hře v týmu. V roce 2014 přestoupil z Counter-Strike scény na novou verzi Global Offensive. Tato verze ho zaujala a ještě téhož roku se zúčastnil svého prvního LAN turnaje. V následujícím roce se angažoval v československém týmu Cyborg Factory, odkud jeho další kroky vedly do Neophyte, kde po boku spoluhráčů ecko, queztone, barb1 a DEV7L získal titul Mistra České republiky 2015. Další krokem v jeho kariéře byl přestup do týmu eXtatus v první polovině roku 2016. V eXtatusu vyhrál další dvě mistrovství České republiky a to v roce 2016 a 2017. Zde se poprvé začal ukazovat i na světové scéně, kde si ho oblíbilo i několik zahraničních fanoušků. Po rozpadu CS:GO sekce v organizaci eXtatus 5. července 2018 vytvořil společně s dalšími předními hráči československé esportové scény tým warmup. V září 2018 se společně se svými stávajícími spoluhráči z týmu warmup připojil k organizaci Majestic Lions. Krátce na to ale přestoupil z Majestic Lions do dalšího českého týmu Gunrunners ve kterém na mistrovství ČR v počítačových hrách 2018 získal svůj čtvrtý titul mistra ČR v řadě. V březnu roku 2019 opět přestoupil, tentokrát už do zahraničí, a to do německého týmu Mousesports ve kterém působí dodnes. \n\nDánský profesionální hráč Emil Reif o něm mluvil jako o budoucí naději Counter-Striku.\n\nVzhledem k nízkému věku se nesměl účastnit některých turnajů. EXtatus byl kvůli tomu diskvalifikován z úspěšné kvalifikace na \"IEM Season XI World Championship.\"\n\nPozději o tohoto mladého talenta projevila zájem německá organizace mousesports, která ho 13. března 2019 přijala do své Counter-Strike: Global Offensive sekce spolu s Özgür \"woxic\" Eker, Finn \"karrigan\" Andersen. Jde zatím o největší úspěch tohoto hráče. \n\n"}
{"id": "1321914", "url": "https://cs.wikipedia.org/wiki?curid=1321914", "title": "Omnia (hudební skupina)", "text": "Omnia (hudební skupina)\n\nOmnia je neokeltická pohanská folková kapela pocházející z Nizozemska. Jejich hudba je inspirována různými kulturami jak irskou, nizozemskou, britskou či perskou.\n\nZpívají anglicky, irsky, bretonsky, finsky, německy, nizozemsky, švédsky, latinsky, hindsky či na'vijsky a hrají na mnoho nástrojů jako např. na keltskou harfu, niněru, bodhrán, kytaru nebo na didgeridoo.\n\n\n\n\n\n\n"}
{"id": "1321917", "url": "https://cs.wikipedia.org/wiki?curid=1321917", "title": "Sebastiano Vassalli", "text": "Sebastiano Vassalli\n\nSebastiano Vassalli (24. říjen 1941, Janov – 27. červenec 2015, Casale Monferrato) byl italský literární kritik a spisovatel, jenž se stal v roce 1990 za dílo \"La chimera\" (neoficiálně \"Chiméra\") laureátem italské literární ceny Strega. Byl členem italské (neo-)avantgardní literární skupiny \"Gruppo 63\". \n\nNarodil se v Janově, jeho matka byla z Toskánska, otec pak pocházel z Lombardie. Studoval na filozofické fakultě v Miláně, posléze se věnoval učitelské profesi v Novaře, kde prožil svoje dětství.\n\nVe svých dílech pranýřoval italskou společnost; žánrově se věnoval psaní historických románů. V roce 1990 se stal za dílo \"La chimera\" také finalistou italské literární ceny Campiello. \n\nZemřel v roce 2015 po delší vážné nemoci v hospici v provincii Alessandria na severu Itálie. Ve stejném roce byl i nominován na Nobelovu cenu za literaturu.\n\nPod českými překlady Vassalliho děl z let 1996–2017 je podepsána česká romanistka Kateřina Vinšová.\n\n"}
{"id": "1321918", "url": "https://cs.wikipedia.org/wiki?curid=1321918", "title": "Kongregace sester sv. Cyrila a Metoděje", "text": "Kongregace sester sv. Cyrila a Metoděje\n\nKongregace sester sv. Cyrila a Metoděje (\"Congregatio Sorrorum s SS. Cyrillo et Methodio\"; zkratka SCM uváděná za jménem) je ženská řeholní kongregace, věnující se především výchovné, vzdělávací a charitativní činnosti. Oděvem cyrilek jsou černé šaty s bílou vestou a černý závoj s bílým okrajem.\n\nV USA působí stejnojmenná kongregace (SSCM).\n\nDuchovním otcem kongregace byl olomoucký arcibiskup Antonín Cyril Stojan, po jehož smrti založila dominikánská terciářka Růžena Nesvadbová (sestra Marie) laickou Družinu cyrilometodějskou pro kulturní a charitativní potřeby lidu na Moravě. Velmi krátce na to byl vybudován ústřední dům připravované kongregace, který byl situován v nově stavěné Masarykovy čtvrti v Brně. Tato budova byla dokončena v roce 1925 a kromě mateřince s kaplí svatého Cyrila a Metoděje zde byl umístěn ústav pro mentálně postižené děti s trojtřídní školou a také dívčí penzionát. Samotná kongregace, usilující o sbližování slovanských křesťanů, byla schválena díky aktivitě Jana Šrámka olomouckým arcibiskupem Leopoldem Prečanem v roce 1928, papežským dekretem pak roku 1975. V roce 1933 začala kongregace působit i na Slovensku.\n\nV roce 1925 získala tehdejší družina kromě domu v Brně také exerciční dům Stojanov na Velehradě a koupila rovněž zámek ve Skaličce. Velehradský areál byl v následujících letech rozšířen o nově postavený ústav pro mentálně postižené děti, v Brně bylo naopak vedle mateřince vybudováno ve 30. letech klasické dívčí gymnázium. Obě brněnské budovy byly v roce 1940 zabrány pro válečné účely, po válce se sestrám vrátily. Roku 1950 však byly zabrány státem a v následujících desetiletích byly využívány jako školy. Sídlo kongregace bylo tehdy přesunuto na Stojanov, který se rozhodnutím představené stal ústavem sociální péče. Cyrilky zde mohly působit, část z nich však byla přesunuta do Krnova a posléze do Jindřichova. Na Velehradě sídlila do roku 1961 S. Marie Nesvadbová; tehdy byla nuceně přesídlena do Bílé Vody. V roce 1969 se ve Stojanově konala první generální kapitula kongregace; tehdy zde působilo 34 sester. Filiální dům v zámku ve Skaličce zůstal po roce 1950 sociálním ústavem, ve kterém nadále mohly sestry působit. Odešly odtud v roce 1988.\n\nZa socialismu působily cyrilky v Brně v malých tajných komunitách. V roce 1988 zakoupily rodinný dům v Jiráskově (dnešní Masarykově) čtvrti, nedaleko svých zabraných budov, který v 90. letech upravily pro své potřeby. V roce 1991 se stal hlavním domem kongregace a o dva roky později hlavním domem její české provincie.\n\nV roce 1990 byly kongregaci navráceny její zabrané budovy. V původním brněnském mateřinci zřídily sestry Cyrilometodějskou církevní základní školu, v sousední budově původního dívčího gymnázia potom Cyrilometodějské gymnázium a střední odbornou školu pedagogickou. Z velehradského Stojanova se stal opět exerciční dům a v jeho přístavbě zůstal ústav pro mentálně postižené. Druhá velehradská budova byla sestrami upravena a stal se z ní generální dům kongregace.\nRoku 1993 proběhla reforma kongregace, v rámci které byla rozdělena na českou a slovenskou provincii. V roce 1995 začaly cyrilky působit rovněž v Rusku. Odtud o dva roky později přešly na Ukrajinu, kde roku 2010 činnost ukončily.\n\nV roce 2002 měla kongregace v Česku 80 členek. Roku 2017 působily cyrilky v Česku na Velehradě (generální dům), v Brně (sídlo provincie), v Olomouci a v Tetíně, na Slovensku potom Turzovce (sídlo provincie), Bratislavě a Seredi.\n\n\n"}
{"id": "1321926", "url": "https://cs.wikipedia.org/wiki?curid=1321926", "title": "Ikerakuuk", "text": "Ikerakuuk\n\nIkerakuuk (zastarale \"Ikerakûk\", spíše známý jako Ikerasaarsuk) je téměř zaniklá osada v kraji Avannaata v Grónsku. Nachází se na ostrově Nutaarmiut v Upernavickém souostroví. V roce 2018 tu žili 2 obyvatelé.\n\nIkerakuuk byl založen v roce 1996. Při největším rozkvětu mezi lety 1998-2000 tu žilo 17 obyvatel, většinou však v osadě žilo méně než 10 obyvatel. V roce 2011 osada dočasně zanikla, v roce 2012 byla ale znovu obnovena. V roce 2018 byla také dočasně zaniklá, pak ale byla znovu obnovena. Nyní tu žijí 2 obyvatelé. \n"}
{"id": "1321927", "url": "https://cs.wikipedia.org/wiki?curid=1321927", "title": "Apokalypsa (Albrecht Dürer)", "text": "Apokalypsa (Albrecht Dürer)\n\nApokalypsa je soubor 15 dřevořezů Albrechta Dürera ke dvanácté knize Nového zákona - Zjevení sv. Jana. Celý cyklus byl vytvořen jako samostatné umělecké dílo. Apokalypsa ovlivnila řadu dalších umělců a patří k nejvýznamnějším grafickým dílům z období přelomu pozdní gotiky a renesance. První vydání vytiskl Dürer vlastním nákladem roku 1498.\n\nKompletní soubor dřevořezů k Apokalypse pochází ze sbírky grafiky a kresby Národní galerie v Praze.\n\nZa Dürerova života panoval v Evropě značný neklid. Od roku 1347 se z Konstantinopole šířila na západ a na sever epidemie moru a o dva roky později už zasáhla polovinu Evropy a zahubila 1/3, podle některých až 60 % obyvatelstva. Další vlna moru vypukla v Hessensku r. 1356 a poté epidemie propukaly v různých intervalech a postihovaly zejména města, kde často vyvolaly pogromy proti Židům. Epidemie moru v Norimberku roku 1494 přiměla Dürera odcestovat do Itálie. Od roku 1494 se zároveň z Neapole na sever šířila epidemie syfilis (francouzská nemoc, \"malum francorum\") a již o tři roky později se v Norimberku konaly první kajícné mše za ochranu před touto nemocí. Dürer vytvořil roku 1496 ilustraci k Ulseniově pojednání o syfilis a u hlavy nemocného znázornil konjunkci Jupitera a Saturna v souhvězdí Škorpiona, kterou s nemocí spojovali astrologové. V dopisu Pirkheimerovi svěřil obavy z onemocnění.\nŠpatné úrody vedly k bídě na venkově a postihovaly hladem i městské obyvatelstvo. Období nejistoty probouzelo náboženskou horlivost a fanatismus, flagelantství, šíření bludů o čarodějnictví, masové poutě za svatými ostatky a oblibu lidových kazatelů, kteří hlásali chudobu a střídmost. Roku 1476 následovalo 40 000 poutníků z venkova venkovského negramotného bubeníka a laického kazatele Hanse Böheima, který hlásal sociální rovnost, do Niklashausenu. Böheim byl odsouzen jako kacíř a upálen, ale sociální napětí dál hrozilo vyvoláním sedláckých bouří. Katolická církev, kterou v Dürerových očích reprezentoval zejména würzburský arcibiskup Rudolf II. von Scherenberg, se stala nepopulární pro hamižnost a hromadění majetku. Roku 1484 vydal papež Inocenc VIII. bulu o čarodějnictví a roku 1494 vyšel v Kolíně a v Norimberku inkvizitorský spis Kladivo na čarodějnice (\"Malleus maleficarum de lamiis et strigibus et sagis\").\n\nBlížící se konec století část obyvatel vnímala jako možný konec světa - Poslední soud. Tyto obavy šířily náboženské sekty na území Čech a odtud se přenesly na jih Německa a nalezly ohlas také u církevních hodnostářů v Augsburgu a Chiemsee. Množily se pověsti o hostiích potících krev, stigmatizovaných jeptiškách a o zázračném zjevení křížů na oděvu panen.\nNa jihu Německa rezonovaly husitské ideje a od 30. let zde byl šířen utopický spis \"Reformatio Sigismundi\" (Reformace císaře Zikmunda), založený na legendě, že císař Zikmund plánoval reformu státu a církve. Podle spisu reformě zabránila církevní hierarchie odsouzením a upálením mistra Jana Husa. \"Reformatio Sigismundi\" bylo také zčásti literárním pozadím k cyklu Apokalypsa. Dalším zdrojem byl soudobý text hornorýnského anonyma, který očekával, že císař Maxmilián se spolu s Bratrstvem svatého Michala postaví do čela tažení Němců na Řím.\n\nVe druhé polovině 15. století proběhla řada městských revolucí, v nichž se řemeslníci a obchodníci domáhali podílu na městské správě a potýkali se s patriciátem, církví i proletariátem. Prohluboval se rozdíl mezi chudinou a bohatými a panovala všeobecná vzbouřenecká psychóza. Měšťané i sedláci volali po obnově silného císařství a omezení feudální a církevní moci. Církev považovala Německo za ohnisko nepokojů a vnímala negativně také vynález knihtisku. Papež proto podmínil vydávání knih od roku 1496 souhlasem biskupů.\n\nDürer i ostatní humanisté spojovali své naděje na změnu poměrů s císařem Maxmiliánem I. Po sněmu ve Wormsu roku 1495, kde císař vnutil kurfiřtům reformu soudnictví, Dürer Maxmiliána vyobrazoval alegoricky jako prostředníka Boží spravedlnosti nebo Krále slunce - Apollóna. Očekávalo se od něj, že obnoví silné císařství, sjednotí východní a západní křesťany, zkrotí zpupné feudály i papeže a zřídí své sídlo v Římě. Bude tak „Posledním vládcem“, který podle proroctví zvítězí nad Antikristem, dobude Svatou zemi a zjedná pořádek. Pak odevzdá korunu a žezlo do rukou božích a vládu předá samosprávě městských obcí.\nZjevení sv. Jana je připisováno židovsko-křesťanskému prorokovi Janu z Patmosu, který žil v době vlády císaře Domitiána (81-96) a nikoli Janu Evangelistovi. Domitianus pronásledoval křesťany a Jana údajně mučil v římském Colosseu ponořením do vroucího oleje. Podle legendy Jan vyvázl živ a svědci tohoto zázraku přijali křesťanství. Poté byl Jan vypovězen na ostrov Patmos, kde sepsal text označovaný jako Zjevení Janovo. Janovo „Skryté zjevení“ bylo populární v době očekávání zániku světa na přelomu prvního tisíciletí nebo v časech mystických sekt ve 12. a 13. století. Před koncem 15. století Albrecht Dürer chápal tento text jako dobovou alegorii a vytvořil pro své současníky názorně ilustrovanou Apokalypsu s obrazy na přední a textem na zadní straně listů.\n\nNejstarší ilustrace Apokalypsy ve formě blokových knih pocházejí z Nizozemí a byly vydány ve druhé čtvrtině 15. století. Původní verze obsahují 80-100 ilustrací a byly šířeny reformními bratrstvy, jako např. \"Fratres Vitae Communis\" (Brethren of the Common Life). V biblích vydaných v poslední čtvrtině 15. století se počet ilustrací výrazně zredukoval (Kolínská bible, 1478–1479, Norimberská, 1483, Strassburská, 1485).\n\nAlbrecht Dürer převzal text z tzv. Deváté německé bible, kterou vydal v Norimberku roku 1489 Dürerův kmotr a tiskař Anton Koberger. Nezvykle velký formát listů (39,4 x 28,3 cm), označovaný jako \"Superregal\", byl shodný s Liber Chronicarum (Norimberskou kronikou, 1493), ke které vytvořil Dürer část ilustrací jako tovaryš a později společník Michaela Wolgemuta. Obrazová část se tematicky částečně odvolává ke staršímu vydání Zjevení sv. Jana, které vyšlo o 4 roky dříve v Grüningerově dílně ve Strassburgu, ale je v něm řada aktuálních odkazů. Dürer využil poznatky ze své první italské cesty, během které zaznamenával krajiny v sérii akvarelů a studoval kánon lidských proporcí sestrojený Vitruviem. Ilustraci povýšil na svébytné a samostatné umělecké dílo a byl první, kdo Apokalypsu ztvárnil jako uzavřený soubor grafických listů. Dürer patrně nakreslil kompozici jednotlivých scén a vlastní dřevořez v hruškovém dřevě provedli řezači v jeho dílně. Podle Maxe Dvořáka Apokalypsa stojí mezi dvěma světy a spojuje to, co bylo před renesancí i to, co přišlo s ní.\n\nPrvní vydání Apokalypsy v německé a latinské verzi vytiskl Dürer vlastním nákladem roku 1498 a použil k tomu typy písma zhotovené předtím pro Liber Chronicarum. Toto vrcholné grafické dílo již využívá pokroky, které přinesla technika mědirytu, a přenáší jemné detaily také do dřevořezu.\nListy cyklu „Apocalypsis cum figuris“ jsou seřazeny a číslovány dle publikace Michaela Hájková, Albrecht Dürer: Apokalypsa, Volvox globator, Praha 1993. Názvy jsou přeloženy z angličtiny.\n\nJanovi se zjevuje inspirátorka proroctví Panna Marie v paprscích světla (světlem oděná) jako \"Apokalyptická žena\" a královna nebes stojící na srpku Měsíce. Titulní list odráží intenzitu mariánského kultu, který vyznával Dürer i jeho přátelé, humanisté Pirkheimer a Celtis. Ti přisuzovali Panně Marii podobu, jakou se vyznačovaly řecké a římské bohyně symbolizující ženskou krásu.\nList zobrazující mučení sv. Jana v kotli s vroucím olejem byl do souboru zařazen dodatečně až ve vydání Apokalypsy z roku 1511. Sv. Jan je považován za patrona knihvazačů, tiskařů, knihkupců, malířů rytců a výrobců papíru. Obraz tvořil protějšek k textu předmluvy, převzatému od překladatele bible, církevního otce Jeronýma.\n\nPanovník, který mučení přihlíží, sedí na trůnu před orientálním kobercem a má na sobě bohatý orientální oděv. V Dürerově podání nejde o císaře Domitiána, ale o rozmařilého würzburského arcibiskupa, který nechal upálit lidového kazatele Hanse Böheima. Mezi postavami za zdí, které straní mučedníkovi a spojuje je odpor k arcibiskupovi, jsou Dürerovi rodiče, farář a dva rytíři, představitel řemeslnického povstání „Kozí brady“ nebo figura v turbanu představující „obráceného pohana“ - zde konkrétně saského kurfiřta, který později ochraňoval Luthera. Celý děj se odehrává v autentických dobových kulisách na nádvoří gotického hradu.\nSv. Jan nesený na oblacích klečí se skloněnou hlavou před \"Pánem Apokalypsy\", který trůní na duhovém trůnu světa jako \"Slunce spravedlnosti\" s hořícím obočím. Pravou rukou k sobě přitáhl sedm hvězd (planet) a je obklopen sedmi svícny, které symbolizují sedm darů ducha, sedm kurfiřtů a původně sedm maloasijských církví, kterým byla kniha Apokalypsy určena.\nReforma říše má být provedena ohněm a mečem, který směřuje z božích úst k zemi jako jakási „diagonála světonápravy“. Světlo a oheň mají v dalších listech cyklu symbolický význam věčného vesmírného koloběhu, při kterém světlo přicházející shora se vrací zpět prostřednictvím ohně. Obřadné ohně ve formě svícnů vyzdvihovaných na oltář, ke kterým se utíkají oběti nespravedlnosti, jsou ozvěnou mnohem staršího indo-íránského kultu, který kdysi ovlivnil Evropu. V přeneseném smyslu je světlo prostředkem vyšší spravedlnosti, která se jako zhmotněná síla mravní navrací zpět prostřednictvím síly přírodní. Klečet v kruhu hořících svícnů znamená být zasvěcen.\n\nZ výtvarného hlediska je pozoruhodný protiklad mezi plošnou ornamentální stylizací oblohy a plně plastickou modelací figur.\nList zobrazuje otevřenou a hořící \"Bránu nebeskou\", ve které Bůh, sedící pod sedmi pochodněmi, drží v ruce knihu se sedmi pečetěmi. Dle Dürera jde o říšskou ústavu, která má být reformována. Sedmioký a sedmirohý beránek po boží pravici, symbol obětování Krista, je jediný, kdo je hoden knihu převzít a rozlomit její pečeti.\n\nMezi čtyřiadvaceti starci, kteří vyplňují nebeskou sféru, je vlevo dole císař Zikmund rozmlouvající s Janem – odkaz na spis \"Reformatio Sigismundi\", který měl být Zikmundovým reformním návrhem v duchu husitství. Kromě božího posla nad Janovou hlavou jsou v mandorle tajemní tvorové s hlavami lva, telete, orla a člověka. V hloubce leží romantická německá krajina s vodní tvrzí na břehu jezera, jako připomínka pozemského světa, kterému se Jan vzdálil.\n\nPohromu, která postihla lidstvo po rozlomení pečetí, zosobňují čtyři apokalyptičtí jezdci – nemoc, válka, bída a smrt. První je lučištník s korunou na bílém koni, vyslán aby přemáhal vše na zemi. Jezdec na ryzákovi, který mává mečem, přináší válku a protivenství. Třetí jezdec na černém koni třímá váhy jako symbol drahoty a hladu. V Dürerově alegorii je tímto jezdcem císař Maxmilián a zastupuje spravedlnost, na kterou dopadají sluneční paprsky boží přízně. Vyzáblá smrt na plavém koni svírá vidle a představuje zároveň chudinu a selské spiklence. Nad hlavami jezdců se vznáší anděl boží uprostřed bouřných oblaků. Na zemi požírá tlama ďábla biskupa, kterému se nepodařilo uprchnout.\nPo otevření páté pečetě se blíží zánik světa. Světlo slunce i měsíce potemnělo, na zem padá ohnivý déšť. Do horských skrýší utíkají bohatí i chudí, kteří jsou si před božím hněvem rovni. Nahoře stojí kolem oltáře andělé, vyzdvihují duše, které byly spaseny a oblékají jim roucha aby zakryli jejich nahotu.\nPo rozlomení šesté pečeti čtyři andělé s meči přerušují ničení na zemi, chrání strom života a rozkazují čtyřem větrům vát do všech stran. Vpravo klečí zástup 144 000 vyvolených, mezi kterými není žádná korunovaná hlava. Čela spravedlivých a bohabojných označuje anděl křížem. Dürer odkazuje k chiliastickým sektám, které v Německu šířily pověry o náhlém zjevování křížů na oděvech žen a dětí.\nOtevření sedmé pečeti znamená pro zemi další pohromy. Sedm andělů přijímá z rukou Božích sedm trub. Anděl za oltářem chrlí na zemi oheň ze zlaté kadidelnice. Čtyři andělské trouby vysílají na zem mračno kobylek, slunce a měsíc potemněly, velká sopka dští oheň a síru do jezera v němž troskotají lodě, \"hvězda zvaná Pelyněk\" padla do studny života a sladká voda zhořkla. \"Pták Běda\" jako sokol slétá na zemi aby se nasytil těly bohatých a mocných.\nMocný hlas vycházející ze čtyř hlav nebeského oltáře rozkázal šestému andělu s troubou, aby rozvázal čtyři anděly vězněné při řece Eufrat. Andělé s meči, provázeni dvaceti tisíci nebeskými jezdci, pobijí poslední třetinu lidstva. Koně jezdců mají lví hlavy a z úst jim vychází oheň, dým a síra. Mezi pobitými je vidět královská koruna, biskupská mitra i papežská tiára.\nZvláštní bytost v podobě slunce, zcela zahalená oblakem, je prostředníkem mezi božím zákonem – archou úmluvy a člověkem, kterému podává knihu aby se nasytil krásou a věděním. Člověk je kosmickým světlem vytahován ze země, do které je dolní částí těla vrostlý. Nohy slunečního anděla, rozkročené mezi mořem a zemí, jsou Šalamounovými sloupy Jachín a Boáz. Zastupují světové protiklady, které se hořením spojují v jednotu panující ve světě nahoře. Plující labutě a delfín jsou atributy odkazující k bohu slunce, krásy a rozumu Apollónovi.\nÚstřední postavou je okřídlená těhotná žena, stojící na srpku měsíce, korunovaná dvanácti hvězdami a obklopená sluneční září, která v textu není přímo označena jako Marie. Ohrožuje ji Satan v podobě sedmihlavého draka se sedmi korunkami a devíti rohy, který chvostem strhává hvězdy z oblohy a vyvrhuje proud vody, v níž má žena, která dala život Mesiáši, utonout. Země ale vodu pohltí a žena i dítě vyváznou. Dvojice andělů vynáší dítě nahoru a to vztahuje ruce k žehnající boží pravici.\nNad klidnou přímořskou krajinou na tmavém nebi čtyři andělští bojovníci v čele s Archandělem Michaelem podstupují zápas se silami temnoty. Anděl vpravo má ve štítu slunečnici (Helianthos), symbol Apollóna. V dramatické kompozici oblaků, křídel, vlajících vlasů a zřasených drapérií dva andělé mávají mečem, jeden napíná tětivu luku a Michael vráží své kopí do krku okřídleného ďábla.,\n\nDrak temnoty nebyl poražen a znovu vystupuje na zem jako sedmihlavá nestvůra mnoha podob. Je mocnější a na každém z deseti rohů má korunku. Z druhé strany mezi provazy deště vstupuje šelma svůdnosti podobná lvu s beránčími rohy, která přikazuje modloslužebníkům zhotovit obraz sedmihlavé stvůry, aby se mu klaněli. Před oběma klečí lidé nejrůznějších stavů – biskup, král, kupec, pohan i měšťané. Anděl s křížem a mečem zasahuje jednu hlavu draka, ta se však vzápětí uzdravuje.\nNebeský vládce v drahocenném ornátu a jeden z andělů drží v pravici srp, protože nadchází čas, kdy bude sklizena úroda hroznů z „vinice zemské“. Sklizeň znamená, že v lisu božího hněvu skončí lidstvo, které podlehlo svodům a vyvolení budou shromážděni v nebeské sféře.\nDvanáctý list je přímým odkazem na eucharistii. Sedmirohý beránek na duze je obklopen čtyřiadvaceti starci a čtyřmi podivnými sedmiokými okřídlenými tvory jako na druhém listu Apokalypsy. Drží Kristovu korouhev s křížem a krev z jeho hrudi prýští do kalicha v rukou biskupa. Uvnitř kruhu stojí 144 000 vyvolených a drží palmové ratolesti jako odznaky svého mučednictví, zpívají a svůj zrak obrací k Beránkovi. Jan se objevuje jako aktér dvou dějů. Nejprve klečící na vrcholu hory rozmlouvá s jedním ze starců, který se k němu naklání z oblaků. Poté překračuje oblačný práh a sám stojí před zástupem vyvolených.\nObraz shrnuje dvě kapitoly o vítězství a vládě Antikrista, zkáze Babylonu a počátku tisícileté říše. Na pozadí hořícího města vystupuje z hlubin pekla sedmihlavé monstrum vezoucí na zádech nevěstku babylónskou. Ta je oděna v drahém šatu, ozdobena šperky a v ruce drží kalich plný nečistoty. Před ní stojí zástup kupců a dalších lidí, ke kterým promlouvá muž v turbanu – falešný prorok. Pitvorný mnich s vyžilou tváří před ní padá na kolena. Kalich, účes nevěstky a turban jejího falešného proroka zdobí obruče z papežské tiáry.\n\nNa nebi jeden z andělů ukazuje na hořící Babylón, kde se mohutné plameny ohně vrací vzhůru k nebi, když vykonaly spravedlivé poslání. Druhý z andělů se chystá svrhnout do moře obrovský kámen. Nebe se otevřelo aby z něj vyjelo nebeské vojsko. V čele jede „Král králů“ (podle Chadraby legendární císař Barbarossa, který čekal v nitru hory až bude lidu nejhůř, následovaný „Kozí bradou“ s husitským palcátem, řemeslníky a sedláky).\nĎábel byl přemožen a Archanděl Michael se chystá ho spoutat a uvěznit v pekelné propasti, aby byl umlčen navěky. Anděl na skalnaté vyvýšenině ukazuje Janovi město \"Nový Jeruzalém\", jehož brány střeží andělé. Anděl je vytesán i ve štítu střední brány. Město samo svými budovami s hrázděným zdivem, realistickými detaily jako jsou používané prevéty, pobořená věž a gotická věžička zdobená kraby, odpovídá skutečnému německému městu v době Dürerově.\n\n"}
{"id": "1321928", "url": "https://cs.wikipedia.org/wiki?curid=1321928", "title": "Alberto Fontana", "text": "Alberto Fontana\n\nAlberto Fontana (1518 - 17. května 1558) byl italský malíř. Narodil se v italské Modeně. První zmínka o něm pochází z roku 1537. Byl následníkem italského malíře Niccoly dell'Abbateho. Pracoval pod vedením Antonia Begarelliho. Spolu s Lodovicem Brancolinim namaloval roku 1546 obraz \"Sál v Modeně\"; dílo, provedené ve stylu Niccoly dell'Abbateho. Na zobrazení hlav postav je znát podobný styl, ale v designu se od dell'Abbateho odlišuje. Alberto Fontana zemřel v roce 1558. V galerii Estense v Modeně jsou čtyři postavy na fresce představující Bdělost, Prozíravost, Naději a Víru.\n"}
{"id": "1321929", "url": "https://cs.wikipedia.org/wiki?curid=1321929", "title": "Nemanja Majdov", "text": "Nemanja Majdov\n\nNemanja Majdov (* 10. srpna 1996 Sarajevo, Bosna a Hercegovina) je bosenský zápasník–judista srbské národnosti, který reprezentuje Srbsko od roku 2013.\n\nS judem začínal v 7 letech v srbské části Sarajeva (Východní Sarajevo) v klubu Randori společně se starším bratrem Stefanem a pod vedením svého otce Ljubiši. Od dětství doprovázel staršího bratra na turnajích do roku 2013 jako reprezentant Bosny a Hercegoviny. Od roku 2013 startuje za Srbsko, které mu nabídlo lepší podmínky pro vrcholovou přípravu. Žije a připravuje se v Sarajevu a v Srbsku je veden jako člen vrcholového tréninkového centra DžK Crvena zvezda. V srbské seniorské reprezentaci se pohybuje od roku 2015. V roce 2017 vybojoval pro Srbsko první titul mistra světa v judu.\n\nNemaňa Majdov je pravoruký judista, osobní technika uči-mata.\n\n\n\n\n"}
{"id": "1321930", "url": "https://cs.wikipedia.org/wiki?curid=1321930", "title": "Calumet County", "text": "Calumet County\n\nCalumet County je okres ve státě Wisconsin v USA. K roku 2010 zde žilo 48 971 obyvatel. Správním sídlem a zároveň největším městem okresu je Chilton. Celková rozloha okresu činí 1028 km². Okres je pojmenovaný podle francouzského názvu pro rituální dýmku, kterou používali indiáni na sněmech u východního břehu jezera Winnebago.\n"}
{"id": "1321931", "url": "https://cs.wikipedia.org/wiki?curid=1321931", "title": "Winnebago County (Wisconsin)", "text": "Winnebago County (Wisconsin)\n\nWinnebago County je okres ve státě Wisconsin v USA. K roku 2010 zde žilo 166 994 obyvatel. Správním městem okresu a zároveň jeho největším sídlem je Oshkosh. Celková rozloha okresu činí 1500 km². Název pochází z algonkinského jazyka a znamená \"lidé žijící u smrdící vody\", což by mohlo odkazovat na sirné prameny.\n"}
{"id": "1321932", "url": "https://cs.wikipedia.org/wiki?curid=1321932", "title": "Outagamie County", "text": "Outagamie County\n\nOutagamie County je okres ve státě Wisconsin v USA. K roku 2010 zde žilo 176 695 obyvatel. Správním městem okresu a zároveň jeho největším sídlem je Appleton. Celková rozloha okresu činí 1671 km².\n"}
{"id": "1321941", "url": "https://cs.wikipedia.org/wiki?curid=1321941", "title": "Francouzské reálné gymnázium v Dejvicích", "text": "Francouzské reálné gymnázium v Dejvicích\n\nFrancouzské reálné gymnázium v Dejvicích \"(Gymnase réal, Lyceé, français de Prague)\" je zrušená střední škola v Praze v ulici Bílá. Budovu gymnázium užívalo společně se základní školou, která zde zůstala. Dnes se budova označuje Základní škola a mateřská škola Bílá.\n\nFrancouzské gymnázium vzniklo roku 1919 a do třicátých let používalo třetí poschodí reálky v Ječné, která v té době měla málo žáků.\n\nFrancouzská vláda vypsala výběrové řízení na moderní lyceum v Praze. Zvítězil návrh architekta Jana Gillara, podle kterého byla škola v letech 1931–1934 postavena. Vedle reálného gymnázia obsahoval areál také obecnou školu, mateřskou školu, pavilon s tělocvičnou a divadlem, bazén, kuchyň a jídelnu, plánovaná budova internátu postavena nebyla. Skleněná stěna mateřské školy, která se dala v létě otevřít, terasy pro letní výuku základní školy, plochy zeleně ve svahu a hřiště společné všem školám – to vše jako hlavní zásada projektu drželo v areálu co nejvíce světla.\n\nRoku 1950 bylo gymnázium přestěhováno do budovy školy v Truhlářské ulici čp. 22 a změněno na Jazykové gymnázium.\n\n\n\n"}
{"id": "1321944", "url": "https://cs.wikipedia.org/wiki?curid=1321944", "title": "DOC (formát)", "text": "DOC (formát)\n\nDOC nebo doc (zkratka pro Document) je přípona souboru pro textové procesory, nejčastěji používané v Microsoft Word. Dříve se tato přípona používala pro dokumentaci prostého textu a to na široké řadě operačních systémů. Během osmdesátých let ho používal WordPerfect jako svůj proprietární formát, ale později, v roce 1983, si ho Microsoft vybral pro svůj textový procesor Microsoft Word.\n\nBinární soubory DOC často obsahují více informací o formátování textu (skripty a informace o vrácení zpět) než jiné formáty souborů dokumentů(jako je formát RTF a jazyk HTML), ale jsou obvykle méně kompatibilní.\n\nSoubory DOC vytvořené pomocí různých verzí aplikace Microsoft Word se liší. Verze aplikace Microsoft Word až do formátu Word 97 používaly jiný formát, než formát z aplikace Microsoft Word 97 – 2003. V aplikaci Microsoft Word 2007 a novější byl formát binárního souboru nahrazen výchozím formátem ve formátu Office Open XML, ačkoli aplikace Microsoft Word může stále vytvářet soubory DOC.\n\nFormát DOC je nativní v aplikaci Microsoft Word. Jiné textové procesory, jako například OpenOffice.org Writer, IBM Lotus Symphony, Apple Pages a AbiWord, mohou také vytvářet a číst soubory DOC, ale s určitými omezeními. Programy příkazového řádku pro operační systémy podobné Unixu, které dokáží převést soubory z formátu DOC na prostý text nebo jiné standardní formáty, zahrnují knihovnu wv, která je sama používána přímo společností AbiWord.\n\nVzhledem k tomu, že formát souborů DOC byl po mnoho let uzavřenou specifikací, přetrvává nekonzistentní zacházení s formátem a může způsobit ztrátu formátovací informace při manipulaci se stejným souborem více programy pro zpracování textu. Některé specifikace pro binární formáty Microsoft Office 97 byly publikovány v roce 1997 pod restriktivní licencí, ale tyto specifikace byly z internetu odebrány v roce 1999. Specifikace novějších formátů binárních souborů Microsoft Office nebyly veřejně dostupné. Specifikace formátu DOC byla od roku 2006 k dispozici od společnosti Microsoft na požádání pod restriktivními podmínkami RAND-Z až do února 2008. Sun Microsystems a OpenOffice.org zpětně analyzovali formát souboru. Dne 15. února 2008 společnost Microsoft vydala specifikaci formátu .DOC pod Microsoft Open Specification Promise. Tato specifikace však nepopisuje všechny funkce používané ve formátu DOC a práce se zpětnou analýzou zůstává nezbytná. Od roku 2008 byla specifikace několikrát aktualizována. Poslední změna byla provedena v lednu roku 2017.\n"}
{"id": "1321948", "url": "https://cs.wikipedia.org/wiki?curid=1321948", "title": "Pomerančovník čínský", "text": "Pomerančovník čínský\n\nPomerančovník čínský (\"Citrus sinensis\") je jedním z nejrozšířenějších druhů rodu citrus. Dnes již neexistuje jeho planá forma a tím není jeho původ zcela jasný. Podle novějších výzkumů je považován za křížence (\"Citrus ×sinensis\") mezi druhy mandarinkou obecnou (\"Citrus reticulata\") a pomelem (\"Citrus maxima\"). Bylo vypěstováno mnoho morfologicky odlišných odrůd, mezi kterými je úzká genetická diverzita, většina z nich má původ v jediném exempláři.\n\nPochází pravděpodobně z oblastí v jihozápadní Číně a severovýchodní Indii. Do Evropy, do okolí Středozemního moře, se dostal patrně okolo roku 1450 s italskými nebo roku 1500 s portugalskými mořeplavci.\n\nZprvu byly pomerančovníky čínské v Evropě ceněné pro léčebné vlastnosti, teprve později se dostaly do obliby jeho chutné plody. Začaly být pěstované na místech se subtropickým klimatem v zahradách a v mírném pásmu v oranžériích. Postupně byly šířené do dalších světadílů a staly se na mnoha místech s vhodnými klimatickými podmínkami běžnými ovocnými dřevinami. Je považován za nejčastěji pěstovaný strom na světě.\n\nPůda vhodná pro zdárný růst musí být dostatečně vzdušná, dobře odvodněná, hluboká, nezasolená a podzemní voda nesmí sahat blízko k povrchu. Nejvhodnější jsou stanoviště s průměrnou roční teplotou 21 °C, kde se denní teplota pohybuje od +5 °C do +35 °C. Starší strom přežije krátkodobě pokles teploty pod bod mrazu, plody nikoliv. Rostlina musí mít průběžně dostatek vláhy, vhodná jsou místa s ročními srážkami 1000 až 2500 mm v nadmořské výšce nepřevyšující 2500 m n. m. Při nesprávné teplotě v době dozráváni jsou plody zelené nebo hnědě skvrnité.\nPomerančovník čínský je neopadavý strom, s pravidelně větvenou, kulovitou korunou, vysoký 10 až 15 m. Jeho mladé větve jsou mírně hranaté a mívají štíhlé trny.Větve jsou porostlé střídavými listy se slabě křídlatým řapíkem a bývají dlouhé 7 až 15 a široké 3 až 8 cm. Jejich kožovité čepele jsou leskle, tmavě zelené, eliptické nebo podlouhle vejčité, na bázi klínovité nebo vejčité, na vrcholku zašpičatělé, po obvodě celokrajné nebo jemně zubaté a jsou protkané žlázkami s aromatickým olejem. Někdy jsou listy považovány za lístky složených listů.\n\nVonné, kolovité, voskovitě bílé květy, velké 2 až 3 cm, vyrůstají jednotlivě nebo až po šesti v paždí listů na koncích větví. Květy vytvářejí vrcholíková květenství, jsou oboupohlavné, mají pět špičatých kališních lístků a pět podlouhlých, bílých či narůžovělých korunních lístků velkých 15 × 5 mm, obsahují 20 až 25 tyčinek s výrazně žlutými prašníky, vícedílný vejčitý semeník s jedním nebo dvěma vajíčky v oddíle a krátkou čnělku s kyjovitou bliznou. Květy nejsou schopné samoopylení a bývají opylovány hlavně včelami.\n\nPlod je kulovité, oválné nebo mírně zploštělé hesperidium, což je modifikovaná bobule, měřící v průměru 6 až 10 cm, které se stává zralým nejméně po devíti měsících. Jeho vnější vrstva flavedo je oranžová nebo žlutá a je posetá žlázkami s aromatickým olejem. Vnitřní vrstva albedo je bílá, houbovité struktury a nevonná. Endokarp je tvořen 10 až 14 oddíly uzavřenými v klínovitých, blanitých váčcích obsahující sladkou šťavnatou dužinu. V závislosti na kultivaru může mít barvu žlutou, oranžovou, červenou až krvavě tmavě červenou. V každém dílku mohou být dvě až čtyři nepravidelná semena s kožovitým osemením. Semena si zachovávají klíčivost nejdéle půl roku, s vysycháním jejich životaschopnost rychle klesá. Jsou vyšlechtěné i bezsemenné kultivary. Asi 3500 semen váží 1 kg.\n\nSemenáče pomerančovníku čínského si nezachovávají vyšlechtěné vlastnosti svých rodičů. Nové stromy se proto získávají naočkováním požadovaných kultivarů na podnože, které se volí podle místa stanoviště. Podnože ovlivňují rychlost růstu, odolnost k chorobám i produktivitu a vlastnosti plodů, nejčastěji se používá pomerančovník hořký (\"Citrus aurantium\"), který odolává půdním nemocem a umožňuje velký výtěžek plodů v dobré kvalitě. Následný rok jsou roubovance přesazeny na trvalé stanoviště.\n\nPro docílení co největšího přínosu se pomerančovník čínský ve velkovýrobě pěstuje na plantážích ve sponu nejčastěji 7,5 × 7,5 m. Stromy tam začínají plodit ve věku 3 až 5 let, jsou pravidelně prořezávány, hojně hnojeny, ošetřovány proti škůdcům a v případě potřeby i zavlažovány. Statné, volně rostoucí stromy v oblasti Středomoří mohou dát ročně až 3000 plodů, stromy na plantáží asi 300 ks. Z plantáží se získá 130 až 160 tun z 1 ha při průměrné váze plodu 0,3 kg. Zralé plody se sklízejí převážně ručně, odrůdy určené ke strojnímu zpracování (k lisování) i setřásáním.\n\nDřevo stromu je tvrdé, nažloutlé, dobře se opracovává s vyrábí se z něho nábytek a další truhlářské výrobky, dobře se soustruží a je vyhledáváno rytci. Je však náchylné k napadení termity a jeho jemné piliny vznikající při broušení mohou způsobit astma. Nadměrný kontakt se slupkou plodů způsobuje u citlivých osob dermatitidu. Olej vylisovaný ze semen sloužívá jako stolní olej, vzniklé pokrutiny obsahují mnoho bílkovin vhodných ke zkrmení. Z 1 kg květů se získá 1 g oleje ceněného v kosmetice. Další oleje jsou lisovány z listů, mladých větviček i nezralých plodů. Strom je důležitou medonosnou dřevinou, květy během kvetení poskytují hojnost nektaru a např. v Kalifornii je asi 25 % všeho medu citrusového původu. Z vrchních vrstev kůry se získávají terpeny používané k výrobě nátěrových hmot pro lodě.\n\nVyužití plodů a obsažené látky v nich je uvedeno v článku Pomeranč.\n\n"}
{"id": "1321950", "url": "https://cs.wikipedia.org/wiki?curid=1321950", "title": "Skara", "text": "Skara\n\nSkara (též \"Stará\") je zaniklý hrad na jihozápadním okraji Úval v okrese Praha-východ. Jeho pozůstatky se nachází na pravém břehu potoka Výmola v nadmořské výšce okolo 270 metrů na okraji přírodního parku Škvorecká obora – Králičina.\n\nHistorie hradu je značně nejasná. Není známo ani jeho původní jméno, a místo, kde hrad stával, lokalizoval až Jan Pešta v roce 1998. Název Skara použil poprvé František Alexandr Heber, který za středověký hrad omylem považoval nedalekou romantickou zříceninu.\n\nPůvodní jméno hradu snad bylo Stará, ale písemné prameny, které je zmiňují se vztahují spíše ke Starým Hradům v okrese Jičín. Lokalita Stará v okolí Úval zřejmě existovala, protože se uvádí v majetku Arnošta z Hostyně nebo v predikátu Kuníka ze Staré. Podle Františka Alexandra Hebera hrad zanikl v roce 1507 nebo 1508. Jeho tvrzení je však jen spekulativní. Proti existenci hradu ve čtrnáctém století hovoří těsné sousedství hradů ve Škvorci, Květnici a tvrze v Hostyni, což byla samostatná vesnice, která se později stala součástí Úval. Pravděpodobně krátkodobé osídlení a archaické řešení stavby naznačuje, že by hrad mohl existovat ve třináctém století, kdy v okolí stál jen škvorecký hrad, a Skara by pak mohla patřit mezi hrady přechodného typu. Archeologické artefakty, které by umožnily alespoň rámcové datování stavby, nebyly nalezeny.\n\nDvoudílná lokalita byla poškozena výstavbou rekreačních chat a v osmnáctém století do ní zasáhla také stavba ohradní zdi Škvorecké obory. Severní a jihovýchodní stranu hradu chránily strmé a částečně skalnaté svahy údolí Výmoly a jejího bezejmenného přítoku. Ze západu a jihozápadu je však lokalita přístupná bez převýšení, a proto ji zde chránil příkop dochovaný zejména na jihozápadě, kde ho lemují pozůstatky zdi obory. Zeď byla založena přímo v prostoru příkopu, takže v době její výstavby musel být příkop z větší části zanesen. Při stavbě zdi byl také poškozen val vnějšího opevnění, takže není jisté, zda se nacházel pouze na severozápadě, kde je částečně dochován, nebo chránil také stadno přístupnou západní stranu. Plocha vnějšího hradu je beze stop zástavby.\n\nVnitřní hrad byl chráněn dalším příkopem a vysokým valem navršeným z materiálu získaného při hloubení příkopu. Jedinou stopou po středověké zástavbě jádra je valovitý útvar o rozměrech 8 × 14 metrů, který je nejspíše pozůstatkem stavby z nasucho kladeného zdiva.\n\n\n"}
{"id": "1321953", "url": "https://cs.wikipedia.org/wiki?curid=1321953", "title": "Jeskyně Kitum", "text": "Jeskyně Kitum\n\nKitum je jeskyně v národním parku Mount Elgon v Keni, u hranic s Ugandou. Nachází se v hoře Mount Elgon a je to jedna z pěti “\"sloních jeskyní\"“ na této hoře, takže sem chodí sloni “drtit“ horninu uvnitř jeskyně a žvýkat ji, protože je bohatá na soli obsahující sodík. Proslavila se v osmdesátých letech 20.století, kdy se dva návštěvníci jeskyně Kitum nakazili virem Marburg.\n\nPovrch jeskyně je z pyroklastického sedimentu (dříve se též předpokládalo, že se jedná o lávový tunel.). Jeskyně se nachází asi 200 metrů nad úpatím Mount Elgonu a je asi 200 metrů dlouhá. Zbytky solí rozdrcených slony sem též chodí žvýkat i další živočichové jako je lesoň, buvol nebo hyena. V jeskyni se nachází mnoho trhlin, kam spadla některá slůňata a zahynula zde. V jeskyni žijí netopýři a je zaplněna jejich guánem (výkaly).\n\nV osmdesátých letech 20.století se dva návštěvníci jeskyně Kitum nakazili virem Marburg. Virus Marburg je virus příbuzný ebole. V roce 1980 se virem nakazil jeden Francouz, který později zemřel v nemocnici a nakazil i doktora Shema Muskokeho, který ale nákazu přežil. V roce 1987 se v této jeskyni nakazil Marburgem patnáctiletý chlapec z Dánska, který též nemoci podlehl, podle jeho příjmení byl pojmenován i nový kmen \"Ravn\". Do jeskyně vyslala misi americká vojenská organizace \"USAMRIID\", aby zjistila, co virus přenáší na člověka, ovšem neobjevili nic. Jeskyni zřejmě před těmito událostmi také navštívili místní masajské kmeny, protože příznaky viru Marburg znali. Všechny tyto události byly popsány v knize Richarda Prestona \"Zákeřná Ebola\".\n\nExpedice roku 2007 v dolech v Ugandě a Gabonu téměř jistě prokázala, že kaloň egyptský může Marburg přenášet. Tento netopýr žije i v jeskyni Kitum, takže je velmi pravděpodobné, že se Marburg přenášel guánem v jeskyni, nejspíše se šířil vzduchem.\n"}
{"id": "1321954", "url": "https://cs.wikipedia.org/wiki?curid=1321954", "title": "Letiště Hirošima", "text": "Letiště Hirošima\n\nLetiště Hirošima ( – \"Hirošima kúkó\", IATA: HIJ, ICAO: RJOA) je mezinárodní letiště u města Mihara v prefektuře Hirošima v Japonsku. Leží ve vzdálenosti přibližně padesáti kilometrů východně od hlavního města prefektury, Hirošimy. Bylo uvedeno do provozu 1993 jako náhrada staršího letiště při té příležitosti přejmenovaného na Hirošima Niši.\n\nJedná se se o nejrušnější letiště celé oblasti Čúgoku, přičemž naprostá většina provozu jsou vnitrostátní lety směřující na letiště Haneda u Tokia.\n\n"}
{"id": "1321955", "url": "https://cs.wikipedia.org/wiki?curid=1321955", "title": "M̃", "text": "M̃\n\nM̃ (malé písmeno m̃) je speciální znak latinky. Nazývá se M s vlnovkou. Používá se především v jazycích používaných na Vanuatu (severní a jižní efatština, namakurština) a v janeštině, kde označuje hlásku ŋ͡m. Dříve se používalo také v litevštině. Používá se také v přepisu lýkijské abecedy, kde značí písmeno 𐊐.\n"}
{"id": "1321958", "url": "https://cs.wikipedia.org/wiki?curid=1321958", "title": "Amis a Amil", "text": "Amis a Amil\n\nAmis a Amil (kolem roku 1200, \"Ami et Amile\") je francouzský středověký hrdinský epos, jeden z tzv. \"chansons de geste\". Společně s písní \"Jourdain de Blaye\" z počátku 13. století patří do tzv. \"Malého regionálního cyklu blaiveského\".\n\nNejstarší verze příběhu Amise a Amila je obsažena v díle francouzského latinského básníka a vzdělaného benediktýnského mnicha z Kláštera Saint-Benoît-sur-Loire Radulpha Tortaria vzniklá před rokem 1114. Z poloviny 12. století je anonymní latinské dílo \"Vita sanctorum Amici et Amelii\" (\"Život svatého Amise a Amila\"). Předpokládá se, že východiskem těchto skladeb i následující \"chanson de geste\" je dnes již ztracená starší epická skladba. Francouzský romanista Gaston Paris odvozoval vznik písně z neznámé východní povídky.\n\nPíseň, vyprávějící o věrném přátelství, obsahuje folklórní, historické i hagiografické motivy a spojuje křesťanskou středověkou tradici s původní pohanskou. Pro své působivé verše byla ve středověku velmi oblíbená. Brzy vznikly její cizojazyčné verze (německá, anglonormanská, norská a další) a její příběh byl také ve 14. století zpracován jako mirákl \"Un Miracle de Notre Dame d’Amis et Amile\".\n\nNavazující píseň \"Jourdain de Blaye\" vypráví příběhy Amilova vnuka Jourdaina, které připomínají starořecký román \"Příhody Apollonia, krále Tyru\".\n\nAmis a Amil jsou blíženci. Narodili se ve stejný den a jsou si k nerozeznání podobni. Oba vstupují do služeb Karla Velikého a spojí je nerozlučné přátelství. Amis se oženil s Lubias de Blaye a stane se blaiveským hrabětem, zatímco Amil byl jmenován královským senešalem. Zamiluje se do něho dcera Karla Velikého Belissent a Hardré, strýc Lubias, Amila obžaluje, že ji připravil o panenství. Amil musí svou nevinu dokázat pomocí souboje božího soudu. Využije své podobnosti s Amisem a požádá jej, zda by do souboje nenastoupil namísto něho, protože je vskutku vinen a také proto, že Amis je v boji lepší než on. Amil mezitím odjíždí do Blaye, kde jej Lubias považován za manžela. Před cizoložstvím se pojistil tím, že mezi sebe a přítelovu ženu položil meč.\n\nAmis příteli vyhoví a v souboji zvítězí. Poté pojme Bellissent za ženu a odvede jí k jemu skutečnému manželovi. Za tento podvod v němž se dopustil hříchu dvojženství, je Bohem potrestán malomocenstvím. Lubias, která je stejně podlá jako její strýc, Amise okamžitě pro jeho nemoc zapudí. Amis musí opustit Blaye a doprovázen pouze dvěma věrnými sluhy se živí jako žebrák. Tak jej po letech objeví Amil a okamžitě jej vezme do svého paláce. Zde se mu zjeví anděl, od kterého se dozví, že jeho přítele může vyléčit pouze koupel v krvi jeho dětí Po krutém duševním boji Amil své dva syny opravdu zabije. Jejich krev Amise skutečně uzdraví a Bůh pak Amila odmění tím, že jeho děti vzkřísí. Oba přátelé se pak vydají na pouť do Palestiny ke Svatému hrobu.\n\nV písni \"Rytířské skutky Ogiera Dánského\" (asi 1215, \"La chevalerie Ogier de Danemarche\") je popsáno, jak rytíř Ogier Dánský oba přátele zabije v bitvě, kde bojuje na straně langobardského krále Didiera, který povstal proti Karlovi Velikému. Oba přátelé zemřou téhož dne, ale každý na jiném místě. Jejich hroby se ale zázrakem spojí.\n\nRoku 1880 vydal český novoromantický básník a prozaik Julius Zeyer \"Román o věrném přátelství Amise a Amila\" inspirovaný touto \"chanson de geste\".\n\n"}
{"id": "1321959", "url": "https://cs.wikipedia.org/wiki?curid=1321959", "title": "Backstage", "text": "Backstage\n\nBackstage je páté studiové album zpěvačky a herečky Cher, vydané v červenci roku 1968 u Imperial Records..\n\nPoslední album pro Liberty, dceřinou společností Imperial Records, bylo opět produkované Sonnym Bonem, společně s Denisem Pregnolatem a Haroldem R. Battistem Jr.\n\nDeska se opět skládá převážně z cover verzí známých písní.\n\nJedná se o první album Cher, které komerčně propadlo a nevyprodukovalo ani žádný hit. Prodejnost alba činí 600 tisíc kusů, z toho v Americe 206 tisíc a v Anglii 15 tisíc.\n\nVe stejném roce nahrála Cher ještě další dvě skladby - byly to \"Yours Until Tomorrow\" a \"The Thought Of Loving You\". První z nich vyšla na singlu.\n\nO dva roky později bylo deset skladeb z alba (písně \"A House Is Not A Home\" a \"Song Called Children\" zahrnuty nebyly) vydáno na LP pod názvem This Is Cher u společnosti Sunset Records.\n\nAlbum se dočkalo reedice na kompaktním disku v roce 2007, společně s deskou největších hitů Golden Greats.\n\nV roce 2016 zazněla v reklamní kampani pro NatWest skladba \"It All Adds Up Now\" a název písně byl použit jako reklamní slogan. Stalo se tak po úspěchu Amazon TV se znělkou písně \"Little Man\" od Sonnyho & Cher, evokující zájem veřejnosti o ranou tvorbu Cher ze 60. let.\n\nZ alba vzešly dva singly - \"The Click Song Number One\" a \"Take Me For A Little While\". Ani jedna píseň se nedostala do první stovky americké hitparády, ani se neumístily nikde jinde ve světě.\n"}
{"id": "1321960", "url": "https://cs.wikipedia.org/wiki?curid=1321960", "title": "Zorjan Popadjuk", "text": "Zorjan Popadjuk\n\nZorjan Vladimirovič Popadjuk, ukr. Попадюк Зорян Володимирович, (* 21. dubna 1953, Lviv) je ukrajinský disident, bývalý politický vězeň, bojovník za lidská práva a ukrajinský politik. Po okupaci Československa v srpnu 1968 rozšiřoval v Sambiru protestní letáky. Strávil celkem 13 let v sovětských pracovních táborech a dva roky ve vyhnanství.\nZorjanova matka Ljubomira Popadjuka byla lektorka německého jazyka na Lvovské univerzitě. Velkou část dětství Zorjan strávil v Sambiru ve Lvovské oblasti u svých prarodičů. Babička učila matematiku, dědeček, který záhy zemřel, byl také učitel. Příběhy o jeho službě ve střelecké jednotce Ukrajinské lidové republiky utvrdily vlastenectví celé rodiny, stejně jako roky německé a ruské okupace. Z okresního města se prostřednictvím samizdatů, které pomáhala distribuovat Zorjanova matka, šířily myšlenky evropského osvícenectví a liberalismu spolu s nejnovějšími trendy; to vše Zorjana utvrzovalo v jeho evropském smýšlení.\n\nNa Zorjana měly v mládí vliv i další události. Jednoho dne povodeň na břehu Dněstru odhalila masové hroby 117 studentů povražděných v roce 1939 po obsazení západní Ukrajiny sovětskými vojsky. Byly mezi nimi i dvě děti jeho dědečka. Na městském hřbitově je pohřbeno více než 900 lidí, které v Sambirském vězení v předvečer ústupu povraždila Rudá armáda v roce 1941. Příbuzní mu ukázali místo v lese, kde nacisté zabili stovky Židů. Okupace Československa v srpnu 1968 dovršila formování Zorjanových politických a společenských názorů.\nJiž ve škole v Sambiru Zorjan Popadjuk společně se svými spolužáky založil podzemní opoziční skupinu „ukrajinská národní fronta osvobození“ (název UNVF měl zdůraznit kontinuitu s UNF - „Ukrajinskou Národní frontou“ D. Kvetska, Z. Krasivskoho, M. Melenya, M. Dyaka a dalších, která byla rozbita koncem 60. let). Krátce nato všichni členové UNVF vstoupili na univerzitu a skupina se rozrostla kvantitativně i geograficky.\n\nČinnost UNVF spočívala v samizdatovém vydávání literatury, včetně letáků proti národnostnímu útlaku ukrajinského národa, proti ničení jejich kultury a jazyka, proti okupaci Československa v roce 1968. Skupina znovu vydala a distribuovala díla Ivana Dziuba, Valentyna Moroze, Evgenyje Sverstyuka, Vjačeslava Čornovila a dalších, časopis „Ukrajinský Žurnal“, „Kronika aktuálních událostí“, díla Alexandra Solženicyna, dílo Milovana Djilase \"Nová třída: Analýza komunistického systému\". Podařilo se jim vydávat vlastní společenský a politický časopis „\"Progress\"“.\n\n28. března 1973 bylo několik desítek studentů včetně Popadjuka zatčeno po objevení letáků protestujících proti zákazu oslav výročí Tarase Ševčenka ve Lvově. Popadjuk byl 6. srpna odsouzen Krajským soudem ve Lvově podle par. 62 h 1. trestního zákoníku Ukrajinské SSR ( „protisovětská agitace a propaganda“) na 7 let odnětí svobody a 5 let vyhnanství. Další student Jaromír Nikita dostal 5 let vězení, zbytek studentů byl vyloučen z vysokých škol a povolán do armády.\n\nZorjan Popadjuk byl poslán k výkonu trestu v pracovních táborech s přísným režimem ZHH-385/19 a č. 17. v Mordvinsku. Za účast na protestech v táboře a svou ideologickou neústupnost byl opakovaně trestán. V říjnu roku 1975 byl převezen do Třetí městské věznice Vladimirka. Tam onemocněl kardiovaskulárním onemocněním a 30. října 1978 byl odeslán zpět do tábora číslo 19.\n\nZorjan Popadjuk měl blízký vztah k známým disidentům a vůdcům národně osvobozeneckých hnutí (G. Superfinn, W. Černý, P. Paulaytis, P. Ayrikyan, Miroslav Marynovych). Zorjana Popadjuka se zastávali Vasyl Stus, Mykola Rudenko, Kronid Lubarsky. M. Cheifec napsal, že Zorjan Popadjuk „se vyznačuje jakýmsi zázrakem štědrostí, v kombinací s přirozeným talentem a odvahou“.\n\nDne 2. června.1980 byl Popadjuk odeslán do vyhnanství v obci Matrosov v oblasti Magadan. Pracoval jako horník v dole na zlato, ale 10. září 1980 mu byla diagnostikována tuberkulóza plic a musel se podrobit operaci. Poté pracoval jako truhlář.\n\nV květnu roku 1981 dostal desetidenní dovolenou, aby mohl navštívit nemocnou matku (zemřela 19/09/84). Vzhledem ke zhoršení zdraví byl Popadjuk v červnu 1981 převezen do oblasti Aktjubinsk v Kazachstánu, kde působil jako úředník v kolchozu.\n\n9. února 1982 byl Popadjuk znovu zatčen a obviněn z „protisovětské agitace a propagandy“ (par. 56 h KazRSR 2 CC). Obvinění bylo založeno na „antisovětských prohlášeních“ v četných dopisech přátelům a známým, ve kterých hodnotil provádění stanného práva v Polsku. Během vyšetřování v Aktjubinském vězení byl opakovaně bit za údajné porušení režimu. 4. března 1983 byl v Aktjubinsku odsouzen na 10 let odnětí svobody a 5 let vyhnanství. Odmítl právníka i kasační soud. Tento trest odpykával v pracovním táboře s přísným režimem VS-389/36 (Kuchino- Permská oblast).\n\n5. února 1987 mu byl na základě vyhlášky o politických vězních, vydané Nejvyšším sovětem SSSR a platné od od 2.02. 1987, prominut zbytek trestu a byl rehabilitován.\n\nPo propuštění z vězení Zorjan Popadjuk působil v Sambiru nejprve jako závozník a truhlář. V roce 1990 byl zvolen předsedou městského sovětu a později předsedou výkonného výboru města, 1992 jmenován zástupcem prezidenta Ukrajiny v Sambirské oblasti, 1997 předsedou státní správy Sambiru, 1998 místopředsedou okresní správy Sambiru.\n\nUkrajinským prezidentským dekretem číslo 726/2008 ze dne 19. srpna 2008 mu bylo uděleno vyznamenání „Za zásluhy“ třetího stupně.\n\n21. srpna 2017, v den výročí okupace Československa, navštívil Knihovnu Václava Havla.\nŽenatý, syn Ljubomir (*1988), dcera Irene (*1989), nevlastní syn Andrew narozen 1976.\n"}
{"id": "1321963", "url": "https://cs.wikipedia.org/wiki?curid=1321963", "title": "Bentvueghels", "text": "Bentvueghels\n\nBentvueghels (v nizozemštině \"Ptáci v peří\" nebo \"Letící ptáci\") byla společnost tvořená většinou z umělců nizozemských a vlámských, kteří působili v Římě od roku 1620 do roku 1720. Byli známí také jako „Schildersbent“ (malířská klika).\n\nČlenové skupiny Bentvueghels, která zahrnovala malíře, sochaře a básníky, žili v různých částech města (většinou ve farnosti Santa Maria del Popolo) a San Lorenzo v Lucině na severu města. Spojili se ze sociálních a intelektuálních důvodů. Skupina byla dobře známá svými opilými rituály, uctívajíc tímto způsobem boha Dionysa. Tyto bakchanálie byly placeny jejich iniciátorem. Oslavy, někdy trvající až 24 hodin, skončily se skupinou pochodující do kostela Santa Costanza, známého v té době jako chrám boha Bacchuse. Tam před porfyrovým sarkofágem sv. Constantiny, nejstarší dcery římského císaře Konstantina Velikého a jeho druhé manželky Fausty, který je nyní ve vatikánském museu, pořádali tzv. \"libations\": rituální oběť buď tekutiny např. mléka, vína nebo olivového oleje, či jiné materie, jako je kukuřičná mouka nebo rýže jako oběť bohu či duchu. Tímto rituálem se odvrací zlá karma či špatná energie. Taková oběť byla běžná v mnoha náboženstvích starověku a je stále nabízena v různých kulturách dodnes. Sarkofág byl považován za Dionýsův hrob díky na něm zobrazeným dionýsovským motivům. Tato praxe byla v roce 1720 zakázána. Navzdory hektické povaze těchto zasvěcení byla ve skupině zachována intelektuální kvalita.\n\nNejstarší známou publikační listinou je kniha Arnolda Houbrakena, umělce a rytce, který použil seznam členů Bentvueghels jako zdroj své knihy \"De Groote schouburgh der Nederlantsche konstschilders en schilderessen\" v roce 1718. Původní členové skupiny byli také ilustrováni v řadě výkresů z roku 1620: Cornelis van Poelenburch, Bartholomeus Breenbergh, Dirck van Baburen, Paulus Bor, Cornelis Schut a Simon Ardé. Na počátku byly členům dávány přezdívky podle jmen klasických bohů či hrdinů: Bacchus, Cupid, Hector, Meleager, Cephalus, Pyramus, Orpheus atd. Někdy však byly aliasy vtipné nebo polo-obscénní v souladu s obecnou činností společnosti.\n\nNěkteří členové se známými aliasy nebo „ohnutými“ jmény:\n\n\n\n"}
{"id": "1321966", "url": "https://cs.wikipedia.org/wiki?curid=1321966", "title": "Kostel svatého Josefa (Mirošov)", "text": "Kostel svatého Josefa (Mirošov)\n\nKostel svatého Josefa je filiální kostel v římskokatolické farnosti Dušejov, nachází se v centru obce Mirošov. Kostel je pozdně barokní stavbou s eliptickým půdorysem a hranolovou zvonicí. Kostel je chráněn jako kulturní památka České republiky.\n\nKostel byl postaven kolem roku 1740, architektem kostela měl být Kilián Ignác Dientzenhofer, stavitelem pak Jan Vratislav z Mitrovic. Dříve, od poloviny 17. století stála na místě nynějšího kostela kaple, kterou postavil Adam František Vratislav z Mitrovic.\n\nKostel původně patřil státu, po roce 2000 byl převeden do vlastnictví obce, která jej postupně opravuje.V roce 2008 byla opravena střecha a interiér kostela. Střecha kostela pak byla rekonstruována v roce 2014.\n\n\n"}
{"id": "1321968", "url": "https://cs.wikipedia.org/wiki?curid=1321968", "title": "Francis Tresham", "text": "Francis Tresham\n\nFrancis Tresham (asi 1567 – 23. prosince 1605 Tower) byl člen skupiny anglických katolíků, kteří naplánovali nakonec neúspěšné Spiknutí střelného prachu, jehož cílem bylo zavraždění krále Jakuba I.\n\nNarodil se pravděpodobně roku 1567 jako syn sira Thomase Treshama a Meriel Throckmortonové. Podle historika Anthonyho Wooda studoval Tresham buď na St John's College nebo Worcester College v Oxfordu, možná na obou školách. Podle Treshamova životopisce Marka Nichollse však k tomu nejsou žádné další důkazy. Roku 1593 se oženil s Anne Tuftonovou, dcerou sira Johna Tuftona z Hothfieldu v Kentu. V roce 1601 se přidal k protivládní vzpouře hraběte z Essexu. Po nezdaru tohoto podniku skončil ve vězení, nakonec ale díky různým vlivným známostem vyvázl jen s pokutou, kterou zaplatil jeho otec.\n\nV roce 1605 naplánovala skupina katolíků, kteří se obávali, že král Jakub I. nebude dostatečně tolerantní k jejich náboženství, protivládní spiknutí. Jedním z konspirátorů byl i Tresham. Cílem spiknutí bylo vyhodit do vzduchu parlament plný protestantské šlechty. Někteří katoličtí šlechtici, kteří se také měli zúčastnit zasedání parlamentu, byli varováni. Existují názory, že dopisy jim psal Tresham, ten se o tom ale později při výslechu nezmínil, a proto je jeho autorství zřejmě nepravděpodobné. Baron Monteagle, jeden z těch, kteří varování obdrželi, následně obsah dopisu vyzradil královu rádci Robertu Cecilovi. Poté byl zadržen spiklenec Guy Fawkes, když hlídal výbušniny pod parlamentem a v průběhu svého mučení přiznal i Treshamovo jméno. Ten byl zatčen a uvězněn v Toweru. Svou vinu na vzpouře přiznal jen částečně. Dne 23. prosince ve vězení zemřel, příčinou jeho smrti byly urologické problémy.\n"}
{"id": "1321973", "url": "https://cs.wikipedia.org/wiki?curid=1321973", "title": "Boldovník vonný", "text": "Boldovník vonný\n\nBoldovník vonný (\"Peumus boldus\") je druh nižších dvouděložných rostlin z čeledi \"Monimiaceae\" a jediný zástupce rodu boldovník. Je to keř až strom s tuhými oválnými listy a nažloutlými květy. Plodem je souplodí peckovic. Druh se vyskytuje v suchých rozvolněných lesích ve středním Chile.\n\nBoldovník je významná léčivá rostlina s dlouhou historií použití. Slouží zejména při různých jaterních a žlučníkových neduzích a k podpoře zažívání. Je zdrojem medicínsky využívaného alkaloidu boldinu. Plody jsou jedlé, kůra se používá k barvení, dřevo slouží k výrobě dřevěného uhlí.\n\nBoldovník je stálezelený, dvoudomý keř nebo strom s hustou kulovitou korunou, dorůstající výšky do 20 metrů a tloušťky kmene až 1 metr. Listy jsou jednoduché, vstřícné, 3 až 7 cm dlouhé a 1 až 5 cm široké, krátce řapíkaté, s vejčitě eliptickou, kožovitou, celokrajnou a na okraji podvinutou čepelí. Listy jsou na líci tmavě zelené, na rubu světle zelené, na ploše hustě žláznaté. Květy jsou nažloutlé, jednopohlavné, s miskovitou češulí, uspořádané v úžlabních hroznech. Okvětí je pěti až šestičetné, ve vnějším kruhu sepaloidní (připomínající kalich), ve vnitřním petaloidní (korunovité). Samčí květy obsahují mnoho tyčinek. V samičích květech je apokarpní gyneceum, složené ze 2 až 5 volných pestíků. V každém pestíku je jediné vajíčko. Plodem je souplodí peckovic.\n\nBoldovník je endemit Chile. Je rozšířen ve středním Chile v oblasti od provincie Limarí po provincii Osorno. Vyskytuje se na výslunných svazích jako součást řídkých sklerofylních lesů rostoucích na sušších kamenitých půdách v nadmořských výškách do 1000 metrů.\n\nNa boldovníku parazituje poloparazitický keř \"Notanthera heterophylla\" z čeledi ochmetovité a příležitostně i \"Tristerix corymbosus\". ze stejné čeledi.\nPlody vyhledávají někteří ptáci, např. papoušek patagonský (\"Cyanoliseus patagonus\").\n\nHlavní účinnou látkou boldovníku je alkaloid boldin. Je obsažen zejména v listech a v kůře. Látka podporuje tvorbu žluči a trávicích šťáv, má antioxidační účinky a tlumí činnost hladkého svalstva. Je jedním z důležitých rostlinných alkaloidů používaných současnou medicínou. Z dalších alkaloidů je obsažen zejména dehydroboldin, isoboldin, isocorydin a laurotetanin. Esenciální oleje jsou v listech obsaženy v množství asi 2 %. Hlavními vonnými složkami jsou askaridol, cymen, eukalyptol (1,8-cineol) a linalool.\n\nAlkaloidy i esenciální oleje obsažené v boldovníku jsou jedovaté. Droga může ve větším množství způsobit podráždění ledvin a močových cest, předávkování může vést i k paralýze. Užívání není doporučováno pacientům s chorobami ledvin.\n\nDruh není aktuálně ohrožen. V minulosti byl široce vyhledáván a těžen pro výrobu dřevěného uhlí, starší exempláře jsou proto již v přírodě poměrně vzácné. Je územně chráněn v řadě chilských národních parků a rezervací.\n\nBoldovník má dlouhou historii jako tradiční mayská léčivá rostlina. Je používán od nepaměti zejména při léčení jaterních onemocnění. Nejstarší vykopávky svědčící o jeho užívání jsou datovány do doby před 12000 lety. V současnosti je součástí tradiční medicíny nejen v Chile, ale i v jiných zemích Latinské Ameriky, jmenovitě v Peru, Brazílii a Mexiku. Je zná pod názvem \"boldo\". Z Chile se vyváží okolo 1000 tun sušeného boldového listu ročně. Do Evropy byl poprvé dovezen kolem roku 1870.\n\nBoldovník stimuluje tvorbu žluči a sekreci trávicích šťáv, uvolňuje hladké svalstvo a zpomaluje průchod tráveniny trávicím traktem. Má silně diuretické účinky a podle medicínských studií může zvýšit tvorbu moči až o 50 %. Bylo též prokázáno ochranné působení na játra proti chemickému poškození.\nUžívá se zpravidla pouze po několik týdnů, a to ve formě nálevu nebo tinktury. Při žlučníkových kamenech se často kombinuje s jinými bylinami, zejména s dřišťálem obecným a bělasem viržinským. Listy se v Jižní Americe rovněž používají k léčení kapavky. Esenciální olej získávaný z rostliny slouží k likvidaci střevních parazitů. Je také používán při bolestech hlavy a revmatismu.\nAraukánští indiáni používají boldovník zejména jako tonikum, při léčení žlučových kamenů a bolestivých onemocněních jater a žlučníku.\n\nZ rostliny je získáván alkaloid boldin, který je v lékařství používán zejména jako protizánětlivý a antioxidační prostředek a při léčení cukrovky.\n\nMáslovitá, aromatická dužnina plodů je jedlá. Má sladkou chuť a příjemnou vůni. Listy voní po skořici a používají se v Chile k aromatizaci různých jídel, zejména ryb.\nKůra je zdrojem tříslovin, používá se k barvení a k tetování. Sušené a jemně rozdrcené vonné listy se vkládají mezi oblečení k odpuzování škodlivého hmyzu. Ze sušených plodů se zhotovují korálky, které při zahřátí sluncem či tělesným teplem skořicově voní. Dřevo slouží jako palivo a vyrábí se z něj dřevěné uhlí.\nBoldovník je v Jižní Americe vysazován v parcích i soukromých zahradách jako okrasná dřevina.\n\n"}
{"id": "1321988", "url": "https://cs.wikipedia.org/wiki?curid=1321988", "title": "Skenderija", "text": "Skenderija\n\nSkenderija je sportovně-kulturně-obchodní centrum v Sarajevu. Vybudováno bylo v roce 1969. Nachází se na levém břehu řeky Miljacky. Celková užitná plocha centra činí 70 000 m². Součástí areálu je sál zimních sportů Mirzy Delibašić a Dům mládeže.\n\nSkenderija nese svůj název podle Skender-paši, který na místě současné haly nechal vybudovat v roce 1499 tržiště s 11 stánky, zájezdní hostinec (karavanseraj) a tekke. Jeho syn Mustafa beg Skenderpašić zde poté nechal zbudovat v roce 1518 mešitu, která se však po několika desítkách letech zhroutil a dochoval se jen její minaret.\n\nV 60. letech 20. století řešili představitelé města Sarajeva problém s nedostatkem sportovišť ve městě. Proto padlo rozhodnutí zde vybudovat sportovní centrum. V roce 1960 byl původní minaret zbořen. Stavba centra byla dokončena dne 29. listopadu 1969 (na den republiky). Slavnostní otevření doprovázelo promítání filmu Bitva na Neretvě. V souvislosti se zimními olympijskými hrami v roce 1984, které se konaly v Sarajevu, byla jednak vybudována nová hala (Zetra), zároveň byla původní Skenderija rozšířena a zmodernizována.\n\nBěhem války v Bosně a Hercegoviny byla hala ostřelována granátomety. Většina areálu se dochovala bez závažnějších škod, původní Dům mládeže vyhořel. Poté byla hala zprivatizována a na začátku 21. století opět rekonstruována. V roce 2012 se střecha haly pro zimní sporty zhroutila pod náporem napadaného sněhu.\n"}
{"id": "1321997", "url": "https://cs.wikipedia.org/wiki?curid=1321997", "title": "Stráňavská dolina", "text": "Stráňavská dolina\n\nStráňavská dolina je údolí v Lúčanské Malé Fatře , nedaleko od obce Stráňavy, přibližně 13 km východně až jihovýchodně od města Žilina. Protéká jí Stráňavský potok a je dlouhá asi 4 km.\n\nÚdolí je tvořeno především dolomity, jejichž těžba poznamenala celé okolí, zejména vrch Polom (1010 m). \n\nTáhne se jihovýchodním směrem od obce k úpatí vrchu Minčol (1364 m) . Obklopují ji od severovýchodu vrch Polom a sedlo Javorina, z východu Úplaz  a Minčol a z jihu Suchárová a Hoblík.\n\nOd Malofatranského muzea vede zelená turistická značka č. 5664, která se v sedle Javorina napojuje na červenou značku vedoucí od Strečna po hřebeni na Úplaz, Minčol a Velkou louku. Malou odbočkou ze sedla Javorina může dojít k pamětní desce na Polome. Tato cesta je vhodná i pro cyklisty a odměnou je nádherný výhled na široké okolí.\n\nNedávné výzkumy v údolí potvrdily výskyt jeskynních prostor.\n\n"}
{"id": "1322002", "url": "https://cs.wikipedia.org/wiki?curid=1322002", "title": "Hrnčířský rybník", "text": "Hrnčířský rybník\n\nHrnčířský rybník je rybník u vesnice Hrnčíře spadající pod městskou část Praha-Šeberov. Je součástí přírodní památky Hrnčířské louky, je to její největší rybník. Má dva přítoky, z jihozápadu Kunratický potok a z jihu další potok, stejně tak má dva odtoky, které se ale spojují do Kunratického potoka. Po hrázi vede silnice (ulice K Labeškám) spojující Hrnčíře s Kunraticemi a Kunratickou spojkou. Hráz je dlouhá přibližně 300 metrů a šířku má 13 m. Celková délka pobřeží je kolem 930 m.\n\nHrnčířský rybník patří do soustavy deseti rybníků v okolí Hrnčíř a Šeberova, v pramenné oblasti Kunratického potoka. Dalšími jsou Šeberovský (nebo také Mlýnský), Brůdek, Jordánek, Jordán a Sladkovský rybník, a už mimo Hrnčířské louky ležící Šmatlík, Kovářský, Šmejkal a Nový. Nejsou seřazeny v kaskádě, jsou na jednotlivých menších potůčcích, které se pak spojují a vytvářejí Kunratický potok.\n\nNejstarší známý doklad o záměru založit u Hrnčíř rybník pochází z roku 1433, není ale přesněji známo, kdy byl tento záměr realizován. Rybníky jsou různého stáří, vznikaly postupně, podle některých pramenů jich tu bylo šest už ve středověku a na vojenské mapě z 2. poloviny 18. století je rybníků v této lokalitě zakresleno dokonce jedenáct.\n\nPo pravém i levém břehu vedou od silnice cesty, obejít celý rybník se ale pohodlně nedá. Je využíván k chovu ryb.\n\n"}
{"id": "1322013", "url": "https://cs.wikipedia.org/wiki?curid=1322013", "title": "Suchárová (Malá Fatra)", "text": "Suchárová (Malá Fatra)\n\nSuchárová (963 m n. m.) je částečně zalesněný vrch v pohoří Lúčanská Malá Fatra, nad obcí Višňové.\n\nJde o jeden z nejméně známých vrchů, oddělující Višňovskú dolinu od Stráňavské doliny. Samotný vrch je výrazně ovlivněn těžbou dřeva. Leží pod masívem Úplazu  a Minčolu, jihovýchodně od vrchu Hoblík na jihu Višňovské doliny.\n\nNejlehčí přístup na vrchol je z obce Višňové lesem. Doba výstupu je cca 1 hodinu.\n\n"}
{"id": "1322015", "url": "https://cs.wikipedia.org/wiki?curid=1322015", "title": "Višňovská dolina", "text": "Višňovská dolina\n\nVišňovská dolina je údolí v Lúčanské Malé Fatře, nedaleko obce Višňové, asi 10 km jihovýchodně od města Žilina. Protéká jí potok Rosinka.\n\nÚdolí je tvořeno především dolomity, a v minulosti zde byly pokusy o těžbu zlata. Údolí je známé především svými horolezeckými terény. Horolezce sem přitahuje zejména jedna z nejtěžších lezeckých stěn Slovenska - \"Panter 8b+\". V této oblasti jsou významné zdroje pitné vody.\n\nÚdolí se táhne od obce Višňové jihovýchodním směrem v délce asi 3 km k úpatí vrchu Minčol. Obklopuje ji ze severovýchodu Hoblík, Suchárová a Úplaz, z jihu dominuje širokému okolí Minčol. Ze západní strany údolí uzavírá  Horná roveň , nepatrně nižší Dolná roveň  a na lezecké výlety předurčený Valientov diel. Do Žilinské kotliny ústí nad obcí Višňové, před vyústěním se na pravém břehu potoka Rosinky na severozápadním svahu vrchu Hoblík nachází Hoblíkova jeskyně.\n\nV sedle mezi Valientovým dielom a Dolní rovní se nachází lyžařský areál Holý diel.\n\n"}
{"id": "1322016", "url": "https://cs.wikipedia.org/wiki?curid=1322016", "title": "Kalibánova válka", "text": "Kalibánova válka\n\nKalibánova válka (\"\") je druhý díl space opera knižní série Expanze od Jamese S. A. Coreye, což je pseudonym spisovatelů Daniela Abrahama a Ty Francka. Kniha vyšla v roce 2012 u nakladatelství Orbit Books, následně byla přeložena do češtiny a o dva roky později vydána nakladatelstvím Triton. Podle knihy byla natočena druhá část druhé série televizního seriálu The Expanse.\n\nPřepadení marťanského oddílu protomolekulou vylepšeným vojákem na stanici Ganymed spustí přestřelku mezi jednotkami Země a Marsu, díky čemuž dojde k civilním ztrátám a velkému poškození stanice. Mezi jejími obyvateli je také botanik Prax, který při hledání své čtyřleté dcery s oslabeným imunitním systémem zjistí, že byla jejím doktorem odvedena těsně před vypuknutím konfliktu. Také zjišťuje, že jeho dcera Mei nebyla odvedena jako jediná, ale spolu s ní zmizelo několik dalších dětí s podobnými zdravotními problémy. Mezitím je na Ganymedes vyslán jako zástupce SVP Jim Holden se svojí posádkou. Ta slíbí Praxovi, že mu pomůžou jeho dceru najít. Pátrání je zavede do opuštěných tunelů, kde dojde k přestřelce, během níž se na svobodu dostane druhý protomolekulou vylepšený voják. Ten pozabíjí zbylé obránce a uteče na povrch měsíce. Holdenovi dojde, že je za celou věcí protomolekula, a rozhodne se okamžitě z Ganymedu odletět. Prax, kterému je jasné, že jeho dceru z Ganymedu někam odvezli, se připojuje k jeho posádce a společně z měsíce odlétají. Na loď se jim ovšem dostane onen protomolekulou změněný voják a posádka musí vynaložit veškeré své síly, aby ho zabila. Prax přitom z pohledu vědce přijde na některé užitečné informace; že někdo upravil naprogramování protomolekuly, aby došlo pouze k částečné přeměně, a také, že toto naprogramování je značně nestabilní.\n\nNa Zemi se mezitím zástupkyně náměstka výkonné administrativy Chrisjen Avasarala snaží uklidnit vyhrocenou situaci mezi svojí rodnou planetou a Marsem. Vede mírová jednání, kterých se kromě diplomatů a vysoce postavených vojenských generálů zúčastní také Bobbie, mariňačka marťanské armády, jenž jako jediná přežila útok „netvora“ na Ganymedu. Avasarala ji najme do svých služeb a začne ji využívat jako spojku mezi svojí kanceláří a Marsem. Zároveň ji dojde, že za celou věcí s protomolekulou můžou lidi kolem Julese-Pierre Maa a jejího nadřízeného Sadavira Errinwrighta. Ten se rozhodne Avasaralu odstranit ze sféry politické moci a pošle ji na lodi společnosti Mao-Kwikowski na Ganymed.\n\nAvasarala se přesto snaží situaci řídit i z lodě; zjistí, že admirál Augusto Nguyễn, Errinwrightův společník, poslal na Rosinante šest bojových lodí Spojených národů. Avasarala se rozhodne Holdena varovat, ale je jí zablokována komunikace. Bobbie se tedy spolu s ochrankou náměstkyně zmocní plavidla a dopraví Avasaralu na Rosinante. Ta je zrovna na cestě na měsíc Io, kde podle Praxova odhadu vězní unesené děti z Ganymeda. Při boji s plavidly SN poskytne Rosinantě zásadní pomoc letka marťanských lodí, která se následně spolu s loděmi pozemského admirála Southera připojí k Holdenovi při tažení na Io. Tam dojde k velké bitvě, během které je Nguyễna letka poražena, Mao je zatčen, Errinwright ztrácí svůj vliv, odchází do důchodu a Avasarala usedá na jeho místo. Ze základny na Io se Holdenově posádce a Praxovi podaří zachránit unesené děti včetně Mei, načež je celá základna zničena marťanskými a pozemskými loděmi. Z Venuše následně díky protomolekule „vyletí“ objekt přibližně o velikosti Ganymeda a začne se pohybovat napříč Sluneční soustavou. Vzápětí k Holdenovi přichází detektiv Miller se slovy, že si musí promluvit.\n"}
{"id": "1322017", "url": "https://cs.wikipedia.org/wiki?curid=1322017", "title": "Mondicourt", "text": "Mondicourt\n\nMondicourt je francouzská obec v departementu Pas-de-Calais v regionu Hauts-de-France. V roce 2014 zde žilo 629 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Grincourt-lès-Pas, Lucheux (Somme), Pas-en-Artois a Pommera.\n\n\"Počet obyvatel\"\n\n\n"}
{"id": "1322045", "url": "https://cs.wikipedia.org/wiki?curid=1322045", "title": "Ušangi Margijani", "text": "Ušangi Margijani\n\nUšangi Margijani (* 28. ledna 1994 Gardabani, Gruzie) je gruzínský zápasník–judista a sambista svanského původu.\n\nVyrůstal v obci Udabno v okrese Sagaredžo. Začínal se sambem ve věku 11 let. Připravoval se v Samtrediji v Imereti. Juniorském věku kombinoval zápasení v sambo a judo. V gruzínské seniorské judistické reprezentaci se pohybuje od roku 2014 od roku 2016 ve střední váze do 90 kg.\n\nUšangi Margijani je pravoruký judista, velmi silný v boji zblízka.\n\n\n\n"}
{"id": "1322048", "url": "https://cs.wikipedia.org/wiki?curid=1322048", "title": "Izotopy wolframu", "text": "Izotopy wolframu\n\nPřírodní wolfram (W) je tvořen čtyřmi stabilními izotopy; W (přirozený výskyt 26,50 %), W (14,31 %), W (30,64 %) a W (28,43 %); a jedním radioizotopem, W (0,12 %, poločas přeměny delší než 6,6×10 let). Bylo také popsáno 37 umělých radioizotopů, s nukleonovými čísly 157 až 197, a několik jaderných izomerů tohoto prvku. Nejstabilnější umělé radioizotopy jsou W (poločas přeměny 121,2 dne), W (75,1 dne), W (69,78 d), W (21,6 d) a W (24 hodin). Všechny ostatní mají poločasy kratší než 3 hodiny, většina pod 2 minuty. Radioizotopy s nukleonovým číslem 181 a nižším se většinou přeměňují beta plus přeměnou na izotopy tantalu, zatímco u W a těžších radioizotopů probíhá přeměna beta minus na rhenium..\n"}
{"id": "1322060", "url": "https://cs.wikipedia.org/wiki?curid=1322060", "title": "Serisa smrdutá", "text": "Serisa smrdutá\n\nSerisa smrdutá (\"Serissa japonica\", syn. \"S. foetida\") je druh rostliny z čeledi mořenovité a podle současné taxonomie jediný druh rodu serisa. Je to malý, drobnolistý, hustě větvený keř s bílými nebo růžovými květy. Rostlina při rozemnutí nepříjemně zapáchá. Pochází z Číny a vyskytuje se i v Japonsku.\n\nSerisa je oblíbenou rostlinou k tvorbě bonsají. Pro půvabné květy je nazývána \"strom tisíce hvězd\". Byly vypěstovány i různé okrasné kultivary.\n\nSerisa je malý, bohatě větvený, stálezelený keř, dorůstající výšky okolo 0,5 metru. Listy a mladé větévky při rozemnutí zapáchají. Listy jsou drobné (1,5 až 2,5 cm dlouhé), tence kožovité, vstřícné, křižmostojné. Často jsou nahloučené na koncích větévek a pak vypadají jako přeslenité. Palisty jsou interpetiolární, trojúhelníkovité až uťaté, s 1 až 8 štětinami. Květy jsou přisedlé, oboupohlavné, jednotlivé nebo po několika v hlávce. Květenství jsou v principu vrcholová, někdy ale vyrůstají na krátkých postranních větévkách a jsou proto zdánlivě úžlabní. Kalich je zakončen 4 až 6 laloky. Koruna je bílá až růžová, nálevkovitá, se 4 až 6 korunními laloky. Korunní trubka je uvnitř vlnatá. Tyčinek je 4 až 6 jsou přirostlé v horní části korunní trubky. Semeník obsahuje 2 komůrky, v nichž je po 1 vajíčku. Blizna je dvoulaločná. Plodem je drobná, pozdně pukající tobolka, obsahující 2 semena a otevírající se na vrcholu. Někdy jsou plody interpretovány jako peckovice\n\nDruh pochází z jihovýchodní Číny, v historických dobách byl introdukován i do Japonska.\nV Číně roste v podrostu širokolistých lesů a podél vodních toků v nadmořských výškách od 100 do 1600 metrů.\n\nCharakteristický nepříjemný pach rostliny souvisí s obsahem iridoidního glykosidu paederosidu. Při poškození tkání se uvolňuje enzym, který tento glykosid štěpí za uvolnění páchnoucí složky s obsahem síry, methylmerkaptanu. Tato látka je obsažena i v některých jiných zástupcích mořenovitých, jmenovitě v rodech \"Paederia\", \"Leptodermis\", \"Saprosma\" a \"Lasianthus\".\n\nDruh byl poprvé popsán v roce 1780 C. P. Thunbergem jako \"Lycium japonicum\". Do samostatného rodu \"Serissa\" jej týž autor přesunul v roce 1798. V roce 1782 popsal tentýž druh Carl Linné mladší jako \"Lycium foetidum\". I tento taxon byl později v roce 1819 přesunut do rodu \"Serissa\" jako \"S. foetida\". Později byly obě jména shledána jako synonyma. Jméno \"Serissa foetida\" se v botanické literatuře dlouho udrželo, ačkoliv prioritu má dle pravidel botanické nomenklatury název \"Serissa japonica\".\n\nRod \"Serissa\" je v rámci čeledi mořenovité řazen do podčeledi \"Rubioideae\". Mezi blízce příbuzné rody náleží dle výsledků molekulárních studií rody \"Rubia\", \"Plocama\", \"Putoria\", \"Theligonum\" a \"Didymaea\", s nimiž tvoří monofyletickou skupinu.\nV minulosti byl rozlišován ještě jeden druh rodu, \"Serissa serissoides\". Odlišuje se zejména tvarem a konzistencí listů a délkou korunní trubky. Současná taxonomie uznává pouze druh \"Serissa japonica\".\n\nSerisa se často používá k tvorbě bonsají. Je oblíbená pro svůj rychlý růst a půvabné květy, pro něž je nazývána \"strom tisíce hvězd\". Existuje řada okrasných kultivarů např. s plnými květy (kultivar 'Flore Pleno') nebo panašovanými listy (např. 'Variegata').\n\n"}
{"id": "1322066", "url": "https://cs.wikipedia.org/wiki?curid=1322066", "title": "Tatra 625", "text": "Tatra 625\n\nTatra 625 byl projekt nástupce limuzíny Tatra 613 z 80. let 20. století, který nebyl realizován.\n\nProjekt Tatry 625, nástupce Tatry 613, vznikl v 80. letech 20. století. Starší Tatry 613 se vyráběly od roku 1974 a po téměř deseti letech nezměněné výroby nastala potřeba modernizace. V roce 1983 tak začala práce na projektu. Na projektu spolupracoval například konstruktér Jiří Drvota, který nakreslil původní designový návrh vozu. Některé konstrukční problémy měl vůz společné s MTX Tatrou V8, na které pracoval Václav Král, a tak je řešili spolu. Zatímco Drvota například vyvíjel chlazení motoru pro obě auta, Václav Král na oplátku navrhl design pozdější karoserie s motorem vzadu pro vůz Tatra 625. Další karosérii nakreslil například Jiří Španihel.\n\nBěhem projektu byly vytvořeny nákresy a makety v měřítku 1:5 a několik variant karosérií. Po letech vývoje byl ale projekt několik měsíců před listopadem 1989 pozastaven kvůli nedostatku peněz při vleklém vývoji a Tatra už se k němu kvůli starostem s polistopadovými změnami trhu nevrátila. Nástupcem Tatry 613 se tak stal až v roce 1995 model Tatra 700, který byl vlastně jen důkladným faceliftem. Ten v roce 1999 uzavřel tradici výroby osobních automobilů Tatra vzniklou v roce 1897 vozem NW Präsident.\n\nNový vůz měl najít širší využití než jeho předchůdce a roční výroba tak s ním měla stoupnout z 500 kusů na 2000. Využití měl najít například u taxislužby. Rozvor měl mít 285 cm a délku 490 cm, čímž se podobal například pozdější Škodě Superb. Pohon měl zajišťovat zcela nový motor, osmiválec T625. Motor měl mít stejně jako předchozí V8 objem 3,5 litru, s konstrukční kapacitou zvětšit ho až na 4,3 litru, byl ale chlazený vodou místo vzduchu, byl tišší a lehčí. Oproti předchozímu motoru měl rozvod DOHC a vyšší výkon – 197 koní a 320 Nm. Měl čtyři ventily na válec, chlazení oleje a variabilní sání.\n\nVýkon vpředu umístěného motoru měl být původně podle zadání přenášen na zadní kola, čili mělo jít o klasickou koncepci, ale v průběhu projektování autoři zjistili, že trakce by nebyla dostatečná, a přehodnotili tak pohon na 4x4. Ten ale zase přinášel příliš vysoké náklady, proto se autoři vrátili ke koncepci předchůdce, motoru vzadu a pohonu zadních kol.\n\nV době ukončení projektu měla konkurence v podobě BMW nebo Mercedesu-Benz mnoho bezpečnostních i luxusních prvků navíc. Tatra měla i inovativní prvky jako třeba palivovou nádrž pod předními sedadly kvůli lepšímu rozložení hmotnosti, ale celkově na konkurenci nemohla stačit. Nástupcem Tatry 613 se nakonec stal až její důkladný facelift Tatra 700 z roku 1995, který měl ale ještě méně konkurenčního potenciálu, než inovativní projekt Tatry 625, navíc přišel v době, kdy konkurence stihla přidat ještě další náskok, čili v porovnání s konkurencí neuspěl a vyrobilo se ho celkově jen 72 kusů.\n"}
{"id": "1322067", "url": "https://cs.wikipedia.org/wiki?curid=1322067", "title": "Krysí národ", "text": "Krysí národ\n\nKrysí národ () je označení pro část obyvatelstva Čínské lidové republiky, která žije v bývalých podzemních krytech, které zůstaly pod velkými čínskými městy, zejména pod Pekingem, z období Studené války. Pod samotným Pekingem jich podle oficiálních údajů žije až čtvrt miliónu, ale neoficiální odhady se blíží až celému milionu.\n\nSamotné kryty vznikly především v počátečních fázích Studené války a když Teng Siao-pching začal koncem sedmdesátých let svou politiku reformy a otevření, začala v Čínské lidové republice stoupat urbanizace, jak se do měst stěhovali dělníci z venkova. Aby jim zajistila bydlení, povolila vláda obývání některých z krytů.\n\nPodzemní bydlení se ujalo a poté, co jej v roce 2010 ministerstvo bydlení zakázalo z bezpečnostních a zdravotních důvodů, vyhnal stát v následujících pěti letech z podzemí přes 120 tisíc obyvatel. Podzemní bydlení, byť už nelegální, zůstalo ovšem pro některé nízkopříjmové pracovníky nadále přitažlivým, mimo jiné proto, že na rozdíl od bydlení na periferiích nevyžaduje dlouhé dojíždění do práce.\n"}
{"id": "1322068", "url": "https://cs.wikipedia.org/wiki?curid=1322068", "title": "Slovanská literatura", "text": "Slovanská literatura\n\nSlovanská literatura je literatura v jednom ze slovanských jazykù. Roman Jakobson v knize \"The Kernel of Comparative Slavic Literature\" (Jádro slovanské literární komparatistiky, 1953) líčil slovanskou literaturu jako celek na základě hledisek gramatických a versologických nebo rétorických, ale také etnicko-sociálních a civilizačních. Obor \"Slovanská literatura\" je součástí slavistiky.\n\n\n\n"}
{"id": "1322070", "url": "https://cs.wikipedia.org/wiki?curid=1322070", "title": "Hans Mont", "text": "Hans Mont\n\nHans Mont (1546 Gent - po 1582/5 Ulm?) byl vlámský sochař a architekt, žák a spolupracovník italského sochaře Giambologna, působící v Itálii, Rakousku, Čechách, na Moravě a v Německu. Jako dvorní sochař pracoval pro císaře Maxmiliána II. na výzdobě zámku Neugebäude u Vídně. Později krátce působil ve službách císaře Rudolfa II., ale pro poranění oka opustil Prahu a odešel do Ulmu, kde pravděpodobně zemřel.\n\nVyučil se v Gentu sochařem. Pokračující náboženské nepokoje ho donutily opustit Gent a odejít do Itálie. V roce 1572 vstoupil do florentské dílny sochaře Giambologna (1529-1608), který ho o 3 roky později doporučil císaři Maxmiliánovi II. jako vhodného umělce pro výzdobu letohrádku Neugebäude ve Fasangarten u Vídně. Zatímco zde vytvořil štukové reliéfy a sochy, Bartholomeus Spranger (1546-1611) zde pracoval na freskové výzdobě zámku. Sochy a štukové reliéfy se nedochovaly, ale na podobu obřích postav zhotovených ve štuku lze usuzovat z výzdoby zámeckých lunet Císařského sálu v Bučovicích (plastiky císaře Karla V., Európy, boha Marse a Diany), připisovaných Hansi Montovi. Vyzdobil také velký triumfální oblouk na Bauernmarktu určený pro slavnostní vjezd císaře Rudolfa II. do Vídně v roce 1576. Asi od 1576 působil ve službách Rudolfa II., ač se jeho jméno neobjevuje v inventáři císařovy kunstkomory. Historici umění připisují bronzové sousoší \"Venuše a Adónis\", které původně bylo umístěno na schodišti Nového (dnes Španělského sálu). Dnes se sousoší nachází v zahradách královského zámku v Drottningholmu ve Švédsku. Podobně hypotetická autorizace se týká mramorového sousoší \"Mars a Venuše\". Sousoší, v němž Venušina hlava a ruka jsou pozdějšího původu, pochází z Nostické sbírky. Za možného autora tohoto sousoší byl považován Adrian de Vries, ale dnes je přisuzováno Hansi Montovi (před 1580, Schwarzenberský palác, Národní galerie v Praze).\nV roce 1580 si Hans Mont poranil oko při hře v císařské Míčovně a ještě téhož roku opustil Prahu. Přijal nabídku městské rady v Ulmu, která ho pověřila stavitelskými pracemi na městském opevnění. V roce 1582 byl propuštěn, ale téhož roku se Sprangerův přítel H. U. Krafft s nim setkal v Kemptenu. Jeho další osud není znám, ale Karel van Mander uvádí, že odešel do Konstantinopoli, kde zemřel.\n\nPatřil k nejvýznamnějším sochařům své doby. Z jeho prací se však dochovaly jen dvě signované kresby. Ty posloužily k atribuci dalších kreseb a pomohly také při identifikaci jeho sochařských prací, které mu historici umění dnes připisují. Není však pochyb, že jeho tvorba zaujala císaře Rudolfa II. natolik, že v roce 1591 pozval k výzdobě sálů Pražského hradu dalšího vynikajícího sochaře - Adriana de Vries (1556?-1626).\n\n"}
{"id": "1322071", "url": "https://cs.wikipedia.org/wiki?curid=1322071", "title": "Helena Maria Stollenwerk", "text": "Helena Maria Stollenwerk\n\nHelena Maria Stollenwerk (28. listopadu 1852, Rollesbroich – 3. února 1900, Steyl) byla německá řeholnice kongregace Sester služebnic Svatého Ducha věčné adorace a spoluzakladatelka kongregace Sester misionářek služebnice Ducha Svatého. Dnes je uctívána jako blahoslavená.\n\nNarodila se 28. listopadu 1852 v Rollesbroichu jako dcera Hanse Petera Stollenwerka a jeho třetí manželky Anny roz. Bongardové.\n\nRoku 1856 se rozhodla stát misionářkou v Číně, kde se pokusila najít klášter, avšak hledání bylo marné.\n\nRoku 1882 se v Nizozemsku potkala s Arnoldem Janssenem (později svatořečený) který jí podporoval v založení nové řeholní kongregace. V tom čase krátce pomáhala v kuchyni Janssenovy Společnosti Božího Slova a od roku 1884 pomáhala Hendrině Stenmanns, později také blahořečené. Dne 8. prosince 1889 založil otec Arnold kongregaci Sester služebnic Svatého Ducha věčné adorace, do které Helena 17. ledna 1892 vstoupila a přijala jméno \"Maria Virgo\". Dne 12. března 1894 složila své sliby a 12. srpna 1898 se stala představenou kláštera. Poslala např. několik sester na misie do Argentiny či do Toga. Dne 8. prosince 1898 podala svou rezignaci na post představené.\n\nNa podzim 1899 jí byla diagnostikována meningitida. Zemřela 3. února 1900 v nizozemském Steylu.\n\nRoku 1950 byl zahájen v diecézi Roermond její proces blahořečení. Dne 14. května 1991 uznal papež Jan Pavel II. její hrdinské ctnosti a byla prohlášena Ctihodnou. Dne 26. března 1994 uznal stejný papež zázrak uzdravení na její přímluvu. Blahořečena byla 17. května 1995.\n\n"}
{"id": "1322074", "url": "https://cs.wikipedia.org/wiki?curid=1322074", "title": "Pommera", "text": "Pommera\n\nPommera je francouzská obec v departementu Pas-de-Calais v regionu Hauts-de-France. V roce 2014 zde žilo 322 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Famechon, Halloy, Lucheux (Somme), Mondicourt, Orville a Pas-en-Artois.\n\n\"Počet obyvatel\"\n\n\n"}
{"id": "1322076", "url": "https://cs.wikipedia.org/wiki?curid=1322076", "title": "Ofenzíva v Antilibanonu", "text": "Ofenzíva v Antilibanonu\n\nOfenzíva v Antilibanonu (též Ofenzíva v Kalamúnu, Bitva o Kalamún z anglického \"Qalamoun offensive\") byl útok libanonské armády, syrské armády a radikálního libanonského hnutí Hizballáh proti jednotkám Islámského státu a organizaci Džabhat Fatah aš-Šám, dříve známé jako Fronta al-Nusrá. Ofenzíva se odehrávala v severovýchodní části pohoří Antilibanon, známé též jako Kalamún.\n\nPrvní část ofenzívy, kdy Hizballáh společně se Syrskými ozbrojenými silami vytlačil organizaci Džabhat Fatah aš-Šám z Libanonu a příhraničních oblastí v Sýrii, začala 21. července a skončila 27. července 2017, kdy Hizballáh a radikálové vyhlásili příměří. Radikálové následně se svými rodinami odjeli do severní Sýrie.\n\nDruhá část ofenzívy začala 19. srpna a skončila 27. srpna 2017. Do této ofenzívy se zapojila i libanonská armáda, která s radikály z Islámského státu bojovala na libanonské straně. Na syrské straně zatím s radikály bojovala syrská armáda s podporou Hizballáhu. Ofenzíva skončila opět příměřím a dohodou mezi Hizballáhem a Islámským státem o umožnění evakuace radikálů do východní Sýrie. Radikálové se následně evakuovali, nicméně jejich konvoj se o několik dní později ocitl pod palbou Spojených států.\n\nIslámský stát a Fronta al-Nusrá důsledkem této ofenzívy přišly o svá jediná území v Libanonu a jejich činnost v této zemi tak po čtyřech letech skončila.\n"}
{"id": "1322081", "url": "https://cs.wikipedia.org/wiki?curid=1322081", "title": "Muriel Blaive", "text": "Muriel Blaive\n\nMuriel Blaive (* 1969) je francouzská historička, věnující se profesně dějinám (post-)komunismu v tehdejší střední Evropě, zvláště pak v tehdejším Československu. \n\nVystudovala Institut politických studií v Paříži, kde pod vedením Jacqua Rupnika zpracovala práci zaměřenou na etiku a politickou činnost Václava Havla. Doktorát získala na pařížské École des hautes études en sciences sociales pod vedením historika Krzysztofa Pomiana. Disertační práci na téma \"Československo a rok 1956\" (\"L'année 1956 en Tchécoslovaquie\") obhájila v listopadu 1999.\n\nV letech 2001–2005 působila na Fakultě humanitních studií Univerzity Karlovy v Praze. Zároveň byla v letech 2001-2003 postdoktorskou výzkumnicí ve Francouzském ústavu pro výzkum ve společenských vědách (CEFRES) v Praze. V letech 2006-2013 působila na Ludwig Boltzmann Institutu pro evropské dějiny a veřejné sféry ve Vídni.\n\nV roce 2010 se v České republice ucházela o pozici ředitele Ústavu pro studium totalitních režimů (ÚSTR). Ředitelem se tehdy stal Daniel Herman. V letech 2013-2014 byla místopředsedkyní Vědecké rady ÚSTR. V letech 2014–2018 působila jako poradkyně ředitele ÚSTR pro pro výzkumné a metodologické otázky.\n\nV srpnu roku 2017 poskytla Muriel Blaive rozhovor redaktorce Veronice Pehe, zveřejněný v časopise a2larm.cz. Rozhovor vzbudil výraznou mediální odezvu, obzvláště pak tvrzení Blaive ve vztahu k archivům bývalé státní bezpečnosti, že \"namísto aby přinášely důkazy o zlém totalitním režimu, ukazují, že mezi vládci a ovládanými probíhal neustálý proces vyjednávání.\" Přehled následných mediálních reakcí je dostupný na serveru Novinky.cz. ÚSTR se své pracovnice zastal v prohlášení publikovaném na jeho stránkách. \n\n\n\n\n\n\n\n"}
{"id": "1322082", "url": "https://cs.wikipedia.org/wiki?curid=1322082", "title": "Seznam dílů seriálu Myšlenky zločince", "text": "Seznam dílů seriálu Myšlenky zločince\n\nToto je seznam dílů seriálu \"Myšlenky zločince\".\n\n<onlyinclude>\n</onlyinclude>\n\n"}
{"id": "1322084", "url": "https://cs.wikipedia.org/wiki?curid=1322084", "title": "UP network", "text": "UP network\n\nUP network je český placený dokumentárně-informační televizní kanál věnující se výhradně letectví. Stanice vysílá v České republice a na Slovensku v češtině, a v Belgii a Nizozemsku v angličtině s nizozemskými titulky. Provozovatelem stanice je společnost EFB NETWORK s.r.o.. \n\nProvozovatel je připraven při vzniku náhlé události spustit mimořádné vysílání. Stanice spolupracuje se světovými youtubery a planespotery. \n\nV pátek 14. dubna 2017 ve 20 hodin byl v česko-slovenské satelitní platformě Skylink spuštěn dokumentární kanál věnující se tématu letectví ve všech jeho podobách, stanice \"UP network\". Zahájení vysílání, jemuž nepředcházelo vysílání promo smyčky, se neobešlo bez prvotních technických problémů se zvukem, kdy byla v pozadí zvuku slyšet ozvěna. Díky vzniklému problému kanál odstartoval s třináctiminutovým zpožděním. Prvním vysílaným pořadem bylo zpravodajství \"UP News\". V první den vysílání byl kanál dostupný pro 2,5 milionů domácností v České republice, na Slovensku, Belgii a Nizozemsku. Zařazení programu do nabídek operátorů v dalších zemích provozovatel vyjednával. V dubnu se pracovalo na spuštění titulků v nizozemštině. Grafiku stanice vytvořil Miroslav Šišma z newyorského Simbling Rivalry Studia, a znělky Nórbert Kovacs. \n\nTelevize byla u satelitního operátora Skylink dočasně dostupná v základní nabídce \"Digital\", později byla přesunuta do vyššího placeného balíčku \"Smart\". Kanál vysílal ve standardním rozlišení. \n\nDne 19. dubna 2017 byla stanice zařazena do nabídky satelitních platforem Magio Sat a Nová Digi TV SK, kde nahradil SD verzi kanálu National Geographic Channel. \n\nV květnu 2017 byla stanice přidána do nabídky IPTV operátora T-Mobile TV. \n\nVe středu 7. června 2017 uvedla stanice novou talk show s názvem \"Up World – Prague\". Pořad moderoval poslanec hnutí Úsvit Marek Černoch a účinkovali v něm letecký expert \"Lukáš Musil\", pilot \"Petr Nechanický\" a kapitán ve výslužbě \"Karel Mündel\". Natáčení proběhlo v leteckém simulátoru Boeingu 747 v Praze. Do budoucna se zvažovalo vysílání i z jiných evropských měst. Talk show se věnovala událostem z leteckého světa a průmyslu uplynulého týdne, ekonomické stránce letectví, novinkám, zážitkům a zkušenostem pilotů, techniků a leteckých spisovatelů. \n\nZ nabídky největšího IPTV operátora v České republice byl pro extrémně nízkou sledovanost vyřazen kanál AXN a jeho pozice obsazena dokumentární stanicí \"UP network\". O pár dní později došlo také k přidání tohoto kanálu do nabídky Lepší.TV. \n\n\nNíže je uveden seznam IPTV operátorů, ve kterých je nabízen program \"UP network\".\n\n\n"}
{"id": "1322085", "url": "https://cs.wikipedia.org/wiki?curid=1322085", "title": "Pohár AFC", "text": "Pohár AFC\n\nPohár AFC (: AFC Cup) je každý rok konající se fotbalová soutěž pořádaná asijskou konfederací AFC pro kluby z méně kvalitních asijských soutěží. Soutěž vznikla v roce 2004. V roce 2014 byla soutěž sloučena s Prezidentským pohárem AFC, který byl určen pro nejhorší národní federace dle kritérií AFC.\n\nPoháru AFC se neúčastní týmy ze všech členských zemí AFC, ale pouze kluby z lig, které nesplňují kritéria stanovená AFC. Plnění kritérií se bodově ohodnotí a AFC každoročně podle nich sestavuje žebříček. Zbývající členské země, které splňují stanovené kritéria, se zúčastňují Ligy mistrů AFC.\n\nZdroj: \n\nZdroj: \n\nZdroj: \n\n"}
{"id": "1322089", "url": "https://cs.wikipedia.org/wiki?curid=1322089", "title": "Československá letecká akciová společnost", "text": "Československá letecká akciová společnost\n\nČeskoslovenská letecká akciová společnost (Čs.L.A.S.) byla raně československá letecká společnost. Vznikla sloučením firem \"Ikarus\" a \"Falco\", které provozovaly vyhlídkové lety a příležitostně přepravovaly cestující a náklad. \"Ikarus\" byla založena v roce 1920 Josefem Gürtlem, \"Falco\" ve stejný rok Juliem Arigi. V roce 1922 se sloučily do Čs.L.A.S. Rok poté ale společnost vyhlásila úpadek.\n"}
{"id": "1322091", "url": "https://cs.wikipedia.org/wiki?curid=1322091", "title": "Middlesex County (Connecticut)", "text": "Middlesex County (Connecticut)\n\nMiddlesex County je okres ve státě Connecticut ve Spojených státech amerických. K roku 2010 zde žilo odhadem 163 329 obyvatel. Největším městem okresu je Middletown. Celková rozloha okresu činí 1 137 km².\n"}
{"id": "1322092", "url": "https://cs.wikipedia.org/wiki?curid=1322092", "title": "OTV-5", "text": "OTV-5\n\nOTV-5 je pátý let armádního miniraketoplánu Boeing X-37, který provozuje letectvo Spojených států amerických. Byl vynesen raketou Falcon 9 Block 4 od společnosti SpaceX ze startovací rampy LC-39A v Kennedyho vesmírném středisku. První stupeň rakety přistál na ploše LZ-1. Při předchozích misích byla k vynesení miniraketoplánu použita raketa Atlas V od společnosti ULA, ale o tento let se nemohla společnost ucházet, protože jedním z účelů této mise je potvrdit, že raketoplán může být vynášen více raketami. I v případě nehody jedné z nich by tak měl být k dispozici nosič, který by mohl miniraketoplán dopravit do vesmíru. Samotný miniraketoplán je tajný projekt, na jehož palubě se ve vesmíru provádí testy nových technologií. K přistání došlo 27. října 2019 na Shuttle Landing Facility.\n\nV červnu 2017 bylo poprvé oznámeno, že SpaceX v srpnu téhož roku vynese na oběžnou dráhu první zakázku pro USAF. Později bylo upřesněno, že bude vynesen armádní miniraketoplán X-37B. Bylo to nečekané oznámení, jelikož všechny předchozí lety odbavila United Launch Aliance se svojí raketou Atlas V. Později vyšlo najevo, že ULA se o tento let nemohla ucházet, jelikož letectvo chtělo otestovat možnost vynesení jinou raketou. SpaceX se svojí raketou Falcon 9 byla jedinou další možností, jelikož SpaceX v roce 2015 získala certifikaci amerického letectva.\n\nPři tomto letu byl u rakety použit nový, tvarově upravený připojovací adaptér a na rameno startovní rampy byla přidána další klimatizační hadice, která nejspíše slouží pro chlazení vnitřních prostor nákladu. Na prvním stupni Falconu 9 byla použita původní hliníková kormidla. Statický zážeh před misí proběhl 31. srpna 2017 v 22:30 SELČ.\n\nZ dostupných informací je známo, že miniraketoplán s sebou veze malé družice a v nákladovém prostoru má umístěné zařízení Advanced Structurally Embedded Thermal Spreader II. To by mělo testovat novou elektroniku a také technologie oscilujících tepelných trubic. Délka tohoto letu není známa, ale při předchozích misích strávil miniraketoplán ve vesmíru až 717 dní.\n\nPozorováním bylo určeno, že 12. dubna 2018 měla oběžná dráha výšku 356 – 357 km a sklon 54,47°, to znamená, že téměř půl roku raketoplán svoji dráhu přiliš neměnil.\n\nRaketoplán strávil na oběžné dráze 779 dní, čímž vytvořil rekord v délce trvání kosmického letu návratové kosmické lodi. Misi zakončil přistáním na dráze Shuttle Landing Facility, která dříve sloužila k přistávání raketoplánů Space Shuttle. \n"}
{"id": "1322101", "url": "https://cs.wikipedia.org/wiki?curid=1322101", "title": "Maltské letecké křídlo", "text": "Maltské letecké křídlo\n\nLetecké křídlo ozbrojených sil Malty (, ) je křídlo provozující letadla ozbrojených sil Malty. Malta nedisponuje bojovými leteckými silami a její letouny a vrtulníky jsou užívány k průzkumu, námořnímu hlídkování, pátrání a záchraně a vzdušné přepravě.\n\nZákladna leteckého křídla Malty se nachází na mezinárodním letišti Malta. Velitelství (\"Air Wing Headquarters\") plní úkoly velení, kontroly a koordinace podřízených jednotek, tak aby zajišťovaly připravenost útvaru k plnění jeho operačních úkolů na Maltě i mimo ni. Velitelem křídla je v současnosti podplukovník James Thomas Grech.\nMaltské ozbrojené síly získaly své první letecké vybavení v roce 1971, kdy jim Spolková republika Německo darovala čtyři vrtulníky Bell 47G, které v roce 1973 doplnil jeden Agusta-Bell AB206A Jet Ranger darovaný Libyí.\n\nTabulka obsahuje přehled letecké techniky Malty podle Flightglobal.com.\nNa ostrově dále působí mise italského letectva \"Aeronautica Militare\", provozující dva pátrací a záchranné vrtulníky Agusta-Bell AB212 se smíšenými italsko-maltskými osádkami.\n\n"}
{"id": "1322106", "url": "https://cs.wikipedia.org/wiki?curid=1322106", "title": "Soriatitan", "text": "Soriatitan\n\nSoriatitan („titán z provincie Soria“) byl rod sauropodního dinosaura z čeledi Brachiosauridae, který žil v období spodní křídy (stupeň hoteriv až barrem), asi před 133 - 125 miliony let, na území dnešního severního Španělska (souvrství Golmayo). Tento dinosaurus sdílí některé diagnostické znaky se sauropody rodu \"Abydosaurus\", \"Cedarosaurus\", \"Tastavinsaurus\" a \"Venenosaurus\". Objev tohoto evropského spodnokřídového brachiosaurida ukazuje, že v době jeho života ještě mohla být Severní Amerika a Evropa částečně propojena jakýmsi pevninským mostem.\n\n"}
{"id": "1322107", "url": "https://cs.wikipedia.org/wiki?curid=1322107", "title": "Eurofighter GmbH", "text": "Eurofighter GmbH\n\nEurofighter Jagdflugzeug GmbH je nadnárodní společnost koordinující projekt, výrobu a modernizaci Eurofighteru Typhoon, včetně pohonných jednotek navržených a vyráběných společností EuroJet Turbo GmbH.\n\nVznikla roku 1986 a sídlí v bavorském Hallbergmoosu. Jejími dnešními podílníky jsou tři významní letečtí výrobci z celkem čtyř evropských států:\n\n\nHlavním zákazníkem společnosti je NATO Eurofighter and Tornado Management Agency (NETMA), zastupující zájmy partnerských států. Tento kooperativní způsob managementu kopíruje model použitý v projektu Panavia Tornado, v jehož případě byla společnost Panavia Aircraft GmbH odpovědná za dodávky zbraňového systému a společnost Turbo-Union Ltd. sídlící ve Spojeném království nesla odpovědnost za pohonný systém.\n\n"}
{"id": "1322110", "url": "https://cs.wikipedia.org/wiki?curid=1322110", "title": "Pákistánské letectvo", "text": "Pákistánské letectvo\n\nPákistánské letectvo (, ) je označení pro leteckou složku ozbrojených sil Pákistánu.\n\nVlastními podpůrnými vzdušnými složkami disponují i Pákistánská armáda a námořnictvo.\n\nPákistánské letectvo bylo založeno, podobně jako další složky ozbrojených sil země, 14. srpna 1947, v souvislosti s vyhlášením nezávislosti Pákistánu na Britské Indii. Původně neslo název \"Royal Pakistan Air Force\" (Pákistánské královské letectvo). V momentu svého vzniku disponovalo pouze malým počtem letounů, například stíhacích typů Hawker Tempest, spojovacích a pozorovacích Taylorcraft Auster V, cvičných de Havilland DH.82 Tiger Moth a North American Harvard a 32 Douglas Dakota/Skytrain, z nichž mnohé nebyly letuschopné. \n\nTyto typy nevyhovovaly potřebám místního vojenského letectva co se týkalo charakteru terénu nad nímž měly operovat, zejména hornatých regionů severního Kašmíru a západního Hindúkuše, v němž musely vzhledem k svým omezeným výkonům užívat na pilotáž náročné letové trasy horskými údolími.\n\nTabulka obsahuje přehled letecké techniky Pákistánského letectva podle Flightglobal.com.\n\n"}
{"id": "1322111", "url": "https://cs.wikipedia.org/wiki?curid=1322111", "title": "Sincerely L. Cohen: A Live Celebration of Leonard Cohen", "text": "Sincerely L. Cohen: A Live Celebration of Leonard Cohen\n\nSincerely L. Cohen: A Live Celebration of Leonard Cohen je koncertní album složené z písní kanadského hudebníka a spisovatele Leonarda Cohena. Vydáno bylo 21. září roku 2017, tedy den, kdy by se Cohen dožil třiaosmdesáti let. V ten den vyšlo pouze v digitální podobě ke stažení z internetu. Dne 24. listopadu toho roku vyšlo také na dvojité dlouhohrající gramofonové desce, a to v omezeném počtu 500 kusů. Záznam pochází z ledna 2017, kdy byl nahrán v newyorském sále Music Hall of Williamsburg. Na album přispěli například Lee Ranaldo, Lenny Kaye, Richard Thompson a další. Autorem poznámek k albu (tzv. \"liner notes\") je novinář Justin Joffe.\n\n"}
{"id": "1322113", "url": "https://cs.wikipedia.org/wiki?curid=1322113", "title": "Kostel Nanebevzetí Panny Marie (Křižanovice)", "text": "Kostel Nanebevzetí Panny Marie (Křižanovice)\n\nKostel Nanebevzetí Panny Marie je římskokatolický chrám v obci Křižanovice v okrese Vyškov. Je chráněn jako kulturní památka České republiky.\n\nJde o raně barokní kostel z přelomu 17. a 18. století. V 19. století byla přistavěna sakristie, v roce 1944 vestavěna hudební kruchta. \nJde o jednolodní stavbu s odsazeným rovně zakončeným kněžištěm. Čelní loď kněžiště je prolomena oválným oknem. Kněžiště má nízkou valenou klenbu se styčnými výsečemi, loď a sakristie jsou plochostropé.\nZvon ve věži má reliéfní nápis se jmény evangelistů a letopočet 1451.\n\nJde o farní kostel farnosti Křižanovice u Bučovic.\n"}
{"id": "1322114", "url": "https://cs.wikipedia.org/wiki?curid=1322114", "title": "Laiyangosaurus", "text": "Laiyangosaurus\n\nLaiyangosaurus (\"ještěr z údolí Laiyang\") byl rodem hadrosauridního býložravého dinosaura, žijícího v období pozdní křídy na území dnešní Číny (provincie Šan-tung, souvrství Jingkankou a souvrství Wang-ši).\n\nTento hadrosauridní dinosaurus byl zástupcem podčeledi Saurolophinae a tribu Edmontosaurini. Byly objeveny fosilie jeho lebky a zubů, které umožnily určit jej jako nový druh. Mezi jeho blízké příbuzné patřily podle fylogenetické analýzy rody \"Kamuysaurus\", \"Kerberosaurus\", \"Kundurosaurus\", \"Shantungosaurus\" a \"Edmontosaurus\". Byl tak zástupcem tribu Edmontosaurini, skupiny vývojově vyspělých hadrosauridů z pozdní svrchní křídy severní polokoule.\n\n\n"}
{"id": "1322117", "url": "https://cs.wikipedia.org/wiki?curid=1322117", "title": "Leonhard von Keutschach", "text": "Leonhard von Keutschach\n\nLeonhard von Keutschach (asi 1442 – 8. července 1519 Salzburg) byl kníže-arcibiskup Salcburského knížecího arcibiskupství.\n\nNarodil se pravděpodobně ve Viktringu, jako syn Otto von Keutschacha, soudce u panského soudu (\"Hofrichter\"), a Gertrudy von Möderndorf. Rodina Keutschachů pochází ze severního břehu jezera Keutschach. Jejich rodinným erbem je bílá vodnice na černém poli. \n\nLeonhard započal svou církevní kariéru jako kanovník augustiniánského řádu a později probošt kláštera Eberndorf. V roce 1490 byl povýšen na probošta salcburské kapituly a o pět let později (1495) byl zvolen za knížete-arcibiskupa. V roce 1498 znovuvypudil salcburské židy, kteří se opět vrátili do oblasti po jejich vyhnání v roce 1404. Ve stejném roce nechal zbourat také židovské synagogy v Salzburgu a Halleinu. \n\nMěsto Salzburg trápila od roku 1481 politická nestabilita, kterou nepřímo způsobil císař Fridrich III. Habsburský tím, že občanům města daroval právo volit si vlastní městský koncil a starostu. V roce 1511 ukončil tyto nepokoje Leonhard. Sezval si starostu a konšele na galavečeři a následně je uvěznil a přinutil se vzdát jejich práv. Svou pozici si Leonhard upevňoval nepotismem, kdy do klíčových pozic dosazoval své příbuzné. Přesto musel na pozici biskupa koadjutora příjmou Matyáše Langa z Wellenburgu, bývalého sekretáře císaře Maxmiliána I. Habsburského. \n\nV roce 1504 vydal arcibiskup Leonhard jednu z evropských prvních vyhlášek, které měly oficiálně chránit ohrožené živočišné druhy, včetně ibise skalního , který však přesto byl ve střední Evropě vyhuben. \n"}
{"id": "1322118", "url": "https://cs.wikipedia.org/wiki?curid=1322118", "title": "Kolumbijské letectvo", "text": "Kolumbijské letectvo\n\nKolumbijské letectvo (, zkratkou FAC) je letecká složka ozbrojených sil Kolumbie.\nBylo založeno v roce 1919 Marco Fidelem Suárezem na základě zákona č. 126 jako letecká složka pozemních sil (\"Arma de Aviación\"). V roce 2010 mělo 13 500 příslušníků a patří mezi nejvýznamnější letectva na jihoamerickém kontinentu, spolu s letectvy Brazílie, Peru a Venezuely, ačkoliv se potýká s řadou problémů, například se zastarávajícím letovým parkem.\n\nVlastními podpůrnými vzdušnými složkami disponují i Kolumbijská armáda a námořnictvo.\nKolumbijské letectvo se významným způsobem zapojilo do kolumbijsko-peruánské války v letech 1932-1933. Během druhé světové války disponovalo větším množstvím letounů North American T-6 Texan, s nimiž hlídkovalo nad pobřežními vodami. V průběhu občanské války v Kolumbii se zapojilo do protipovstaleckých operací. V roce 2015 vstoupila desítka jeho pilotů do krátkodobé stávky v odpověď na odmítnutí vlády modernizovat zastarávající letouny Kfir izraelského původu, které jsou jediným typem schopným protivzdušné obrany i protizemních útoků ve výzbroji vzdušných sil Kolumbie, s požadavkem na jejich náhradu.\n\nTabulka obsahuje přehled letecké techniky Kolumbijského letectva podle Flightglobal.com.\n\n"}
{"id": "1322122", "url": "https://cs.wikipedia.org/wiki?curid=1322122", "title": "Evangelický zámecký kostel", "text": "Evangelický zámecký kostel\n\nEvangelický zámecký kostel (\"Evangelische Schlosskirche\"), Kostel Všech svatých nebo Kostel reformace je největší kostel v německém městě Wittenberg. Nachází se u jižní části zámku, bývalého sídla saských kurfiřtů a patří evangelické (luteránské) církvi.\n\nOznačení \"Kostel reformace\" dostal pro svou roli v německé reformaci i v životě Martina Luthera, který zde kázal. Na bočních dveřích kostela uveřejnil podle pověsti svých \"95 tezí\" a je tu také pohřben spolu se svým spolupracovníkem Melanchthonem. Kostel byl vybudován na místě dřívější zámecké kaple na přelomu 15. a 16. století a přestavěn v novogotickém stylu v 19. století. Je zapsán v seznamu kulturního dědictví UNESCO.\n\nPrvní kapli Všech Svatých dal na tomto místě postavit vévoda Rudolf I. Saský. Byla vysvěcena roku 1346 a podřízena přímo papeži, roku 1400 se stala hlavním městským kostelem. Koncem 15. století dal vévoda Fridrich III. přestavět celý zámek a s ním v letech 1490-1511 i kostel v pozdně gotickém slohu podlke návrhu architekta Konráda Pflügera. Na výzdobě se podíleli vynikjaící umělci, například řezbář Tilman Riemenschneider, malíř Albrecht Dürer a další. Roku 1502 založil Fridrich Wittenberskou univerzitu a roku 1507 ji papež potvrdil. Kostel Všech svatých se tak stal i univerzitním kostelem. V kostele kázal Luther i Melanchton, odehrávaly se zde promoce a jiné stavnosti.\n\n31. října 1517 vyvěsil podle pověsti na boční dveře Martin Luther svých 95 tezí proti prodeji odpustků, a to jako pozvánku na univerzitní disputaci. Jak bylo zvykem, poslal je i arcibiskupovi Albertovi do Mohuče, teze však byly mezitím vytištěny a rychle se rozšířily po Německu, takže ohlášená disputace se patrně nekonala a Lutherův čin se pokládá za začátek německé protestantské reformace. Roku 1546 byl zde Martin Luther pohřben a roku 1560 i jeho nejbližší žák Philipp Melanchthon.\n\nZa Sedmileté války dobyli Wittenberg Prusové a při obléhání a ostřelování kostel do základů vyhořel. Když bylo Sasko připojeno k Prusku, v roce 1858 nařídil král Fridrich IV., aby byl kostel důkladně opraven, a do dveří dal vyrobit bronzové veřeje s reliéfy k Lutherovým tezím. K výročí Lutherova narození roku 1883 byl kostel opět restaurován a upraven v novogotickém slohu, včetně věže. Od roku 1949 slouží kostel i jako farní a za faráře F. Schorlemmera se stal významným střediskem disidentského mírového hnutí v tehdejší NDR. Roku 1983 byla instalována nová barevná okna a v letech 1999-2000 dostal novou střechu. K výročí Lutherových tezí roku 2017 byl znovu opraven a otevřen v roce 2016.\n"}
{"id": "1322128", "url": "https://cs.wikipedia.org/wiki?curid=1322128", "title": "Ensisheim", "text": "Ensisheim\n\nEnsisheim je francouzská obec, která se nachází v departementu Haut-Rhin, v regionu Grand Est.\n\nObec má rozlohu 36,59 km². Nejvyšší bod je položen 231 m n. m.\n\nV roce 2013 zde žilo 7494 obyvatel.\n\nDne 7. října roku 1492 dopadl poblíž obce meteorit, jehož světelnou stopu a akustický projev pozorovalo množství zdejších obyvatel. Těleso se dochovalo do 21. století a jeho úlomek má hmotnost 56 kilogramů. Jednalo se o jednu z prvních pozorovaných událostí tohoto druhu v raném novověku.\n\nNásledující graf zobrazuje vývoj počtu obyvatel v obci.\n"}
{"id": "1322133", "url": "https://cs.wikipedia.org/wiki?curid=1322133", "title": "Třída Bittern", "text": "Třída Bittern\n\nTřída Bittern byla lodní třída britských protiletadlových šalup z období druhé světové války. Celkem byly postaveny tři jednotky této třídy. Za druhé světové války byla jedna potopena. Zbylé byly později vyřazeny.\n\nOproti předcházející třídě \"Grimsby\" měly tyto šalupy větší výtlak, vyšší rychlost a silnější výzbroj. Původně měly nést čtyři 120mm kanóny, přednost ale dostala dvouúčelová 102mm děla. V letech 1934–1938 byly postaveny tři jednotky této třídy. Šalupa \"Enchantress\" sloužila jako admirálská jachta, proto se její podoba i výzbroj lišila. Na počátku války sloužila jako výzkumná loď a ozbrojena byla až po jejím vypuknutí.\n\nJednotky třídy \"Bittern\":\nVýzbroj tvořilo šest dvouúčelových 102mm kanónů ve dvoudělových věžích, které doplňovaly dva 47mm kanóny a čtyřhlavňový 12,7mm kulomet Vickers .50. Plavidla nesla dva vrhače a jednu skluzavku hlubinných pum, kterých bylo neseno celkem 15 kusů. Pohonný systém tvořily dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 18,75 uzlu.\n\nRoku 1939 byly odstraněny 47mm kanóny. V letech 1942–1943 byla demontována jedna dělová věž, přičemž kulomety nahradily čtyři 20mm kanóny Oerlikon. Protiponorkovou výzbroj posílil salvový vrhač hlubinných pum Hedgehog. Počet nesených hlubinných pum byl zvýšen na 60 kusů.\n\nVýzbroj tvořily dva 120mm kanóny, čtyři 47mm kanóny a čtyřhlavňový 12,7mm kulomet Vickers .50. Plavidlo dále neslo dva vrhače a jednu skluzavku hlubinných pum, kterých bylo neseno celkem 15 kusů. Pohonný systém tvořily dva tříbubnové kotle Admiralty a dvě parní turbíny Brown-Curtis, pohánějící dva lodní šrouby. Nejvyšší rychlost dosahovala 18,75 uzlu.\n\nV letech 1936–1937 loď nějakou dobu nesla ještě třetí 120mm kanón. Roku 1939 byly odstraněny 47mm kanóny. Roku 1940 byl přidán 76mm kanón a druhá čtveřice kulometů. Roku 1942 všechny kulomety nahradily čtyři 20mm kanóny Oerlikon. Počet nesených hlubinných pum byl zvýšen na 60 kusů.\n\nTřída byla velmi intenzivně nasazena ve druhé světové válce.\n\n"}
{"id": "1322136", "url": "https://cs.wikipedia.org/wiki?curid=1322136", "title": "Basler BT-67", "text": "Basler BT-67\n\nBasler BT-67 je užitkový letoun z produkce společnosti Basler Turbo Conversions z Oshkosh ve Wisconsinu. Jedná se o repasovaný a modifikovaný Douglas DC-3, přičemž modifikace cílí především na podstatné prodloužení doby jeho životnosti. Úpravy zahrnují instalaci turbovrtulových motorů Pratt & Whitney Canada PT6A-67R, prodloužení trupu, zesílení konstrukce draku, modernizaci avioniky, a modifikace náběžných hran a konce křídla.\n\nVzhledem k poněkud vyšší spotřebě turbovrtulových motorů instalovaných na BT-67, oproti původním pístovým Pratt & Whitney R-1830 u standardní DC-3, je při stejném objemu palivových nádrží dolet (s rezervou 45 minut) snížen z původních 1 160 na 960 námořních mil (z 2 150 na 1 760 km).\n\nSpolečnost Basler nicméně nabízí možnost instalace palivové nádrže pro dálkové lety, s níž může stroj dosáhnout doletu až 2 140 námořních mil (3 960 km).\n\nBasler BT-67 existuje i ve verzi pro palebnou podporu, užívané Kolumbijským a Salvadorským letectvem. Kolumbijská varianta disponuje senzorem FLIR (\"Forward-looking infrared\", vpřed zaměřený infačervený senzor) schopným sledování terénu i při nočních misích.\n\nV prosinci 2016 společnost Basler Turbo Conversions nabídla Filipínám BT-67 vybavený senzorem FLIR a kokpitem kompatibilním s použitím noktovizoru.\n\n\nÚdaje podle \"Flight International, 1991\" a \"Jane's Civil and Military Aircraft Upgrades 1994–95\"\n"}
{"id": "1322137", "url": "https://cs.wikipedia.org/wiki?curid=1322137", "title": "Mauritánské letectvo", "text": "Mauritánské letectvo\n\nMauritánské letectvo, plným názvem oficiálně Islámské letectvo republiky Mauritánie (, ) je letecká složka ozbrojených sil Mauritánie, v nichž doplňuje armádu a námořnictvo.\nPo získání nezávislosti v roce 1960 Mauritánie získala své první vojenská letadla Douglas C-47 Skytrain a MH-1521 Broussard z Francie. Byly následovány stroji Britten Norman BN-2 Islander, které byly užívány jako transportní a hlídkové během konfliktu na Západní Sahaře.\nTabulka obsahuje přehled letecké techniky letectva Mauritánie podle Flightglobal.com.\n"}
{"id": "1322138", "url": "https://cs.wikipedia.org/wiki?curid=1322138", "title": "Římskokatolická farnost Napajedla", "text": "Římskokatolická farnost Napajedla\n\nŘímskokatolická farnost Napajedla je územní společenství římských katolíků s farním kostelem svatého Bartoloměje v děkanátu Zlín. \n\nPrvní písemná zpráva oNapajedlích pochází z roku 1355. Kostel svatého Bartoloměje v Napajedlích byl vystavěn v letech 1710–1712. Nechal ho postavit tehdejší majitel napajedelského panství Adam Jáchym z Rottalu. Vysvěcen byl až v roce 1741 olomouckým biskupem Jakubem Arnoštem. Kostel nebyl první církevní stavbou ve městě, původní kostel sv. Bartoloměje stával hned vedle napajedelské fary, poblíž tržiště a radnice, ten ale nevyhovoval kapacitou a proto byl zbourán a vystavěn byl nový nesoucí stejný název jako ten minulý, kostel svatého Bartoloměje.\n\nFarářem je od července 2009 R. D. Mgr. Ryszard Piotr Turko.\n\nAktivní je ve farnosti sbor i schola, pro ministranty se koná každoroční letní tábor.\nVe farnosti se pravidelně koná tříkrálová sbírka. V roce 2017 činil její výtěžek 149 351 korun.\n\nV prosinci 2017 byl ve farním kostele zřízen čtenářský koutek, odkud si mohou lidé vypůjčit knihu. Základ fondu tvoří výběr duchovní literatury z farní knihovny, nabídnout knihy však může každý \n"}
{"id": "1322139", "url": "https://cs.wikipedia.org/wiki?curid=1322139", "title": "Seznam studených polévek", "text": "Seznam studených polévek\n\nToto je seznam studených polévek. Studené polévky byly připravovány už od starověku. Podávají se hlavně v létě, aby ochladily. Většinou jsou lehčí než teplé polévky a méně často se do nich používá maso. Polévky z obilovin nejsou zařazeny do tohoto seznamu.\n"}
{"id": "1322140", "url": "https://cs.wikipedia.org/wiki?curid=1322140", "title": "Třída Algerine", "text": "Třída Algerine\n\nTřída Algerine byla lodní třída britských minolovek z období druhé světové války. Celkem bylo postaveno 110 jednotek této třídy. Za druhé světové války jich 98 provozovalo britské námořnictvo a 12 kanadské námořnictvo. Šest plavidel bylo za války ztraceno. Později byla část plavidel převedena námořnictvům Belgie, Cejlonu, Itálie, Íránu, Jihoafrické republiky, Myanmaru, Nigérie, Řecka, Thajska a soukromým uživatelům.\n\nRoku 1940 bylo rozhodnuto, že britské námořnictvo potřebuje získat nové minolovky, které by měly větší rozměry a lepší nautické vlastnosti, než nedávno zařazená třída \"Bangor\". Plavidla měla likvidovat ukotvené, magnetické a akustické miny. Sekundárně měla být plavidla schopna nasazení při eskortě konvojů. Celkem bylo postaveno 110 minolovek této třídy, z toho 50 ve Velké Británii a 60 v Kanadě. Stavba dalších 13 minolovek byla zrušena po založení kýlu. Na stavbě se podílely britské loděnice Coulburn Lobnitz & Co. v Renfrew, Harland & Wolff v Belfastu a Blyth Dry Docks & Shipbuilding v Blythu. Dále také kanadské loděnice Port Arthur Shipbuilding Co. Ltd., Toronto Shipbuilding Ltd., Toronto Dry Dock a Redfern Construction, všechny v Torontu.\n\nVýzbroj tvořil jeden 102mm kanón na přídi a čtyři 20mm kanóny Oerlikon. Na zádi nesly minolovné vybavení. Při nasazení proti ponorkám nesly 92 hlubinných pum, vypouštěných pomocí vrhačů a skluzavek (část plavidel dostala salvový vrhač Hedgehog). Pohonný systém tvořily dva trojčinné parní stroje Admiralty v případě postavených loděnicí Lobnitz a kanadskými loděnicemi, nebo dvě parní turbíny Parsons u lodí postavených loděnicmei Harland & Wolff a Blyth. Pohonný systém měl výkon 2000 shp a poháněl dva lodní šrouby. Nejvyšší rychlost dosahovala 16,5 uzlu. Dosah byl 6000 námořních mil při 12 uzlech.\n\nVe válce bylo ztraceno šest plavidel této třídy:\n\n\n\n\n\n\n\n\n\n\n\n\n\n"}
{"id": "1322141", "url": "https://cs.wikipedia.org/wiki?curid=1322141", "title": "Mokřanka", "text": "Mokřanka\n\nMokřanka (\"Hygrophila\") je rod rostlin z čeledi paznehtníkovité. Jsou to vodní nebo vlhkomilné byliny s jednoduchými vstřícnými listy a dvoupyskými květy. Rod zahrnuje asi 100 druhů a je rozšířen v tropech a subtropech celého světa. V Evropě neroste.\n\nMokřanky mají význam zejména jako akvarijní rostliny a léčivky. Některé druhy patří v tropech a subtropech mezi invazivní rostliny.\n\nMokřanky jsou jednoleté nebo vytrvalé, zpravidla vodní, bahenní nebo vlhkomilné byliny. Listy jsou vstřícné, přisedlé nebo krátce řapíkaté, celokrajné nebo řidčeji s vroubkovaným či vlnitým okrajem. Květy jsou přisedlé, uspořádané ve vrcholových hroznech nebo úžlabních svazečcích. Kalich je pětilaločný. Koruna je dvoustranně souměrná, pyskatá, se spodním pyskem trojlaločným a horním na konci mělce zubatým. Plodné tyčinky jsou 2 nebo 4, někdy jsou přítomna 2 sterilní staminodia. Semeník obsahuje 2 komůrky se 4 až mnoha vajíčky. Blizna je celistvá nebo dvoulaločná. Plodem je úzká tobolka se 4 až 36 semeny.\n\nRod zahrnuje asi 100 druhů. Je rozšířen v tropech a subtropech celého světa. V Evropě není zastoupen. Z jižních oblastí USA jsou uváděny 2 původní druhy a 3 introdukované, z Číny 6 původních druhů.\n\nMokřanky jsou živnými rostlinami housenek některých motýlů. V tropické Asii a Austrálii hostí modráskovitého motýla \"Zizula hylax\" a různé zástupce baboček rodu \"Junonia\".\n\n\nŘada druhů mokřanek je pěstována jako akvarijní rostliny. Pěstuje se zejména mokřanka úzkolistá (\"Hygrophila angustifolia\"), \"Hygrophila difformis\" a mokřanka mnohosemenná (\"H. polysperma\").\nNěkteré druhy jsou v tropech a subtropech invazními rostlinami, osidlujícími zejména vodní plochy. Náleží mezi ně např. mokřanka mnohosemenná na Floridě nebo mokřanka vzpřímená v jižních oblastech USA a na Tchaj-wanu.\n\nDruh \"Hygrophila auriculata\" je používán v indické medicíně jako diuretikum, při různých chorobách urogenitálního traktu a artritidě. Podobné využití má i \"Hygrophila schulli\" (syn. \"H. spinosa\"). Listy tohoto druhu se používají i v kuchyni. V asijské či africké domorodé medicíně se používá též mokřanka úzkolistá (\"Hygrophila angustifolia\"), \"H. erecta\", \"H. phlomoides\", \"H. quadrivalvis\", \"H. ringens\", \"H. salicifolia\" a \"H. serpyllum\", v Jižní Americe \"H. costata\".\n\n"}
{"id": "1322143", "url": "https://cs.wikipedia.org/wiki?curid=1322143", "title": "Pilský rybník", "text": "Pilský rybník\n\nNázev Pilský rybník má mnoho vodních ploch:\n\n"}
{"id": "1322144", "url": "https://cs.wikipedia.org/wiki?curid=1322144", "title": "Dominika Gawliczková", "text": "Dominika Gawliczková\n\nDominika Gawliczková (* 22. srpna 1992 Havířov) je česká cestovatelka. \n\nVe svých devatenácti letech absolvovala cestu na malém motocyklu z Česka až do Portugalska (celkem najela bezmála deset tisíc kilometrů). Následujícího roku cestovala po severu Evropy. Z těchto dvou cest později vznikla kniha \"Dominika na cestě\" (2015). Roku 2014 absolvovala cestu do Kyrgyzstánu. Následujícího roku projela spolu s expedicí Transtrabant, kterou vedl její přítel Dan Přibáň, napříč Austrálií a Tichomořím. V letech 2016 až 2017 strávila deset měsíců na cestě malým motocyklem z Kolumbie do Uruguaye. Tuto cestu Gawliczková popisuje ve své druhé knize \"Dominika na cestě Jižní Amerikou\" (2018). V květnu 2019 se vydala na cestu po Japonsku.\n\nJezdila na motocyklech \"Yamaha Tricker\" a \"Honda Zoomer Ruckus\".\n"}
{"id": "1322145", "url": "https://cs.wikipedia.org/wiki?curid=1322145", "title": "Strava (aplikace)", "text": "Strava (aplikace)\n\nStrava je webová stránka a mobilní aplikace pro měření atletické aktivity přes GPS. Má sídlo v americkém San Franciscu. Nazývá se „sociálních sítí atletů\". Nejčastěji pomocí ní sportovci měří výkony při cyklistice a běhání. Firma byla založena v roce 2009. Aplikace je dostupná pro Android a iOS v angličtině a mnoha dalších jazycích.\n\n"}
{"id": "1322147", "url": "https://cs.wikipedia.org/wiki?curid=1322147", "title": "Petr Chaloupský", "text": "Petr Chaloupský\n\nIng. Petr Chaloupský (* 25. listopadu 1964 Praha) je český varhaník, hudební skladatel, dirigent, spisovatel a dominikánský terciář.\n\nVystudoval v roce 1987 ČVUT fakultu pozemního stavitelství a souběžně získal hudební vzdělání v oboru hry varhanní, klavírní a v oboru hudební kompozice a improvizace. Jako ředitel kůru, skladatel a varhaník působí v kostele sv. Jiljí v Praze, a zároveň jako dirigent a sbormistr je činný ve \"Schole Dominicana\". Jeho žena Eva, také dominikánská terciářka, je vnučkou katolické aktivistky a osoby vězněné komunistickým režimem Marie Kovalové. Chaloupský o Kovalové napsal biografickou publikaci \"Kdo nás odloučí od lásky Kristovy?\". Své skladby publikuje na osobním webu.\n\n"}
{"id": "1322150", "url": "https://cs.wikipedia.org/wiki?curid=1322150", "title": "Wintersun", "text": "Wintersun\n\nWintersun je finská melodic deathmetalová hudební skupina založená zpěvákem a kytaristou Jarim Mäenpäänem v roce 2003 v Helsinkách. Název Wintersun kombinuje dva různé elementy; zimu a vesmír. Debutové album skupina vydala v roce 2004 pod eponymním názvem \"Wintersun\", druhá deska ovšem vyšla až o osm let později. Jednalo se o konceptuální album \"Time I\", jehož příběh měl pokračovat na další desce \"Time II\". Vydáni tohoto alba se opět neustále odkládalo, podle Mäenpäänena především z důvodu absence vlastního studia. Skupina kvůli výstavbě svého studia chtěla uspořádat crowdfundingovou kampaň, to jim ale zamítlo jejich vydavatelství Nuclear Blast. Třetí deska tedy nakonec vyšla v létě roku 2017, nejednalo se ale o \"Time II\", nýbrž o jiné konceptuální album. To bylo inspirováno Vivaldiho concerty grosso Čtvero ročních dob a pojmenováno \"The Forest Seasons\". Nové album je naplánováno na rok 2019.\n\n\n\n\n"}
{"id": "1322158", "url": "https://cs.wikipedia.org/wiki?curid=1322158", "title": "Xavier Barcons", "text": "Xavier Barcons\n\nXavier Barcons (* 1959 L'Hospitalet de Llobregat) je astronom španělského původu. Od září 2017 zastává funkci ředitele Evropské jižní observatoře v Chile.\n\nVystudoval španělskou Universidad de Cantabria v Santanderu; doktorát získal na Universitat de Barcelona. Zabýval se především rentgenovou astronomií, kvasary a intergalaktickým médiem. Podílel se na projektech rentgenových družic XMM-Newton, IXO (zrušený) a ATHENA (připravovaný).\n\nS Evropskou jižní observatoří spolupracuje od roku 2007. V letech 2012–2014 byl předsedou rady této instituce.\n\nXavier Barcons je ženatý a má dvě děti.\n"}
{"id": "1322161", "url": "https://cs.wikipedia.org/wiki?curid=1322161", "title": "Ville nouvelle", "text": "Ville nouvelle\n\nVille nouvelle (tj. \"Nové město\") je ve Francii obecně označení pro město, které bylo nově založeno s předem daným urbanistickým plánem. V užším slova smyslu se takto označují nově vzniklá města ve Francii od poloviny 60. let. Jako vzor jim sloužily britské \"New Towns\" kolem Londýna. Hlavním cílem bylo omezit koncentraci obyvatel ve velkoměstech, zejména v Paříži a dosáhnout tak rovnoměrného rozvoje měst. Tento plán nebyl zcela naplněn, byť takto vzniklo celkem devět nových měst, z toho pět kolem Paříže.\n\nPodle demografických předpovědí v počátku Páté republiky měl vzrůst počet obyvatel v regionu Île-de-France do roku 2000 z 8 milionů na 14 až 16 milionů. Prezident Charles de Gaulle jmenoval svého spolupracovníka Paula Delouvriera zmocněncem k vytvoření plánu pro pařížskou aglomeraci, který měl tento problém vyřešit decentralizací výstavby nových sídel. Záměrem bylo dostat pod kontrolu neplánovaný růst počtu obyvatel. Plán pro oblast Paříže byl zveřejněn v roce 1965 a počítal původně s osmi novými městy ve vzdálenosti asi 15–50 km od Paříže. Z nich se realizovalo jen pět sídel – Cergy-Pontoise, Marne-la-Vallée, Melun-Senart, Évry a Saint-Quentin-en-Yvelines.\n\nZatímco dosavadní osídlování pařížské aglomerace se koncentrovalo v údolích řek, nová města byla situována na řídce osídlených a zemědělsky využívaných vyvýšených místech. Nová města také neměla být příliš daleko od hlavního města. Neměla se stát jen předměstskými sídlišti, která se realizovala na počátku 60. let, ale životaschopnými autonomními centry s dostatečnou rovnováhou mezi ubytováním a zaměstnáním pro jejich obyvatele.\n\nV rámci Francie bylo rozhodnuto o dalších nových městech v aglomeracích měst Rouen, Lyon, Lille a Marseille.\n\nBěhem 60. let se však demografické prognózy o prudkém růstu počtu obyvatel v pařížské aglomeraci nepotvrdily. Také se změnily některé pohledy na územní plánování. Nastal odklon od obecných zásad Athénské charty, kterými se měla původně řídit pařížská satelitní předměstí, tj. jasně oddělit funkce města na bydlení, práci a zábavu. Do popředí se dostalo smíšené využití veřejného prostoru a optimální přístup k veřejné dopravě prostřednictvím RER. V 70. a 80. letech se prosazovala výraznější architektonická řešení a větší zapojení občanů, což v nových městech vedlo ke vzniku řady postmoderních dominantních budov (např. architekti Ricardo Bofill a Manolo Nuñez).\n\nZákony z roku 1999 a 2010 postupně stanovily, že si nová města mohou ponechat zvláštní statut ohledně svého rozvoje, ale bez dosavadních finančních zvýhodnění, nebo se přeměnit na communauté d'agglomération.\n\nŘazeno abecedně s uvedením aglomerace:\n"}
{"id": "1322163", "url": "https://cs.wikipedia.org/wiki?curid=1322163", "title": "The Forest Seasons", "text": "The Forest Seasons\n\n\n\n"}
{"id": "1322165", "url": "https://cs.wikipedia.org/wiki?curid=1322165", "title": "Inuktun", "text": "Inuktun\n\nInuktun (v inuktunu Inughuit, , ) je dialekt grónštiny, kterým mluví asi 300 obyvatel na severozápadě kraje Avannaata (v oblasti Qaanaaq). Je to nejméně používaný dialekt grónštiny. Inuktun je podobný spíše inuktitutštině než grónštině, je ale sporné, jestli je to dialekt grónštiny (popř. inuktitutštiny) nebo samostatný jazyk. Mluví se jím především v Qaanaaqu, Siorapaluku (Hiurapaluku), Qeqertatu (Qikiqtatu), Pituffiku a Savissiviku (Havighiviku), mluví jím ale i malé skupiny v Kullorsuaqu (Kullorhuaqu) a Nuussuaqu (Nuughuaqu). Od grónštiny se rozlišuje především používáním písmena H místo S a spřežky GH místo SS. Abeceda inuktunu se liší od abecedy západního dialektu tím, že se v jeho abecedě nachází H, které západní dialekt nepoužívá, a nenachází se v ní S. Inuktun nemá vlastní pravopis a nebývá vyučován na školách.\n"}
{"id": "1322167", "url": "https://cs.wikipedia.org/wiki?curid=1322167", "title": "Iljušin Il-214", "text": "Iljušin Il-214\n\nIljušin Il-214 (MTA) () je ruský střední transportní letoun vyvíjený jako alternativa k Antonov An-12 nebo C-130 Hercules.\nMezivládní dohoda mezi Ruskem a Indií o společném vývoji a stavbě letounu byla podepsána v roce 2006. V lednu 2016 indická strana od projektu odstoupila.. Práce na projektu nicméně pokračují a jeho první let je plánován na rok 2023.\nStřední transportní letoun Il-274 by měl zaplnit mezeru mezi lehkým transportním letounem Il-112 a velkým Il-76 (Il-476). Nosnost by měla být přibližně 20 t, rychlost cca 800 km/h a dolet nejméně 2 000 km při 20 t nákladu. Pohon hornoplošníku mají zajišťovat dva proudové motory (PS-90A-76 nebo PD-14). Počítá se i s využitím letišť s málo nosnou nebo nezpevněnou VPD, v náročných klimatických podmínkách i nadmořských výškách. Certifikace a zkoušky by měly proběhnout pro civilní i vojenské použití.\n"}
{"id": "1322170", "url": "https://cs.wikipedia.org/wiki?curid=1322170", "title": "Izotopy rhenia", "text": "Izotopy rhenia\n\nPřírodní rhenium (Re) je tvořeno dvěma izotopy; stabilním Re (přirozený výskyt 37,40 %) a radioizotopem Re (62,60 %, poločas přeměny 4,33×10 let). Bylo také popsáno 39 umělých radioizotopů, s nukleonovými čísly 159 až 199, a několik jaderných izomerů tohoto prvku. Nejstabilnější umělé radioizotopy jsou Re (poločas přeměny 70,0 dne), Re (35,4 d), Re (3,718 6 d), Re (64,2 hodin) a Re (24,3 h). Všechny ostatní mají poločasy kratší než 20 hodin, většina pod 3 minuty. Radioizotopy s nukleonovým číslem 184 a nižším se většinou přeměňují beta plus přeměnou na izotopy wolframu, zatímco u Re a těžších radioizotopů převažuje přeměna beta minus na osmium.\n"}
{"id": "1322177", "url": "https://cs.wikipedia.org/wiki?curid=1322177", "title": "Den reformace", "text": "Den reformace\n\nDen reformace (též \"Svátek reformace\" či \"Památka reformace\") je svátkem a připomínkou začátku reformace v některých evangelických církvích, zejména luterských. Luteráni ho obvykle slaví 31. října na výročí uveřejnění \"95 tezí\" reformátorem Martinem Lutherem v roce 1517. Švýcarští reformovaní, kalvinisté, tento den slaví první neděli v listopadu, opět s odkazem na Lutherovy teze.\n\nJako veřejný (státní) svátek je slaven v některých německých spolkových zemích, ve Slovinsku a v Chile.\n"}
{"id": "1322192", "url": "https://cs.wikipedia.org/wiki?curid=1322192", "title": "Vila Josefa Andera", "text": "Vila Josefa Andera\n\nVila Josefa Andera je funkcionalistická přístavba k secesnímu sídlu olomouckého podnikatele Josefa Andera, kterou ve 30. letech 20. století realizoval architekt Bohumír Čermák. Objekt má číslo popisné 105 a nachází se v katastrálním území Svatý Kopeček v Olomouci, na pozemku parcelní číslo 274. Jedná se o dvorní objekt, který není z ulice viditelný.\n\nJosef Ander mladší převzal po svém otci obchodní firmu a vedl síť obchodních domů ASO (Ander a syn Olomouc). Pro tuto firmu pracoval již od dvacátých let architekt Bohumír Čermák, který navrhl několik jejích obchodních domů. Zadáním bylo doplnit stavbu rodinného sídla tak, aby zde mohly trávit letní čas rodiny pěti synů Josefa Andera staršího.\n\nPro tyto účely byl v letech 1933–1934 upraven dvorní trakt, u kterého architekt zachoval romantický charakter. V něm vytvořil ložnice a hostinské pokoje, které na jihu vedly v přízemí do zahrady a v patře na balkon. Na severu se k nim přicházelo po průběžné chodbě. Na východní straně k domu přistavěl moderně řešenou část s obytnou halou a pracovnou. Stěny byly obloženy travertinem, v hale se nacházel krb a na podlaze bylo kobaltově modré linoleum. \n\nPrávě citlivé spojení tradiční architektury (jednopatrový objekt se sedlovou střechou a okenicemi) s moderními prvky (obytná hala, která se otevírala zasouvací skleněnou stěnou do zahrady) je považováno za hlavní klad architektova řešení. Stavba proběhla v letech 1933–1934.\n\nAutorem úpravy rozsáhlé zahrady byl pravděpodobně brněnský architekt Otto Eisler. V zahradě byly umístěny pergoly, altány, tenisový kurt a plastiky ze sbírek Josefa Andera, například sochy Marie Bartoňkové-Drábkové.\n\nV letech 1937–1938 byla realizována další fáze od stejného architekta, kdy byl na místě terasy přistavěn v prvním patře byt.\n\nV roce 1948 byla vila majitelům znárodněna a byla v ní umístěna mateřská škola, pro kterou byla v sedmdesátých letech 20. století přistavěna další budova.\n\nV roce 2006 byla navržena ochrana stavby jako kulturní památky. Tento návrh ale nebyl schválen. Jako hlavní argument, proč stavba nezískala statut kulturní památky, byla skutečnost, že je již značně zdevastována.\n\n"}
{"id": "1322193", "url": "https://cs.wikipedia.org/wiki?curid=1322193", "title": "Lítost", "text": "Lítost\n\nLítost je pocit – ve zvláštních případech afekt – nespokojenosti, hnusu, bolesti a politování nad vlastními špatnými činy nebo opominutími jednat. Rovněž lze lítost cítit ve vztahu k ostatním lidem a jejich situaci jako pozorovatelský subjekt. Je spojena s vědomím (nebo pocitem) nesprávnosti nebo nespravedlivosti vlastního jednání a s předsevzetím napravit škodu a polepšit se. Pojem lítosti se uplatňuje a je specificky vykládán v mnoha oblastech, jako je psychologie, právo, filozofie a teologie\n\n"}
{"id": "1322194", "url": "https://cs.wikipedia.org/wiki?curid=1322194", "title": "Morální teologie", "text": "Morální teologie\n\nMorální teologie (latinsky ' nebo ') je zejména v katolické církvi používané označení pro disciplínu teologie, zabývající se jednáním a praktickým životem jednotlivců z hlediska etiky v kontextu křesťanské víry. V protestantismu se hovoří spíše o teologické etice. Pojem \"\" je již od 12. století běžné označení pro teologické zpracování otázek morálky. Vyčlenění morální teologie jako samostatné disciplíny však probíhalo jen postupně. Vedle výzkumu individuální etiky se termín morální teologie objevuje i jako střešní pojem pro celkovou reflexi etiky v teologii. \n"}
{"id": "1322195", "url": "https://cs.wikipedia.org/wiki?curid=1322195", "title": "Augmentativní a alternativní komunikace", "text": "Augmentativní a alternativní komunikace\n\nAugmentativní a alternativní komunikace (AAK) je způsob komunikace u osob se závažným postižením řeči, jazyka a psaní. Tyto poruchy moho být vrozené nebo získané. AAK kompenzuje projevy těchto poruch a postižení a využívá všech schopností uživatele. Augmentativní komunikace (z lat. augmentare – rozšiřovat) podporuje existující dorozumívání, které je běžnou komunikaci nedostatečné. Alternativní komunikační systémy (z lat. alter – jiný) jsou náhradou za mluvenou řeč.\n\nNěkterá postižení vedou k tomu, že je uživatel AAK více odkázán na zrak, a proto se do řeči využije manuálního gesta, které poskytuje doprovodnou vizuální informaci. \n\n\nObsahuje údaje o osobě s těžkou poruchou komunikace při pobytu v nemocnici. Může se hodit i pro cizince. Pomocí ukázání na symbol upozorní na to, co se mu děje.\n"}
{"id": "1322199", "url": "https://cs.wikipedia.org/wiki?curid=1322199", "title": "Kaple svaté Anny (Strkovice)", "text": "Kaple svaté Anny (Strkovice)\n\nKaple svaté Anny je římskokatolická kaple ve Strkovicích v okrese Louny. Je chráněna jako kulturní památka. Stojí na návsi naproti strkovickému zámku.\n\nBarokní kaple byla postavena roku 1736. Má čtvercový půdorys se zkosenými nárožími. Fasády jsou v nárožích zdobené pilastry a boční stěny prolamují kasulová okna. Dovnitř se vstupuje portálem s rovnou římsou, nad kterou se nachází drobná nika. Interiér je sklenutý plackovou klenbou, na které je freska s motivem Poslední večeře.\n\nPřed kaplí stojí po stranách vchodu sochy svatého Floriána a svatého Jana Nepomuckého ze druhé čtvrtiny osmnáctého století.\n\nVe druhé polovině dvacátého století byl uvnitř oltář s obrazem svaté Anny, dřevěná kruchta s balustrovým zábradlím a obrazy svatého Františka z Assisi a svatého Antonína Paduánského.\n"}
{"id": "1322202", "url": "https://cs.wikipedia.org/wiki?curid=1322202", "title": "Christopher McCandless", "text": "Christopher McCandless\n\nChristopher Johnson McCandless, známý rovněž pod svou přezdívkou Alexander Supertramp, (12. února 1968 – 1992) byl americký dobrodruh a tulák. Narodil se v Kalifornii a od roku 1976 žil s rodinou ve Virginii. V květnu 1990 dokončil studium na Emory University, následně daroval většinu svých úspor charitě a vydal se na cestu po Spojených státech amerických. V dubnu 1992 odešel na Aljašku (oblast Stampede Trail). Počátkem září zde byl nalezen mrtvý. Horolezec a spisovatel Jon Krakauer o něm napsal knihu \"Útěk do divočiny\", která posloužila jako námět pro stejnojmenný film.\n\n"}
{"id": "1322207", "url": "https://cs.wikipedia.org/wiki?curid=1322207", "title": "Julius Hübner", "text": "Julius Hübner\n\nJulius Hübner (27. ledna 1806 Olešnice — 7. listopadu 1882 Loschwitz u Drážďan) byl německý malíř v akademickém stylu a ředitel galerie. Od roku 1821 studoval Uměleckou akademii v Berlíně, od roku 1823 byl jeho učitelem Wilhelm Schadow, za nímž pak roku 1826 odešel do Düsseldorfu. Později pobýval několik let i v Římě a Berlíně. Roku 1839 byl povolán na Uměleckou akademii v Drážďanech, kde byl od roku 1841 profesorem. Roku 1871 se stal ředitelem drážďanské královské galerie. K jeho dětem patřili filolog Emil Hübner (1834–1901) a chemik Hans Hübner (1837–1884).\n"}
{"id": "1322208", "url": "https://cs.wikipedia.org/wiki?curid=1322208", "title": "Plug-in hybrid", "text": "Plug-in hybrid\n\nPlug-in hybrid, neboli Plug-in Hybrid Electric Vehicle (PHEV), též „hybrid do zásuvky“, je označení pro paralelní hybridní automobily, jejichž baterii lze dobíjet i z externího zdroje elektrické energie (elektrické zásuvky). Příkladem užití této technologie je PHEV program japonské automobilky Toyota.\n\nAutomobily PHEV sdílejí charakteristiky běžných vozů s hybridním pohonem, které jsou vybaveny jak elektromotorem, tak spalovacím motorem, a elektromobilů, vybavených zásuvkou pro připojení k elektrické síti.\n\nPřevážná většina PHEV jsou osobní automobily, existují však i dodávky, nákladní automobily, autobusy, vlaky, motocykly a skútry, jakož i vojenská vozidla.\n\nProvozní výdaje PHEV byly v Kalifornii odhadnuty na méně než čtvrtinu nákladů na klasické vozy s benzinovým motorem. V porovnání s běžnými vozidly způsobují PHEV menší znečištění ovzduší a spotřebují méně ropy. Přispívají tak méně ke globálnímu oteplování než klasické automobily. Zmenšují též obavy z nedostatečné dojezdové vzdálenosti elektromobilů, protože jejich spalovací motor funguje jako záložní, pokud dojde k vybití akumulátorů. PHEV se tak dojezdem vyrovnají vozům se spalovacími motory.\n"}
{"id": "1322213", "url": "https://cs.wikipedia.org/wiki?curid=1322213", "title": "Jakob Wosky von Bärenstamm", "text": "Jakob Wosky von Bärenstamm\n\nJakob Johann Josef Wosky von Bärenstamm (; 26. července 1692 Crostwitz – 3. prosince 1771 Budyšín) byl lužický a německý duchovní, v letech 1743–1771 budyšínský děkan a apoštolský prefekt, první s biskupským svěcením.\n\nJakob Wosky se narodil v lužickosrbské rodině bohatého sedláka Wóski v Crostwitz (lužickosrbsky Chrośčicy). Ves náležela k panství kláštera Marienstern, díky čemuž rodina zůstala i po reformaci katolická. Základní vzdělání absolvoval na vesnické škole v rodné vsi, poté navštěvoval katolickou školu při katedrální kapitule v Budyšíně. Od roku 1712 studoval teologii na Karlo-Ferdinandově univerzitě v Praze. Zde žil jako alumnus v lužickém semináři na Malé Straně. Na konci roku 1717 se stal jáhnem a roku 1718 byl vysvěcen na kněze. V následujících letech sloužil na několika místech v Horní Lužici jako kaplan a posléze jako farář, až zakotvil u katedrální kapituly v Budyšíně.\n\nRoku 1743 byl zvolen děkanem namísto zesnulého Johanna Freyschlaga von Schmiedenthal (1669–1743), po kterém zároveň převzal funkci apoštolského prefekta. V roce 1745 obdržel od papeže Benedikta XIV. (1675–1758) pro sebe a své následovníky pontifikálie, mohl tak biřmovat a světit nové kněze. Pod Woskyho vedením zažívala apoštolská prefektura Míšeň rozkvět. Podporován katolickými kurfiřty sídlícími v Drážďanech založil nové farnosti a dal postavit nové kostely (například v rodném Crostwitz/Chrośčicy). Velmi podporoval úctu ke svatému Bennovi. Roku 1746 dal vybudovat v budyšínské katedrále oltář zasvěcený tomuto světci a ve vsi Ostro sám financoval výstavbu kostela svatého Benna. Na panství budyšínské kapituly nechal rozšířit řadu škol, zlepšil životní podmínky učitelů a zařídil výstavbu nových škol. Roku 1753 byl Wosky jmenován titulárním biskupem pergamonským a biskupské svěcení přijal v Praze. V souvislosti s povýšením na biskupa obdržel Wosky od císaře Františka I. Štěpána Lotrinského (1708–1765) šlechtický přídomek „von Bärenstamm“ spolu se znakem, který vyobrazoval velikonočního beránka s vlajkou (znak původní míšeňské diecéze), medvěda s úlem a šest stříbrných kuliček.\n\n\n"}
{"id": "1322216", "url": "https://cs.wikipedia.org/wiki?curid=1322216", "title": "Tučňáci z Madagaskaru", "text": "Tučňáci z Madagaskaru\n\nTučňáci z Madagaskaru (v anglickém originále The Penguins of Madagascar) je americký animovaný televizní seriál televize Nickelodeon. Objevuje se zde devět postav filmu \"Madagaskar\": tučňáci Skipper (Tom McGrath), Rico (John DiMaggio), Kowalski (Jeff Bennett) a Vojín (James Patrick Stuart), dále lemuři Král Jelimán (Danny Jacobs), Maurice (Kevin Michael Richardson) a Mort (Andy Richter), a nakonec šimpanzi Mason (Conrad Vernon) Phil a vydra Marlene. Seriál produkovaly společnosti Nickelodeon Productions a DreamWorks Animation. Výkonnými producenty byli Bob Schooley a Mark McCorkle, kteří jsou tvůrci seriálu \"Kim Possible\".\n\nSeriál sleduje příběh čtyř tučňáků, kteří provádějí různé úkoly či mise, aby ochránili svůj domov v Central Park Zoo. Také se potykají s mnoha problémy, které způsobují jejich sousedé Král Jelimán XIII, Maurice a Mort.\n\n"}
{"id": "1322218", "url": "https://cs.wikipedia.org/wiki?curid=1322218", "title": "Crna Ćuprija", "text": "Crna Ćuprija\n\nPamátník Crna Ćuprija (srbsky v cyrilici Црна Ћуприја) se nachází v srbské Vojvodině, 10 km od obce Žabalj, východně od Nového Sadu, u silnice směrem ke Zrenjaninu. Památník připomíná vraždění Židů na území bývalé Jugoslávie během druhé světové války. Areál památníku zabírá 472 hektarů a od roku 1991 je památkově chráněn. \n\nPamátník připomíná události z roku 1942, kdy na uvedeném místě maďarští fašisté popravili několik set Srbů a Židů původem z jižní Bačky. Tuto událost připomíná rovněž i památník na novosadském nábřeží v blízkosti Petrovaradínské pevnosti. \n\nPamátník byl dokončen v roce 1962 podle návrhu sochaře Jovana Soldatoviće. V blízkosti devět metrů vysokého památníku se nachází rovněž i socha stylizovaného květu leknínu od Vladislava Rajčetiće a pamětní desky se seznamy mrtvých z Žabalje. Původní desky byly bronzové, ty byly nicméně v roce 2009 odcizeny a následně nahrazené deskami mramorovými. \n"}
{"id": "1322220", "url": "https://cs.wikipedia.org/wiki?curid=1322220", "title": "Jahorina", "text": "Jahorina\n\nJahorina (v srbské cyrilici Јахорина) je pohoří v Bosně a Hercegovině. Nachází se nedaleko Sarajeva a Pale, na území Republiky srbské. Nejvyšší vrchol pohoří je Ogorjelica s nadmořskou výškou 1916 m n. m.\n\nNázev pohoří je slovanského původu a je odvozen, stejně jako např. u Velké Javořiny od stromu Javoru. Současný název pohoří se rozšířil během doby existence Osmanské říše na Balkáně.\n\nPohoří je známé především díky resortům vhodným pro zimní sporty a také dobrou dopravní dostupností ze Sarajeva (30 km). To umožňuje příhodné uspořádání místního terénu a některé mírné svahy, které jsou vhodné pro lyžování. V roce 1984 se zde konaly některé z disciplín zimních olympijských her.\n"}
{"id": "1322222", "url": "https://cs.wikipedia.org/wiki?curid=1322222", "title": "Ignisious Gaisah", "text": "Ignisious Gaisah\n\nIgnisious Gaisah (* 20. července 1983) je nizozemský sportovec původem z Ghany, atlet, který se specializuje na skok daleký. \n\nV roce 2003 obsadil v soutěži dálkařů na světovém šampionátu čtvrté místo. O dva roky později v Helsinkách vybojoval stříbrnou medaili. V roce 2006 se stal halovým mistrem světa ve skoku do dálky. V této sezóně si vytvořil také osobní rekord 843 cm. V roce 2013 (už jako reprezentant Nizozemska) obsadil druhé místo na mistrovství světa, v roce 2016 získal na evropském šampionátu v soutěži dálkařů bronzovou medaili.\n\n"}
{"id": "1322225", "url": "https://cs.wikipedia.org/wiki?curid=1322225", "title": "Biševo", "text": "Biševo\n\nBiševo (italsky Busi, čakavským nářečím Bisovo) je ostrov v Jaderském moři. Patří Chorvatsku. Nachází se v blízkosti známějšího a většího Visu (km jihovýchodně). Má rozlohu 5,8 km a podle chorvatského sčítání lidu zde v roce 2011 žilo trvale 15 obyvatel.\n\nOstrov tvoří vápenec. Jeho nejvyšší bod (vrchol Straženica) vystupuje do výšky 239 m nad mořskou hladinu. V centrální části ostrova se nachází obdělávané pole; severní část ostrova tvoří piniový les a většinu zbylé plochy pokrývají keře, nebo holé kameny. Obyvatelé se živí buď rybářstvím, nebo pěstováním vína. V posledních desetiletích má stále větší význam turistika. Ostrov je znám především díky Modré jeskyni, která je turisticky hojně navštěvována. Pobřeží ostrova je dlouhé 18 km a je převážně strmé, až na několik malých pláží.\n\nV roce 1050 byl na ostrově zbudován benediktýnský klášter, který však byl opuštěn o dvě století později vzhledem k obavám z pirátských nájezdů. Mniši přesídlili na blízký ostrov Vis. Dodnes se dochovaly jeho pozůstatky a kostel sv. Silvestra.\n\nJeště v 19. a na prvním počátku století dvacátého byl ostrov domovem pro téměř dvě stovky lidí. Po druhé světové válce se počet zvýšil až na sedm set, poté začal prudce klesat. Řada z nich se však z těžkých podmínek ostrova vystěhovala do nedaleké obce Komiža. Na ostrově se nacházela řada vesnic, např. Salbunora, Porat, Mezuporat, Vela Gora, Potok a Polje (které bylo největší ze všech místních sídel).\n"}
{"id": "1322228", "url": "https://cs.wikipedia.org/wiki?curid=1322228", "title": "Útěk do divočiny (kniha)", "text": "Útěk do divočiny (kniha)\n\nÚtěk do divočiny (v anglickém originálu \"Into the Wild\") je kniha amerického spisovatele a horolezce Jona Krakauera. Pojednává o dobrodruhovi Christopheru McCandlessovi, který byl počátkem září roku 1992 nalezen mrtvý na Aljašce. Kniha vychází z rozsáhlého článku s názvem \"Death of an Innocent\", který Krakauer publikoval roku 1993 v časopisu \"Outside\". Roku 2007 byl podle knihy natočen stejnojmenný celovečerní film. Kniha se stala bestsellerem a byla přeložena do řady dalších jazyků. Autor v knize popisuje i příběhy dalších lidí, kteří byli svým životem blízcí McCandlessovi. Popisuje zde například svůj výstup na horu Devils Thumb nebo příběh Everetta Ruesse.\n"}
{"id": "1322229", "url": "https://cs.wikipedia.org/wiki?curid=1322229", "title": "Larisa Běrežná", "text": "Larisa Běrežná\n\nLarisa Běrežná ( ; * 28. února 1961, Kyjev) je bývalá sovětská a později ukrajinská atletka, halová mistryně světa (1991) ve skoku dalekém.\n\nV roce 1989 vybojovala bronzovou medaili v soutěži dálkařek na halovém mistrovství světa. O dva roky později nejprve na jaře zvítězila na světovém halovém šampionátu, v létě pak skončila třetí na mistrovství světa pod širým nebem. V roce 1992 se ve skoku do dálky stala halovou mistryní Evropy. Posledním medailovým ziskem pro ni byla stříbrná medaile v soutěži dálkařek na mistrovství světa v roce 1993.\n\n\n"}
{"id": "1322230", "url": "https://cs.wikipedia.org/wiki?curid=1322230", "title": "Source (příkaz)", "text": "Source (příkaz)\n\nsource je unixový příkaz, který vyhodnocuje obsah souboru předaného jako parametr souboru jako seznam příkazů, jako kdyby byly zadané v současném kontextu. „Současný kontext“ je okno terminálu, ve kterém uživatel zadal příkaz source.\n\nPříkaz source může být vyvolán i zadáním tečky (codice_1) v Bashi a obdobných shelech. Tento způsob zavolání tohoto příkazu ale není možný v C shellu, kde se tento příkaz objevil poprvé.\n\nNěkteré skripty v Bashi by měly být spouštěny raději právě pomocí codice_2 než jako spustitelný soubor, například pokud obsahují příkaz měnící aktuální adresář (cd) a uživatel zamýšlí v tomto adresáři ukončit i poté, co skript skončí, anebo pokud skript nemá přidělené právo ke spuštění. Předání jména skriptu shellu, který ji má spustit, spustí skript v subshellu a ne v současném shellu. \n"}
{"id": "1322231", "url": "https://cs.wikipedia.org/wiki?curid=1322231", "title": "Fork-exec", "text": "Fork-exec\n\nFork-exec je technika používaná operačním systémem Unix a systémy z něho odvozenými k vytvoření nového procesu řízeného jiným programem. Zatímco systémové volání codice_1 vytvoří přesnou kopii aktuálního procesu, systémové volání codice_2 načte do paměti procesu zvolený program a předá mu řízení. Výhodou tohoto přístupu je, že kopie procesu může připravit běhové prostředí pro program spuštěný pomocí codice_2. Nevýhodou může být vyšší režie (např. pokud velký program spouští malý, zbytečně se alokuje a kopíruje velká oblast paměti), kterou však moderní operační systémy do velké míry eliminují, například použitím technologie Copy-on-write.\n\nJiné systémy používají pro spuštění nového procesu řízeného jiným programem jedno systémové volání, např. v případě operačního systému Microsoft Windows některou variantu volání codice_4.\n\nSystémová služba codice_5 vytvoří přesnou kopii procesu, který ji vyvolal. Tato kopie zahrnuje i stav procesoru (obsah registrů), operační paměť přidělenou procesu a některá systémová data, včetně tabulky otevřených souborů. Nový proces dostane vlastní číslo procesu (PID). K rozlišení rodičovského procesu od potomka slouží návratová hodnota volání codice_5, která je u potomka nulová, u rodiče je rovna PID potomka (nikdy není nulové).\n\nV některých případech oba dva procesy pokračují v provádění stejného spustitelného souboru (to se často používá např. u síťových serverů, kdy rodič čeká na otevření spojení, a pro obsluhu každého spojení vytvoří potomka), v jiných případech jeden z nich spustí vyvoláním systémové služby exec() jiný program.\n\nZavoláním některé varianty systémové služby codice_7 bude obsah operační paměti přidělené procesu přepsán kódem nového programu, kterému bude předáno řízení. Tím dojde ke smazání všech dat původního programu umístěných v operační paměti a jejich přepsání daty nového programu, systémové tabulky jako deskriptory souborů však jsou zachovány (pokud je původní program explicitně neoznačil jako \"close-on-exec\"). To umožňuje, aby rodičovský proces vytvořil rouru, kterou může používat ke komunikaci s nově spuštěným programem. \n\nOperační systém Microsoft Windows model fork-exec nepodporuje, protože nemá systémové volání ekvivalentní volání fork().\n"}
{"id": "1322233", "url": "https://cs.wikipedia.org/wiki?curid=1322233", "title": "Monte Águila", "text": "Monte Águila\n\nMonte Águila (z mapučského výrazu \"Ñancomawida\", Orlí hora) je chilské město nacházející se v regionu Biobío, v obci Cabrero, 5 km jižně od stejnojmenného města. Je základnou železnice Mount Eagle - Polcura, což z města činí lokalitu uznanou železničním průmyslem. V roce 2002 zde žilo 6 090 obyvatel.\n"}
{"id": "1322234", "url": "https://cs.wikipedia.org/wiki?curid=1322234", "title": "Zrinští", "text": "Zrinští\n\nZrinští, či Zrinští ze Serynu, ( \"Zrinski\" auch \"Zrinjski\", \"Zrínyi\", \"Serin\", \"Zerin\", \"Zrinyi\" nebo \"Zriny\") je někdejší chorvatsko-uherský šlechtický rod.\n\nŠlechtický rod Zrinských byl jednou z vedlejších linií starého chorvatského šlechtického rodu Šubićů, který roku 1347 svůj predikát přejal od hradu Zrin v pahorkatině Zrinska gora ve Středochorvatské župě. Zakladatelem rodu byl Jiří I. Zrinský († 1361). Šlechtický rod byl roku 1554 povyšen do hraběcího stavu.\n\nPosledním členem rodu byla Helena Zrínská, jíž rod roku 1703 vymřel.\n\nNěkteří členové rodu byli Bány Chorvatského království:\n\n\nSpojili se např. s chorvatskými rody Draškovićů a Frankopanů, uherskými rody Rákócziů, Batthyányů, Bánffyů, Nádasdyů, nebo českými rody Rožmberků, Kolovratů, či Jankovských z Vlašimi ad.\n\nChorvatský cestovatel Dragutin Lerman pojmenoval po Zrinských jeden z vodopádů na řece Kouilou v Kongu.\n"}
{"id": "1322235", "url": "https://cs.wikipedia.org/wiki?curid=1322235", "title": "Dívčí reálné gymnasium kongregace školských sester", "text": "Dívčí reálné gymnasium kongregace školských sester\n\nDívčí reálné gymnasium kongregace školských sester je zrušená střední škola v Praze, která sídlila v budově na rohu náměstí Míru a ulice Korunní. Gymnázium zde bylo obnoveno roku 1993 jako Arcibiskupské gymnázium v Praze.\n\nČeská kongregace Školských sester svatého Františka v čele s generální představenou S.M. Hyacintou Zahálkovou zakoupila roku 1905 v Korunní třídě na Vinohradech v Praze dům čp. 4. a v něm otevřela dívčí gymnázium. 20. září téhož roku zde bylo zahájeno vyučování v 1. třídě s 26 žákyněmi. Roku 1906 kongregace přikoupila také sousední dům čp. 2 a protože se gymnázium každým školním rokem rozrůstalo, přikoupila roku 1910 další sousední dům čp. 585 (Francouzská 1).\n\nDo školy byly přijímány i dívky jiného vyznání nebo bez vyznání. Žákyně z chudých rodin neplatily školné a zdarma dostávaly učebnice a jiné pomůcky. Školu financoval mimo jiné \"„Podpůrný spolek“\", který konal různé charitativní bazary nebo koncerty, a sestry o prázdninách pořádaly po celých Čechách sbírky.\n\nProtože stávají prostory již nedostačovaly, začalo se uvažovat o stavbě nové budovy. Koncem roku 1935 byla schválena půjčka a staré budovy v Korunní čp. 2 a čp. 4 po ukončení školního roku 1936-37 zbořeny. Na jejich místě vyrostla škola nová, otevřená pro školní rok 1938-39.\n\n18. července 1941 zrušila zemská školní rada řádová gymnázia a o prázdninách 1942 byly zrušeny zbývající školy obecné, měšťanské a obchodní. Budovy v Korunní včetně penzionátu zabral Wehrmacht. Po skončení války se sem kongregace vrátila.\n\nV květnu 1949 bylo gymnázium zestátněno. Dalekohled a astronomické vybavení byly odstraněny a v kopuli nainstalovány zásobníky vody pro vodovodní topení. Sídlila zde 14. jedenáctiletá škola a od 60. letech 20. století Gymnázium Wilhelma Piecka. Od roku 1990 budova sloužila Gymnáziu Korunní, které se roku 1993 odstěhovalo na Smíchov do Zborovské ulice do uvolněné budovy po průmyslovce.\n\nBudova v Korunní byla roku 1992 navrácena kongregaci školských sester řádu sv. Františka, církevní gymnázium zde bylo obnoveno a přejmenováno na Arcibiskupské gymnázium.\n\nBudova školy byla postavena v letech 1937-1938 podle plánů architekta Tomáše Šaška.\n\nDokončena byla 29. října 1938 a vysvěcena kardinálem Karlem Kašparem. Měla domácí kapli, tělocvičnu a observatoř s dalekohledem a dalším astronomickým vybavením. V přízemí byla ředitelna, hovorna, rýsovna, kreslírna, laboratoř a zeměpisné, přírodovědné a fyzikální kabinety. Internát byl umístěn ve 4. patře.\n\n\n\n"}
{"id": "1322241", "url": "https://cs.wikipedia.org/wiki?curid=1322241", "title": "Vídeňská (Praha)", "text": "Vídeňská (Praha)\n\nVídeňská ulice (někdy nazývaná také Vídeňská radiála) je dvou- až čtyřproudá komunikace na jižní části Prahy. Spojuje Jižní spojku, Michli, Krč, Kunratice, Vestec a jižní část Pražského okruhu. Většina se nachází na území Prahy 4, část u Vestce vede v okrese Praha-západ Středočeského kraje. Měří 7,5 kilometrů. Dříve byla součástí Silnice II/603.\n\nVídeňská začíná na křižovatce pod Jižní spojkou, kde končí ulice Michelská. Navazuje na ni zde také výjezd z Jižní spojky a ulice Budějovická. Zde má silnice čtyři pruhy a pokračuje pod železniční tratí 210 kolem rybníka Labuť. Další velká křižovatka se nachází u krčské Thomayerovy nemocnice v Krči, kde končí ulice Zálesí vedoucí od sidliště Novodvorská a Lhotky. Zde se nachází také autobusová přestupní stanice, kde zastavuje více než 10 linek. \n\nVídeňská od Thomayerovy nemocnice pokračuje už jen ve dvou pruzích směr Kunratice, souběžně s Kunratickým lesem. Vede kolem výzkumného ústavu IKEM, dále pokračuje nahoru kolem Ústavu experimentální medicíny Akademie věd České republiky. Poté již prochází Kunraticemi, u zdejšího obchodního centra prochází čtyřvýjezdovým kruhovým objezdem na kterém ústí také ulice K Libuši (směrem Kunratice) a Dobronická (k Libuši). Další kruhový objezd se nachází za Kunraticemi, kde se Vídeňská kříží s Kunratickou spojkou. Komunikace dále prochází přes kruhový objezd k pražskému okruhu (Vestecká spojka) mimo Prahu směr na Vestec. Končí v obci Vestec, kde komunikace pokračuje dál pod číslem Silnice II/603 a názvem Budějovická a pokračuje do Jesenice. Za ní potom k obci Mrač jako tzv. \"stará benešovská.\"\n\nV roce 2013 se diskutoval návrh rozšíření silnice v úseku Krč – Kunratice – Vestec na čtyři pruhy, aby zde nestály časté kolony. Velkokapacitně by spojovala pražský okruh a Krč. Návrh ale neprošel, pro rozšíření by se musela kácet zeleň kolem a auta by obtěžovala obyvatele. Plánem na odstranění kolon je budoucí linka Metra D.\n\n"}
{"id": "1322253", "url": "https://cs.wikipedia.org/wiki?curid=1322253", "title": "Izotopy osmia", "text": "Izotopy osmia\n\nPřírodní osmium (Os) je tvořeno sedmi izotopy; šesti stabilními: Os (přirozený výskyt 0,02 %), Os (1,96 %), Os (13,24 %), Os (16,15 %), Os (26,26 %) a Os (40,78 %); a radioizotopem Os (1,59 %, poločas přeměny 2,0×10 let), který je vzhledem k dlouhému poločasu přeměny obvykle považován za stabilní. Bylo také popsáno 36 umělých radioizotopů, s nukleonovými čísly 161 až 203, a několik jaderných izomerů tohoto prvku. Nejstabilnější umělé radioizotopy jsou Os (poločas přeměny 6,0 let), Os (93,6 dne), Os (15,4 6 d), Os (30,11 hodin) a Os (21,84 h). Všechny ostatní mají poločasy kratší než 14 hodin, většina pod 1,5 minuty. Radioizotopy s nukleonovým číslem 185 a nižším se většinou přeměňují beta plus přeměnou na izotopy rhenia, zatímco u Os a těžších radioizotopů se vyskytuje přeměna beta minus na iridium..\n\nOs vzniká přeměnou Re (poločas přeměny 4,33×10 let). Měření poměru obsahu tohoto izotopu a Os, stejně jako poměru Re/Os, se využívá k datování pozemských a meteorických hornin.\n"}
{"id": "1322255", "url": "https://cs.wikipedia.org/wiki?curid=1322255", "title": "Pamlokovití", "text": "Pamlokovití\n\nPamlokovití (Hynobiidae) je primitivní čeleď ocasatých obojživelníků, kterou popsal Edward Drinker Cope roku 1859. Čeleď zahrnuje dvě podčeledi, a to Hynobiinae a Onychodactylinae. Zástupci této skupiny se vyskytují pouze v Asii, kterou osídlili od Uralu až po Japonsko, jeden druh navykl životu na evropské straně Ruska. Jako jediná čeleď ocasatých osídlila Asii endemicky.\n\nPamlokovití jsou vesměs malí obojživelníci s hladkou kůží, obyčejně měří pod 100 mm. Největším zástupcem čeledi je 25centimetrový pamlok džungarský (\"Ranodon sibiricus\"). Tělo je sice malé, ale silně stavěné. Vybaveno je čtyřmi krátkými končetinami (pamlok \"Onychodactylus\" je však má dlouhé) a na každém chodidle vyrůstá čtyři až pět prstů. Některé druhy, jako je pamlok šihi (\"Liua shihi\") mají potom speciálně adaptovaná chodidla, pomocí kterých mohou zdolávat i kluzký terén. Dospělci vlastní oční víčka. Pamlokovitým se dobře vyvinuly plíce a v dospělém stádiu postrádají žaberní šterbiny.\n\nO chování čeledi se mnoho neví. Pamlokovití žijí na zemi nebo ve vodě, nejčastěji však uvykli životu na souši s rozmnožováním ve vodním prostředí. Způsoby rozmnožování se odlišují podle jednotlivých druhů, obyčejně samička naklade na vegetaci či kameny 35 až 70 vajíček a samec je následně oplodní, u pamloka džungarského však samička klade snůšku na samcem připravený spermatofor. Z vajíček se líhnou larvy vybavené vnějšími žábrami i žaberními štěrbinami, z nichž se po čase vyvinou dospělci.\nSystematika dle \"AmphibiaWeb\".\n"}
{"id": "1322263", "url": "https://cs.wikipedia.org/wiki?curid=1322263", "title": "Ladislav Blum", "text": "Ladislav Blum\n\nLadislav Blum, hebrejským jménem \"Moše Meir ben Jicchak\" (1911 Veľké Kapušany – 1994 Praha) byl český operní zpěvák a mezi lety 1968 a 1994 také poslední a jediný synagogální kantor v Jubilejní synagoze v Praze. Jeho manželkou byla hlasová pedagožka Terezie Blumová. \n\nByl jedním z posledních zástupců klasické východoevropské synagogální hudby na světě. Zemřel v Praze v roce 1994. Pochován je na Novém židovském hřbitově v Praze na Olšanech.\n\n"}
{"id": "1322265", "url": "https://cs.wikipedia.org/wiki?curid=1322265", "title": "Rodion Kertanty", "text": "Rodion Kertanty\n\nRodion Kertanty (Radion Kertanti) nebo Rodion Kertanov (* 9. ledna 1971 Čikola, Sovětský svaz) je původem ruský zápasník volnostylař osetské národnosti (Digor), který od roku 1996 reprezentoval Slovensko.\n\nZápasit začal v rodné Čikole pod vedením Achsarbeka Makojeva. Později se vrcholově připravoval v Ordžonikidze (dnešní Vladikavkaz) pod vedením Kazbeka Dedegkajev. Po rozpadu Sovětského svazu v roce 1991 s několika krajany usiloval o získání československého občanství pro start na olympijských hrách v Barceloně v roce 1992. Československé úřady však záměr sportovního intrikáře a trenéra Kazbeka Dedegkajeva vysílat své svěřence do ciziny neakceptovaly. Každopádně po zániku Československa žil od roku 1993 v Bratislavě, kde závodil za klub Dunajplavba a usiloval o získání slovenského občanství. Slovenské občanství obdržel na začátku olympijského roku 1996 a v létě reprezentoval Slovensko na olympijských hrách v Atlantě, kde vypadl ve třetím kole s Viktorem Pejkovem z Moldavska. V roce 2000 se kvalifikoval na olympijské hry v Sydney, kde nepostoupil z náročné základní skupiny. Sportovní kariéru ukončil po nevydařené kvalifikaci na olympijské hry v Athénách v roce 2004.\n\nPo skončení sportovní kariéry se věnuje trenérské práci. V Partizánském založil se společníky zápasnický klub Gladiators Team. Od roku 2016 opět ve funkci reprezentačního trenéra volnostylařů.\n\nZápasníci a karatisti na Slovensku byli po rozdělení Československa v roce 1993 většinou úzce napojení na slovenské podsvětí. Samotný Slovenský zápasnický svaz dotoval řadu let a vedl vlivný slovenský podnikatel Jozef Svoboda (zabitý v roce 2003). Z řad zápasníku se rekrutovala ochranka mafiánských bosů. Nejčastěji byli tito zápasníci/karatisti/boxeři/judisti využívání jako výběrčí výpalného a k řešení osobních sporů. Jedne z Kertantyho krajanů ze Severní Osetie, slovenský reprezentant v zápasu Maxim Malkarty byl v roce 1998 prostřílen samopalem v Devínské Nové Vsi neznámým pachatel (člen gangu zvaného Sýkorovci). Tomuto podnikatelskému prostředí přál zavedený systém vladnoucí strany HZDS. Po roce 1998 se situace začala postupně stabilizovat, mafiánští bosové byli nebo mrtví nebo končili za své činy ve vězení. Úroveň olympijského zápasu na Slovensku šla podobnou cestou jako jinde v západní Evropě resp. o olympijský vrcholový zápas přestal být zájem. Situaci s postupným snížováním dotací se v roce 2007 snažil zachránit další vlivný podnikatel a politik za HZDS Peter Marček. Marček ve spolupráci s Kertantym zvolil cestu nákupu hotových či témeř hotových zápasníků z Ruska, ze Severní Osetie. První a stále poslední velkou rybou byl zkušený zápasník, olympijský vítěz z roku 2000 David Musulbes. Pojítko mezi Musulbesem a Kertatym byl trenér Kazbek Dedegkajev. Dalšími tzv. importovanými sportovci byli mladí téměř hotoví junioři, kteří se tímto krokem snažili snáz prosadit na mezinárodní scéně – Kachaber Chubežty, Soslan Gagloty, Boris Makoty a další.\n\nSlovensko se po roce 2006 rozhodlo jít cestou nákupu zápasníků ze zahraničí. Vzorem jim byla podobná politika aplikována zeměmi bývalého Sovětského svazu – Ukrajina, Bělorusko, Ázerbájdžán, Uzbekistán, Kazachstán a další země, za které zápasí v hojném počtu sportovci ze Severní Osetie, Dagestánu či Čerkeska. Jako odůvodnění tohoto konání Kertanty uvedl v rozhovoru po televizi TA3, udržet olympijský zápas v povědomí Slováků. Motivovat mladé sportovce na Slovensku k věnování se zápasu. Vytvořit jim určité vzory, ke kterým by mohli vzhlížet.\n\nTento projekt se však nedaří realizovat, protože nová vlna osetských Slováků (po roce 2007), si nevytváří ke Slovensku vztah. Žijí a připravují si nadále doma v Severní Osetii či v Moskvě, kde jsou členy vrcholových tréninkových center a na Slovensko jezdí v lepším případě na reprezentační srazy. Názorným příkladem byl David Musulbes, který po zisku medaile na olympijských hrách v Pekingu v roce 2008 se na Slovensku neobjevil (zdali se kdy objevil). Z reprezentačních srazů se omlouval se zdravotních důvodů, až ho po roce 2012 přestali zvát. Přínos Davida Musulbese je tak pro slovenský zápas prakticky nulový. Velkým kritikem této politiky importu zápasníků je nejúspěšnější slovenský zápasník Jozef Lohyňa.\n\n\n"}
{"id": "1322266", "url": "https://cs.wikipedia.org/wiki?curid=1322266", "title": "Josef Krejčí (skladatel)", "text": "Josef Krejčí (skladatel)\n\nJosef Krejčí (6. února 1822 Milostín – 19. října 1881 Praha) byl český hudební pedagog a skladatel.\n\nNarodil se v rodině sedláka Jana Křejčího. Po matce Kateřině (roz. Fischerové) pocházel z hudební rodiny. Počáteční hudební vzdělání získal už na škole v Senomatech. Ve třinácti letech řídil vlastní kapelu. Systematičtější vzdělání získal u varhaníka Františka Chládka, který byl žákem Josefa Segera. Od roku 1837 navštěvoval souběžně učitelský kurz a Varhanickou školu v Praze. Vyučoval hudbu a dále pokračoval v soukromém studiu u Jana Vitáska a Josefa Proksche.\n\nOd roku 1844 byl nejprve varhaníkem a posléze ředitelem kůru v Kostel svatého Františka z Assisi na Starém městě. V letech 1849–1859 působil jako ředitel kůru v bazilice svatého Jakuba Většího. V roce 1858 byl jmenován ředitelem Varhanické školy v Praze. Od roku 1865 působil na Pražské konzervatoři nejprve jako prozatímní a od roku 1866 jako řádný ředitel. \n\nV roce 1879 odešel na zdravotní dovolenou a 18. září 1881 do důchodu. Zemřel 19. října 1881 v Praze. Je pohřben na Olšanských hřbitovech v Praze.\n\nByl znamenitým varhanním improvizátorem a byl znám i jako vynikající dirigent klasické a zejména chrámové hudby. Založil, a v letech 1848–1849 řídil, první český hudební časopis \"Caecilie\". Publikoval školu hry na varhany (\"Praktičtí základové nauky o hře na varhany\"). Své teoretické zkušenosti shrnul v učebnici \"Praktičtí základové o hře na varhany\" a v \"Nauce o harmonii\", jejíž první díl byl vydán v roce 1849. Dílo však nedokončil.\n\nJako skladatel komponoval převážně chrámovou hudbu: mše, oratoria, kantáty, ofertoria, žalmy, sbory a zpěvy s varhanním doprovodem.\n\n\n\n"}
{"id": "1322268", "url": "https://cs.wikipedia.org/wiki?curid=1322268", "title": "A Decade of Delain: Live at Paradiso", "text": "A Decade of Delain: Live at Paradiso\n\n\n\n\n\n"}
{"id": "1322273", "url": "https://cs.wikipedia.org/wiki?curid=1322273", "title": "Královská hra", "text": "Královská hra\n\nKrálovská hra (dánsky: Kongekabale) je dánský politický thriller z roku 2004 podle scénáře Nikolaje Arcela, pro něhož projekt znamenal filmový režijní debut. Předlohou, pro děj zobrazující politickou manipulaci s cílem uchopit moc, se stala stejnojmenná kniha z roku 2000 bývalého zaměstnance tiskového odboru dánského parlamentu a novináře Nielse Krauseho Kjæra. \n\nHlavní postavy příběhu zasazeného do nejvyšších pater politiky s prolínáním investigativní žurnalistiky ztvárnili Anders W. Berthelsen jako mladý novinář přidělený do parlamentu a Nicolas Bro hrající jeho kolegu. V rolích jejich protihráčů se představili Søren Pilmark, jakožto ambiciozní politik bez morálních zábran a jeho spindoktor ztělesněný Larsem Mikkelsenem. \n\nProdukční společností se stal dánský Nimbus Film. \n\nV roce 2005 snímek získal osm národních filmových Robertových cen, včetně hlavní kategorie pro nejlepší dánský film a dvě ocenění kritiků – Bodiliny ceny, včetně nejlepšího filmu. V sezóně 2004 se také v dánských kinech stal nejnavštěvovanějším dánským filmem s více než půl milionem diváků. \n\nNěkolik dní před dánskými parlamentními volbami má autonehodu Hans Erik Kolt, charismatický kandidát centristů na premiéra, když průzkumy predikují vítězství jeho strany. V následujících dnech rozehrává zákulisní hru další člen strany Erik Dreyer, jenž se za přispění svého poradce Petra Schoua pokouší ze hry o post nového lídra, a pravděpodobného příštího ministerského předsedy, vyšachovat místopředsedkyni strany a očekávanou nástupkyni Lone Kjeldsenovou.\n\nSchou vypouští historku o zpronevěře milionů korun určených na africkou nemocnici ze strany manžela Kjeldsenové, jejichž část měla být utracena i za dovolenou manželského páru. Na vějičku se zpočátku chytá i mladý ambiciozní novinář Ulrik Torp, syn bývalého ministra spravedlnosti. Diskreditace hlavní favoritky na převzetí nejvyšší stranické funkce Kjeldsenové se zdá vychází, když se kauza objevuje na předních stránkách deníků. Torp se pokouší informace o zpronevěře ověřit a dochází k závěru, že mu Schou předhodil vykonstruovaný příběh s cílem zisku premiérského křesla pro Dreyera.\n\nTorp tak začíná spolupracovat s kolegou Henrikem Mollem, aby v krátkém čase zbývajícím do voleb zabránili Dreyerovi naplnit jeho plán. Klíčovým faktem se stává utajovaná informace o Koltově úmrtí v souvislosti s příletem jeho syna z Jižní Ameriky. Dreyer na tiskové konferenci sděluje, že Koltův syn přicestoval až po čtyřech dnech a proto nebyl jeho otec v klinické smrti od přístrojů odpojen, aby se s ním mohl syn rozloučit. Prodleva čtyřdenního čekání, namísto rychlé výměny, tak Dreyerovi umožnila rozehrát vnitrostranickou „královskou hru“ na zničení místopředsedkyně. Manžel političky, trpící depresivními epizodami, páchá sebevraždu.\n\nOba novináři kontaktují Koltova syna, jenž zalže o nutnosti letět pozdější linkou pro obsazení předchozích spojů. Přesto se investigativcům daří získat videozáznam z příletové haly, dokazující jeho přílet o tři dny dříve než tvrdil a přivítání od Dreyerovy asistentky. Ta se ukáže slabým článkem politikova štábu, když se pod pohrůžkou medializace kauzy a pohledu na svou fotografii z haly, novinářům rozhodne poskytnout účet za hotel, kde syna ukrývali a výpis o převodu čtvrt milionu korun na jeho konto za čas nutný pro diskreditaci Kjeldsenové. \n\nTorp s Mollem spěchají s čerstvými důkazy do televizního studia, v němž se právě schyluje k živě přenášenému rozhovoru Dreyera s moderátorem, jenž je Torpovým přítelem a který informace použije. V celostátně sledovaném pořadu vychází pravda najevo a hatí šance centristů na volební vítězství. \n\nPaměť národa je však krátká, když v pozdějších eurovolbách průzkumy Dreyerovi předpovídají značnou šanci na zvolení do Evropského parlamentu.\n\n"}
{"id": "1322276", "url": "https://cs.wikipedia.org/wiki?curid=1322276", "title": "O2 TV FREE", "text": "O2 TV FREE\n\nO TV FREE byl český, částečně placený sportovní televizní kanál vysílající v terestrické síti multiplexu 4. Stanice vysílala totožný obsah jako stanice O TV Sport s výjimkou přímých přenosů, které vysílala v malém okně v levé horní části obrazovky, se zvukem a větším obrazem televizního kanálu O Info. Placený obsah, jednalo se zejména o přímé přenosy, byl vysílán nelineárně ve vysokém rozlišení prostřednictvím HbbTV aplikace. Pro sledování bylo požadováno uhrazení poplatku za přístup k programu a dalším funkcím na 24 hodin prostřednictvím Premium SMS. Vysílání začínalo v 9.00 hodin a končilo v 1.00 hodinu ráno. Ve zbývajícím čase byla vysílána promo smyčka O2 Info. Provozovatelem kanálu byla společnost O TV s.r.o.. \n\nHbbTV aplikace umožňovala divákům přístup k HD verzi programu O TV Sport a k funkcím, na které jsou zákazníci O TV zvyklí. Jde o přístup k videoarchívu pořadů \"Oktagon\", \"Tak určitě\" a \"Tiki-taka\", které měli možnost sledovat bezplatně. Dále se jednalo o funkce zpětného zhlédnutí, díky které mohli zhlédnout vysílání \"O TV Sport\" až 50 hodin zpětně, přeskakovat části vysílání, nebo si zastavit obraz. Funkce, která nebyla divákovi nabídnuta, byla například multidimenze. Divák tak nemohl měnit úhly pohledu kamer, volit mezi různými, souběžně vysílanými, zápasy a volit mezi standardním a fanouškovským komentářem. \n\nProvozovatel kanálu \"O TV FREE\" požádal 11. ledna 2017 Radu pro rozhlasové a televizní vysílání o vydání licence pro vysílání v terestrickém multiplexu 4. Dne 1. března 2017 bylo spuštěno odpočítávání, které vyvrcholilo v neděli 5. března 2017 v 8:00 hodin spuštěním vysílání. Stanice vysílala v kompresním formátu \"MPEG-4/AVC\" se zvukem \"HE-AVC\", čímž byla dostupná pouze divákům s novějšími set-top boxy s podporou MPEG-4. Grafiku a logo stanice vyrobila společnost \"Department\". Ta vsadila na přímočaré tvary a barevné rozlišení jednotlivých sportovních kanálů. \n\nKanál vysílal bezplatně do 21. března 2017, kdy začal vysílat přenosy Ligy mistrů, tenisových turnajů ATP a WTA, a ePojisteni.cz ligu. Od tohoto data do 3. dubna 2017 nabízel vysílání za zvýhodněnou cenu 1 korunu. Po 3. dubnu 2017 byla cena navýšena na obvyklých 69 korun, za kterou byla nabízena služba \"O TV Sport na den\". Platbu bylo možné uskutečnit prostřednictvím Premium SMS. Zájemce o tuto placenou službu zadal v \"HbbTV\" aplikaci své telefonní číslo, na které vzápětí obdržel SMS s aktivačním kódem, který po zadání v \"HbbTV\" aplikaci vysílání \"O TV Sport\" na 24 hodin odblokoval.\n\nDne 23. dubna 2017 od 16:37 do 19:29 hodin se při vysílání přímého přenosu Sparty Praha s Viktorii Plzeň vyskytly technické potíže s přihlášením k takzvané OTT službě, neboť těsně před začátkem fotbalového zápasu došlo k vypršení bezpečnostního certifikátu na straně dodavatele, kterým byl \"Nangu.TV\". Ačkoliv výpadek postihl tisíce zákazníků, nejednalo se o zákazníky O TV a zákazníky, kteří provedli přihlášení před tímto časem. Společnost O na tento výpadek zareagovala zpřístupněním zápasu ve vysílání \"O2 TV FREE\" a zákazníkům s předplacenou službou \"O TV Sport na den\" po provedené reklamaci vzniklou situaci kompenzovala.\n\nSpolečnost O v dubnu 2017 informovala o možnosti využívání služeb O TV prostřednictvím vlastní aplikace v Xboxu. Podporované modely byly Xbox One a Xbox One S. Pro aktivaci byl nutný některý tarif \"O TV\". Do budoucna je plánováno rozšíření i na další zařízení a přístup k videotéce.\n\nOd 31. března 2018 je možné O\"\" \"TV Sport\" sledovat prostřednictvím HbbTV kanálů Primy, 1. 4. 2018 samostatný kanál O2 TV Free skončil.\n\nPříjem hybridního vysílání, neboli HbbTV, bylo možné pouze u novějších televizorů, nebo set-top boxů, s podporou této technologie. Byl-li televizor připojený k internetu, spouštělo se modrým tlačítkem na ovladači. \n\n\"HbbTV\" u stanice \"O TV FREE\" nabízela divákům následující funkce :\n\nTelevizní kanál \"O TV FREE\" vysílal nekódovaně prostřednictvím DVB-T multiplexu 4 v kompresním formátu \"MPEG-4\". Pro příjem byl nutný set-top box nebo televizor s podporou tohoto formátu.\n\n"}
{"id": "1322279", "url": "https://cs.wikipedia.org/wiki?curid=1322279", "title": "Svatý Césarius z Terracina", "text": "Svatý Césarius z Terracina\n\nSvatý Césarius z Terracina (latinsky \"Caesarius Diaconus\", italsky \"San Cesario diacono e martire\") (Afrika, Kartágo, 85 – Terracina, Itálie, 1. listopadu 107) byl jáhen. Je uctíván jako mučedník a světec katolické církve.\n\nByl uvězněn během pronásledování křesťanů za vlády císaře Trajana. Byl předveden před guvernéra města Leonzio, který mu nařídil obětovat bohům. Pak byl mučen a hodil do moře. \n\nKatolická církev slaví jeho svátek 1. listopadu.\n\nSvatý Césarius z Terracina je považován za ochránce císařských řezů.\n\nVe Slovenském národním muzeu v Bratislavě je zachován \"Relikviář sv. Cesaria z Terracina\" (fragment kosti).\n"}
{"id": "1322280", "url": "https://cs.wikipedia.org/wiki?curid=1322280", "title": "Rafaela Ybarra de Vilallonga", "text": "Rafaela Ybarra de Vilallonga\n\nRafaela Ybarra Arambarri de Vilallonga (16. ledna 1843, Bilbao – 23. února 1900, Bilbao) byla španělská římskokatolická laička, vdova a zakladatelka Sester od Svatých Strážných Andělů. Katolická církev jí uctívá jako blahoslavenou.\n\nNarodila se 16. ledna 1843 v Bilbau bohatým rodičům z vyšší třídy Gabrielu Ybarrovy a Maríi del Rosario de Arambarri. Pokřtěna byla o den později v místním kostele jako \"Rafaela María de la Luz Estefanía de Ybarra i Arambarri\".\n\nBiřmování přijala 22. května 1844 a První svaté přijímání 21. května 1854.\n\nDne 14. září 1861 se vdala za Josého de Vilallonga (nar. 1823). měli spolu 7 dětí z toho dvě zemřeli v kojeneckém věku zatímco ostatní utrpěli vážné onemocnění ve větším věku.\n\nPři svém pobytu v Paříži vážně onemocněla a uzdravena byla při své návštěvě poutního místa v Lurdech. Její matka zemřela ve stejný den a to 24. září 1883. Její otec zemřel 10. srpna 1890. O osm let později 7. května 1898 zemřel i její manžel. Jejím spirituálem se stal jezuitský kněz Francis de Sales Muruzábel. Roku 1890 se svolení manžela učinila soukromé sliby cudnosti a poslušnosti Bohu.\n\nBilbao v její době prožilo industrializační proces a ona založila několik domů pro dělnické dívky a semináře pro jejich školení. Předčasná smrt její sestry Marie de Rosario jí povzbudila ve větší péči o její synovce mezi něž patřil také baskický lingvista Julio de Urquijo e Ibarra, hrabě z Urquijo. Dne 8. prosince 1894 s dalšími třemi ženami se závala že se stanou matkami a vychovatelkami chudých dětí v Bilbau. Ve stejný den založila řeholní společnost. Dne 2. srpna 1897 byl položen základní kámen jejich sídla v Zabalbide v Bilbau, který byl oficiálně otevřen 24. března 1899. Společnost byla diecézí schválena po její smrti 11. března 1901.\n\nZemřela 23. února 1900.\n\nRoku 1929 byl v diecézi Vitoria zahájen její proces blahořečení. Dne 16. března 1970 byla papežem Pavlem VI. prohlášena Ctihodnou a dne 24. září 1983 uznal papež Jan Pavel II. zázrak udzravení na její přímluvu. Blahořečena byla 30. září 1984. Od 26. července 2004 se zkoumá druhý zázrak na její přímluvu.\n\n"}
{"id": "1322283", "url": "https://cs.wikipedia.org/wiki?curid=1322283", "title": "Kreolské jazyky na bázi francouzštiny", "text": "Kreolské jazyky na bázi francouzštiny\n\nKreolské jazyky na bázi francouzštiny jsou kreolské jazyky odvozené z francouzštiny. Ve většině případech má v těchto jazycích převahu slovník a gramatika z francouzštiny. Většinou vznikaly na území francouzských kolonií.\n\n\nNěkdy se jim též říká bourbonská francouzština.\n\n\n\nZ francouzštiny se též vyvinuly pidžiny nebo smíšené jazyky. Jedná se o tyto jazyky:\n"}
{"id": "1322286", "url": "https://cs.wikipedia.org/wiki?curid=1322286", "title": "Sojuz MS-08", "text": "Sojuz MS-08\n\nSojuz MS-08 je ruská kosmická loď řady Sojuz. Start proběhl 21. března 2018 17:44 UTC kdy ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila tři členy Expedice 55. Sloužila na ISS jako záchranná loď až do 4. října 2018, kdy se s ní stejná trojice kosmonautů vrátila na Zem.\n\nHlavní posádka:\nV závorkách je uveden dosavadní počet letů do vesmíru včetně této mise.\n\n"}
{"id": "1322287", "url": "https://cs.wikipedia.org/wiki?curid=1322287", "title": "Prezidentský pohár AFC", "text": "Prezidentský pohár AFC\n\nPrezidentský pohár AFC (: AFC President's Cup) byla každý rok konající se fotbalová soutěž pořádaná asijskou konfederací AFC pro kluby z méně kvalitních asijských soutěží. Soutěž vznikla v roce 2004. V roce 2014 byla soutěž sloučena s Pohárem AFC.\n\nPrezidentského poháru AFC se neúčastnily týmy ze všech členských zemí AFC, ale pouze kluby z lig, které nesplňovaly kritéria stanovená AFC. Plnění kritérií se bodově ohodnotí a AFC každoročně podle nich sestavuje žebříček. Nejhorší federace v žebříčku se zúčastňovaly právě Prezidentského poháru.\n\nZdroj: \n\nZdroj: \n\nZdroj: \n\n"}
{"id": "1322293", "url": "https://cs.wikipedia.org/wiki?curid=1322293", "title": "Státní dívčí reálné gymnasium Slezská", "text": "Státní dívčí reálné gymnasium Slezská\n\nStátní dívčí reálné gymnázium ve Slezské \"(Státní dívčí reálné gymnasium Praha XII., Slezská ul. 68)\" je zrušená střední škola v Praze na Vinohradech.\n\nPropagátoři nového lycea v Praze (Ústřední spolek českých žen nebo Ústřední spolek českých profesorů) oslovili zastupitelstvo Královských Vinohrad a to jim přislíbilo podporu 8.000 korun na založení \"Spolku pro zřízení a vydržování dívčího lycea na Královských Vinohradech\". Spolek byl povolen výnosem C. k. místodržitelství v království Českém č. 117.456 ze dne 22. května 1908.\n\nDesetičlenné kuratorium zvolené 17. června 1908 na ustavující valné schůzi poté pečovalo o chod školy, jejímž prvním ředitelem se stal Josef Kollman, dosavadní profesor c. k. státní reálky na Královských Vinohradech. Lyceum bylo umístěno ve Slezské třídě v nově postaveném činžovním domě (arch. J. Heberl) a prostory tohoto nájemního domu byly upraveny pro účely výuky. Pro první školní rok bylo přijato 114 žákyň.\n\nV době vzniku lycea probíhala reforma dívčího školství, po kterém maturantky lyceí od roku 1910 ztratily právo studovat na filozofických fakultách. Vzdělání si musely doplnit, a proto pro první absolventky byl školního roku 1911-12 otevřen reálně gymnasiální kurz. Tento kurz následujícího roku nahradila dvouletá reálně gymnasiální škola pokračovací.\n\nOd školního roku 1918/19 se ústav stal plným reformním reálným gymnáziem a jeho maturantky tak mohly studovat na fakultách filozofických a lékařských. Zaměření reformních gymnázií jim ale bránilo studovat technické obory. Spolu s reformními třídami tak na ústavu zůstalo původní lyceum určené pro budoucí lékárnice nebo učitelky na obecných školách, kterým stačilo nižší vzdělání. Lyceum ale bylo postupně omezováno, naposledy byla jeho VI. třída otevřena ve školním roce 1924-25.\n\nŠkola se rozrůstala, ale stále zůstávala v činžovním domě ve Slezské. Kuratorium pro ni muselo najímat další prostory v soukromých domech nebo v jiných školách. Od Sokola nebo jiných škol byly najímány také tělocvičny. Byla proto snaha postavit vlastní budovu. Na schůzi městského zastupitelstva 13. června 1919 byly kuratoriu věnovány pozemky v Lužické ulici. Kuratorium ale pro nedostatek peněz stavbu nezahájilo a pozemek mu byl 23. srpna 1921 odebrán. Škola tak přes další snahu zůstala v původních prostorách činžovního domu ve Slezské ulici až do svého zrušení roku 1950.\n\nV září 1938 byl ústav zestátněn. Roku 1941 bylo zrušeno řádové gymnasium v Korunní ulici, odkud do školy ve Slezské přešla řada jeho žákyň. Dva zatímní správci byli odvoláni v souvislosti s nalezením letáků s protiněmeckými nápisy, další zatímní správce byl 9. února 1945 převezen k výslechu gestapem.\n\n5. března 1945 byla školní budova vyklizena pro Technickou nouzovou pomoc a gymnázium přesídleno do nedaleké budovy gymnázia ve Slovenské ulici čp. 27. Po skončení války se ústav vrátil zpět do Slezské. V té době měl 20 tříd, které se dělily o 12 místností a výuka se tak konala střídavě dopoledne a odpoledne. Od 1. září 1948 mělo být gymnázium přemístěno do budovy anglického gymnasia v Charvátově ulici. K tomu nakonec nedošlo a poslední školní rok 1948-49 byl odučen v budově ve Slezské.\n\n\n"}
{"id": "1322297", "url": "https://cs.wikipedia.org/wiki?curid=1322297", "title": "Aeiparthenos", "text": "Aeiparthenos\n\nAeiparthenos (řecky: ἀειπάρθενος, česky: \"Vždy panna\") je v pravoslavné církvi titul Bohorodičky, navazuje na učení věčného panenství Marie. Titul je používán hlavně u názvu ikony \"Theotokos Aeiparthenos\".\n\nKatechismus katolické církve (článek 499) také označuji Marii jako Aeiparthenos (vždy pannu) jako stejně 57. stať v konstituci Lumen gentium.\n\nTermín Aeiparthenos pochází ze 4. století od svatého Epifana ze Salaminy.\n"}
{"id": "1322298", "url": "https://cs.wikipedia.org/wiki?curid=1322298", "title": "Juřička", "text": "Juřička\n\nPříjmení Juřička nosí více významných osobností:\n\n"}
{"id": "1322299", "url": "https://cs.wikipedia.org/wiki?curid=1322299", "title": "Pohár vítězů pohárů AFC", "text": "Pohár vítězů pohárů AFC\n\nPohár vítězů pohárů AFC (: Asian Cup Winners' Cup) byla každý rok konající se fotbalová soutěž pořádaná asijskou konfederací AFC pro vítěze národních poháru členských federací. Soutěž vznikla v roce 1990. V roce 2002 byla soutěž sloučena s Asijským mistrovství klubů do nově založené Ligy mistrů AFC.\n\nZdroj: \n\nZdroj: \n\nZdroj: \n"}
{"id": "1322304", "url": "https://cs.wikipedia.org/wiki?curid=1322304", "title": "Československo HD", "text": "Československo HD\n\nČeskoslovensko HD je filmový kanál slovenského provozovatele Film Europe Media Company, jehož majitelem je Ivan Hronec. Kanál vysílá v době od 10.00 do 22.00 hodin na sdílené frekvenci s prémiovým filmovým kanálem Festival Cinema Channel HD. Oba kanály jsou distribuovány ve vysokém rozlišení. Program je následovníkem stanic Kino CS a Muzika CS. Programový obsah je tvořen filmy a dokumenty československé produkce z let 1918 až 1992. Filmy nejsou přerušované reklamou. \n\nV úterý 15. listopadu 2016 byl původní televizní kanál s československými filmy Kino CS nahrazen zcela novým programem \"Československo HD\", vysílajícím od 10.00 do 22.00 hodin a kanálem \"Festival Cinema HD\", jež vykrývá zbytek vysílacího času. Obě stanice vysílají ve vysokém rozlišení a od prvního dne jsou šířeny v česko-slovenské satelitní platformě Skylink v balíčku \"Smart\" a minibalíčku \"Film Europe + CS TV\". Aby provozovatel nemusel platit za vyšší datový tok na satelitním transpondéru, rozhodl se ukončit satelitní distribuci jiných svých stanic, konkrétně dokumentárního Doku CS a hudebního Muzika CS. Uspořená datová kapacita byla využita pro vysílání nových kanálů ve vysokém rozlišení. Distribuční trasa je poskytována prostřednictvím platformy Skylink a optických vláken z datového centra \"Sitel\" v Bratislavě. \n\nNíže je uveden seznam kabelových sítí, ve kterých je nabízen program \"Festival Cinema Channel HD\" .\n\n\n\nNíže je uveden seznam IPTV operátorů, ve kterých je nabízen program \"Festival Cinema Channel HD\" .\n\n\n\n"}
{"id": "1322305", "url": "https://cs.wikipedia.org/wiki?curid=1322305", "title": "Brestov (okres Humenné)", "text": "Brestov (okres Humenné)\n\nBrestov je obec na Slovensku v okrese Humenné. Na konci roku 2016 měla 604 obyvatel, první písemná zmínka pochází z roku 1567.\nNachází se zde římskokatolický kostel Ducha svatého.\n\n"}
{"id": "1322316", "url": "https://cs.wikipedia.org/wiki?curid=1322316", "title": "Leganés", "text": "Leganés\n\nLeganés [] je město ve středním Španělsku. Je součástí aglomerace Madridu – jde především o satelitní město. Má obyvatel a nachází se asi 11 km jihozápadně od centra Madridu.\n\nV Leganés sidlí část univerzity Universidad Carlos III, která byla založena v roce 1989, a to inženýrská fakulta Escuela Superior Politecnica (EPS). Nachází se zde Parquesur, jedno z největších nákupních center v Evropě, postavené na počátku 90. let a úplně zrekonstruované a rozšířené v roce 2005.\n\nMěsto je obsluhováno linkou 12 madridského metra (Metrosur), která zastavuje v Leganés ve stanicích El Carrascal, Julián Besteiro, Casa del Reloj, Hospital Severo Ochoa,\nLeganés Central a San Nicasio. Ve stanici Leganés Central zastavují také příměstské vlaky Cercanías.\n\nVe městě se nachází ulice pojmenovaná \"AC/DC\" na počest slavné australské rockové kapely. Kapela Leganés navštívila u příležitosti slavnostního otevření ulice. Tabule s názvem ulice byla často kradena, dokud se městská rada nerozhodla namalovat jméno na zdi místo toho, aby znovu pořizovala nové tabule. Tabule lze dnes zakoupit v místních obchodech jako suvenýr. Jiná ulice je pojmenovaná po rockové kapele Scorpions.\n\n"}
{"id": "1322317", "url": "https://cs.wikipedia.org/wiki?curid=1322317", "title": "Superpohár AFC", "text": "Superpohár AFC\n\nSuperpohár AFC (: Asian Super Cup) byla každoroční dvouzápasová soutěž, která se odehrávala vždy na začátku sezony a účastnil se jí vítěz Asijského mistrovství klubů a Poháru vítězů pohárů AFC ze sezony předcházející. Soutěž vznikla v roce 1995, zrušena byla v roce 2002. O ocenění se hrálo systémem doma/venku na dvě utkání.\n\n\nZdroj: \n\nZdroj: \n\nZdroj: \n"}
{"id": "1322319", "url": "https://cs.wikipedia.org/wiki?curid=1322319", "title": "Seznam dílů seriálu Ovečka Shaun", "text": "Seznam dílů seriálu Ovečka Shaun\n\nToto je seznam dílů seriálu \"Ovečka Shaun\".\n\n<onlyinclude>\n\n</onlyinclude>\n\n"}
{"id": "1322321", "url": "https://cs.wikipedia.org/wiki?curid=1322321", "title": "Reálné gymnázium ve Slovenské", "text": "Reálné gymnázium ve Slovenské\n\nReálné gymnázium ve Slovenské ulici je zrušená střední škola v Praze. V její budově sídlí Základní škola.\n\nStátní reálné gymnázium s vyučovací řečí českou bylo zřízeno císařským rozhodnutím ze dne 20. června 1912. Ústav neměl svoji budovu a tak v letech 1913-1917 vyučování probíhalo ve škole na náměstí Krále Jiřího z Poděbrad. Roku 1915 bylo započato se výstavbou vlastní budovy ve Slovenské ulici na pozemku darovaném městem Královské Vinohrady. Stavbu hradil stát.\n\nPo zrušení gymnázia jeho některé třídy přešly do gymnázia v Londýnské.\n\n\n\n\n"}
{"id": "1322322", "url": "https://cs.wikipedia.org/wiki?curid=1322322", "title": "N̈", "text": "N̈\n\nN̈ (malé písmeno n̈) je speciální písmeno latinky. Nazývá se N s přehláskou (dvěma tečkami) nebo přehlasované N. Nachází se pouze v jakaltekštině, malgaštině a kapverdské kreolštině, kde všude reprezentuje <nowiki>[</nowiki>ŋ<nowiki>]</nowiki>. Je velice málo používáno, nemá zastoupení na klávesnicích a je obtížné ho zaznamenat v počítačově psaném textu.\n"}
{"id": "1322323", "url": "https://cs.wikipedia.org/wiki?curid=1322323", "title": "Alcobendas", "text": "Alcobendas\n\nAlcobendas () je satelitní město v Madridském autonomním společenství ve středním Španělsku. Nachází se zhruba 13 km severně od Madridu a 7 km od barajaského mezinárodního letiště. Je zde centrální městská zóna, nedávno postavené obytné čtvrti Valdelasfuentes, La Moraleja a El Soto de la Moraleja, přírodní rezervace Valdelatas a průmyslová zóna s lehkým průmyslem. Staví se zde velká zóna pro high-tech firmy s názvem Valdelacasa. Sídlí zde muzeum basketbalu, kde je umístěna Síň slávy FIBA.\n\nKdysi v Alcobendas bydleli hlavně dělníci, dnes však patří mezi bohatá sídla madridské metropolitní oblasti a čtvrť La Moraleja patří k nejluxusnějším ve Španělsku vůbec.\n\n"}
{"id": "1322324", "url": "https://cs.wikipedia.org/wiki?curid=1322324", "title": "Old Man of Hoy", "text": "Old Man of Hoy\n\nOld Man of Hoy (\"Starý muž z ostrova Hoy\") je skalní věž z červeného pískovce na západním pobřeží ostrova Hoy v Orknejích. Měří 137 metrů a je nejvyšším skalním pilířem ve Spojeném království, základna má průměr šedesát metrů. Abraze ho oddělila od pobřežního útesu před zhruba čtyřmi sty lety. Obraz Williama Daniella z roku 1817 zobrazuje ve spodní části sloupu oblouk, zvýrazňující podobu s lidskou postavou, později se ale jedna noha odlomila. Old Man je ohrožován bouřlivým podnebím v oblasti a předpokládá se, že v dohledné době dojde k jeho zřícení.\n\nVrchol skály zdolali jako první v roce 1966 Chris Bonington, Rusty Baillie a Tom Patey, o rok později vysílala výstup horolezců v přímém přenosu televize. V roce 2017 přešel německý dobrodruh Alexander Schulz na pilíř po 180 m dlouhém laně nataženém z pevniny. Skupina Eurythmics využila zdejší scenérii ve videoklipu k písni „Here Comes the Rain Again“. \n"}
{"id": "1322325", "url": "https://cs.wikipedia.org/wiki?curid=1322325", "title": "Alcorcón", "text": "Alcorcón\n\nAlcorcón je město v metropolitní oblasti Madridu ve Španělsku, asi 13 km jihozápadně od hlavního města. Rozkládá se na ploše o 33,7 km čtverečních a má obyvatel.\n\nNa počátku historické doby byla oblast osídlena keltoiberskými Carpetany, pak Římany a pak západními Góty. První zmínka o obci je z 28. července 1208. Obec byla nevýznamná až do 16. století, kdy sem skupina mnichů z regionu La Rioja přinesla ostatky sv. Dominika de la Calzada (žil v 11. století) a založila klášter \"Santo Domingo de la Ribota\". Stavba současného kostela Santa María la Blanca byla zahájena koncem 16. století a dokončena v 18. století. \n\nV Alcorcónu se nachází fakulta medicíny univerzity Rey Juan Carlos. Z města pochází také řada umělců, včetně komika Mariana Mariana, Petra Corza a J. Navaluengase.\n\nMěsto je obsluhováno linkou 12 madridského metra (Metrosur), která zastavuje v Alcorcónu ve stanicích Puerta del Sur, Parque Lisboa, Alcorcón Central a Parque Oeste. Ve stanici Alcorcón Central zastavují také příměstské vlaky Cercanías linky C-5.\n\nMěstem prochází dálnice A5 spojující Madrid s Extremadurou a portugalským Lisabonem a dálniční okruh M50.\n\n"}
{"id": "1322326", "url": "https://cs.wikipedia.org/wiki?curid=1322326", "title": "Mataró", "text": "Mataró\n\nMataró () je hlavní a největší město oblasti Maresme v provincii Barcelona v Katalánsku. Nachází se na pobřeží Costa del Maresme, na jih od Costa Brava, mezi obcemi Cabrera de Mar a Sant Andreu de Llavaneres, 30 km severovýchodně od Barcelony. Roku 2010 zde žilo 122 932 obyvatel.\n\nMataró pochází z římské doby, kdy to byla vesnice známá jako Iluro nebo Illuro. Byly zde objeveny ruiny římské lázně z prvního století před naším letopočtem (dnes zvané \"Torre Llauder\").\n\nBěhem letních olympijských her v Barceloně roku 1992 z Mataró startoval olympijský maratonský běh.\n\nMataró je rodištěm \"novecentistického\" architekta Josepa Puiga i Cadafalcha, který navrhl \"ajuntament\" (radnici) a několik dalších významných budov ve městě:\nV blízkosti města jsou archeologické vykopávky římské vily Can Llauder.\n"}
{"id": "1322328", "url": "https://cs.wikipedia.org/wiki?curid=1322328", "title": "Torreys Peak", "text": "Torreys Peak\n\nTorreys Peak je hora v pohoří Front Range v Jižních Skalnatých horách, ve Spojených státech amerických. Nachází se ve střední části Colorada, na hranici okresů Clear Creek County a Summit County,\npřibližně 75 km západně od Denveru. Torreys Peak náleží se 4 349 m k jednomu z 53 coloradských fourteeners. Kilometr jihovýchodně od hory leží nejvyšší hora pohoří Front Range Grays Peak. Hora je pojmenovaná po americkém botanikovi Johnu Torreyovi.\n"}
{"id": "1322332", "url": "https://cs.wikipedia.org/wiki?curid=1322332", "title": "Eliška Junková (malířka)", "text": "Eliška Junková (malířka)\n\nEliška Junková (* 1980) je česká malířka. Malbě se věnuje již od svého útlého dětství. Ve svých jedenácti letech odjela na měsíční výtvarnou stáž do Londýna do rodiny výtvarníka Jana Brychty. Posléze, po studiu pražského gymnázia zaměřeného na výtvarné umění, pokračovala na jazykové škole, kde se věnovala španělštině. Následně vystudovala Filozofickou fakultu Univerzity Karlovy v Praze. Publikaci o Junkové napsal český fotograf a publicista Pavel Veselý (2015).\n\nVe své tvorbě volí výrazné barevné kontrasty. Její malby vznikaly na různých místech světa, mezi něž patří Mexiko, Belize, Guatemala nebo Kuba. V České republice vystavovala například v Praze, Mladé Boleslavi, Terezíně, Varnsdorfu nebo v Brozanech.\n"}
{"id": "1322336", "url": "https://cs.wikipedia.org/wiki?curid=1322336", "title": "Simon Ardé", "text": "Simon Ardé\n\nSimon Ardé, také Simon Ardi, Symon van Antwerpen alias Tovenaer (1594, Antwerpy (?) – 22. srpna 1638, Řím) byl vlámský barokní malíř.\nVětšinu svého života strávil v Itálii, v Římě byl od roku 1620, možná už od roku 1617. Nejsou o něm známy žádné podrobnější informace. Byl jedním ze spoluzakladatelů spolku Bentvueghels z roku 1623, který byl založen jako společenský klub hlavně holandských a vlámských umělců pracujících v Římě. Přezdívka, kterou dostal v Bentvueghels, byla \"Tovenaer\", což znamená \"Čaroděj\". Jeho portrét se objevuje na jednom z anonymních výkresů členů Bentvueghelovců z roku 1623 a nyní se nachází v muzeu Boijmans Van Beuningen v Rotterdamu. Na kresbě je Simon Ardé zpodobněn jak nalévá alkohol do sklenic ostatních členů Bentvueghels: Jean Ducamps, Pieter Anthonisz. van Groenewegen a Joost Campen. Pod jeho portrétem je napsáno \"Sijmon van Antwerpen Alias Den Tooveaner\", který se překládá jako \"Simon z Antverp, alias Čaroděj\". Podle toho se soudí, že Ardé pocházel z Antverp. Zůstal v Římě až do své smrti dne 22. srpna 1638.\n\nNení známa žádná jeho dochovaná práce. \n"}
{"id": "1322345", "url": "https://cs.wikipedia.org/wiki?curid=1322345", "title": "Reálné gymnázium Hany Benešové", "text": "Reálné gymnázium Hany Benešové\n\nReálné gymnázium Hany Benešové je zrušená střední škola v Praze.\n\nDívčí lyceum, později reálné gymnázium bylo založeno roku 1909 pravděpodobně ve škole v ulici U Studánky. Později se přestěhovalo do ulice Skuherského, poté sídlilo v ulici Korunovační. Zrušeno bylo roku 1949.\n\n\n"}
{"id": "1322346", "url": "https://cs.wikipedia.org/wiki?curid=1322346", "title": "Kornel Földvári", "text": "Kornel Földvári\n\nKornel Földvári (13. února 1932, Trenčín – 26. března 2015, Bratislava) byl slovenský spisovatel, výtvarný a literární kritik a také překladatel z němčiny. V roce 2006 se stal za dílo \"O karikatúre\" laureátem slovenské literární ceny Dominika Tatarku. \n\nByl autorem literárních děl \"O detektívke\" (2009) a \"O karikatúre\" (2006). Jako překladatel přeložil z němčiny literáty, kterými byli např. Willy Breinholst, či Kurt Bosetzky. \n\n"}
{"id": "1322348", "url": "https://cs.wikipedia.org/wiki?curid=1322348", "title": "Jan Asselijn", "text": "Jan Asselijn\n\nJan Asselijn (kolem roku 1610, Dieppe, Francie – asi 1. října 1652, Amsterdam, Holandsko) byl holandský malíř.\nNarodil se v hugenotské rodině v Dieppe ve Francii jako „Jean Asselin“. Jeho učitelem se stal Esaias van de Velde (1587-1630). Asselijn byl výborným krajinářem i když jeho historické práce a zobrazení bitev jsou také obdivovány. Cestoval po Francii a po Itálii. Jeho styl vytvářel Pieter van Laer. Ten byl také členem skupiny Bentvueghels, s přezdívkou „Crabbetje“ kvůli handicapu na pravé ruce. Nicolaes de Helt Stockade a Asselijn si vzali v roce 1645 v Lyonu dvě sestry, obě dcery Houwaarta Koormana z Antverp. Zdá se, že se Asselijn velmi spřátelil s Rembrandtem. Asselin byl jedním z prvních nizozemských malířů, kteří představili svěží a jasný způsob malování krajin ve stylu Claude Lorraine a jeho příkladu rychle následovali další umělci.\n\nJeden z jeho obrazů \"Neohrožená labuť\", který zobrazuje labuť agresivně bránící své hnízdo, se stal symbolem holandského národního odporu, ačkoli není známo, že by Asselijn maloval obraz s tímto úmyslem. Některé části obrazu jsou méně realistické než labuť, například mraky s nízkými závěsy, pes nebo ploché vejce.\n"}
{"id": "1322349", "url": "https://cs.wikipedia.org/wiki?curid=1322349", "title": "Auxentius z Bithýnie", "text": "Auxentius z Bithýnie\n\nSvatý Auxentius z Bithýnie byl v 5. století postevníkem v Sýrii. \n\nAuxentius patřil k strážcům byzantského císaře Theodosia II. ale poté odešel na horu Oxia blízko Konstantinopole, kde se stal poustevníkem. Byl obviněn z kacířství ale na Chalkedonském koncilu byl osvobozen. Po osvobození odešel jako poustevník na horu Skopas v Bithýnii. Dnes se tako hora jmenuje Kayışdağ.\n\nZemřel roku 473.\n\nJeho svátek se slaví 14. února.\n\n"}
{"id": "1322353", "url": "https://cs.wikipedia.org/wiki?curid=1322353", "title": "Kowloon Motor Bus (fotbal)", "text": "Kowloon Motor Bus (fotbal)\n\nKowloon Motor Bus (celým názvem: \"Kowloon Motor Bus Company (1933) Ltd.\"; ) byl hongkongský fotbalový klub, který sídlil ve stejnojmenné britské kolonii. \n\nZaložen byl v roce 1947 hongkongskou autobusovou společností Kowloon Motor Bus Company. Po celou dobu své existence byl firemním týmem téže společnosti. Jednalo se o dvojnásobného vítěze hongkongské nejvyšší fotbalové soutěže. Na mezinárodní scéně klub účinkoval pouze jednou, účast byla v Asijském mistrovství klubů (4 zápasy, 0 výher, 0 remíz, 4 prohry, skóre 2:16). Zanikl v roce 1981.\n\n\n\nZdroj: \n\n\n\nZdroj: \n\nZdroj: \n\n"}
{"id": "1322355", "url": "https://cs.wikipedia.org/wiki?curid=1322355", "title": "Hidradenitis suppurativa", "text": "Hidradenitis suppurativa\n\nHidradenitis suppurativa (alternativně Hidradenitida, ve zkratce HS nebo též acne inversa) je chronické kožní onemocnění, které se projevuje tvorbou zánětlivých ložisek ve formě abscesů nebo bolestivých bulek, především v místech zvýšeného kožního tření – pod prsy, na genitáliích, hýždích nebo na vnitřních straně stehen.\n\nHS se může projevovat u každého člověka jiným způsobem. Lehčí formy HS se projevují výskytem ve formě několika cyst nebo bulek. U těžších forem se opakovaně objevují zanícené abscesy, ze kterých může vytékat zapáchající hnisavá tekutina. Tvoří se otevřené rány, které se velmi pomalu hojí a mohou zanechávat jizvy. \n\nI když je HS kožní onemocnění, není infekčního původu a není způsobena nedostatečnou hygienou. Je potvrzeno, že je způsobena především chybnou funkcí imunitního systému a je autoimunitního charakteru. Přesné příčiny vzniku HS nejsou zcela jasné. Významnou roli hrají specifické změny uvnitř vlasových folikul. Vlasové váčky se ucpou a potní žlázy apokrinního typu se zanítí, protože ucpaný potní kanálek neumožnuje průchod potu a bakterií na povrch kůže. Kanálek následně otéká a praská, což vede ke vzniku abscesů.\n\nPřetrvávající léze mohou vytvořit podkožní tunelové propojení abscesů, které se horizontálně šíří (sinusová formace či píštěl). V tomto stádiu kůže většinou nemá schopnost se zcela zhojit.\n\nProgresivita (průběh nemoci) je u HS variabilní. Znamená to, že se nemoc nemusí s postupem času zhoršovat. V některých případech se ale HS může vracet s narůstající intenzitou, pokud není správně léčena. U některých pacientů nemoc může být bez příznaků po několik měsíců až let a u jiných pacientů se HS nelepší a jsou nutné operační zákroky, kdy se vyříznou zanícené léze.\n\nRizikové faktory k zhoršení průběhu nemoci patři kouření, obezita, stres a hormonální změny. S HS jsou spojována další onemocnění, například artritida, akné, diabetes, Crohnova choroba, různé metabolické poruchy, deprese a další.\n\nNejčastěji se HS objevuje kolem 20. roku života, ale může se vyskytnout v jakémkoliv věku. Pravděpodobnost výskytu se s věkem snižuje. Spíše se objevuje u žen, ale u mužů má většinou vážnější průběh. Celkový počet postižených HS není přesně určený, ale odhaduje se mezi 4% až > 0,2%, v závislosti na oblasti a podle určitých etnických skupin. V běžné populaci je prevalence kolem 1%. Pravděpodobnost výskytu HS u pacientů původem z rovníkové Afriky je mnohem vyšší než u kavkazských pastevců, protože HS je u některých etnických skupin dědičná.\n\nI když je HS známá jako \"acne inversa\", neznamená to, že patří mezi určité formy \"klasického\" akné v podobě zvýšené tvorby mazu a ucpaných pórů mazových žláz (mikrokomedony). HS byla poprvé identifikována a popsána v roce 1839 francouzským lékařem Alfredem Velpaudem.\n\nHS není všeobecně známá nemoc. Pro posouzení se tedy běžně navštěvuji spíše dermatologové. Důležité je včasná diagnostika HS i když většinou nemá progresivní průběh. Může se ale s postupem času vracet s narůstající intenzitou, pokud není správně léčena.\n\nHS patří „\"podle dermatologického indexu kvality života (DLQI)\"“ mezi nejnepříjemnější kožní onemocnění, které zásadně ovlivňuje kvalitu života pacientů, i když není způsobena špatnou hygienou. Bolestivé příznaky omezují pohyblivost, bolest má vliv na partnerský i sexuální život a celkově zhoršuje zdravotní stav pacienta. Nejde však jen o fyzickou bolest, kůže je estetickou formou orgánu, a proto postižení kůže má vliv na psychologickou stránku pacienta, který může trpět studem, depresí a mít pocit méněcennosti a izolovanosti.\n\nPřesné příčiny HS jsou doposud neobjasněné, ale onemocnění podléhá vlivu kombinaci několika vnitřních i vnějších faktorů. Nejčastější výskyt zanícených lézí je na tělesných částech, které obsahují vlasové folikuly, obzvláště podpaží, třísla nebo hýždě, díky vlivu:\n\nFaktorů, které mohou mít vliv na spuštění nemoci je více.\n\nU některých případů HS byly objeveny mutace v NCSTN, PSEN1 nebo PSENEN genu. Tyto geny produkují proteiny, které jsou důležitou částí několika buněčných signalizačních cest. Jedna z nich, Notch dráha, je součástí správné funkce imunitního systému a je potřebná pro normální zrání a oddělení buněk vlasových folikul a dalších kožních buněk. Zdá se, že genetické mutace způsobují špatnou signalizaci u Notch dráhy, jenž pak vede k zvýšenému růstu uzlů a k jejich zánětu.\n\n\n\nProjevy a příznaky HS dermatologové obvykle popisují pomocí stupnice – nejčastěji se používá takzvaná Hurleyova škála.\n\nHurleyova škála je klasifikace stádií dermatologických onemocněních (např. psoriáza, HS, akné) podle klinické závažnosti postižení tkání a je rozdělená do tří stupnic. \nMezi hlavní patologické charakteristiky HS patří hyperkeratóza (ztluštění kůže) a hyperplázie (nadměrné dělení buněk) folikulárního epitelu, které způsobují prasknutí folikulu a vytvoření abscesu. Hyperplázie folikulárního epitelu pravděpodobně způsobuje sinusovou formaci (píštělu), která se horizontálně šíří pod kůží. Histologické analýzy prokázaly, že u pacientů s HS chybí, nebo je snížená tvorba mazových žláz. Tato dysfunkce je způsobena zvýšenou aktivitou žírných buňky, neutrofilů, makrofágů, CD3+ lymfocytů, CD138+ plazmatických buněk a speciální dendritických buněk, které postupně vyvolávají zánět. S postupem zánětu se v lézích a jejich okolí podstatně zvyšuje přítomnost prozánětlivých cytokinů, které produkují pomocné T-lymfocyty (IL-10, IL-17) a TNF-α. U pacientů v II. a III. Hurleyho stádiu byly zjištěny zvýšené hodnoty sérové hladiny TNF-α. Bakterie zatím nemají potvrzený vliv na vývoj HS a bakteriální infekce jsou spíše vedlejší projevy.\n\nV současné době není známá efektivní léčba, protože HS doposud není podrobně prozkoumána a nejsou známy přesné příčiny. Včasná diagnostika a nasazení vhodné a dlouhotrvající léčby, v závislosti na individualitě pacienta a na stádiu onemocnění, však mohou usnadnit snášení bolesti, lepšímu hojení tkání, zabránění tvorby nových lézí a předcházet různým komplikacím.  U části pacientů léčba z neznámého důvodu nezabírá. Existují různé formy léčebných a podpůrných možností v podobě úpravy životního stylu, některých léků nebo chirurgických zákroků. V počáteční fázi nemoci se uplatňují lokální terapie pomocí krémů a mastí nebo vodoléčby, poté nastupuje léčba antibiotiky. U pokročilejších forem se nasazují lékové formy, viz seznam níže. Nově se uplatňuje biologická léčba.\n\nZnámé možnosti léčby:\n\n\n\nV případě neléčení chronického stádia nemoci se ve III. stádiu HS mohou objevit různé formy komplikací v podobě epitelových nádorů v okolí análního otvoru, anémie, artritida, amyloidóza (může způsobit selhání ledvin) a další mnohočetné infekce, které mohou vést k sepsi (meningitida, pneumonie, bronchitida).\n"}
{"id": "1322356", "url": "https://cs.wikipedia.org/wiki?curid=1322356", "title": "Filipe Luís", "text": "Filipe Luís\n\nFilipe Luís Kasmirski (* 9. srpna 1985), známý jako Filipe Luís, je brazilský fotbalista , který hraje jako levý obránce za španělský klub Atlético Madrid a brazilský národní tým.\n\nHráč s neúnavným přístupem hrál většinu své profesionální kariéry ve Španělsku, počínaje v Deportivo de La Coruña, kde strávil čtyři sezóny. V roce 2010 přestoupil do Atlético Madrid, se kterým vyhrál několik trofejí včetně La Ligy. V červenci 2014 přestoupil do Chelsea za 15.8 milionů liber a pomohl jim vyhrát League Cup a Premier League, ale o rok později se vrátil do Atletica.\n\nFilipe Luís debutoval za Brazílii v roce 2009 a od té doby vyhrál roce 2013 Konfederační Pohár FIFA na domácí půdě, a reprezentoval na Copa América 2015.\n\nFilipe Luís se narodil v Jaraguá do Sul, Santa Catarina. Přichází z Figueirense jako ofenzivní záložník, poprvé okusil evropský fotbal v Ajaxu v roce 2004, ale celý rok strávil v juniorce Ajaxu. Dvakrát byl povolán do A-týmu, pro ligový zápas proti FC Den Bosch, a pro zápasu Poháru UEFA proti AJ Auxerre, ale oba zápasy zůstal na lavičce. I přesto, že nikdy nehrál zápas za první tým Ajaxu, nizozemský klub mu pomohl naučit se taktické aspekty hry, stejně jako pomáhat jeho rozvoji tím, že trénoval s hráči, jako je Rafael van der Vaart a Wesley Sneijder.\n\nPo odchodu z Ajaxu byl Filipe Luís zaevidován pod Rentistas, uruguayským klubem, který má partnerství s jeho agentem Juanem Figerem. V srpnu 2005 Filipe Luís odešel na hostování do Realu Madrid. Většinu sezony strávil v B-týmu v Segunda División.\n\nV srpnu 2006 Filipe Luís odešel na hostování do Deportiva de La Coruña s výstupní klauzulí 2,2 milionu dolarů. Ve své první sezoně nedostal mnoho příležitostí, jeho hostování ale i tak bylo prodlouženo o rok.\n\nDne 10. června 2008, Filipe Luís byl zakoupen a podepsal smlouvu na pět let. Během své debutové sezóny jako hráč Deportiva byl jediným hráčem v La Lize, který se objevil ve všech 38 ligových zápasech.\n\nDne 23. ledna 2010 v ligovém zápase proti Athleticu Bilbao, Filipe Luís utrpěl strašné zranění pravé lýtkové kosti poté, co mu brankář protivníka, Gorka Iraizoz, přistál na noze. V té době odehrál všechny zápasy a minut v průběhu ligy, a Deportivo bylo na čtvrtém místě v tabulce. Úžasně se vrátil do akce o pouhé čtyři měsíce později, když se objevil v druhé polovině zápasu doma proti Mallorce. Galicijský klub nakonec skončil na desáté pozici.\n\nDne 23. července 2010 Filipe Luís podepsal na pět let s Atléticem Madrid za nezveřejněnou částku, uvádí se, že dosáhla 12 nebo 13,5 milionu euro. Jeho oficiální debut přišel 26. září doma proti Realu Zaragoza, kde připravil jediný gól utkání Diegu Costovi.\n\nDne 10. dubna 2011 zaznamenal svůj první gól za Atlético domácím vítězství nad Realem Sociedad. Dne 17. ledna 2013 Filipe Luis vstřelil druhý gól Real Betis v Copa del Rey. Hrál také celých 90 minut ve finále proti Realu Madrid, který skončil výhrou 2:1 na stadionu Santiago Bernabéu.\n\nLuís poprvé hrál v Lize mistrů UEFA v sezoně 2013-14. Během ligy byl součástí hvězdné obrany, která připustila pouze 26 gólů v 38 zápasech a Atlético vyhrálo ligový titul poprvé po 18 letech. Kromě toho, hrál v deseti soutěžních v Lize mistrů, včetně finálové porážky 1:4 s Realem Madrid v Lisabonu.\n\nZa své úsilí ve své finální sezóně byl nominován jako nejlepší obránce v La Lize, vedle spoluhráče Mirandy a Sergia Ramose z Realu Madrid.\n\nDne 16. července 2014, se Chelsea a Atlético dohodli na přestupu Luíse za 15,8 milionu liber. Hráč nakonec podepsal tříletou smlouvu. O přestupu řekl: \"Tento krok je pro mě splněným snem. Nyní mám možnost hrát za Chelsea a také v Premier League. Jsem velmi šťastný a těším se až začnu a budu ze sebe dávat vše pro tým během nadcházejících sezónách.\"\n\nFilipe Luís debutoval v předsezónním přátelském utkání proti Wolfsbergeru AC 23. července 2014. Jeho číslo dresu bylo potvrzeno jako 3 jako náhrada za Ashleyho Colea, který přestoupil do italského AS Řím těsně před příchodem Luíse. V prvním ligovém zápase sezony, venku proti Burnley, Filipe Luís byl nevyužitým náhradníkem, s Césarem Azpilicuetou na jeho pozici. Filipe Luís vyjádřil spokojenost být na druhém místě za Azpilicuetou, kdyby Chelsea hrála dobře, a srovnával svoji situaci v týmu se zkušeným brankářem Petrem Čechem, který byl na střídačce, když ho nahradil Thibaut Courtois.\n\nLuís debutoval v Chelsea ve třetím ligovém zápase, když odehrál posledních sedm minut proti Evertonu. Ve startovní jedenáctce začal poprvé 17. září v utkání s Schalke v 1. kole základní skupiny Ligy mistrů. Když byl Azpilicueta vykartovaný, Luís se dostal do startovní 11 v utkání Premier League 26. října proti Manchesteru United.\n\nJediný gól za Chelsea přišel dne 16. prosince 2014 v utkání League Cupu proti Derby County. Azpilicueta avšak odehrál finále turnaje, ve kterém Chelsea porazila Tottenham 2:0. Trenér Chelsea José Mourinho 21. července potvrdil, že Filipe Luís opustí Stamford Bridge po pouhém jednom roce.\n\nDne 28. července 2015, Filipe Luís přestoupil zpátky Atlético Madrid na čtyřletý kontrakt za neznámou částku. Návrat do týmu odehrál 22. srpna v utkání s Las Palmas. První gól vstřelil 17. ledna právě proti Las Palmas. Třináct dní potom obdržel červenou kartu v prvním poločase v utkání s Barcelonou po faulu na Lionela Messiho, a jeho spoluhráč Diego Godín později také obdržel červenou.\n\nDne 7. srpna 2009, byl Luís povolán poprvé do reprezentace, kde nahradil zraněného Marcela v přátelském utkání proti Estonsku. Filipe Luís nicméně neopustil lavičku náhradníků.\n\nFilipe Luís debutoval za \"Seleção\" v kvalifikaci na Mistrovství světa ve fotbale proti Venezuele, dne 15. října 2009. Byl vybrán do brazilského týmu na Konfederační pohár FIFA 2013, který se hrál na domácí půdě, i když do hry během soutěže nenastoupil. Byl jedním ze sedmi náhradníků pro Mistrovství Světa 2014.\n\nDne 17. listopadu 2015, Luís vstřelil svůj první gól za Brazílii v zápase proti Peru v kvalifikaci na Mistrovství světa ve fotbale 2018.\n\nVšichni čtyři Luísovi prarodiče byli evropští imigranti, kteří přišli do Santa Catariny; jeho pradědeček opustil Polsko během druhé světové války. Má také italské předky.\n\nV roce 2014 se Luísovi narodilo druhé dítě, dcera jménem Sara. Má také syna Tiaga.\n\n"}
{"id": "1322357", "url": "https://cs.wikipedia.org/wiki?curid=1322357", "title": "America Ferrera", "text": "America Ferrera\n\nAmerica Ferrera, rodným jménem America Georgine Ferrera (* 18. dubna 1984, Los Angeles, Kalifornie, USA) je americká herečka a dabérka honduraského původu. Nejvíce se proslavila rolí Carmen Lowellové v obou filmech \"Sesterstvo putovních kalhot\". Další její známou rolí je postava Betty Suarezové v seriálu \"Ošklivka Betty\", za kterou získala Zlatý glóbus. Magazín \"Time\" zařadil v roce 2007 Ferrerovou mezi 100 nejvlivnějších lidí na světě – důvodem bylo především natáčení \"Ošklivky Betty\", díky čemuž se America stala módní ikonou pro mladé Hispánky.\n\nAmerica Georgine Ferrera se narodila 18. dubna 1984 v kalifornském Los Angeles jako nejmladší ze šesti dětí. Její rodiče, América Griselda Ayesová a Carlos Gregorio Ferrera, pocházeli z Tegucigalpy na Hondurasu, odkud do Spojených států emigrovali v 70. letech. Když bylo Ferrerové sedm let, její rodiče se rozvedli, otec se vrátil na Honduras a o šest potomků se tak starala jen matka, která pracovala v hotelu Hilton. America Ferrera svého otce již neviděla a ten roku 2010 na Hondurasu zemřel.\n\nVyrůstala v losangeleské části Woodland Hills, kde nejdříve navštěvovala základní školu Calabash Street Elementary School a později i střední školu El Camino Real High School. Hrála ve školních divadlech a působila i v jednom z komunitních divadel v Los Angeles. Její matka ji ale v herectví nepodporovala a očekávala, že kvůli hispánskému původu bude America Ferrera diskriminovaná. Většinou se uváděla pouze jako \"Georgina Ferrera\", až když se herectví začala věnovat profesionálně, začala znovu používat své křestní jméno \"America\".\n\nPo dostudování střední školy začala díky prezidentskému stipendijnímu programu studovat na Univerzitě Jižní Kalifornie, kde se věnovala mezinárodním vztahům. Roku 2013, po deseti letech, zde v oboru získala bakalářský titul a studia ukončila. Právě na vysoké škole se setkala s hercem a režisérem Ryanem Piersem Williamsem (*1981), když ji vybral pro účinkování ve studentském filmu. V červnu roku 2010 se pár zasnoubil a 27. června následujícího roku proběhla svatba.\n\nFerrerová je politicky aktivní a roku 2012 se během prezidentských voleb zapojovala do různých akcí s cílem podpořit v kandidatuře Baracka Obamu. Pod záštitou organizace Voto Latino nabádá americké Hispánce k zapojení do politiky. V roce 2016, během prezidentských voleb, měla proslov ve Filadelfii na setkání Demokratické strany\n\nV červenci 2002 se poprvé objevila v televizi: v televizním filmu \"Rozbal to naplno\" od Disney Channel. Ještě toho roku se poprvé objevila i v celovečerním filmu, a to ve snímku Patricie Cardosové \"Správný ženský jsou do kulata\". Za tento film byla nominována na několik ocenění, například na cenu Sundance Film Festivalu v kategorii Zvláštní cena poroty nebo Young Artist Award pro nejlepší mladou ženu v hlavní roli. Ze tří nominovaných cen ale získala pouze tu na filmovém festivalu Sundance. Roku 2006 se objevila ve filmu \"Stín svědomí\" (v hlavní roli John Heard), za který byla nominována na cenu Independent Spirit Awards. Průlomu mezi zahraničními diváky dosáhla ještě roku 2006, kdy byla obsazena do hlavní role v televizním seriálu \"Ošklivka Betty\" jako Betty Suarezová. Seriál byl vytvořen na základě kolumbijské telenovely \"Yo soy Betty, la fea\" a právě za roli Betty Suarezové získala Ferrerová nejvíce nominací a ocenění, mezi nimi i Zlatý glóbus nebo Screen Actors Guild Award. Obdržela několik nominací na ocenění v různých kategoriích Teen Choice Award. Již po prvním roce natáčení byla nominována na Zlatý glóbus pro nejlepší ženský výkon v seriálu (komedie / muzikál) a cenu získala, v následujících letech byla nominována ještě dvakrát, ale nominaci neproměnila. Na její účinkování v seriálu reagovala například Hilda Solisová, americká politička a bývala ministryně práce, která vše okomentovala tak, že Ferrerové se daří bořit zažité mýty o vzhledu mladých Hispánek.\n\nZa role Carmen Lowellové ve filmu \"Sesterstvo putovních kalhot\" získala dvakrát ocenění Teen Choice Award a jako hlavní postava účinkovala i ve druhém díle \"Sesterstvo putovních kalhot 2\". Oba filmy natáčela po boku Amber Tamblynové, Alexis Bledelové a Blake Livelyové a s Tamblynovou si zůstaly blízké i po skončení natáčení.\n\nRoku 2010 namluvila v angličtině postavu Astrid v \"Jak vycvičit draka\" a i ve všech dalších pokračováních tuto postavu dabovala. O dva roky později, v roce 2012, účinkovala ve čtyřhodinovém dokumentu \"Half the Sky: Turning Oppression into Opportunity for Women Worldwide\", který popisuje příběhy dívek a žen v obtížných životních situacích a vypořádávání se s nimi. Po boku Davida Crosse a Julie Stilesové se ještě toho roku objevila v černé komedii \"It's a Disaster\", která měla premiéru 12. dubna 2013 na losangeleském filmovém festivalu.\n\n"}
{"id": "1322359", "url": "https://cs.wikipedia.org/wiki?curid=1322359", "title": "Giulia Steingruberová", "text": "Giulia Steingruberová\n\nGiulia Steingruberová (* 24. března 1994 Gossau) je švýcarská gymnastka. Je pětinásobnou mistryní Evropy: v roce 2013 a 2014 v přeskoku, v roce 2015 vyhrála víceboj a v roce 2016 na domácí půdě v Bernu přeskok a prostná. Na Evropských hrách 2015 vyhrála přeskok a prostná, stříbrnou medaili získala ve víceboji jednotlivkyň a bronzovou na kladině. Na mistrovství světa ve sportovní gymnastice skončila ve víceboji v roce 2013 na sedmém a v roce 2015 na pátém místě. Startovala na Letních olympijských hrách 2012, kde skončila ve víceboji na 14. místě, a na Letních olympijských hrách 2016, kde byla desátá ve víceboji, třetí v přeskoku a osmá v prostných. Získala tak pro Švýcarsko historicky první olympijskou medaili v ženské gymnastice. Během kariéry vyhrála deset závodů Světového poháru. Jmenuje se podle ní salto na kladině. V roce 2013 byla zvolena švýcarskou sportovkyní roku, byla vlajkonoškou švýcarské výpravy na Letních olympijských hrách 2016.\n\n"}
{"id": "1322360", "url": "https://cs.wikipedia.org/wiki?curid=1322360", "title": "Svetac", "text": "Svetac\n\nSvetac (italsky Sant'Andrea in Pelago) je neobydlený ostrov v Jaderském moři, který patří Chorvatsku. Nachází se v blízkosti ostrova Vis, 26 km západně od obce Komiža. Jeho rozloha činí 4,19 km a pobřeží má délku 11,9 km.\n\nPřestože ostrov nemá stálé osídlení, již v dobách existence Byzantské říše se zde nacházely vesnice, jejichž pozůstatky jsou patrné dodnes. Lidé žili na Svetacu až do 2. poloviny 20. století, kdy původní obyvatelstvo buď vymřelo, nebo se přestěhovalo na větší ostrovy blíž chorvatskému pobřeží. Někteří potomci původních obyvatel dojíždějí na ostrov Svetac alespoň na část roku a věnují se zde zemědělství; chovu zvířat, pěstování oliv a vína. V 18. století se zde vyráběla smůla z dřeva stromů, které byly postupně vykáceny. I proto je dnes většina ostrova holá. Během druhé světové války jej bombardovalo po kapitulaci Itálie spojenecké letectvo.\n\nOstrov nemá vlastní záliv, který by ho chránil před silnějšími větry vanoucími v jeho blízkosti. Většina lodí kotví na jihovýchodním cípu ostrova.\n\nV blízkosti západního pobřeží ostrova se nachází ostrovy Kamik a Jabuka. Jižně od ostova Svetac poté leží malý vulkanický ostrov Brusnik. Nejvyšším vrcholem ostrova je vrch kosa s nadmořskou výškou 316 m n. m.\n"}
{"id": "1322361", "url": "https://cs.wikipedia.org/wiki?curid=1322361", "title": "Izotopy iridia", "text": "Izotopy iridia\n\nPřírodní iridium (Ir) je tvořeno dvěma stabilními izotopy, Ir (přirozený výskyt 37,3 %) a Ir (62,7 %). Bylo také popsáno 40 umělých radioizotopů, s nukleonovými čísly 164 až 205, a několik jaderných izomerů tohoto prvku. Nejstabilnější radioizotopy jsou Ir (poločas přeměny 73,829 dne), Ir (13,2 dne), Ir (11,78 d), Ir (41,5 hodiny), Ir (19,28 h) a Ir (16,64 h). Všechny ostatní mají poločasy kratší než 15 hodin, většina pod 1 minutu. Radioizotopy s nukleonovým číslem 190 a nižším se většinou přeměňují beta plus přeměnou na izotopy osmia, zatímco u Ir a těžších radioizotopů převažuje přeměna beta minus na platinu..\n"}
{"id": "1322364", "url": "https://cs.wikipedia.org/wiki?curid=1322364", "title": "Sing Tao SC", "text": "Sing Tao SC\n\nSing Tao SC (celým názvem: \"Sing Tao Sports Club\"; ) byl čínský fotbalový klub, který sídlil ve zvláštní správní oblasti Čínské lidové republiky Hongkongu.\n\nZaložen byl v roce 1940 hongkongskou novinářskou společností Sing Tao News Corporation. Po celou dobu své existence byl firemním týmem téže společnosti. Jednalo se o vítěze hongkongské nejvyšší fotbalové soutěže z ročníku 1946/47. Na mezinárodní scéně klub účinkoval pouze jednou, účast byla v Poháru vítězů pohárů AFC (neodehrán ani jeden zápas, klub ze soutěže odstoupil). Zanikl v roce 1999.\n\n\n\nZdroj: \n\n\n\nZdroj: \n\nZdroj: \n\n"}
{"id": "1322368", "url": "https://cs.wikipedia.org/wiki?curid=1322368", "title": "Rychlá půjčka", "text": "Rychlá půjčka\n\nJako rychlá půjčka bývá často označována půjčka, která je expresně vyřízena do několika hodin. Takovou půjčku poskytují zpravidla nebankovní instituce, jelikož banky požadují takové množství dokumentů, že rychlé vyřízení půjčky není možné. Rychlá půjčka může pomoci lidem v tísni, kteří potřebují peníze okamžitě. \n\nO rychlou půjčku může podat každá osoba starší 18 let se způsobilostí právně jednat. Dále se musí takový žadatel prokázat platným průkazem totožnosti (většinou se vyžadují dva, někdy jen jeden). Překážkou ve schvalování půjčky může být insolvence, či jiné předlužení.\n\nOd 1. prosince 2016 je zaveden nový zákon upravující poskytnutí úvěrů, který se vztahuje i na mikropůjčky, avšak stále se na trhu najde i nějaký podvodník. U jednoho z poskytovatelů půjček testovaných v roce 2017 klient zaplatil místo půjčených 300 korun po 90 dnech téměř 10 tisíc korun. Proto je nevyhnutelné si před odesláním žádosti o půjčku přečíst celé obchodní podmínky poskytovatele. Ve druhé polovině června 2017, Poradna pro finanční tísni testovala 26 poskytovatelů mikropůjček. Z testu vyplynulo, že jen 5 z prověřovaných subjektů uvádí všechny povinné informace (obchodní podmínky, ceník...). \n\nProti rychlým půjčkám začal boj i vyhledávač Google. Vyhledávač začal cenzurovat reklamy na krátkodobé půjčky, což ztížilo získání online klientů. Google svůj krok vysvětlil tím, že krátkodobé půjčky obvykle znamenají neúnosně vysoké splátky i úroky.\n\nRychlá půjčka bývá obvykle poskytována v rozmezí 500 Kč - 4500 Kč. Splatnost si klienti mohou nastavit od 1 dne až do 30 dnů. Tuto půjčku lze použít na cokoliv a proto ji hodně žadatelů využívá v případě nečekaných výdajů, například týden před výplatou. Žádost o půjčku lze většinou podat online z pohodlí domova a zpravidla bývá zpracována do několika minut, což zvyšuje jejich popularitu. V roce 2016 byl celkový objem poskytnutých úvěrů 221 miliard, přičemž každý pátý úvěr byl osobní půjčka (rychlá půjčka). \n\nPrůběh rychlé půjčky popisují některé instituce v následujících třech krocích:\n\n\nVětšina půjček se vyplácí bankovním převodem, ovšem o víkendu a o svátcích, kdy banky převody neuskutečňují je lepší zvolit poskytovatele, který půjčky vyplácí v hotovosti. Nejčastějšími variantami výplaty rychlé půjčky bývají:\n"}
{"id": "1322372", "url": "https://cs.wikipedia.org/wiki?curid=1322372", "title": "Freda Dudley Ward", "text": "Freda Dudley Ward\n\nFreda Dudley Ward (\"Winifred May, markýza de Casa Maury, rozená Birkinová\"; 28. července 1894 – 16. března 1983) byla anglická prominentka a milenka prince z Walesu, budoucího krále Eduarda VIII.\n\nWinifred „Freda“ May Birkinová se narodila jako druhé dítě a nejstarší ze tří dcer britského plukovníka Charlese Wilfreda Birkina a jeho americké manželky Claire Lloyd Birkinové (rozená Howeová).\n\nFreda byla v letech 1918 až 1934 milenkou prince z Walesu, než se zamiloval do Wallis Simpsonové. Vztah mezi princem z Walesu a vdanou Wardovou byl v aristokratických kruzích veřejným tajemstvím. Winston Churchill v roce 1927, když s nimi cestoval vlakem, zpozorovalː \"„Na prince a Fredu je docela žalostný pohled. Jeho zamilovanost je tak očividná a nepřehlédnutelná“\".\n\n\n\nJejí portrét od umělce Johna Singera Sargenta se v roce 2016 objevil v britském televizním seriálu \"Antiques Roadshow\".\n"}
{"id": "1322373", "url": "https://cs.wikipedia.org/wiki?curid=1322373", "title": "Maunský průliv", "text": "Maunský průliv\n\nMaunský průliv (chorvatsky Maunski kanal, italsky Canale di Maon) je mořský průliv v Chorvatsku.\n\nPrůliv prochází mezi ostrovy Škrda a Maun, které jej vymezují ze severozápadní strany, dále ostrova Pag od mysu Mišnjak až po mys Zaglav, který jej ohraničuje ze strany severovýchodní. Průliv se táhne ve směru severozápad-jihovýchod. Směrem k severozápadu vede ke Kvarnerským ostrovům. Na jihu končí u ostrova Veliki Brušnjak.\n\nV období existence meziválečného Království Srbů, Chorvatů a Slovinců se průliv nacházel poblíž hranice s Itálií (ostrov Lošinj byl již italský), což vedlo k častým sporům mezi jugoslávskými a italskými rybáři. V současné době se zde kromě rybářství provozuje také chov škeblí.\n"}
{"id": "1322376", "url": "https://cs.wikipedia.org/wiki?curid=1322376", "title": "Litoměřický oltář", "text": "Litoměřický oltář\n\nLitoměřický oltář (1505-1507) byl rozměrný oltářní retábl, pravděpodobně se dvěma páry pohyblivých a dvěma páry pevných křídel. Z nich se zachovalo celkem šest desek, z toho dvě malované oboustranně. Předpokládá se, že dvojice levých pohyblivých křídel oltáře je ztracena. Oltářní křídlo s Kristem na hoře Olivetské patří Děkanství litoměřickému, ostatní desky jsou v majetku Oblastního muzea v Litoměřicích. Jde o největší zachovaný soubor deskových obrazů anonymního pozdně gotického a raně renesančního malíře zvaného Mistr Litoměřického oltáře. Oltář je součástí stálé expozice Severočeské galerie výtvarného umění v Litoměřicích.\n\nPrvní návrh uspořádání oltáře, ještě bez desky s \"Kristem na hoře Olivetské\", navrhl ředitel Diecézního muzea Vinzenz Luksch roku 1900. Uprostřed oltáře umístil \"Ukřižování\", po obou stranách dvě jednostranné desky jako pevná křídla, vlevo \"Bičování\" a vpravo \"Korunování trním\". Na ně navazovaly dvě oboustranně malované desky ve funkci pohyblivých křídel. Nalevo umístil obraz \"Kristus před Kaifášem (Annášem)\" a vpravo \"Nesení kříže\". Pokud by byl oltář otevřen představoval by Kristovy pašije a při zavření scény z Mariina života - \"Navštívení Panny Marie\" a \"Narození Krista\". Celková šíře otevřeného oltáře by byla kolem 5,5 m, proto zvažoval, že desky nemusely tvořit oltář, ale mohly být jednotlivými zastaveními křížové cesty.\n\nO jinou rekonstrukci původní podoby oltáře se pokusil Jaroslav Pešina na základě porovnání s oltářním retáblem ze zámecké kaple na Křivoklátu. Předpokládal, že střed oltáře, zasvěceného patrně Panně Marii, tvořila skříň se sochařskou výzdobou. Pohyblivá křídla, umístěná po dvou nad sebou na každé straně, zobrazovala kromě dvou dochovaných výjevů s \"Navštívením Panny Marie\" a \"Narozením Krista\" (pravá strana) hypoteticky ještě scény \"Zvěstování P. Marii\" a \"Obětování Krista\" (levá strana). Zavřená archa představovala osm pašijových výjevů ve dvou řadách nad sebou, z nichž se dochovaly (zleva): \"Kristus na hoře Olivetské\" a \"Korunování Krista trním\", \"Kristus před Annášem\" a \"Nesení kříže\", \"Bičování Krista\" a \"Ukřižování\".\n\nChybějící levá pohyblivá křídla mohla mít na zadní straně hypoteticky např. scény \"Zajetí Krista\" a \"Kristus před Pilátem\". Tato rekonstrukce je v zásadě přijímána i jinými historiky umění. Ladislav Kesner předpokládal, že oltář měl predelu s námětem \"Kristus ve vinném lisu\", případně \"Oplakávání Krista\" a z porovnání s jinými oltáři z počátku 16. století navrhl variantní uspořádání chybějících částí. Ve středu oltáře předpokládá výjev \"Poslední večeře\" a na chybějících levých pohyblivých křídlech na vnitřní straně \"Zvěstování\" a \"Útěk do Egypta\", na vnější \"Ecce Homo\" namísto \"Kristus před Pilátem\".\n\nJednostranně malované desky oltáře tvořící pevná křídla mají rozměr 177 x 121 cm (resp. 172 x 130 cm), pohyblivá oboustranně malovaná křídla 148 x 94 cm (resp. 147,5 x 96 cm). Rozdílné rozměry jednotlivých tabulí vypovídají o jejich druhotném seříznutí. Celý oltář, včetně ztracené střední části, predely a oltářního nástavce tak mohl měřit včetně rámů přibližně 6 m na výšku a kolem 5 m na šířku. Obrazy jsou malovány temperou na jedlovém dřevě. Poslední restaurování, které mj. opravilo nevhodné restaurátorské zásahy z let 1931 a 1945-46, proběhlo v 50-70. letech letech 20. století. Některé desky byly v letech 1998-1999 zkoumány pomocí infračervené reflektografie. Skeny odhalily v podkresbách dva druhy rukopisu.\n\nStarší publikace historiků umění nalézaly u desek Litoměřického oltáře vliv saského malířství a vztah k malbě Hanuše Elfeldara, Bartholomaea Zeitbloma, Hanse Holbeina st. nebo Bernharda Strigela. Malířský styl Mistra Litoměřického oltáře vychází z pozdní gotiky, ale uplatňuje již některé prvky raně renesanční. Jako předlohu kompozic volně využívá grafické listy Mistra E.S., Israhela van Meckenem, Albrechta Dürera, Hanse Schäufeleina a Martina Schongauera, které tvůrčím způsobem přetváří. K prohloubení prostoru užívá diagonálně postavené jednoduché architektonické kulisy se střídavě nasvícenými a zastíněnými plochami, znázorněné v empirické perspektivě. Kontrast střídmé architektury s naturalistickými detaily ukazuje na přímé (Bellini) nebo zprostředkované (Michael Pacher) poučení italskou renesanční malbou. Na základě rozdílů v malířském provedení u jednotlivých figur a s předpokladem, že krajiny maloval specialista, usuzuje Haragová, že oltář vznikl v malířské dílně, kde mimo mistra litoměřického oltáře pracovali nejméně dva další malíři. Také Pešina uvádí, že některé postavy Pašijového cyklu se vyznačují zběžnějším provedením a vadami v kresbě a svědčí o účasti tovaryše.\n\nFigurální složka obrazů je dominantní a konstrukce prostoru je jí podřízena. Vyvážená kompozice jednotlivých obrazů je redukována na několik nejdůležitějších aktérů a doprovodný děj je podán ve zdrobnělém měřítku v pozadí. Malířovy postavy jsou dobře zasazeny do geometrických kulis architektonických prvků a v prostoru odstupňovány věrohodným měřítkem. Jejich obličeje jsou soustředěně vážné, s dobře odlišenou a výraznou fyziognomií. Nedávají najevo své city příliš okázale a úspornými gesty rukou dokreslují děj. Tváře postav mají ostře řezané rysy se zřetelnými lícními kostmi, vysoké čelo, plné rty, výrazné nosy a oči s naběhlými víčky. Jejich velké ruce s výraznými klouby jsou pečlivě modelovány, včetně drobných vržených stínů. Odhalené Kristovo tělo i postavy zobrazené v přiléhavém oděvu ukazují na dobrou obeznámenost malíře s lidskou anatomií a jeho porozumění funkci svalů a kloubů. Osoby spojené s Kristem jsou znázorněny v dlouhých splývavých oděvech, zatímco jeho nepřátelé jsou odlišeni dobovým renesančním oblečením.\n\nBarevná škála obrazů se vyznačuje bohatstvím odstínů, kontrasty chladných a teplých tónů a koloristickou vynalézavostí. Architektonické kulisy jsou znázorněny v omezené škále jednobarevných osvětlených ploch a nahnědlých a nafialovělých stínů. Pozadí tvoří tmavá zeleň vegetace, světlé vodní plochy, šedavá či hnědá kamenná architektura a hnědé skály. Oděvy postav v popředí využívají kontrastu sytých barevných tónů od rumělkové červeně, sírové žluti, celé škály zelení až po černou a fialovou. Přechody v barevných plochách jsou jemné a plynulé a dobře modelují objem. Světlo osvětluje scénu z jednoho zdroje, obvykle vpravo nahoře. Jeho směr je znázorněn nasvícenými plochami architektur, stínováním drapérií a tváří i výraznými trojúhelníkovými stíny na podlaze.\n\nDrapérie některých figur ještě zachovávají pozdně gotické dekorativní členění s hlubokými nebo dvojitými lomenými záhyby, bez přímé návaznosti na tělesný objem. Gotickým prvkem jsou rovněž plné svatozáře a stříbřené nebo zlacené pozadí a jisté disproporce ve znázornění částí lidského těla. Většina postav má příliš dlouhé nohy, krátký trup a malou hlavu. Významnou inovací, kterou malíř přinesl zřejmě ze své studijní cesty do Podunají, kde se mohl seznámit s díly Ruelanda Frueaufa st. a ml. a Jörga Breue, je prohloubení obrazového prostoru krajinnými scenériemi. Řada figurálních motivů spojuje Litoměřický oltář s Oltářem z Melku (1502), jehož autorem je Jörg Breu starší. Pro raně renesanční styl malby je příznačná malířova pozornost k detailům, jako jsou vrásky, rašící vous, suky dřeva nebo závity provazu. Je dobře obeznámen s vlastnostmi různých materiálů a projevuje pokročilou znalost lidské anatomie.\nPředlohou kompozice je volně interpretovaná a stranově obrácená mědirytina Martina Schongauera. Modlící se Kristus před skálou s eucharistickým kalichem a andělem tvoří vrchol trojúhelníkové kompozice, v níž v předním plánu leží a sedí spící apoštolové. V pozadí jsou zobrazeny hradby a městská brána, pravděpodobně Jeruzalém. Vlevo v malém detailu vstupují brankou vojáci přicházející zatknout Ježíše. Přestože celý oltář je slohově jednolitým celkem, kompozice tohoto obrazu, sjednocení prostoru i dokonalé provedení hlav a rukou ze souboru ostatních desek vyniká svou kvalitou.\nNahý Kristus, pouze s bederní rouškou, je přivázán ke sloupu ve středu místnosti. Trýzní ho čtveřice mužů s důtkami a metlou, vzadu přihlíží Pilát Pontský. Světlo přicházející z pravé strany je znázorněno malými trojúhelníkovými stíny nohou, které spolu s úlomky metly člení plochu podlahy. Detail muže s metlou vychází z rytiny Martina Schongauera.\nZmučený Kristus, sedící na kamenném stolci, je částečně zahalen červeným rouchem. Trnovou korunu mu trojice biřiců přitlačuje na hlavu dlouhými dřevěnými tyčemi. Čtvrtá postava v místě, kde je malba silně poškozena, je otočena zády a podává Kristovi třtinu jako žezlo. Postava Krista má spirálovou kompozici a postavy, které ho obklopují, jsou znázorněny v kontrapostu zdůrazňujícím jejich pohyb. Prostor prohlubují diagonálně zobrazené architektonické prvky a kontrasty osvícených a zastíněných ploch. Scéna je volně inspirována grafikou Monogramisty E.S.\nMonumentální kompozici dominuje \"Ukřižovaný\" s vodorovně vlajícími cípy roušky. Jeho tělo je podáno s dobrou znalostí lidské anatomie. Velkou péči věnoval malíř znázornění Kristovy tváře a detailům rukou. Po levé straně vzhlíží ke kříži Maří Magdalena v bílém turbanu a jiná žena v zeleném maforiu. V popředí kompozice podpírá sv. Jan Pannu Marii, která omdlela a ruce jí bezvládně visí dolů. Po pravé straně kříže stojí Josef Arimatejský v bohatém oděvu lemovaném kožešinou, sv. Longin, jehož kopí přidržuje Josef, a římský setník. Kompozice vychází velmi volně z grafických listů Albrechta Dürera (Panna Maria) a Hanse Schäufeleina (setník). Dekorativní pojetí Kristovy roušky s vlajícími cípy se objevuje v pozdní gotice např. u Martina Schongauera nebo Lucase Cranacha st. (1503)\nOproti starším interpretacím, které obraz uváděly jako Kristus před Kaifášem, se podle Jana Royta jedná o námět Kristus před Annášem (dle Janova Evangelia), protože Kaifáš bývá vyobrazen s pláštěm roztrženým na hrudi nebo s mitrou (Giotto, Dürer). Skupina ozbrojených mužů s pochodněmi přivedla Krista se svázanýma rukama a obrací se gesty rukou na trůnícího velekněze. Deska je poškozena seříznutím a chybí na ní větší část postavy, která drží provaz. Kristus se ohlíží dozadu k muži, který nese lampu s hořící svíčkou (muž s lampou má předlohu v rytině Martina Schongauera). Muži obklopující Krista mají krátké haleny a přiléhavé nohavice, typické pro renesanční módu z počátku 16. století, Kristovo dlouhé roucho částečně naznačuje tělesný objem. V průhledu do ulice je vidět skupinu ozbrojených mužů, před kterými přechází starý muž, pravděpodobně sv. Petr.\n\nVe scéně \"Navštívení\" je dominantním výtvarným prvkem barevný kontrast bohatých zalamovaných drapérií obou postav a bílá rouška sv. Alžběty. Marie je vyobrazena s čelenkou a dlouhými prameny vlnitých vlasů. Za nízkou zídkou se do hlubokého prostoru rozvíjí krajina s kostelem a nedostavěnou věží s lešením, oživená skalami s vegetací a stromy. Jemně modelované štíhlé prsty Panny Marie vrhají stín, který odpovídá světlu přicházejícímu z pravé strany. Kompozice vychází z grafického listu Monogramisty E.S.\nKristus, vlekoucí na rameni velký kříž tvaru T, je zobrazen před branou Jeruzaléma. Pozadí tvoří krajina s řekou a vzdálenými horami ve sníženém horizontu, který prohlubuje prostor. Obloha je nahrazena stříbřeným pozadím. Muž ve žlutém oděvu, který Kristovi pomáhá nést kříž, je Šimon z Kyrény. Vpředu pozvedá klesajícího Ježíše voják s kopím, zatímco jiný muž, stojící za Ježíšem, se chystá udeřit ho kyjem. Krista provází modlící se Panna Maria a plačící sv. Jan Evangelista s odevzdaným výrazem ve tváři. Předlohou byly grafické listy Monogramisty E.S. a Martina Schongauera. Kompozici této scény je blízký mladší obraz neznámého mistra řazeného k Dunajské škole (kolem 1520), který má ve sbírce Slovenská národná galéria.\n\n\"Adorace Krista\" se odehrává na pozadí jednoduché architektury, za níž se rozprostírá krajina s kostelem, skalami a jezerem. Narození Krista v chýši naznačuje pouze došková střecha, zleva nahlížející osel a vůl a zborcená zídka. Nahý Ježíšek leží na bílé pleně a dva klečící andělé za ním drží prázdnou nápisovou pásku. Vpravo stojí sv. Josef s vážným výrazem ve tváři, zahalený do dlouhého červeného pláště. Jeho hlava, zobrazená z profilu, je disproporčně malá ve srovnání s Marií i vzhledem k velikosti Josefovy postavy. Líbezná tvář Panny Marie, podobná milostným madonám, je odlišná od vyobrazení Marie na dalších deskách oltáře. K chýši přicházejí dva pastýři a jeden ukazuje na dvojici drobných andělů na stříšce.\n\nZobrazení narozeného Ježíška na holé zemi je motiv, pocházející z františkánské mystiky a odvolávající se k tzv. \"Vidění svaté Brigity Švédské\". Rozšířil se v poslední třetině 14. století.\nO původním umístění oltáře nepanuje mezi historiky shoda. Pro kapitulní chrám sv. Štěpána v Litoměřicích ho mohl objednat probošt svatovítské kapituly Jan z Vartenberka, pro kterého malíř zhotovil i votivní obraz (1508, znám pouze z pozdější kopie). Mistr Litoměřického oltáře pracoval také pro královský dvůr, stejně jako Mistr Křivoklátského oltáře, v jehož dílně se vyučil. Byl autorem nástěnných maleb ve svatováclavské kapli chrámu sv. Víta a oltář tedy může pocházet z některého pražského kostela. V úvahu připadá např. Chrám sv. Víta nebo kanonie premonstrátů na Strahově, která od malíře objednala oltářní triptych. Se strahovskými premonstráty navíc udržoval úzké vztahy první zaznamenaný donátor oltáře Herold. Podle dokladů citovaných Lippertem roku 1871, daroval litoměřický občan a císařský rychtář Jiří Vilém Herold ze Stodu roku 1633 desky děkanskému kostelu Všech svatých v Litoměřicích. Obrazy byly z kostela odstraněny roku 1671(1673) po instalaci nového hlavního oltáře a ve zmiňovaném roce 1871 se obrazy nacházely v radní síni v Litoměřicích. Odtud je pro sbírky Diecézního muzea zakoupil v roce 1885 Vinzenz Luksch. Ten v roce 1920 rozpoznal, že k oltáři patř rovněž obraz \"Kristus na hoře Olivetské\", který dosud visel v kostele Všech svatých.\n\n\n"}
{"id": "1322380", "url": "https://cs.wikipedia.org/wiki?curid=1322380", "title": "Rychlostní silnice S3 (Polsko)", "text": "Rychlostní silnice S3 (Polsko)\n\nRychlostní silnice S3 je silnice, která po jejím dokončí spojí města Svinoústí na pobřeží Baltského moře, Štětín, Velkopolský Hořov (Gorzow Wlkp.), Zelenou Horu a Lehnici a u českých hranic naváže na dálnici D11. V celé délce je po ní vedena mezinárodní silnice E65.\n\nCelá rychlostní silnice má být hotová v roce 2023.\n\nVýstavba začala už za 2. světové války a to obchvatem Štětína. Obchvat Štětína se od roku 1998 po částech rekonstruje až do teď a rekonstrukce má bý hotová v dubnu v roce 2020. Poté v roce 1977 se začalo stavět dále směrem na Goleniów. Následně začala v 90. letech výstavba obchvatu Lehnice a Zelené Hory. V 10. letech 21. století se postavily obchvaty Svinoústí, Volyně, Mezizdrojí, Velkopolkého Hořova v polovičním profilu a obchvaty Parlóvka a Miekova v plném profilu. V roce 2010 byl zprovozněn úsek Štětín - Velkopolský Hořov. V roce 2014 a 2015 se zprovoznily úseky od Velkopolského Hořova po Sulechov. V roce 2017 byl zprovozněn obchvat Zelené Hory v plném profilu, a v roce 2018 byly zprovozněny úseky až do Lehnice, do křižovatky s dálnicí A4 a obchvat Velkopolského Hořova v plném profilu. V říjnu 2018 byla rychlostní silnice zprovozněna až do Bolkova. V roce 2023 bude rychlostní silnice zprovozněna až na hranice s Českou republikou. V roce 2019 začala rekonstrukce úseku Rzęśnica - Gołeniow\n\nGołeniów Północ\n\nSzczecin Kijewo\n\nSzczecin Klucz\n\nJordanowo\n\nLegnica Południe\n"}
{"id": "1322383", "url": "https://cs.wikipedia.org/wiki?curid=1322383", "title": "Římskokatolická farnost Olomouc – Nové Sady", "text": "Římskokatolická farnost Olomouc – Nové Sady\n\nŘímskokatolická farnost Olomouc – Nové Sady je jedno z územních společenství římských katolíků s farním kostelem sv. Filipa a Jakuba v olomouckém děkanátu olomoucké arcidiecéze.\n\nVes byla původně založena městem Olomoucí roku 1314 na pozemcích, které mu daroval král Jan Lucemburský. Od toho také pochází její německý název Neustift. Rozkládala se na jih od Blažejské brány mezi řekou Moravou a již zaniklým potokem Povelka a její obyvatelé, živící se různými řemesly, pěstováním zemědělských plodin a především rybářstvím, byli pokládáni za občany města. Rozvoj osady ale přerušila výstavba olomoucké pevnosti, všechny domy i s kapličkou byly po roce 1757 zbořeny a místní obyvatelé se museli přesídlit asi jeden kilometr jižněji (dnes ulice Střední novosadská a Dolní novosadská), kde si vzhledem k větší vzdálenosti od města v letech 1773–1775 postavili kostel sv. Filipa a Jakuba s vlastním hřbitovem. Nové Sady se díky tomu později staly sídlem nové farnosti, zahrnující též sousední Povel, jenž zůstal na Nové Sady částečně navázán i poté, co se obě vesnice staly po roce 1850 samostatnými politickými obcemi. Nové Sady byly až do roku 1945 vesnicí převážně německou, šlo o součást olomouckého jazykového ostrova,\n\nNové Sady i Povel původně spadaly pod farní správu olomoucké farnosti sv. Mořice. V roce 1784 byla v Nových Sadech zřízena Náboženským fondem lokálie (lokální kaplanství) s vlastním kaplanem. Na samostatnou farnost byla lokálie povýšena roku 1860.\n\nFarářem byl od roku 2015 R. D. Mgr. Ing. Libor Churý. Od července 2018 spravuje farnost jako administrátor excurrendo.\nFarnost se pravidelně zapojuje do akce Tříkrálová sbírka. V roce 2018 dosáhl výtěžek sbírky 50 608 korun.\n\n"}
{"id": "1322384", "url": "https://cs.wikipedia.org/wiki?curid=1322384", "title": "David Beck (malíř)", "text": "David Beck (malíř)\n\nDavid Beck (25. května 1621, Delft – 20. prosinec 1656, Haag) byl nizozemský malíř, člen spolku Bentvueghels, kde dostal přezdívku „Gulden septer“ (Guldenské žezlo).\n\nDavid Beck se narodil v Delftách, byl pojmenován podle svého strýce, známého básníka z Arnhemu. Byl syn ředitele školy v Delftu, kde se stal žákem malíře Michiela Jansza van Mierevelta, významného portrétisty. V roce 1640 se přestěhoval do Londýna, kde se připojil k ateliéru Anthonyho van Dycka jako jeho žák a asistent. Bohužel měl málo času učit se od samotného Van Dycka, který zemřel v roce 1641, tedy po roce pobytu Becka v Londýně. \n\nDavid Beck byl úspěšný a také rychlý malíř, maloval hlavně portréty. Anglický král Karel I. Stuart tak užasl nad rychlým způsobem Beckovy malby, že zvolal: \"Faith Beck, myslím, že byste mohl malovat jezdeckou pozici\" a požádal jej, aby učil jeho syny kresbě. Po vypuknutí anglické občanské války, která nakonec vedla k popravě Karla I. odešel Beck z Anglie. V roce 1647 byl jmenován dvorním malířem švédské královny Kristiny. Královna Kristina vyslala Becka na cesty po evropských dvorech, zřejmě z politických důvodů. Ke dvoru královny Kristiny se připojil v Římě roce 1655, v roce 1656 ji následoval do Francie. Beck požádal Kristinu o dovolení navštívit své přátele a rodinu v Nizozemsku, podle Houbrakena si jeho odjezd královna nepřála. Zemřel v Haagu v tomtéž roce; s jeho smrtí je spojováno podezření na otravu.\n"}
{"id": "1322385", "url": "https://cs.wikipedia.org/wiki?curid=1322385", "title": "Penelope Dudley-Wardová", "text": "Penelope Dudley-Wardová\n\nPenelope Dudley-Wardová (\"Penelope Ann Rachel, Lady Reed\"; 4. srpna 1914 – 22. ledna 1982) byla anglická herečka.\n\nPenelope Anne Rachel Dudley Wardová se narodila v Londýně jako starší dcera Williama Dudley Warda a Fredy Dudley Ward, dlouhodobé milenky prince z Walesu, budoucího krále Eduarda VIII. Ve 30. a 40. letech 20. století byla hlavní dámou některých britských filmů. Po svém druhém sňatku oznámila svůj odchod z obrazovky.\n\nJejí první manželství s Anthonym Pelissierem trvalo od 29. prosince 1939 do jejich rozvodu v roce 1944; měli spolu jednu dceru, herečku Tracy Reedovou. 24. ledna 1948 se Penelope provdala za filmového režiséra Carola Reeda. 14. září 1948 se jim narodil syn Max Reed. Manželé spolu zůstali až do Carolovi smrti v roce 1976.\n\nLady Reed zemřela v lednu 1982 na mozkový nádor. Přežila ji její matka, mladší sestra a děti.\n\n"}
{"id": "1322387", "url": "https://cs.wikipedia.org/wiki?curid=1322387", "title": "Johann Eck", "text": "Johann Eck\n\nJohann Maier von Eck (13. listopadu 1486 – 13. února 1543) byl německý scholastický teolog, katolický prelát a raný protireformátor. Je znám především jako jeden z nejdůležitějších oponentů Martina Luthera. \n\nNarodil se jako Johann Maier v Ecku, později Eggu u švábského Memmingenu, a název svého rodiště si později přidal ke jménu. Vzdělával ho nejdříve jeho strýc kněz, později studoval na několika německých univerzitách. Roku 1508 obdržel kněžské svěcení a o dva roky později získal doktorát teologie. Od roku 1510 učil na univerzitě v Ingolstadtu. Vedle teologie se zabýval i filozofií a etickými otázkami ekonomiky, přičemž hájil oprávněnost úroku z kapitálu. Byl horlivým obráncem papežství, jako ve svém hlavním díle \"De primatu Petri\" (\"O Petrově primátu\", 1519), a polemizoval písemně i osobně v disputacích s reformátory, v první řadě s Lutherem.\n"}
{"id": "1322395", "url": "https://cs.wikipedia.org/wiki?curid=1322395", "title": "Úhořík tříprstý", "text": "Úhořík tříprstý\n\nÚhořík tříprstý (\"Amphiuma tridactylum\") je jedním z největších ocasatých obojživelníků a vyskytuje se v jihovýchodní oblasti Spojených států amerických. Jeho druhové jméno \"tříprstý\" je odvozeno od počtu prstů. Je znám z území, které na jihu zahrnuje západní Alabamu, Mississippi, východ Texasu a na severu Arkansas, jihovýchod Missouri, západ Tennessee a přilehlé Kentucky. Nejhojnější je na zátopových územích řeky Mississippi.\n\nŽije samotářský v lužních bažinách, močálech, jezerech i potocích na periodicky zaplavovaných územích, včetně zarybněných ploch, někdy i v odvodňovacích příkopech na okrajích měst. Vyskytuje se obvykle na místech kde žijí raci a často přebývá v jejich norách, v měkké půdě si je dokáže i sám vyhloubit. V letním suchu zůstávají zahrabán ve vlhkém doupěti a nevylézá po několik měsíců.\n\nJe nočním živočichem opouštějící svou noru jen v době od soumraku do úsvitu, nejaktivnější je okolo půlnoci. Před pářením dokáže zajít i do vzdálenosti 400 m, obvykle však bývá spatřen nedaleko doupěte v blízkosti vody, cestuje jen po silném dešti po vodou nasycené půdě. Na těle mívá stopy po zubech od soubojů o teritorium nebo partnera.\nTělo je válcovitého, úhořovitého vzhledu a může dorůst délky až 1 m, bočně stlačený ocas zabírá asi čtvrtinu délky, nejdelší změřený jedinec měl 106 cm. Zbarven je na hřbete tmavošedě, černě nebo hnědě a na břiše světleji. Průměrně bývá velký 35 cm a hmotnost samce je 500 a samice 400 g. Samec je těžší než stejně dlouhá samice a má širší hlavu. Kloaka samce je zabarvená bíle a během reprodukčního období natéká, u samice je černá. Mláďata bývají po metamorfóze velká asi 6 cm.\n\nPokožkou vylučuje velké množství nejedovatého slizu, proto jej lze jen stěží uchopit. Má čtyři zakrnělé nohy s chodidly se třemi prsty, zadní nohy jsou kratší než přední. Zrak má poměrně špatný,dobrý čich mu pomáhá při lovu i hledání partnera k páření. Horní čelist obsahuje dvě řady zubů, spodní jednu. Po obou stranách hlavy má žaberní štěrbinu.\n\nJe považován za neotenického živočicha, který dosáhne pohlavní dospělosti a přitom si podrží některé larvální znaky. Má zakrnělé žaberní oblouky, podélně ztlustlý ocas, zachovalou postranní čáru a oči bez víček. Pohlavně dospělým se stává ve věku tři až čtyř let, obvykle při velikosti 27 až 33 cm.\n\nJe masožravec živicí se hlavně korýši, měkkýši, obojživelníky, hmyzem, červy, drobnými rybami i hady, byl pozorován i kanibalismus. Vstupuje do vody kde chytá vodní živočichy, nebo loví ze své nory ze které vystrkuje jen hlavu a lapá \"kolemjdoucí\". Větší kořist zabíjí krokodýlím způsobem, ubíjí ji o zem a trhá otáčením.\n\nK rozmnožování dochází mezi lednem a dubnem a probíhá nejčastěji ve vodě, silný déšť páření stimuluje. Samci se páří každoročně, samice co dva roky. Vhodné páry se nacházejí pomoci chemických značek. Při namlouvání ve vodě samec plave v kruhu a ocasem plácá o hladinu. Svolná samice plave vespod, jejich kloaky se dotýkají a samec jí do ní zasune spermatofor se spermiemi.\n\nOplodnění vajíček proběhne v těle samice; samice si podrží živé spermie v těle až 7 měsíců. V době od ledna do září samice naklade 50 až 200 (zjištěné maximum 350) bílých, rosolovitých, neprůhledných, asi 1 cm velkých vajíček (jako perly na šňůrkách) ve svých doupatech nebo pod spadlé větve poblíž vody. Vajíčka se vyvíjejí čtyři až pět měsíců. Larvální stádium je poměrně krátké, žábry jim zmizí asi za tři týdny po vylíhnutí a mladí jedinci, velcí asi 6 cm, mohou přejít k  životu na souši.\n\nPrůměrný věk v zajetí bývá 13 až 19 let, ve volné přírodě není znám. Má málo přirozených nepřátel, mezi obvyklé se počítají hadi užovka bahenní, korálovka královská a ploskolebec vodní.\n\nV místech hojného výskytu bývá chován jako mazlíček v domácnostech, při ohrožení kouše, ale není jedovatý. Je využíván také v biomedicínckých výzkumech, má největší červené krvinky ze všech zvířat.\n\nIUCN je úhořík tříprstý hodnocen jako druh málo dotčený (LC). Počet žijících jedinců je odhadován na více než 100 000 a prostor ve kterém žijí se nezmenšuje, ztráta močálů a mokřadů byla vykompenzována vytvořením nových kanálu, příkopů a trvalých rybníčků.\n\n"}
{"id": "1322397", "url": "https://cs.wikipedia.org/wiki?curid=1322397", "title": "Jan Kopečný", "text": "Jan Kopečný\n\nJan Kopečný (* 9. srpna 1989 České Budějovice) je český herec a zpěvák. \n\nV roce 2006 se zúčastnil třetí série soutěže Česko hledá SuperStar, kde se dostal mezi dvacítku nejlepších . Po gymnáziu šel studovat Vysokou školu ekonomickou, ale studium nedokončil . Ztvárnil řadu muzikálových rolí. V roce 2017 soutěžil ve čtvrté řadě televizního pořadu \"Tvoje tvář má známý hlas\". \n\n"}
{"id": "1322400", "url": "https://cs.wikipedia.org/wiki?curid=1322400", "title": "Drinská bánovina", "text": "Drinská bánovina\n\nDrinská bánovina (srbochorvatsky Drinska banovina/Дринска бановина) byla jedna z administrativních jednotek v Království Jugoslávie. Existovala v letech 1929–1941. Pod tuto správní jednotku, jejíž centrum se nacházelo v Sarajvu, administrativně spadala východní část dnešní Bosny a Hercegoviny, Podriní a západní část centrálního Srbska. Její severní hranici představovala řeka Sáva, na severovýchodě hraničila s Dunajskou bánovinou u města Obrenovac, na východě s Moravskou bánovinou, na jihu se Zetskou bánovinou a na západě s Přímořskou a Vrbaskou bánovinou. Drinská bánovina se nacházela v samotném centru Jugoslávie a její hranice byly vymezeny takovým způsobem, aby neodpovídaly žádným z historických dělení balkánských zemí.\n\nV čele bánoviny stály v době její existence následující představitelé:\n\n"}
{"id": "1322401", "url": "https://cs.wikipedia.org/wiki?curid=1322401", "title": "Římskokatolická farnost Dolany u Olomouce", "text": "Římskokatolická farnost Dolany u Olomouce\n\nŘímskokatolická farnost Dolany u Olomouce je jedno z územních společenství římských katolíků s farním kostelem sv. Matouše v olomouckém děkanátu olomoucké arcidiecéze.\n\nPrvní písemná zmínka o farnosti je z roku 1373, farnost spadala pod správu karouzy Vallis Josaphat v Dolanech, který byl v roce 1425 obsazen husity a zbořen a přenesen do Olomouce, kde přetrval až do roku 1782.\n\n\nFarářem je od roku 2015 R. D. ThLic. Vojtěch Karel Koukal, člen Komunity Blahoslavenství sídlící ve farnosti.\n\n"}
{"id": "1322406", "url": "https://cs.wikipedia.org/wiki?curid=1322406", "title": "With Love, Chér", "text": "With Love, Chér\n\nWith Lové, Chér je čtvrté studiové album zpěvačky a herečky Cher, vydané v listopadu roku 1967 u Imperial Records.\n\nDesku \"With Love, Chér\" opět produkoval Cheřin první manžel Sonny Bono a vyšla u Imperial Records, dceřiné společnosti Liberty Records. Opět se tu opakuje stejný scénář jako u předchozích alb – vyskytují se tu nové písně napsané Sonnym Bonem a dále převzaté písně od jiných umělců. Z alba vzešly čtyři singly.\n\nDeska měla úspěch, ovšem ne takový jako předchozí počiny. Celosvětový prodej činí 1 150 000 kopií.\n\nV roce 2005 vyšla reedice desky na kompaktním disku společně s předchozí deskou Chér pod názvem \"Chér/With Love\".\n"}
{"id": "1322409", "url": "https://cs.wikipedia.org/wiki?curid=1322409", "title": "Ciglane", "text": "Ciglane\n\nCiglane (v srbské cyrilici Циглане, česky doslova \"cihelny\") jsou jednou z místních částí města Sarajeva, metropole Bosny a Hercegoviny. Nacházejí se v blízkosti Koševa, severozápadně od centra města, západně od ulice \"Alipašina\". Zástavba se nachází na východním svahu a do značné míry ji tvoří typizované domy, které byly zbudovány v dobách existence socialistické Jugoslávie. Domovem je pro 5000 lidí.\n\nV nejhustěji zastavěné části čtvrti se domy nacházejí ve třech řadách a jsou spojeny lanovou dráhou/šikmým výtahem. \n\nMístní část administrativně spadá pod općinu Centar.\n\nMísto získalo svůj název podle bývalé cihelny, které se zde nacházela až do roku 1973. Celou čtvrť nechal navrhnout chorvatský architekt/urbanista Radovan Delalle v roce 1965. Výstavba domů zde probíhala v souvislosti s přípravou zimních olympijských her. Poté ve zdejších kvalitních bytech bydleli představitelé republikové elity a vojáci JLA. I v současné době se jedná o populární místo k bydlení.\n\nPod Ciglanami je veden tunel městského okruhu; z východní strany však silniční estakáda nebyla nikdy dokončena.\n"}
{"id": "1322415", "url": "https://cs.wikipedia.org/wiki?curid=1322415", "title": "The Orville", "text": "The Orville\n\nThe Orville je americký komediálně-dramatický sci-fi televizní seriál. Jeho autorem je Seth MacFarlane, pro něhož to je první autorský hraný seriál. Vysílán je na od 10. září 2017, první dvě řady byly uvedeny na stanici Fox, od roku 2020 má být zveřejňován na streamovací službě Hulu.\n\nSeriál se věnuje příběhům průzkumné hvězdné lodi USS \"Orville\" (ECV-197) a její posádce pod velením kapitána Eda Mercera. Začátek seriálu se odehrává se v roce 2419.\n\n\nPro první řadu bylo objednáno 13 dílů, úvodní epizoda byla uvedena 10. září 2017. V listopadu 2017 televize Fox oznámila, že objednala druhou řadu seriálu, jež se na obrazovkách premiérově objevila v závěru roku 2018. Stanice se nakonec rozhodla v první sérii odvysílat pouze 12 dílů, zbývající epizoda se stala součástí druhé řady. Po jejím skončení ohlásil Fox v květnu 2019 objednávku třetí série. V červenci 2019 autoři seriálu uvedli, že třetí série \"Orvillu\" bude zveřejněna koncem roku 2020 na streamovací službě Hulu.\n\n"}
{"id": "1322416", "url": "https://cs.wikipedia.org/wiki?curid=1322416", "title": "Chér", "text": "Chér\n\nChér je třetí studiové album zpěvačky a herečky Cher, vydané v říjnu roku 1966 u Imperial Records..\n\nZ alba vzešly čtyři singly.\n"}
{"id": "1322418", "url": "https://cs.wikipedia.org/wiki?curid=1322418", "title": "Diskografie Cher", "text": "Diskografie Cher\n\nDiskografie americké popové zpěvačky Cher obsahuje vydané nahrávky této umělkyně. K říjnu 2013 vydala dvacet pět studiových alb, devět kompilace, pět video alba. K říjnu 2013 dosáhl celosvětový odhad prodaných nahrávek přes 100 miliónů alb, což ze zpěvačky činí jednu z nejlépe prodávaných umělkyň a umělců všech dob.\n"}
{"id": "1322420", "url": "https://cs.wikipedia.org/wiki?curid=1322420", "title": "Adrianne Palicki", "text": "Adrianne Palicki\n\nAdrianne Lee Palicki (* 6. května 1983 Toledo, Ohio) je americká herečka.\n\nV televizi debutovala v roce 2004, ve filmu o rok později. Objevila se např. ve snímcích \"Ženy v nesnázích\" (2009), \"Legie\" (2010), \"\" (2012), \"\" (2013), \"Dr. Cabbie\" (2014) či \"John Wick\" (2014). V televizi hostovala v řadě seriálů, hlavní role ztvárnila v seriálech \"Světla páteční noci\" (2006–2009; jako host v roce 2011), \"Lone Star\" (2010), \"Agenti S.H.I.E.L.D.\" (2014–2016) a \"The Orville\" (od 2017).\n\n"}
{"id": "1322423", "url": "https://cs.wikipedia.org/wiki?curid=1322423", "title": "Grand Prix Itálie 2017", "text": "Grand Prix Itálie 2017\n\nGrand Prix Itálie 2017 (oficiálně Formula 1 Gran Premio Heineken d'Italia 2017) se jela na trati v Monze v Itálii dne 3. září 2017. Závod byl třináctým v pořadí v sezóně 2017 šampionátu Formule 1.\n\nV deštivé kvalifikaci (na Q3 se čekalo přes dvě hodiny) se nejlépe dařilo Lewisi Hamiltonovi, který v počtu pole position tímto překonal výkon Michaela Schumachera. Za ním se kvalifikovali oba jezdci Red Bull Racing Verstappen a Ricciardo, ale vinou penalizaci byli odsunuti dozadu. Lance Stroll se poněkud překvapivě dostal na druhou pozici a stal se nejmladším jezdcem startujícím z první řady v historii Formule 1. Za ním se pak seřadili Ocon, Bottas, Räikkönen a Vettel.\n\nNedělní závod nepřinesl na prvních místech žádná velká dramata. Po startu se závodníci Willamsu a Force India postupně propadali pořadím a před nimi na čele kroužili neohroženě jezdci Mercedesu. Na nejvyšším stupínku dojel Lewis Hamilton a na pódiu ho doplnili týmový kolega Valtteri Bottas a Sebastian Vettel z \"domácího\" týmu Ferrari.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1322424", "url": "https://cs.wikipedia.org/wiki?curid=1322424", "title": "Trnucha obecná", "text": "Trnucha obecná\n\nTrnucha obecná (\"Dasyatis pastinaca\") je druh rejnoka, žijící ve Středozemním moři, Černém moři a ve východní části Atlantiku od Skandinávie po Kanárské ostrovy.\n\nObývá mělčiny, kde se skrývá v bahně a číhá na kořist, kterou tvoří ryby a korýši, aktivní je převážně v noci. Je živorodá, dožívá se asi deseti let. Dosahuje obvykle délky okolo jednoho metru, ale byli uloveni i jedinci dlouzí 2,5 m a širocí 1,5 m, vážící okolo 10 kg. Tělo je ploché, kostra je tvořena chrupavkami, nemá hřbetní ani ocasní ploutev. Má šedě nebo hnědě zbarvený hřbet a bílé břicho. Ocas je opatřen ostrým trnem s jedovou žlázou, dlouhým až přes 30 cm a sloužícím k obraně. Způsobuje jím bolestivá zranění, důsledkem jedu může být u člověka bolení hlavy a nevolnost, existuje také nebezpečí infekce. O nebezpečí tohoto jedu se zmiňuje již Plinius starší, od starých Římanů také pochází druhový název, poukazující na podobnost ocasu s kořenem pastináku. Trnuchy jsou loveny kvůli masu a především játrům obsahujícím tuk, dříve se jejich kůže používala k dekoračním účelům pod názvem šagrén.\n\n"}
{"id": "1322425", "url": "https://cs.wikipedia.org/wiki?curid=1322425", "title": "Leadville", "text": "Leadville\n\nLeadville je město v centrální části Colorada, ve Spojených státech amerických. Nachází se v okrese Lake County. Město leží v severní části údolí řeky Arkansas, v nadmořské výšce 3 105 m. Leadville má rozlohu méně než 3 km a žije zde okolo 2 600 obyvatel. Leadville bylo založeno v roce 1878 jako horní město, bylo jedním z center okolního těžebního průmyslu. V okolí města se těžilo stříbro, v širší oblasti zlato, olovo, zinek, mangan a molybden.\n\nLeadville leží v jižní části Skalnatých hor, při úpatí nejvyššího pohoří Skalnatých hor Sawatch Range. 20 km jihozápadně od města leží nejvyšší hora Skalnatých hor Mount Elbert. 17 km jihozápadně leží další z nejvyšších vrcholů Mount Massive, dále na jih pak Mount Harvard, Mount Princeton nebo Mount Yale.\n\nLeadville má subpolární podnebí až semiaridní podnebí. Zimy jsou velmi studené, léta mírná. Roční úhrn srážek je 309 mm.\n"}
{"id": "1322427", "url": "https://cs.wikipedia.org/wiki?curid=1322427", "title": "Chivay", "text": "Chivay\n\nChivay je město v Peru, ležící v údolí Colca (leží proti proudu od samotného kaňonu Colca). Nachází se ve výšce 3635 m n. m. Je hlavním městem distriktu Chivay a zároveň provincie Caylloma. Tři kilometry od města se nachází termální prameny. Nedaleko města se také nachází zdroj obsidiánu.\n"}
{"id": "1322431", "url": "https://cs.wikipedia.org/wiki?curid=1322431", "title": "Apostolove", "text": "Apostolove\n\nApostolove (; ) je město v Dněpropetrovské oblasti na Ukrajině. Má obyvatel.\n\nApostolove leží na jihozápadě Dněpropetrovské oblasti. Dnipro, správní středisko oblasti, je od něj vzdáleno přibližně 175 kilometrů severovýchodně.\n\nApostolove je železničním uzlem: na zdejším nádraží se kříží železniční tratě Kryvyj Rih – Komyš-Zorja a Cherson–Dnipro.\n\nJihozápadně od města prochází dálnice N23, která vede na severozápad do Kryvého Rihu vzdáleného přibližně pětačtyřicet kilometrů a dále do Kropyvnyckého a na východ do pětašedesát kilometrů vzdáleného Nikopolu a pak dalších osmdesát kilometrů do Záporoží.\n\nApostolove bylo založeno v roce 1793. V letech 1818 až 1923 se nazývalo \"Pokrovskoje\" (). Za druhé světové války obsadila město 17. srpna 1941 německá armáda a jednotky Rudé armády jej dobyly zpět 5. února 1944 v rámci Nikopolsko-krivorožské operace.\n\nOd roku 1956 je Apostolove městem.\n\n"}
{"id": "1322434", "url": "https://cs.wikipedia.org/wiki?curid=1322434", "title": "BK Olomoucko", "text": "BK Olomoucko\n\nBK Olomoucko (celým názvem: Basketbalový klub Olomoucko) je český basketbalový klub, který sídlí v Prostějově v Olomouckém kraji. Založen byl v roce 2017 po finančním krachu týmu Orli Prostějov. Od sezóny 2017/18 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou žlutá a modrá.\n\nSvé domácí zápasy odehrává ve většině případů ve Sportcentrum DDM v Prostějově, ovšem některé zápasy jsou odehrávány i v Olomouci v hale Gymnázia Čajkovského.\n\n\"Aktuální k 16. 2. 2020.\"\n\n\nZdroj: \n\n\n\nZdroj: \n\n"}
{"id": "1322439", "url": "https://cs.wikipedia.org/wiki?curid=1322439", "title": "Fermentátor", "text": "Fermentátor\n\nFermentátor (fermentor, bokashi, mikrokompostér) se používá zejména pro domácí kompostování. Mikrokompostér pracuje na bázi anaerobní fermentace, kdy se do kompostu přidávají speciální bakterie Bokashi, které pomáhají rozkládat bioodpad. Výstupem kompostování ve fermentátoru je fermentát, který se používá jako aditivum do půdy.\n"}
{"id": "1322440", "url": "https://cs.wikipedia.org/wiki?curid=1322440", "title": "Ben Chilwell", "text": "Ben Chilwell\n\nBenjamin James Chilwell známý jako Ben Chilwell (* 21. prosince 1996, Milton Keynes, Anglie, Spojené království) je anglický fotbalový obránce a mládežnický reprezentant, od roku 2015 hráč klubu Leicester City.\n\n\nChilwell je odchovancem anglického klubu Leicester City FC. Italský trenér Claudio Ranieri jej před sezónou 2015/16 zařadil do kádru A-týmu, dostal dres s číslem 30.\nV sezóně 2015/16 získal Leicester City FC premiérový titul klubu v anglické nejvyšší lize, Chilwell však do žádného zápasu v tomto ročníku nezasáhl. <br>\nOd listopadu 2015 do ledna 2016 hostoval v druholigovém anglickém mužstvu Huddersfield Town AFC.\n\nV Premier League debutoval v dresu Leicesteru City až 26. prosince 2016 proti Everton FC (prohra 0:2).\n\nChilwell nastupoval v anglických mládežnických výběrech U18, U19, U20 a U21.\n\nZúčastnil se Mistrovství Evropy hráčů do 21 let 2017 v Polsku, kde byli mladí Angličané vyřazeni v semifinále pozdějšími vítězi šampionátu Němci.\n\n"}
{"id": "1322443", "url": "https://cs.wikipedia.org/wiki?curid=1322443", "title": "Izotopy platiny", "text": "Izotopy platiny\n\nPřírodní platina (Pt) se skládá z pěti stabilních izotopů; Pt (přirozený výskyt 0,782 %), Pt (32,86 %), Pt (33,78 %), Pt (25,21 %) a Pt (7,36 %); a jednoho radioaktivního izotopu, Pt (0,012 %, poločas přeměny 6,5×10 let). Bylo také popsáno 37 umělých radioizotopů, s nukleonovými čísly 166 až 208, a několik jaderných izomerů tohoto prvku. Nejstabilnější umělé radioizotopy jsou Pt (poločas přeměny 50 let), Pt (10,2 dne), Pt (2,83 d), Pt (44 hodin) a Pt (19,891 5 h). Všechny ostatní mají poločasy kratší než 13 hodin, většina pod 1 minutu. Radioizotopy s nukleonovým číslem 193 a nižším se přeměňují beta plus přeměnou na izotopy iridia a/nebo alfa rozpadem na osmium, zatímco u Pt a těžších radioizotopů převažuje přeměna beta minus na zlato..\n"}
{"id": "1322447", "url": "https://cs.wikipedia.org/wiki?curid=1322447", "title": "Aaron Wolf", "text": "Aaron Wolf\n\nAaron Wolf (* 25. února 1996 Tokio, Japonsko) je japonský zápasník–judista amerického původu.\n\nNarodil se v Tokiu do Americké rodiny. Otec je vysokoškolský pedagog na Komazawa Daigaku, matka Američanka japonského původu. S judem začínal v 6 letech na zakládní škole. Připravuje se na univerzitě Tókai Daigaku pod vedením Kóseie Inoueho. V japonské seniorské reprezentaci se pohybuje od roku 2015 polotěžké váze do 100 kg. V roce 2016 se kvalifikoval na olympijské hry v Riu, ale v japonské nominaci musel ustopit mistru světa Rjúnosuke Hagovi.\n\nAaron Wolf je levoruký judista s krásnými nožními technikami (aši-waza).\n\n\n\n"}
{"id": "1322452", "url": "https://cs.wikipedia.org/wiki?curid=1322452", "title": "Křenovy (rozcestník)", "text": "Křenovy (rozcestník)\n\nSlovo Křenovy může označovat:\n\n"}
{"id": "1322456", "url": "https://cs.wikipedia.org/wiki?curid=1322456", "title": "Munojotxon Yoʻlchiyeva", "text": "Munojotxon Yoʻlchiyeva\n\nMunojotxon Yoʻlchiyeva (* 26. listopadu 1960, Ferganská kotlina, Uzbecká SSR) je uzbecká zpěvačka. Patří mezi nejznámější ženské pěvecké hvězdy z oblasti šašmakomu. V roce 1994 byla jmenována národní umělkyní Uzbekistánu.\n\n\n"}
{"id": "1322458", "url": "https://cs.wikipedia.org/wiki?curid=1322458", "title": "Národní umělec (rozcestník)", "text": "Národní umělec (rozcestník)\n\nNárodní umělec je čestný titul propůjčovaný umělcům ve více státech:\n\n\nVedle tohoto nejvyššího uměleckého titulu existuje ještě nižší titul Zasloužilý umělec\n"}
{"id": "1322471", "url": "https://cs.wikipedia.org/wiki?curid=1322471", "title": "Citizen AA", "text": "Citizen AA\n\nCitizen AA (celým názvem: \"The Citizen Athletic Association\"; ) je čínský sportovní klub, který sídlí ve zvláštní správní oblasti Čínské lidové republiky Hongkongu. Založen byl v roce 1968. Na mezinárodní scéně klub účinkoval pouze jednou, účast byla v Poháru AFC (6 zápasů, 2 výhry, 1 remíza, 3 prohry, skóre 9:12). Klubové barvy jsou zelená, černá a bílá. Od sezóny 2014/15 působí v hongkongské druhé nejvyšší fotbalové soutěži. Své domácí zápasy odehrává na stadionu Po Kong Village Road Park s kapacitou 1 000 diváků.\n\nMimo mužský fotbalový oddíl má sportovní klub i jiné oddíly, mj. oddíl atletiky.\n\n\n\nZdroj: \n\n\n\nZdroj: \n\nZdroj: \n\n"}
{"id": "1322476", "url": "https://cs.wikipedia.org/wiki?curid=1322476", "title": "Grand remplacement", "text": "Grand remplacement\n\nGrand remplacement, česky velká výměna či velké vystřídání, je nacionalistická pravicová konspirační teorie, podle které existuje proces výměny obyvatelstva v tzv. metropolitní Francii. Přitom je původní evropské obyvatelstvo údajně zaměňováno za obyvatelstvo neevropské, pocházející v první řadě z černošských zemí Afriky a ze zemí Maghrebu. Tato výměna obyvatelstva údajně způsobuje výměnu civilizace, a proces k tomu vedoucí je podle oné teorie podporován většinou politických, intelektuálních a mediálních elit ve Francii. Je to způsobeno jejich ideologickým přístupem nebo jejich zájmy. Hlavní argumenty pro tuto tézi, ať jsou rázu demografického či kulturního, jsou odmítány velkou většinou expertů, kteří zamítají jak metodu, na které se tato teorie zakládá, tak logiku, která ji podporuje.\n\nTuto tézi začal uplatňovat francouzský spisovatel a filosof Renaud Camus, který je názorově řazen ke krajní pravici. Samotný výraz „\"le grand remplacement\"” byl Camusem použit jako název jednoho z jeho veřejných projevů, který se udál v listopadu 2010, a jednoho z jeho děl, knihy \"Le Grand Remplacement\", která byla publikována v roce 2011.\n\nSamotný Camus zdůrazňuje, že „pojem velká výměna nepotřebuje žádnou definici“, protože „to není koncepce, nýbrž fenomén (jev)“. Je to podle Camuse záměna národa, který obývá stejné území již patnáct nebo dvacet století, za jeden či více národů v průběhu jedné nebo dvou generací. Tento jev vznikl na základě „trojnásobného pohybu, kterým je svět zároveň industrializován, odduševňován a zbavován kultury“.\n\n"}
{"id": "1322481", "url": "https://cs.wikipedia.org/wiki?curid=1322481", "title": "Life Sentence", "text": "Life Sentence\n\nLife Sentence (stylizováno jako L!fe Sentence) je americký komediálně-dramatický televizní seriál, který byl premiérově vysílán na stanici The CW v roce 2018. Jeho autory jsou Erin Cardillo a Richard Keith.\n\nStella se dozví o vyléčení své rakoviny. Její další život ale komplikují mnohá rozhodnutí, která učinila s přesvědčením, že umírá.\n\nTvůrci seriálu \"Life Sentence\" jsou Erin Cardillo a Richard Keith, kteří jej vytvořili pro stanici The CW do vysílací sezóny 2017–2018. Seriál byl stanicí objednán dne 10. května 2017. V srpnu 2017 herečka Lucy Hale uvedla, že pořad bude mít premiéru v lednu 2018. Později však bylo oznámeno, že pilotní díl se bude vysílat dne 7. března 2018.\n\nNa konci ledna 2017 bylo oznámeno, že Lucy Hale si zahraje hlavní roli Stelly Abbott. Následovalo obsazení jejího bratra Aidena, jehož roli získal Jayson Blair, a jejího otce Paula, jehož roli získal Dylan Walsh.\n\nV únoru 2017 byly obsazeny Gillian Vigman a Brooke Lyons do rolí Idy a Elizabeth Abbottových, Stelliny matky a sestry. Během března bylo oznámeno obsazení Elliota Knighta do role Wese a Carlose PenyVegy do role Darriuse. Během září 2017 byl obsazen Riley Smith do vedlejší role doktora Willa Granta.\n\nNatáčení pilotního dílu se odehrávalo od 15. března do 31. března v Atlantě v Georgii.\n\nNatáčení první řady se po objednání seriálu přesunulo do kanadského Vancouveru. Produkce začala 9. srpna 2017 a probíhala do 12. ledna 2018.\n\nPilotní díl seriálu byl na stanici The CW odvysílán 7. března 2018. V květnu 2018 bylo oznámeno, že seriál skončí po odvysílání první, třináctidílné řady a že další sérii nezíská kvůli nízké sledovanosti. Závěrečná epizoda byla uvedena 15. června 2018.\n\n"}
{"id": "1322498", "url": "https://cs.wikipedia.org/wiki?curid=1322498", "title": "Jaroslav Štajnc", "text": "Jaroslav Štajnc\n\nJaroslav Štajnc (7. května 1943, Praha – 21. září 2013, Vídeň) byl český operní zpěvák, basbarytonista a dlouholetý člen Vídeňské státní opery.\n\nŠtajnc se narodil v Praze a původně se vyučil instalatérem. Zajímal ho ale zpěv a když se jako 18letý v roce 1961 dostal do finále celostátní soutěže Hledáme nové zpěváky, rozhodl se, že se na zpívání soustředí. Začal proto po večerech studovat konzervatoř. Dva roky povinné vojenské služby v letech 1962–1964 absolvoval v Armádním uměleckém souboru, stále ještě jako zpěvák populárních písní, které se v AUSu začínaly stále více prosazovat. Po vojně Štajnc ale začal se seriózním studiem operního zpěvu, opět na pražské konzervatoři, u profesora Jaroslava Horáčka. Koncem 60. let se mu podařilo vyhrát pěveckou soutěž ve Vídni, kde odměnou mu bylo stipendium ke studiu na Vídeňské hudební akademii. \n\nVe vídeňské Volksoper dostal potom Štajnc své první angažmá a zpíval zde šest let. Na scéně Státní opery se poprvé objevil v roce 1972, když zaskočil v roli Beneše ve Smetanově \"Daliborovi\". Působil v té době hlavně ve Štýrském Hradci, krátce v Deutsche Oper am Rhein v Düsseldorfu (1974–1975) a poté ve Stadttheater Klagenfurt, kde zpíval od roku 1978 až do roku 1983. V sezóně 1983-84 se Jaroslav Štajnc stal stálým členem souboru Vídeňské státní opery, což bezesporu představuje vrchol jeho pěvecké kariéry. Ve Vídeňské státní opeře zůstal Štajnc 13 let, až do roku 1997. Celkem zpíval na této přední světové operní scéně ve 40 rolích a vystoupil při 406 představeních. \n\nNa programech Vídeňské opery z té doby se Štajncovo jméno objevuje vedle jmen absolutních velikánů operního světa, jakými jsou José Carreras, Luciano Pavarotti, či Nicolai Gedda. \n\nNa nahrávce z roku 1988 Pucciniho Bohémy nacházíme například toto obsazení:\n\nPo odchodu ze scény Vídeňské státní opery, kde se mimochodem loučil s obecenstvem právě v roli Alcindora, Štajnc po několik let hostoval na různých evropských i zámořských scénách, kde si zazpíval i ve větších rolích, jakými jsou například Kecal v \"Prodané nevěstě\", Basilio v \"Lazebníku sevillském\", Dulcamara v \"Nápoji lásky\", Vodník v \"Rusalce\", Dikój v \"Kátě Kabanové\", či Hunding, Fasolt a Fafner ve Wagnerově \"Prstenu Nibelungově\".\n\nV pozdějších letech onemocněl Štajnc cukrovkou a komplikacím spojených s touto nemocí nakonec podlehl, nedlouho po svých sedmdesátých narozeninách.\n"}
{"id": "1322499", "url": "https://cs.wikipedia.org/wiki?curid=1322499", "title": "Zdeněk Pohl", "text": "Zdeněk Pohl\n\nZdeněk Pohl (19. května 1906 Dobšice (okres Nymburk) – 14. řína 1986) byl český motocyklový a automobilový závodník. Závodní kariéru ukončil po dvou těžkých haváriích v Brně v roce 1937 a v Praze v roce 1947.\n\nPo vítězství v 1. ročníku Zlaté přilby v roce 1929 pokračoval v týmu knížete Lobkowicze jako automobilový závodník s vozy Bugatti a Škoda.\n\n\n"}
{"id": "1322505", "url": "https://cs.wikipedia.org/wiki?curid=1322505", "title": "Tulipánová horečka (film)", "text": "Tulipánová horečka (film)\n\nTulipánová horečka (v anglickém originále Tulip Fever) je americké historické drama z roku 2017 režiséra Justina Chadwicka. Scénář k filmu napsal Tom Stoppard podle stejnojmenné knihy od Deborah Moggach. V hlavních rolích se objevili Alicia Vikander, Dane DeHaan, Jack O'Connell, Zach Galifianakis, Judi Dench, Christoph Waltz, Holliday Grainger, Matthew Morrison a Cara Delevingne. Příběh zasazuje film do Amsterdamu v 17. století, kde se malíř zamiluje do vdané ženy, jejíž portrét má namalovat. \n\nFilm byl natočen v létě roku 2014 a jeho premiéra byla ve Spojených státech několikrát posunuta. Film se nakonec objevil v amerických kinech 1. září 2017 v distribuci společnosti The Weinstein Company.\n\nFilm se měl původně natáčet v roce 2004 s rozpočtem 48 milionů dolarů, v hlavních rolích s Judem Lawem, Keirou Knightley a Jimem Broadbentem, v režii Johna Maddena a producentem Stevenem Spielbergem s DreamWorks. Nicméně produkce byla zastavena několik dní před plánovaným začátkem natáčení kvůli změně daňových pravidel ovlivňujících výrobu filmů ve Spojeném království. \n\nDne 8. července 2013 deník Daily Mail oznámil, že film bude režírovat Justin Chadwick, roli Sophie ztvární Alicia Vikander, pro hlavní mužskou roli byl zvažován Matthias Schoenaerts a film budou produkovat Alison Owen a Harvey Weinstein. V roce 2014 se Alison Owen spojila s Weinsteinem, aby obnovili film a zakoupili práva od Paramount Pictures. V říjnu 2013 se mluvilo o tom, že by hlavní mužskou roli ztvárnil Dane DeHaan. V únoru 2014 se k obsazení filmu přidal Christoph Waltz a o dva měsíce později Holiday Grainger, Cara Delevingne a Jack O’Connell. V červnu 2014 byla obsazena Judi Dench do role abatyše od svaté Uršuly, která se stará o sirotky. V ten samý měsíc byli obsazeni i Tom Hollander, Cressida Bonas a David Harewood. V srpnu 2014 se k obsazení přidal Matthew Morrison. Autorka knižní předlohy Deborah Moggach se ve filmu také objevila. Producent Harvey Weinstein původně roli Mattheuse nabídl zpěvákovi Harrymu Stylesovi, ale ten ji kvůli časovému vytížení odmítl, a tak roli získal Matthew Morrison.\n\nMezi členy štábu patřili kameraman Eigil Bryld, vedoucí výpravy Simon Elliott, kostýmní výtvarník Michael O’Connor, vlasový a make-up specialista Daniel Phillips a střihač Rick Russell. Tom Stoppard napsal scénář k filmu. Waleský malíř Jamie Routley vytvořil portréty, které můžeme vidět ve filmu. Danny Elfman složil hudbu k filmu. \n\nNatáčení proběhlo během června a července 2014 v Cobham Hall v Cobhamu v hrabství Kent, v katedrále v Norwichi, v Holkhamu (v Norfolku), v Tilbury, (v Essexu), v Kentwell Hall (ve Suffolku) a v Pinewood Studios. \n\n"}
{"id": "1322506", "url": "https://cs.wikipedia.org/wiki?curid=1322506", "title": "Elliot Knight", "text": "Elliot Knight\n\nElliot Knight (* 10. července 1990, West Bromwich, West Midlands, Spojené království) je britský herec, který se proslavil rolí Sindibáda v britském televizním seriálu \"Sindibád\" a díky roli Merlina v americkém seriálu \"Bylo, nebylo\".\n\nKnight se narodil v Birminghamu. Jeho rodiče jsou Stuart a Lorna, oba pracují jako učitelé. Jeho otec pracuje na škole Broadway Secondary School v Perry Barr, Birmingham. Byl žákem na chlapecké škole King Edward VI Aston School a poté studoval na divadelní škole Manchester School of Theatre, kde získal bakalářský titul v roce 2011.\n\nV červnu roku 2011 stanice Sky1 oznámila, že získal hlavní roli v dramatickém televizním seriálu \"Sindibád\". Role byla jeho první profesionální role od ukončení školy. V roce 2013 získal roli v kriminálním seriálu stanice BBC \"By Any Means\". V roce 2015 byl obsazen do role Merlina v americkém seriálu \"Bylo, nebylo\". V březnu 2017 byl obsazen do hlavní role v seriálu \"Life Sentence,\" po boku Lucy Hale.\n"}
{"id": "1322510", "url": "https://cs.wikipedia.org/wiki?curid=1322510", "title": "Vanderbilt Cup", "text": "Vanderbilt Cup\n\nVanderbilt Cup (Vanderbiltův pohár) byl první mezinárodní automobilový závod konaný v USA. Poprvé se uskutečnil 8. října 1904. Podnět k jeho pořádání podal a pohár pro vítěze společně s finanční prémií věnoval William Kissam Vanderbilt II. \n\nZávod se poprvé konal na ostrově Long Island v Nassau County. \n\nPůvodní pohár pro vítěze byl vyroben ze slitiny stříbra a byl vysoký 2,5 stopy (0,76 m). Nesl obrázek Williama K. Vanderbilta II. při rekordní jízdě v Mercedesu na Daytona Beach Road Course v roce 1904. Pohár uchovává v depozitáři Smithsonian Institution, není přístupný veřejnosti.\n\n"}
{"id": "1322513", "url": "https://cs.wikipedia.org/wiki?curid=1322513", "title": "Farský rybník", "text": "Farský rybník\n\nNázev Farský rybník má více vodních ploch:\n\n"}
{"id": "1322516", "url": "https://cs.wikipedia.org/wiki?curid=1322516", "title": "Hajk", "text": "Hajk\n\nHajk (arménským písmem Հայկ), také \"Hajk Veliký\" nebo \"Hajk Nahapet\" (doslova „praotec“), je legendární postava zakladatele arménského národa a prvního panovníka dynastie Hajkazunů. Podle tradičního podání byl synem biblického Togarmy a vnukem Gomera. Etiologický mýtus odvozuje od Hajkova jména etnonyma \"Hajer\" a \"Hajastán\", jak Arméni nazývají sebe a svoji zem. Původ jména je nejasný, pravděpodobně souvisí s názvem státu Hajaša, který existoval na horním Eufratu ke konci doby bronzové a byl protivníkem Chetitů. Hajk je také rozšířené arménské mužské jméno.\n\nMovses Chorenaci ve svých dějinách Arménie popisuje zlého obra Bela (bývá ztotožňován s Mardukem), který ovládl Babylón. Jediný Hajk se mu odmítl podřídit, opustil město a usadil se se svým lidem pod horou Ararat. Bel se proti němu vypravil se svou armádou a dne 11. srpna 2492 př. n. l. (podle starověkého arménského kalendáře) propukla veliká bitva, v níž Hajk zastřelil Bela svým šípem. Po tomto vítězství pak nerušeně vládl ve vlastním království s hlavním městem Hajkaberdem (nedaleko Vanského jezera). Výročí bitvy je nejvýznamnějším arménským svátkem zvaným Navasard. Hajk jako lučištník je také ztělesněním souhvězdí Orionu.\n\n"}
{"id": "1322519", "url": "https://cs.wikipedia.org/wiki?curid=1322519", "title": "Zasloužilý umělec (rozcestník)", "text": "Zasloužilý umělec (rozcestník)\n\nZasloužilý umělec je čestný titul používaný ve více státech:\n\nVyšší ocenění je čestný titul Národní umělec\n"}
{"id": "1322524", "url": "https://cs.wikipedia.org/wiki?curid=1322524", "title": "Double Flower FA", "text": "Double Flower FA\n\nDouble Flower FA (celým názvem: \"Double Flower Football Association\"; ) je čínský fotbalový klub, který sídlí ve zvláštní správní oblasti Čínské lidové republiky Hongkongu.\n\nZaložen byl v roce 1979. Jedná se o dvojnásobného vítěze hongkongské nejvyšší fotbalové soutěže. Na mezinárodní scéně klub účinkoval celkem čtyřikrát. Dvakrát byla účast v Asijském mistrovství klubů (4 zápasy, 0 výher, 0 remíz, 4 prohry, skóre 2:16) a dvakrát byla v Poháru vítězů pohárů AFC (6 zápasů, 3 výhry, 0 remíz, 3 prohry, skóre 12:10). Od sezóny 2003/04 působí v hongkongské druhé nejvyšší fotbalové soutěži.\n\nSvé domácí zápasy odehrává na stadionu Po Kong Village Road Park s kapacitou 1 000 diváků.\n\n\n\n\nZdroj: \n\n\n\nZdroj: \n\n\nZdroj: \n\n"}
{"id": "1322528", "url": "https://cs.wikipedia.org/wiki?curid=1322528", "title": "Izotopy zlata", "text": "Izotopy zlata\n\nPřírodní zlato (Au) je tvořeno jediným izotopem, Au, což jej řadí mezi monoizotopické prvky. Bylo také popsáno 41 radioizotopů, s nukleonovými čísly 169 až 210, a řada jaderných izomerů tohoto prvku. Nejstabilnější radioizotopy jsou Au (poločas přeměny 186,01 dne), Au (6,166 9 d), Au (3,139 dne), Au (2,694 1 d), Au (38,02 hodiny) a Au (17,65 h). Všechny ostatní mají poločasy kratší než 5 hodin, většina pod 45 sekund. Radioizotopy s nukleonovým číslem 196 a nižším se většinou přeměňují beta plus přeměnou na izotopy platiny nebo alfa rozpadem na iridium, zatímco u Au a těžších radioizotopů se objevuje přeměna beta minus na rtuť.\n\nIzotop Au se používá ke studiu hydrodynamického chování kapalin. Také nachází využití v radioterapii jako zdroj záření beta.\n"}
{"id": "1322531", "url": "https://cs.wikipedia.org/wiki?curid=1322531", "title": "Jamajské letecké křídlo", "text": "Jamajské letecké křídlo\n\nLetecké křídlo Jamajských obranných sil () je letecká složka obranných sil Jamajky. Křídlo plní hlavně podpůrné role pátrání a záchrany, hlídkování a pozorování. Důležitou rolí je také působení při podpoře policejních a bezpečnostních složek v boji proti pašování drog.\n\nTabulka obsahuje přehled letecké techniky ozbrojených sil Jamajky v roce 2019 podle Flightglobal.com.\n"}
{"id": "1322532", "url": "https://cs.wikipedia.org/wiki?curid=1322532", "title": "Letectvo Konžské demokratické republiky", "text": "Letectvo Konžské demokratické republiky\n\nLetectvo Konžské demokratické republiky (, zkratkou FAC) je letectvo Konžské demokratické republiky. V letech 1971-1997 bylo známé pod názvem Zairské letectvo (\"Force Aérienne Zairoise\"), podle tehdejšího jména státu Zaire.\n\nTabulka obsahuje přehled letecké techniky letectva Konžské demokratické republiky podle Flightglobal.com.\n\n\n"}
