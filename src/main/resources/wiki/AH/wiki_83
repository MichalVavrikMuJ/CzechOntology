{"id": "1352411", "url": "https://cs.wikipedia.org/wiki?curid=1352411", "title": "Ripple", "text": "Ripple\n\nXRP je označení pro kryptoměnu (XRP). XRP je nativní kryptoměnou sítě s názvem XRP Ledger, která funguje na základě kryptografie, distribuovaných záznamů v peer-to-peer síti a otevřeného softwaru. Síť XRP Ledger vznikla v roce 2012 a při jejím spuštění bylo vytvořeno 100 miliard jednotek XRP. Jejich počet ale neustále klesá, XRP bude čím dál méně.\n\nSíť XRP Ledger a měna XRP byly spuštěné v roce 2012 a za jejich vznikem stojí Chris Larsen, Jed McCaleb, Arthur Britto a David Schwartz. Ti brzy po jejím spuštění převzali společnost Opencoin, kterou později přejmenovali na Ripple Labs a nakonec na dnešní Ripple, který je dodnes hlavní vývojářem XRP Ledgeru. \n\nNa rozdíl od některých jiných kryptoměn nevzniká XRP postupným těžením, ale 100 % XRP bylo stvořeno již při spuštění sítě. Toto penzum bylo rozděleno na 100 miliard tokenů, přičemž každý z nich je dělitelný na šest desetinných míst. Nejmenší možný díl tak je 0.000001 XRP, a taková jednotka se nazývá anglicky drop neboli česky kapka. \n\nZ původních 100 miliard XRP vývojáři darovali Ripplu 60 %, tj. 60 miliard XRP. Na konci roku 2017 Ripple uzamkl 55 miliard ze zmíněných 60 do escrow, což jsou časované kontrakty v síti XRP Ledger, které každý měsíc uvolňují jen jednu miliardu. Ripple z každé miliardy každý měsíc menší část použije na podporu XRP ekosystému a zbytek uzamkne na dalších 55 měsíců do escrow. \n\nCena jednoho XRP se několik let pohybovala mezi 0,004 a 0,006 amerického dolaru. V roce 2017 pak zaznamenala významný růst, přičemž jeho dosavadní cenový vrchol nastal v lednu 2018, kdy jeho hodnota dosáhla 3,81 dolaru. Tehdy se celková tržní kapitalizace XRP přiblížila 150 miliardám amerických dolarů. \n\nRipple v lednu 2019 oznámil, že má už více než 200 klientů, jako jsou banky a další finanční instituce. Těm poskytuje software pro mezinárodní převody peněz, přičemž jednou z jeho funkcí je využívání XRP jako přestupní měny (bridge currency) mezi národními měnami, čímž je řešena likvidita těchto převodů. K využívání XRP pro mezinárodní transfery peněz se zatím oficiálně přihlásilo osm společností, jako Euro Exim Bank, MercuryFX nebo Transpaygo. Další, jako Western Union či MoneyGram toto řešení testují.\n\nXRP Ledger je síť s veřejně dostupným kódem, tzv. open source, a stejně jako u Bitcoinu je decentralizovaná, tvoří ji počítače jednotlivých uživatelů. Neexistuje žádný server, který by sám kontroloval a evidoval jednotlivé transakce. K tomu slouží tzv. uzly a validátory. Uzlem a validátorem v síti XRP Ledger se může stát kdokoliv, stačí si stáhnout příslušný software a spustit ho v počítači. Kromě jednotlivců provozují validátory například firmy jako Microsoft nebo univerzity jako Massachusettský technologický institut.\n\nUzly a validátory sdílí tak zvaný Ledger, který má stejnou funkci jako blockchain u Bitcoinu, je účetní knihou celé sítě. Zhruba každých pět sekund se zapisuje nový blok – nová verze Ledgeru, která obsahuje mimo jiné zůstatky všech účtů a poslední transakce. Potvrzení transakcí ale není prováděné tzv. těžením jako u Bitcoinu, ale na základě konsensu – všichni v síti se shodnou na tom, že transakce proběhly a zapíší je. Validátory transakce třídí chronologicky v případech, kdy by hrozilo dvojité utracení jedné jednotky XRP.\n\nDíky tomu trvá potvrzení transakce jen dvě až tři sekundy a jsou za něj účtovány minimální poplatky. Na rozdíl od Bitcoinu, kde může klient čekat na potvrzení i několik hodin a zaplatit na poplatcích v extrémním případě (prosinec 2017) i stovky korun, u XRP uživatel zaplatí poplatek 0.00001 XRP, což je naprosto zanedbatelné, protože při ceně 7 Kč za XRP činí poplatek za transakci 0,0007 Kč. Tento poplatek ve výši 0,00001 XRP při každé transakci není nikomu vyplacen, ale navždy zničen. Je to ochrana proti útokům proti síti. Také to znamená, že se celkový počet XRP neustále snižuje a vždy bude, už existuje jen 99,9 miliardy XRP.\n\nXRP Ledger není jen domovem pro kryptoměnu XRP. Je to síť s řadou pokročilých funkcí, například v ní běží nejstarší decentralizovaná burza kryptoměn, je v ní možné vydávat další digitální aktiva zastupující například fiat měny nebo komodity, či používat platební kanály. \n\nXRP je optimalizováno na platby a s tímto cílem je vyvíjeno po celou dobu své existence. Transakce s XRP jsou tak řádově rychlejší a řádově levnější, než například transakce s bitcoinem či etherem. Způsob potvrzování transakcí s XRP bez těžení má pak několik výhod. V první řadě to činí XRP bezpečnějším než těžené kryptoměny, protože na XRP Ledger není možné provést tak zvaný 51% útok a publikovat alternativní verzi historie. K uzavření a zápisu nového Ledgeru dochází každých pět sekund, přičemž zápisy se zůstatky jsou konečné a neměnitelné. V druhé řadě je pak XRP šetrné k životnímu prostředí, protože na svůj provoz spotřebuje XRP Ledger jen nepatrný zlomek obrovského množství elektrické energie, které potřebují Bitcoin a Ethereum.\n\nHlavní funkcí kryptoměny XRP není samotná hodnota, jako v případě například Bitcoinu, ale jako funkční prvek platební sítě. Princip platební sítě RippleNet je takový, že se fyzicky nepřesouvá žádná komodita. Fungování sítě je dobře vidět na příkladu:\n\n\nPo tom, co si Bob vyzvedne peníze, vzniká dluh mezi zprostředkovateli A a B, protože u A jsou peníze navíc (dala mu je Alice), u B peníze chybí (vzal si je Bob). Tento dluh si A a B vyřeší mezi sebou, případně počkají, až vznikne transakce opačným směrem. Je ovšem potřeba, aby si oba zprostředkovatelé důvěřovali, že si své dluhy opravdu uhradí.\n\nPlatební síť RippleNet funguje velmi podobně. V síti existují namísto zprostředkovatelů plateb takzvané brány, které přijímají a vydávají platby po síti. Kromě peněz ale mohou vydávat v principu naprosto libovolnou komoditu, tedy třeba jakoukoliv měnu, zlato, ale v principu třeba i květiny nebo alkohol. Uzly ovšem musí být schopny tuto komoditu přijímat i vydávat.\n\nKryptoměna XRP v síti funguje jednak kvůli transakčním poplatkům, kdy je při každé transakci nenávratně část této kryptoměny zničen, jednak také jako univerzální ceník v celé síti. Vše, co lze zaslat po síti RippleNet, je také ohodnoceno právě kryptoměnou XRP, podobně jako například vše v České republice je ohodnoceno Českou korunou. Pokud by si brány nedůvěřovaly, je možné po síti zaslat vydávající bráně okamžitě kryptoměnu XRP namísto toho, aby si brány vyřešily dluh později, což důvěru mezi branami vyžaduje.\n\nRipple je americká společnost, která vyvíjí platební software pro banky a ostatní finanční instituce zaměřený na mezinárodní převody peněz. Její platební síť se jmenuje RippleNet a běží v ní tři hlavní programy: xCurrent, xRapid a xVia. Všechny tři jsou zaměřeny na mezinárodní platby, přičemž xRapid je ten, který pro tento účel využívá XRP a síť XRP Ledger.\n\nRipple má přes 300 zaměstnanců, sídlí v San Franciscu v americkém státě Kalifornie a má pobočky v New Yorku, Londýně, Sydney, Indii, Singapuru a Lucembursku. Někteří lidé, kteří stáli u zrodu XRP (Chris Larsen a David Schwartz), doposud pracují v Ripplu. Ripple dodnes je největším vývojářem sítě XRP Ledger, ovšem vzhledem k její decentralizovanosti nemůže žádné změny prosadit sám bez souhlasu ostatních.\n\nSpolečnost Ripple je sice největším, nikoliv však jediným subjektem vyvíjejícím software, který využívá XRP. Jsou to také například Coil (monetizace digitálního obsahu), Omni (pronájem běžných věcí) nebo třeba XRPL Labs (platby přes XRP TipBot). Ripple v roce 2018 spustil iniciativu Xrping, v rámci které finančně podporuje desítky projektů, které staví inovativní řešení s použitím XRP.\n\nProtože je kryptoměna XRP \"předtěžená\", nelze ji získat těžením, ale pouze nákupem či směnou za jinou měnu. Na oficiálních stránkách společnosti Ripple může zájemce nalézt seznam některých aktuálních burz. S touto měnou lze již běžně platit na některých stránkách i obchodech, jako např. s Bitcoinem či Litecoinem. Možnost plateb se neustále rozrůstá.\n\nMnoho lidí si stále myslí, že pojmenování kryptoměny XRP je ripple. Ripple (dříve Ripple Labs) je ale společnost, která síť XRP Ledger, potažmo XRP vyvíjí. Platí tedy, že kryptoměna nese název XRP, zatímco Ripple je označení pouze pro společnost, která ji vyvíjí.\n\nČasto uváděným problémem spojeným s touto kryptoměnou je její centralizovaný charakter. Ten je dán skutečností, že se tato kryptoměna postupně netěží, jak je to v případě Bitcoinu a dalších kryptoměn, ale 100 % jejích tokenů je už od počátku předtěžených, tj. na trhu. Většinu z nich (60 %, tj. 60 miliard tokenů) vlastní firma Ripple, která je prakticky kdykoliv může uvést do oběhu, a tím měnit jejich hodnotu. To jde proti myšlence decentralizace, jež je vlastní všem krypotměnám. Je ale dobré zmínit, že na konci roku 2017 firma 55 miliard těchto tokenů uzamkla časovým zámkem pomocí tzv. chytrého kontraktu escrow a každý měsíc uvolňuje pro své potřeby pouze 1 miliardu tokenů. Nevyužité tokeny poté zas uzamkne. Přesto byla firma pro toto umělé uzamčení předtěžených tokenů, kterým mohla ovlivňovat cenu této kryptoměny, již v roce 2018 žalována. Byla to třetí žaloba, které firma čelila.\n\nProblém je také v tom, že o změnách protokolu této kryptoměny rozhoduje konsorcium složené z členů představenstva firmy Ripple a spřátelených bank, což znovu dává této kryptoměně vysoce centralizovaný charakter. Nedůvěra je tedy na místě, ačkoliv výše tržní kapitalizace a spolupráce s několika bankami nasvědčuje, že i přesto panuje o kryptoměnu velký zájem obchodního i veřejného světa.\n\nV Čechách je pak s kryptoměnou XRP spojena další kontroverze. Týká se prodeje XRP balíčků, které jsou nejčastěji pojmenované jako „startovní“ nebo „investiční“ balíčky. Tyto balíčky však neprodává společnost Ripple, ale na ní nezávislé společnosti za cenu mezi 999 Kč a 2999 Kč. Balíčky obsahují zpravidla sadu tří e-booků a několika tokenů XRP. Firmy pak slibují rychlé a snadné zbohatnutí, což je samozřejmě nesmysl. Celý prodej má tedy z mnoha dalších důvodů rysy podvodu.\n\n\n"}
{"id": "1352412", "url": "https://cs.wikipedia.org/wiki?curid=1352412", "title": "The Astonishing", "text": "The Astonishing\n\nThe Astonishing je třinácté studiové album americké progresivní metalové skupiny Dream Theater. Vydáno bylo 29. ledna 2016 společností Roadrunner Records. Jeho nahrávání probíhalo od ledna do září (s letní přestávkou) v Glen Cove ve státě New York. jde o konceptuální album, jehož příběh vymyslel kytarista John Petrucci (rovněž producent alba), který je autorem textů a spolu s klávesistou Jordanem Rudessem rovněž skladatelem hudby. Příběh se odehrává v dystopické budoucnosti ve Spojených státech. Kapelu na desce doprovázel orchestr – Filharmonici města Prahy.\n\nAutorem veškerých textů je John Petrucci, hudbu složili Petrucci a Jordan Rudess.\n\n"}
{"id": "1352418", "url": "https://cs.wikipedia.org/wiki?curid=1352418", "title": "Radnice (České Budějovice)", "text": "Radnice (České Budějovice)\n\nRadnice v Českých Budějovicích na jihozápadním rohu náměstí Přemysla Otakara II. byla postavena v letech 1727–1730. Od roku 1988 je chráněnou kulturní památkou.\n\nZ původního umístění na nároží Biskupské a Radniční ulice byl úřad v letech 1417–1433 přemístěn do tzv. Knollova domu, ke kterému byl na konci 15. století připojen Terczebuchovský dům, načež byly obě budovy propojeny a několikrát stavebně upravovány. Při požárech v letech 1641 a 1655 došlo na budově k vážným škodám a již na počátku dvacátých let 18. století se uvažovalo o celkové přestavbě. Poté, co byl radními roku 1727 odmítnut návrh schwarzenberského políra Pavla Kolečného z Třeboně, který byl již autorem Samsonovy kašny, byla postavena v barokním stylu podle plánů architekta Antona Erharda Martinelliho v realizaci právě Pavla Kolečného. V přízemí se dochovaly starší gotické a renesanční prostory s půlkruhovými klenbami.\n\nRadnice má tři věže s hodinami na té nejvyšší, prostřední, a zdobnou fasádu s chrliči. Její průčelí je bohatě zdobené a na atice stojí sochy čtyř měšťanských ctností: Moudrosti, Opatrnosti, Statečnosti a Spravedlnosti. Od roku 1995 je na prostřední věži umístěna počítačem řízená zvonkohra, kterou tvoří 16 zvonků o váze 8-60 kg. Zaznít na ní může až osmdesát hudebních motivů, jež se mění dle části dne nebo ročního období, vždy však nejprve zaznívá píseň \"K Budějicím cesta\". Zhotovena byla pasovskou firmou Perner, která ve městě působila už v období 1772–1945.\n\nV objektu se nacházejí významná výtvarná díla, např. freska Šalamounova soudu v obřadní síni či originály soch barokního sochaře Josefa Dietricha.\n\nV radnici a přilehlých budovách sídlí magistrát města.\nBudova má dva hlavní vchody, z nichž jeden slouží především jako průchod do obřadního sálu využívaného ke svatebním obřadům a oficiálním setkáním, a druhým se vstupuje na nádvoří a do prostor magistrátu a místního turistického informačního centra.\n\nMagistrát města každoročně pořádá ve spojení s radnicí řadu akcí pro veřejnost včetně komentovaných prohlídek budovy nebo koncertů, radničních trhů a divadelních představení na radničním nádvoří.\n\nNa střeše radnice jsou umístěny úly. Získaný med je používán jako reprezentační dárek pro oficiální návštěvy.\n\n"}
{"id": "1352420", "url": "https://cs.wikipedia.org/wiki?curid=1352420", "title": "Pavement", "text": "Pavement\n\nPavement byla americká indierocková hudební skupina, aktivní v letech 1989 až 1999. Po většinu své kariéry působila v sestavě Stephen Malkmus (zpěv, kytara), Scott Kannberg (zpěv, kytara), Mark Ibold (baskytara), Bob Nastanovich (perkuse, zpěv) a Steve West (bicí). Svou první řadovou desku s názvem \"Slanted and Enchanted\" kapela vydala v dubnu 1992. Následovala čtyři další alba. Roku 1996 byla píseň „Sensitive Euro Man“ od této kapely použita na soundtracku k filmu \"Střelila jsem Andyho Warhola\". V roce 2004, pět let po rozpadu kapely, byla vydána kniha pojednávající o její historii. Dostala název \"\" a jejím autorem byl Rob Jovanovic. V září 2009 bylo oznámeno, že bude kapela následujícího roku obnovena, k čemuž skutečně došlo, avšak nešlo o plnohodnotné obnovení, nýbrž jen o krátkodobý reunion. Kannberg v roce 2017 uvedl, že je šance na obnovení kapely v roce 2019 u příležitosti třicátého výročí jejího vzniku.\n\n"}
{"id": "1352424", "url": "https://cs.wikipedia.org/wiki?curid=1352424", "title": "Birnbrot", "text": "Birnbrot\n\nBirnbrot a Birnweggen (česky \"hruškový chléb\") je tradiční pečivo švýcarských Alp a alpského předhůří, plněné sušenými hruškami. Kromě hrušek může náplň obsahovat také rozinky (sultánky), vlašské ořechy a často také fíky a kousky sušených jablek. Náplň bývá ochucena kandovanou pomerančovou kůrou, kandovanou citronovou kůrou, koriandrem, skořicí, badyánem, anýzem a hřebíčkem, stejně jako pálenkou z vinných matolin Tresterbrand, třešňovou pálenkou Kirschwasser nebo vínem.\nMezi populární varianty hruškového chleba patří:\n\nBirnbrot a Birnweggen lze rozlišit podle způsobu přípravy a oblasti výroby. Birnbrot se připravuje tak, že se hrušková náplň smíchá s chlebovým těstem vyrobeným z mouky Ruchmehl a tato směs se obalí tenkou vrstvou kynutého těsta. Naproti tomu Birnweggen se připravuje tak, že se náplň rozetře na tenkou vrstvu kynutého těsta, která se zavine. Birnbrot je běžný ve východních švýcarských Alpách a předhůří Alp, zatímco Birnweggen je běžný ve středním Švýcarsku.\n\nV minulosti byl Birnbrot chlebem chudých lidí, kteří se ve švýcarských Alpách a oblasti alpského předhůří živili především chovem dobytka a chlebové obilí z nížin pro ně bylo drahé. Obilí proto nastavovali sušenými plody. V kantonu Graubünden jsou vyráběny lokální varianty hruškového chleba. Tento chléb má velký podíl chlebového těsta (chlebové mouky) a je pečen bez obalení těstem.\n\nV případě výroby hruškového chleba Glarner a Toggenburger jsou hrušky uvařeny, propasírovány a následně smíchány s ostatními přísadami. V případě výroby chleba Bündener jsou hrušky přes noc namočeny v hruškové pálence nebo růžové vodě, následně se nepasírují, což dává tomuto chlebu hrubší strukturu a silnější hruškovou chuť.\n\nTradičně jsou Birnbrot a Birnweggen pečivem období adventu a vánočních svátků, v kantonu Graubünden pak především období přelomu roku. V obci Scuol, ležící v tomto kantonu, je zvykem, že dívky dávají 26. prosince hruškový chléb svým nejoblíbenějším spolužákům a zato jsou od nich pozvány k jízdě na saních.\n\nDnes je Birnbrot v německy hovořící části Švýcarska dostupný celoročně. Birnbrot je konzumován namazaný máslem ke kávě nebo v kombinaci s čerstvým sýrem, velmi populární je také jako občerstvení pro turisty a lyžaře.\n\n"}
{"id": "1352427", "url": "https://cs.wikipedia.org/wiki?curid=1352427", "title": "Chestnut Street Incident", "text": "Chestnut Street Incident\n\nChestnut Street Incident je první studiové album amerického hudebníka Johna Mellencampa (vyšlo pod pseudonymem Johnny Cougar). Vydáno bylo 1. října roku 1976 společností MCA Records. Řada z písní na albu jsou coververze. Producenty alba byli zástupci společnosti Mainman – Tony Defries a James J. C. Andrews.\n\n\n"}
{"id": "1352428", "url": "https://cs.wikipedia.org/wiki?curid=1352428", "title": "Mistrovství Afriky ve sportovní střelbě", "text": "Mistrovství Afriky ve sportovní střelbě\n\nMistrovství Afriky ve sportovní střelbě (anglicky \"African Championships\") je hlavní kontinentální soutěží Afriky ve sportovní střelbě.\n"}
{"id": "1352432", "url": "https://cs.wikipedia.org/wiki?curid=1352432", "title": "Wachberg (Šluknovská pahorkatina)", "text": "Wachberg (Šluknovská pahorkatina)\n\nWachberg je vrch ve Šluknovské pahorkatině s nadmořskou výškou 496 m. Nachází se v saském zemském okrese Saské Švýcarsko-Východní Krušné hory v oblasti Saského Švýcarska asi 1 km severně od vsi Saupsdorf (místní část velkého okresního města Sebnitz) u státní hranice s Českem.\n\nWachberg leží v oblasti Saského Švýcarska, z geomorfologického hlediska však patří ke Šluknovské pahorkatině (). Tvoří jej lužický granodiorit, který ve svahových lesích vystupuje na povrch ve formě suťových polí. Na jižním svahu je granodiorit prostoupen čedičem, který se zde do konce 19. století těžil v již zarostlém lomu.\n\nPravděpodobný původ názvu vrchu je ze spojení slov , česky Strážný vrch. Od 15. století se nacházel na hranici mezi Saským kurfiřtstvím a Českým královstvím a díky své výhodné poloze a výhledu sloužil při ostraze hranic. Vlivem rozšiřujícího se turismu v oblasti Saského Švýcarska byl kolem roku 1851 zřízen první hostinec. Z této doby pochází také označení (česky Švýcarská koruna), pod kterým je kopec mezi turisty stále známý. Hostinec a penzion na vrcholu kopce je od roku 1897 v soukromém vlastnictví. U příležitosti 200. výročí nouzového přistání první německé vzduchoplavkyně Wilhelmine Reichardové (1788–1848) zde byla 30. září 2011 odhalena pamětní tabule.\n\nVrch poskytuje daleký výhled na stolové hory Děčínské vrchoviny na jihu, na východní Krušné hory s Geisingbergem a Kahlebergem na jihozápadě a na Národní park České Švýcarsko na východě a jihovýchodě. Za dobré viditelnosti je na východě viditelná Sněžka. Po vrcholech mezi Sebnitz a Hinterhermsdorfem vede modře značená turistická cesta zvaná Dr.-Alfred-Meiche-Weg. Pojmenovaná je po místním historikovi a vlastivědci Alfredu Meichem (1870–1947) a tvoří součást Evropské dálkové trasy E3. Z této trasy odbočuje zelená turistická stezka, která vede přes státní hranici do sousedních Mikulášovic.\n\n"}
{"id": "1352433", "url": "https://cs.wikipedia.org/wiki?curid=1352433", "title": "Bearsville Studios", "text": "Bearsville Studios\n\nBearsville Studios bylo nahrávací studio v Bearsville v americkém státě New York. Otevřeno bylo v roce 1969 Albertem Grossmanem, manažerem Boba Dylana, skupiny The Band a dalších. Grossman studio řídil až do své smrti v roce 1986. Následně vedení studia převzala vdova Sally Grossman. Studio spolupracovalo s vydavatelstvím Bearsville Records, jehož majitelem byl rovněž Grossman. Mezi hudebníky, kteří ve studiu nahrávali svá alba, patřili například Patti Smith, Iggy Pop a John Sebastian či skupiny They Might Be Giants a Rush. Sally Grossman v roce 2004 nabídla k prodeji za 725 tisíc dolarů.\n\n"}
{"id": "1352434", "url": "https://cs.wikipedia.org/wiki?curid=1352434", "title": "Darłowo", "text": "Darłowo\n\nDarłowo ( ) je přímořské město v severozápadním Polsku v Západopomořanském vojvodství, asi 120 km západně od Gdyně. Město leží při ústí řeky Wieprzy do Baltského moře. Dobře zachované historické jádro s významnými památkami a nedaleké moře přitahují mnoho turistů. Žije zde přibližně 14 000 obyvatel. Nejbližšími významnými městy jsou Košalín a Słupsk.\n\nPod Darłowo též administrativně spadá přilehlé Darłówko a městská část Racisław.\n\nDarłowo se nachází v Západopomořanském vojvodství v Sławieńském okrese na řece Wieprze. Samotné město pobřeží nemá, přímo u moře se nachází asi dva kilometry vzdálené Darłówko.\n\nKdyž král Měšek I. koncem 10. století toto území připojil k Polsku, již se zde údajně nacházela tvrz nazývaná Dirlov. Významným rokem byl pro Darłowo rok 1271, kdy mu kníže Wisław II. udělil městská práva. V 13. století se Polsko začalo „drobit“ a Pomořansko připadlo Německu, kterému pak zůstalo po celý středověk i novověk. Kolem roku 1382 se zde narodil Erik Pomořanský, král Dánska, Švédska a Norska, který zde také 16. června 1459 zemřel. Teprve roku 1945, po Druhé světové válce, se Darłowo po 600 letech vrátilo Polsku.\n\nStaré město je velmi dobře zachované, s velkolepým čtvercovým náměstím a radnicí, s pozdně gotickým kostelem P. Marie, zámkem pomořanských knížat a zbytky hradeb.\n"}
{"id": "1352436", "url": "https://cs.wikipedia.org/wiki?curid=1352436", "title": "Smyčkova (Litovel)", "text": "Smyčkova (Litovel)\n\nSmyčkova ulice v Litovli je ulice vedoucí po levém břehu Muzejní vody, ramene řeky Morava, od křižovatky s Havlíčkovou ulicí k budově Muzea Litovel. Založena byla pod názvem ulice Dr. Jana Smyčky po zbourání městských hradeb roku 1924, přičemž v průběhu své existence byla několikrát přejmenována. Do roku 1990 zahrnovala také dnešní ulici Boženy Němcové. V ulici se nachází pět adres, na nichž se nachází šest bytů (pět obydlených), v nichž žije 16 obyvatel (k roku 2017). Nejvýznamnější adresou je Smyčkova 795/4, to jest budova zmíněného litovelského muzea, zapsaná do seznamu kulturních památek České republiky. V parku před muzeem stojí vzácná renesanční boží muka, která jsou nejstarší kulturní památkou tohoto typu na Olomoucku.\n\nNa místě dnešní Smyčkovy ulice se původně nacházely valy městského opevnění a na místě dnešního muzea stávala střelnice, což byla nejprve dřevěná stavba neznámé podoby, roku 1737 nahrazená budovou kamennou. Naproti této budovy stály zbytky gotické poloválcové bašty, které se při přestavbě a rozšížení budovy střelnice roku 1822 staly její součástí. Po zbourání hradeb v západní části města roku 1924 byly valy odstraněny. Materiálem, získaném jejich odtěžením, bylo zasypáno bažinaté rameno Moravy, které původně obtékalo městské hradby, a voda byla odvedena cementovými rourami do Olomouckého rybníka. Takto získané pozemky byly přeměněny na stavební parcely, které se prodávaly za účelem staveb rodinných domů za cenu 3 korun za metr čtvereční. Po zásahu památkového ústavu byly tehdy valy ještě z malé části zachovány alespoň za budovou bývalé střelnice, v níž již od roku 1920 sídlilo litovelské muzeum. Současně zde vznikla promenáda Okolo půl města, která se stala základem budoucí ulice. Ta byla roku 1930 pojmenována po významném litovelském regionálním historikovi, vlastivědném pracovníkovi a starostovi Janu Smyčkovi, který tudy chodíval denně z muzea na svůj statek v Komárově, jako ulice Dr. Jana Smyčky. Ulice tehdy byla delší: vedla od muzea kolem bývalé německé tělocvičny (tzv. turnhaly, stojící od roku 1872 na místě někdejší prachárny), dále kolem městské elektrárny a končila za farou, takže zahrnovala i dnešní ulici Boženy Němcové.\n\nZa druhé světové války musely být mnohé ulice ve městě přejmenovány, ovšem podle prvního návrhu vydaného městskou radou začátkem listopadu 1939 se zdálo, že ulice Dr. Jana Smyčky se to týkat nebude a její název měl být pouze doplněn o německou variantu Dr. J. Smyčka-gasse. Kvůli české diakritice měl tento německý název patřit také mezi výjimky, které by se na tabulkách nepsaly švabachem, ale latinkou. Nakonec však byla přejmenována také a na seznamu ulic, který vládní komisař Fritz Mekiska zaslal okresnímu úřadu 5. září 1940 již figurovala pod německým názvem , česky Na promenádě, někdy též uváděna jako Promenádní ulička.\n\nPo ukončení německé okupace se ulici vrátil její předválečný název Dr. J. Smyčky. V roce 1958 se v ní podle údaje městského kronikáře nacházelo 8 domů, v nichž žilo 28 obyvatel. Roku 1963 byl její název znovu změněn, a to na návrh zvláštní komise při místním výboru Komunistické strany Československa, jehož úkolem bylo dbát na to, aby byla užívána jména významných osobností v souladu s duchem marxisticko-leninských zásad. Dne 11. ledna 1963 tedy rada Místního národního výboru v Litovli ulici pojmenovala Boženy Němcové.\n\nRoku 1990, krátce po listopadové revoluci, navrhla komise pro pojmenovávání ulic, složená z předsedy Městského národního výboru Litovel a členů místní organizace Občanského fóra, opětovný návrat k původnímu názvu. To však narazilo na nesouhlas obyvatel, pro které by změna znamenala nutnost výměny osobních dokladů. Proto bylo zvoleno kompromisní řešení, podle kterého byla ulice rozdělena na dvě, přičemž část od muzea po křižovatku s Havlíčkovou ulicí byla pojmenována Smyčkova, a zbývající části ulice zůstal název Boženy Němcové.\n\nZatím poslední významnější zásah do svého vzhledu zaznamenala Smyčkova ulice roku 2004, kdy byly v souvislosti s opravami Muzea Litovel a s tím související úpravou okolního prostoru odstraněny výše zmíněné poslední zbytky valů městského opevnění.\n"}
{"id": "1352437", "url": "https://cs.wikipedia.org/wiki?curid=1352437", "title": "Konstal N", "text": "Konstal N\n\nKonstal N je model nejstarší polské tramvaje koncepce KSW. Byl vyráběn od konce 40. let do 2. poloviny 50. let 20. století podniky Konstal, Stocznia Gdańska a Sanowag. Úzkorozchodná verze byla označena jako 2N. Celkem bylo vyrobeno 516 vozů pro polský trh. Ve výrobě byl nahrazen modernějším typem Konstal 4N.\n\nN je dvousměrný dvounápravový motorový tramvajový vůz odvozený z německé koncepce KSW. Vozová skříň tramvají byla celokovová, svařovaná. Vozidlo je vybaveno čtyřmi dveřmi, vždy dvěma na jedné straně vozové skříně; dále je tramvaj standardně vybavena pantografem. Pojezd tvořil dvounápravový podvozek se dvěma motory typu LT-31 o výkonu 60 kW. Kontroléry T-401 měly 8 jízdních stupňů a 6 stupňů pro elektrodynamickou brzdu. Do tohoto typu tramvaje je možno montovat podvozky jak pro normální rozchod kolejí 1435 mm, tak i pro rozchod 1000 mm. Nátěr byl v tehdejší typické kombinaci – meziokenní část nesla vagonově bílý nátěr, podokenní část byla červená, zelená (Poznaň) nebo modrá (Krakov). K motorovým vozům byly také vyrobeny vlečné vozy ND s téměř shodnou karoserií.\n\n\nV letech 1948 až 1956 bylo vyrobeno celkem 516 vozů Konstal N. Byly určeny výhradně pro Polsko (Gdaňsk, Gorzów Wlkp., Sopot, GOP, Krakov, Poznaň, Štětín, Varšava, Vratislav, Bílsko-Bělá, Bydhošť, Grudziądz, Elbląg, Inowrocław, Jelenia Góra, Lehnice, Lodž, Olsztyn, Słupsk, Toruň a Wałbrzych).\n"}
{"id": "1352439", "url": "https://cs.wikipedia.org/wiki?curid=1352439", "title": "Manifesto (album, Roxy Music)", "text": "Manifesto (album, Roxy Music)\n\nManifesto je šesté studiové album anglické hudební skupiny Roxy Music. Vydáno bylo v březnu roku 1979 společnostmi E.G. Records (Spojené království), Polydor Records (Evropa) a Atco Records (USA). Vydáno bylo tři a půl roku po předchozím albu \"Siren\". V Britské albové hitparádě se deska umístila na sedmé příčce.\n\n\n"}
{"id": "1352440", "url": "https://cs.wikipedia.org/wiki?curid=1352440", "title": "Poděbradské dioráma", "text": "Poděbradské dioráma\n\nPoděbradské dioráma je dioráma stojící na okraji lázeňského parku v Poděbradech. Má podobu stylyzovaného plakátovacího válce s horní částí ve tvaru věže poděbradského zámku. Po vhození mince se zvedne opona a spustí se asi minutové představení s písní zvoucí do Poděbrad. Na scéně se pohybují různé postavičky (lékař, masér, motorkář, hosté ochutnávající lázeňské oplatky a Poděbradku) a místní budovy, evokující život ve městě. Samotný sloup je pokryt desítkami fiktivních reklam, které humornou formou připomínají nejvýznamnější události z historie města. Plakáty jsou zároveň doplněny o věcné údaje. Náklady na vznik diorámy byly hrazeny z daru Petra Kovaříka. Dioráma bylo slavnostně odhaleno 28. října 2011.\n\nVznik dioráma byl inspirován animovaným filmem Shrek. Jeho hlavními autory jsou výtvarnice Lucie Seifertová a architekti Jaromír a Tadeáš Klabanovi. Výtvarnou stránku diorámatu vytvořila Lucie Seifertová. Píseň pro dioráma složil a s poděbradským pěveckým sborem Kvítek nazpíval manžel Seifertové Petr Prchal (Pancho). Se vznikem diorámy pomáhala také etnografka Jana Hrabětová. Dioráma bylo slavnostně odhaleno 28. října 2011. Křtu se ujala moderátorka Nora Fridrichová.\n\nPo odhalení diorámy některé z plakátů vyvolali negativní reakci části veřejnosti. Jde zejména o plakát s textem „Orientační běh po stopách bratří Mašínů. Trasa vede z Poděbrad do Berlína“, připomínající existenci protikomunistické skupiny bratří Mašínů. Jak Seifertové uvedla, teprve nedlouho před vznikem diorámy zjistila, že vyrůstala ve stejné ulici (Na Chmelnici), ve které v minulosti žila rodina Mašínova, k čemuž dodala: „Názory na ně se velmi různí, do paměti Poděbrad ale bezpochyby patří“. Připomínku bratří Mašínů mezi jinými kritizovala historička Jana Hrabětová, dle které by bylo lepší na ně zapomenout. Autoři samotní s takovým názorem nesouhlasili a na plakátu trvali.\n\n"}
{"id": "1352441", "url": "https://cs.wikipedia.org/wiki?curid=1352441", "title": "G.H.B.", "text": "G.H.B.\n\nG.H.B. je francouzské filmové drama, které natočila režisérka Laetitia Massonová podle vlastního scénáře. Premiéru měl 12. listopadu roku 2014. Podle tvůrců filmu „je příběhem lásky a potěšení, se kterým se setkávají tři ženy, přičemž všechny hraje Marina Handsová.“ V dalších rolích se ve filmu představili například Élodie Bouchezová, Clémence Poésy a Julian Sands. Kromě Paříže se děj filmu odehrává také v New Yorku. Producentem filmu byl hudebník Mirwais Ahmadzaï. Šlo o jeho produkční debut. Ahmadzaï je rovněž autorem originální hudby.\n\n"}
{"id": "1352443", "url": "https://cs.wikipedia.org/wiki?curid=1352443", "title": "Clementine (přehrávač)", "text": "Clementine (přehrávač)\n\nClementine je svobodný a otevřený přehrávač zvuku. Vyšel z přehrávače Amarok ve verzi 1.4, odkud byl přenesen na Qt 4 a multimediální framework GStreamer. Je dostupný pro unixové operační systémy, operační systémy Windows a macOS. Clementine je vydán za podmínek GNU General Public License.\n\nClementine byl vytvořen kvůli přechodu přehrávače Amarok z verze 1.4 na 2, a z důvodu s tím spojeného posunu zaměření projektu, který byl poté mnoha uživateli hodnocen záporně. První verze Clementine byla vydána v únoru 2010.\n\nNěkterými z Clementine podporovaných funkcí jsou:\n\n"}
{"id": "1352444", "url": "https://cs.wikipedia.org/wiki?curid=1352444", "title": "Natalia Cordova-Buckley", "text": "Natalia Cordova-Buckley\n\nNatalia Cordova-Buckley (* 25. listopadu 1982, Ciudad de México, Mexiko) je mexická herečka, známá hlavně díky roli Eleny Rodriguez v seriálu Agenti S.H.I.E.L.D.. Kariéru začala jako baletka, toto povolání se jí ale zdálo příliš omezující, takže se místo toho rozhodla pro kariéru herečky. Přestěhovala se do USA, kde studovala na univerzitě University of North Carolina School of the Arts, načež dostala svoji první roli v americkém filmu. Jednalo se o snímek \"\", kde ztvárnila jednu z vedlejších postav. Poté přišla role Eleny Rodriguez v seriálu Agenti S.H.I.E.L.D.. V roce 2017 se představila ve dvou epizodách seriálu \"Batesův motel\".\n\n"}
{"id": "1352448", "url": "https://cs.wikipedia.org/wiki?curid=1352448", "title": "Divoký anděl", "text": "Divoký anděl\n\nDivoký anděl (ve španělském originále Muñeca brava) je argentinský televizní seriál, romantická telenovela s komediálními prvky. Premiérově byl vysílán v letech 1998–1999 na stanici Telefe, v původní podobě čítal 285 dílů, mezinárodní verze obsahuje 270 epizod. Ústřední dvojici ztvárnili Natalia Oreiro a Facundo Arana, pro něž to byl díky celosvětovému úspěchu této telenovely počátek mezinárodní kariéry. Většina seriálu byla natočena v Buenos Aires a okolí, některé díly ale byly filmovány také v Itálii a ve Španělsku.\n\nMilagros vyrůstala v Buenos Aires od svého narození s dalšími dětmi v klášteře, jehož sestry se starají o sirotky. Její matka totiž zemřela při porodu a otce nikdy nepoznala. Velkým koníčkem dívky je fotbal, který hraje s dalšími dětmi z ulice. Díky tomu má přezdívku Cholito, podle argentinského fotbalisty Diega Simeoneho, zvaného Cholo. Po dovršení 18 let se Milagros dostane jako služka do zámožné rodiny Di Carlových. Ve vile La Soledad, kde žijí, pozná nové přátele, ale i zákeřné a intrikářské osoby, a to jak mezi ostatním personálem, tak mezi členy rodiny. Její hlavou je otec Federico, který sice vede rodinnou stavební firmu, ale zároveň většinou svého příbuzenstva pohrdá. Jeho syn, sukničkářský playboy Ivo, má vztah s otcovou ambiciózní a všehoschopnou sekretářkou Andreou, ale zároveň si užívá i s dalšími děvčaty. Dobrosrdečná a upřímná Milagros, kterou do problémů mnohdy přivede její prořízlá pusa, se stane služebnou Federicovy matky Angéliky, která téměř nevychází z domu a truchlí pro své ztracené vnouče. Dívka se navíc zamiluje do pánova syna Iva, který její city opětuje, jenže jejich případnému vztahu není ze strany rodiny přáno.\n\n\n\nPřímým předchůdcem \"Divokého anděla\" byla komediální telenovela \"Casablanca\", v níž měli ústřední dvojici ztvárnit Natalia Oreiro a Leonardo Sbaraglia. Seriál měl pojednávat o mladé chudé dívce z venkova jménem Rosa (Oreiro), která přijde do Buenos Aires, kde začne pracovat v restauraci, kde se zamiluje do intelektuálního kuchaře Diega (Sbaraglia). Režisérem byl Rodolfo Ledo, jenž psal i scénář. Natáčení bylo zahájeno počátkem května 1998, produkce byla ovšem v červenci zastavena. Hlavním problémem byl Ledo, který doslova ze dne na den ze studia zmizel a v dopise oznámil, že měl tvůrčí spory s vedením televizní společnosti Telefe a že se kvůli zdravotním problémům odjel léčit na jih Argentiny. V té době bylo zfilmováno 22 dílů, tedy asi třetina z konečného počtu epizod objednaných Telefe, kterých mělo být 60. V důsledku odchodu Leda opustil pořad i představitel hlavní role Sbaraglia. Producent Raúl Lecouna najal dalšího režiséra a scenáristy, aby seriál dokončili. Použitelných (po úpravě a střihu) však bylo pouze prvních deset dílů, zbytek by musel být s jiným hercem natočen znovu. Vynechány by taky byly různé scény a zápletky, které obsahovaly velmi specifický Ledův humor. Společnost Telefe nakonec počátkem srpna 1998 projekt zrušila, i když do něj investovala asi 2 miliony dolarů.\n\nÚspěšný telenovelový tvůrce Enrique Torres následně začal pro Telefe rychle pracovat scénáři k novému seriálu, který měl \"Casablancu\" nahradit, a který z ní přejal některé prvky. Do připravovaného projektu přešla řada herců, kteří často získali obdobné role, jako měli ztvárnit ve zrušené telenovele, včetně hlavní představitelky Natalie Oreiro, jež nově měla být chudým sirotkem a služkou v zámožné rodině. Do páru byl k ní nakonec vybrán Facundo Arana, který v té době působil v dětské muzikálové telenovele \"Chiquititas\". Produkce \"Divokého anděla\" byla zahájena počátkem října 1998, natáčelo se ve studiích Sonotex v Martínezu, kde původně vznikala i \"Casablanca\". Pro exteriéry byla použita především vila v San Isidru, která představovala vilu La Soledad, a areál Instituto Carlos Pellegrini v Pilaru, jenž byl zobrazen jako klášter. Štáb však pro jednotlivé díly využil i vzdálenější lokace: Luján, Zelayu, vodopády Iguazú, lyžařské středisko Bariloche v Andách či město Carmelo v Uruguayi. Natáčelo se ale i v Evropě, ve Florencii, v Římě a na Ibize.\n\nV seriálu byla využita hudba z debutového eponymního alba Natalie Oreiro, které bylo natočeno v první polovině roku 1998 a které vyšlo v létě 1998. Pro znělku posloužila píseň „Cambio dolor“, k níž byl nově natočen videoklip, rovněž použitý ve znělce. Balada „Me muero de amor“ byla využita jako milostný hudební motiv hlavních představitelů, jako podkres při establishing shotech zní úryvky z dalších písní této desky. Jako jednorázoví hosté se v \"Divokém andělovi\" objevili Claudia Maradonová, manželka Diega Maradony, či fotbalista Gabriel Batistuta (oba ztvárnil sami sebe). Závěrečný díl byl natočen koncem listopadu 1999, poslední svatební scéna byla filmována v areálu Instituto Carlos Pellegrini.\n\nČeské znění vyrobila v letech 1999 a 2000 společnost CET 21 ve společnosti Produkce pod režijním vedením Jany Michajlové a v překladu Nikoly Brudera, Petra Klímy, Aleny Křížkové a Jindřišky Mendozové. Natalii Oreiro poprvé nadabovala Ivana Andrlová. \n\nSeriál byl vysílán ve všední dny po 13. hodině. Úvodní díl byl na obrazovkách uveden 16. listopadu 1998, poslední epizodu diváci zhlédli 17. prosince 1999. Celkem vzniklo 285 dílů, přičemž mezinárodní verze \"Divokého anděla\" obsahuje 270 epizod, které jsou částečně odlišně sestříhány.\n\nV Česku byl seriál premiérově vysílán na TV Nova od 22. května 1999 do 10. října 2000. Uváděn byl zprvu o víkendu, nejprve v podvečer před 18. hodinou, posléze dopoledne kolem 11. hodiny. Od září 1999 se na obrazovkách objevoval po celý týden v podvečerním čase (kolem 18. nebo 19. hodiny), což bylo na konci roku 1999 zredukováno pouze na pracovní dny.\n\nV Argentině se \"Divoký anděl\" dočkal diváckého úspěchu, pravidelně dosahoval prvních příček v žebříčcích sledovanosti. V letech 1998 a 1999 získal cenu Martína Fierra v kategorii telenovel, na dalších sedm byl v jiných kategoriích nominován. Seriál byl úspěšně prodán i do zahraničí, populární se stal například v Izraeli, kde v roce 2000 získal čtyři ceny Viva, nebo v Rusku.\n\nI v Česku byl seriál z diváckého hlediska úspěšný. Průměrně jej (ve skupině 15–54 let) sledovalo 623 tisíc diváků, Rating dosáhl hodnoty 10,3 % a share 58,9 %, takže se po \"Esmeraldě\" jednalo o druhou nejsledovanější telenovelu.\n\nDíky úspěchu seriálu začaly být, jak je v žánru telenovel zvykem, natáčeny remaky \"Divokého anděla\". Jako první to byl portugalský seriál \"Anjo Selvagem\" (2001–2003), v latinskoamerickém prostoru se pak jednalo o mexickou telenovelu \"Al diablo con los guapos\" (2007–2008) a o peruánskou \"La Tayson, corazón rebelde\" (2012). Adaptace se však objevily i v Indii v podobě seriálu \"Miilee\" (2005–2006) a v Indonésii jako seriál \"Hafizah\" (2009–2010).\n\n"}
{"id": "1352451", "url": "https://cs.wikipedia.org/wiki?curid=1352451", "title": "Café Habsburg v Ostravě", "text": "Café Habsburg v Ostravě\n\nCafé Habsburg v Ostravě je polyfunkční dům převážně v secesních formách, postavený firmou Mihatsch a Ulrich pro ostravské podnikatele Jana Chmela a Františka Chmela. Hrubá stavba byla dokončena v roce 1901 a 25. března 1902 byla slavnostně v patře domu otevřena kavárna, která dala budově jméno. Kromě kavárny byla stavba určena rovněž pro prodejny a byty. Od roku 1918 byl název kavárny změněn na Praha. Kavárna funguje (již pod jiným názvem) v patře domu i nyní.\n\nVe 20. století se proměnila urbanistická situace domu na nároží ulic Zámecká a Poštovní. Původně se stavba obracela do Masarykova náměstí jen zaobleným nárožím, dříve akcentovaným vížkou. V roce 1968 byl zbořen blok budov v jihozápadní frontě náměstí, a tak se plně otevřel pohled z náměstí na jihovýchodní průčelí Café Habsburg.\n\nObjekt, jenž je kulturní památkou, se nachází při ulici Zámecká 41/2 v Městské památkové zóně Moravská Ostrava.\n"}
{"id": "1352459", "url": "https://cs.wikipedia.org/wiki?curid=1352459", "title": "Státní mapová díla České republiky", "text": "Státní mapová díla České republiky\n\nStátní mapové dílo České republiky je dílo, které je vytvořeno mapovými listy souvisle pokrývajícími území České republiky, je zpracováno dle jednotných zásad a vydáváno orgánem státní správy ve veřejném zájmu. Rozlišujeme dva základní typy mapových děl, a to základní a tematické státní mapové dílo. Pod pojmem Základní státní mapové dílo, rozumíme kartografické dílo se základním, všeobecně využitelným obsahem, souvisle zobrazujícím území dle jednotných zásad, jež je vytvořeno a vydáváno orgánem státní správy, ve veřejném zájmu. Pod pojmem Tematické státní mapové dílo pak chápeme kartografické dílo, jehož podkladem je ve většině případů základní státní mapové dílo, na němž je pak tematická složka určená a vydávaná orgánem státní správy. \n\nStátní mapová díla závazná na území České republiky, jsou stanovena nařízením vlády č. 430/2006 Sb.\n\n\nČeský úřad zeměměřický a katastrální je vydavatelem státních mapových děl základních i tematických. \n\nKatastrální mapa, je mapa velkého měřítka (v měřítku 1 : 5000 a větší). V závislosti na tom, o jaký typ katastrální mapy se jedná, se liší i obsah mapy. V tomto obsahu se nachází všechny důležité informace pro potřeby vedení Katastru nemovitostí jako například: hranice pozemků, obvodů, budov či obvodů vodních děl, hranice katastrálních území či územních správních jednotek a dalších předmětů v rozsahu stanoveném vyhláškou č. 357/2013 Sb. a její přílohou. \n\nV současnosti je katastrální mapa vedena na cca 95 % území České republiky v digitální formě, v měřítku 1 : 1000. Ve zbylé části území je pak používána forma analogová v několika měřítkách a kladech mapových listů. Tato analogová data jsou pak pravidelně intervalově skenována a aktualizována. Následně jsou dostupná ve formě rastrových souborů. Mapy v digitální formě jsou pak stěžejním mapovým podkladem v informačních systémech, aplikacích vztahujících se k území a k dokončení digitální vektorové mapy v rozsahu celého území České republiky.\n\nKatastrální mapy obsahují čtyři soubory: \n\nToto mapové dílo, je mapou velkého měřítka, obsahující polohopis, výškopis a popis.\n\nZdrojem polohopisné části je především katastrální mapa. Výškopisnou část tvoří vrstevnice převzaté ze Základní mapy České republiky 1 : 10 000 či ZABAGED . Tato mapa je pak dostupná pro celé území České republiky částečně ve vektorové a částečně v rastrové podobě. Používá se jako podklad pro projektování a plánování. \n\nMapa je v souřadnicovém systému SJTS-K (Souřadnicový systém jednotné trigonometrické sítě katastrální). Výškopis je ve výškovém systému Baltský - po vyrovnání (Bpv). Rám mapy je pravoúhlý a je vymezen souřadnicovou sítí SJTS-K.\n\nSoubor základních map středních měřítek tvoří Základní mapy České republiky v měřítkách 1 : 10 000, 1 : 25 000, 1: 50 000, 1 : 100 000 a 1 : 200 000, kteréžto představují, stejně jako mapy katastrální, nejdůležitější součást státního mapového díla. Základní mapy středních měřítek vznikly odvozením z topografických vojenských map, tudíž mají topografický charakter a obsahují polohopis, výškopis i popis. Slouží pro potřeby všech státních i veřejných subjektů. \n\nMapy jsou zpracovány v jednotném kladu mapových listů, navrženém tak, aby pokrýval celé území. Jednotlivé listy tvoří lichoběžníky orientované dle světových stran. Základní mapy v měřítkách 1 : 10 000 - 1 : 100 000 jsou dokončena pro celé území České republiky digitální technologií, na podkladě dat Základní báze geografických dat a GeoNames, přičemž neustále dochází k jejich aktualizaci. \n\nZákladní mapa 1 : 200 000 se od roku 2011 vyhotovuje digitální technologií z Národní databáze Data200. Největší výhodou je, že jsou tato data jednotně zpracována pro celé území České republiky, a ta je nadále využívána v geografických informačních systémech, mapových portálech a webových aplikacích v roli přehledových map. \n\nVšechny tyto mapy jsou zpřístupněny prostřednictvím prohlížecích služeb geoportálu ČÚZK.\n\nZákladní mapa České republiky je všeobecně zeměpisná mapa malého měřítka. Zobrazuje celé území České republiky a příhraniční oblasti na jednom mapovém listu a je zpracována digitální technologií. \n\nVyužívá se nejčastěji jako navigační vrstva v Geoportálu ČÚZK, dalších resortních webových aplikacích, jako přehledová mapa či jako pomůcka k výuce.\n\nTato díla jsou vydávána ČÚZK a jsou k dispozici pouze v tištěné formě. \n\nTato tematická mapa vznikla na podkladě Základní mapy České republiky 1 : 50 000. Zobrazuje dálnice, silnice s rozlišením tříd, čísla dálnic a silnic, uzlové body lokalizačního systému silniční databanky, mimoúrovňové křižovatky, mosty, podjezdy a další. \n\nZákladem mapy je Základní mapa České republiky 1 : 50 000. Tematická složka pak zobrazuje nivelační síť I-IV řádu, plošné nivelační sítě, průběh a označení jednotlivých nivelačních pořadů, polohu vybraných nivelačních bodů a jejich číselné označení.\n\nZákladem je opět Základní mapa České republiky 1 : 50 000. Mapa obsahuje klad evidenčních jednotek tj. triangulačních listů v S-JTSK, jejich označení a polohu všech trigonometrických bodů, orientačních a zhušťovacích bodů. Barevně odlišeny jsou pak body zaměřené v referenčním systému ETRS 89. Přehled je doplněn kladem listů Státní mapy 1 : 5000.\n\nZákladní báze geografických dat České republiky je komplexní, geografický, digitální model České republiky. Tento model je spravován Zeměměřickým úřadem ve veřejném zájmu.\n\nZABAGED je dále využíván jako základní informační vrstva v územně orientovaných informačních a řídicích systémech správy ČR, hlavním zdrojem informací pro tvorbu Základních map ČR měřítek 1 : 10 000 až 1 : 100 000, a také zdrojem vybraných informací pro datovou strukturu INSPIRE.  \n\nV současné době je tato datová sada tvořena 120 typy geografických objektů zařazených do polohopisné a výškopisné sady ZABAGED.\n\nAtlas krajiny České republiky je první komplexní atlasové dílo v samostatné éře České republiky. Přínosem tohoto atlasu je využití analytických a syntetických map, vytvořených moderními kartografickými a geoinformačními nástroji umožňující náhled na velmi složitý a zároveň křehký systém vyjádřený slovem \"krajina\".\n\nTento atlas vznikl jako výsledek veřejné zakázky Ministerstva životního prostředí. Řešitelem tohoto projektu byl Výzkumný ústav Silva Taroucy pro krajinu a okrasné zahradnictví, v.v.i. (VÚKOZ) ve spolupráci s výzkumnými institucemi a vysokými školami. \n\nNejčetněji je pro mapy použito měřítko 1 : 2 000 000. Dalšími použitými měřítky jsou 1 : 1 000 000, 1 : 1 500 000, 1 : 3 000 000 či 1 : 4 000 000. V atlasu jsou dále také zařazeny mapy v měřítku 1 : 500 000, originální, dříve nepublikované mapy, grafy, kartogramy a další podklady.\n\nAtlas krajiny České republiky je rozdělen do osmi základních kapitol:\nAtlas krajiny ČR je neprodejná publikace. Je poskytován zdarma zejména pro nekomerční výchovné, vzdělávací či popularizační účely například orgánům státní správy, samosprávám, vědeckým pracovištím, školám, knihovnám a dalším. \n\nToto dílo se snaží co nejvěrněji znázornit geologickou stavbu zobrazovaného území a zároveň vyjadřuje autorskou interpretaci zobrazených geologických poměrů.\n\nNová kvalita této geologické mapy spočívá v tom, že využívá generalizace poznatků shromážděných během geologického mapování celého území ČR, v měřítku 1 : 50 000, které vzešlo z mapování několika generací kartografů České geologické služby (1990 - 2002) jakožto i dalších geologických institucí. \n\nNová mapa byla zdigitalizována a začleněná do regionálního, geografického, informačního systému. \n\nMapa zobrazující půdní podklad České republiky v měřítku 1 : 50 000. Tato tematická mapa zobrazuje typologickou příslušnost půdy tedy: půdní typ, půdní subtyp, hydromorfní vývoj, půdní varietu a také formu. Dále tato mapa zobrazuje konkrétní údaje o půdotvorném substrátu.\n\nMapy zobrazující celkové regionální rozmístění nerostných surovin, zásob a také ploch s ověřenými zdroji, v měřítku 1 : 50 000. Mimo jiné také poskytují informace o surovinové využitelnosti oblastí v současnosti i budoucnosti. \n\nMapy zobrazují všechny typy chráněných území, které byly k datu vydání konkrétní mapy vyhlášené, v měřítku 1 : 100 000.\n\nMapa zobrazuje plochy a izolinie hodnot geomagnetického pole ve formě izanomál. Mapa je doplněna seznamem zpráv s podklady použitými pro sestavení magnetické mapy a výběr literatury k interpretaci magnetických anomálií.\n\nMapy přinášejí informace o typu, charakteru a geometrii hydrogeologického prostředí podzemních vod, jejich využitelnosti z hlediska kvantity, vhodnosti využitelnosti pro vodárenské účely z hlediska kvality či možnosti jejich akumulace, v měřítku 1 : 50 000.\n\nVGHMÚř je vojenské zařízení se speciální vojensko-odbornou působností a zodpovědností, se sídlem v Dobrušce.[12] Tento ústav se stará o sběr informací, tvorbu a správu standardizovaných geodetických, kartografických či geografických podkladů a map. Dále se zabývá také tvorbou speciálních databází určených pro zabezpečení obrany České republiky. \n\nVGHMÚř zabezpečuje výkon státní správy v oblastech definovaných zákonem č. 200/1994 Sb., o zeměměřictví, a příslušnými vyhláškami Českého úřadu zeměměřického a katastrálního v oblasti geografického zabezpečení a zákonem č. 49/1997 Sb., o civilním letectví, v oblasti poskytování leteckých meteorologických služeb letectvu AČR.\n\nNejvětším měřítkem těchto map je 1 : 25 000 (DMÚ 25). Tyto mapy vznikaly pomocí metod fotogrammetrie, v Gaussově konformním válcovém zobrazení přičemž referenční plochu tvoří Krasovského elipsoid. Původně byl používán souřadnicový systém, označovaný jako systém 1952 (S-52), kterýžto byl později zpřesněn na S-42, avšak v dnešní době se vzhledem k přestupu ČR do NATO, přechází na mezinárodní systém WGS 84.\n\nPůvodní mapování bylo v šesti stupňových pásech Gaussova zobrazení, přičemž každý poledníkový pás má souřadnicový systém. Osa Y byla vložena do přímého obrazu rovníku a osa X do přímého obrazu osového poledníku.\n\nToto dílo je státním mapovým dílem pro oblast vodního hospodářství. Slouží jako podklad pro vodohospodářské studie, pasportizaci vodních toků či projektování vodohospodářských děl a ekologické studie. Její vydávání zajišťuje samotný ústav ve spolupráci se Zeměměřickým úřadem.\n\nZVM 50 je zpracovávána jako součást doplňování a zpřesňování směrného vodohospodářského plánu podle zákona č. 138/1973 Sb., zákon o vodách (vodní zákon), ve znění zákona č. 425/1990 Sb., zákona č. 114/1995 Sb., zákona č. 14/1998 Sb. a zákona č. 58/1998 Sb.\n\nJako podklad mapy je převzat obecně topografický obsah ze Základní mapy České republiky 1 : 50 000 (včetně výškopisu i polohopisu) a tematický obsah, jenž je odvozen metodami kartografické generalizace z databáze DIBAVOD. Tematické prvky obsahu jsou stanoveny Katalogem objektů DIBAVOD a z něho odvozeným Seznamem mapových značek základní vodohospodářské mapy.\n\nJednotlivé mapové listy jsou volně ke stažení, ve formátu .pdf (Acrobat Reader), na stránkách VÚV T.G. Masaryka.\n\n\n"}
{"id": "1352461", "url": "https://cs.wikipedia.org/wiki?curid=1352461", "title": "Amnesia: Justine", "text": "Amnesia: Justine\n\nAmnesia: Justine, je survival horor DLC z prvního pohledu do hry . Hra se nedá nějak ukládat, pokud ve hře zemřete, hra spadne.\n\nHra se odehrává v roce 1858. Hlavní postavou je zhýčkaná aristokratka Justine Florbelle. Justine se narodila do rodiny francouzské aristokracie s blíže neurčenou psychickou poruchou. Jejim jediným přítelem byla dcera služebných Clarice a i s ní měla omezený přístup, nebývalo zvykem, aby se aristokracie zahazovala s nižší vrstvou. Matka Justine zemřela, když byla Justine velmi malá a Justine si na ni už nevzpomínala. To ji velmi trápilo. Otec Justine řekl, že krása její matky byla oslepující. Získala z toho komplex a snažila se kráse své matky vyrovnat, proto později ve snaze dokázat, že její krása je také přímo oslepující, oslepila jednoho ze svých nápadníků. Otec Justine byl uznávaným psychoterapeutem a trpěl duševní nemocí, kterou skrýval. Zajímal se o lidskou psychiku a studoval ji (dost možná kvůli své skrývané nemoci). Izoloval Justine od společnosti a podroboval ji psychiatrickým testům. Od osmi let byla Justine naprosto osamělá. Čtyři roky testů, s jejich výsledky nebyl otec nikdy dost spokojen a izolace ji připravily o zdravý vývoj a přirozenou výchovu. Začala se u ní rozvíjet psychopatie, narcismus, snažila se získat převahu, trápila služebnictvo, provokovala otce. Co se pak stalo je zahaleno tajemstvím, došlo možná i k incestu nebo nějakému sexuálnímu náznaku. Otec nedokázal porozumět a pochopit onemocnění své dcery. Rozhodl testy ukončit a sblížit se s dcerou, což se mu nepodařilo. Justine ho zabila a pohřbila na jejich panství v rodinné kryptě a převzala panství jako jediná dědička. Převzala také výzkum svého otce a laboratoře, které proměnila ve svůj mučící kabinet pro své sadistické potěšení. Stalo se z ní monstrum. Utrpení a krutost aplikovala nejen na jiné, ale také i sama na sebe. Díky nějakému přípravku si navodila amnesii, ztrátu vědomí, aby mohla podstoupit své vlastní testy a nástrahy, aby zjistila, jak dobře se jí to povedlo.\n\nMěla tři nápadníky, kteří do ní byli zamilovaní - Aloise Racina, Basila Girouxe a Mala de Vigniho. Ona ovšem nechtěla ani jednoho a využívala je jen pro svojí zábavu. Postavila muže proti sobě a strhla je do vlastní spirály šílenství a zkázy. Mučila je, zmrzačila jejich těla a udělala je součástí testů na sobě samotné. Aloisův otec Lucien ovšem zhyčkanou aristokratku nesnášel, jelikož mu ,ukradla\" jeho syna. Chtěl se tedy Justine nějakou legální cestou zbavit a dát ji do vězení. Poslal tedy proti ní policejního inspektora, psychiatra a kněze. Justine ovšem všechny tři muže uvěznila a využila ke svému experimentu. Alois jejímu kouzlu propadl nejvíce, začal se řezat a sebepoškozovat jen aby to Justine udělalo radost. Basila Justine oslepila, když ji Basile řekl, že z její krásy by jeden oslepl. Malo byl nadaný hudebník, jednou se opil a opilý vešel na podium a publikum ho vypískalo, Malo se z toho zbláznil a začali se projevovat jeho kanibalské choutky.\n\nHra začíná v cele, kdy se Justine vzbudí s Amnesii. Po celou hru netušíte, za koho vlastně hrajete. Postupně si pouštíte gramofonové nahrávky, kde Vás Justine seznamuje s okolím. Vždy si můžete vybrat, jestli ušetříte neznámou oběť (psychiatra, kněze a inspektora) a zabere Vám to více času a nebo jestli oběť zabijete a svůj čas si ušetříte. Během hry potkáte všechny tři znetvořené nápadníky (Suitoiry), kteří Vás chtějí zabít. Pokud překonáte všechny nástrahy kabinetu, tak se doberete až na konec, kde Justine doprchá Amnesie. Hra končí, když Justine jde po schodech, kde ji služebná Clarice upozorňuje, že hosté dorazí za hodinu. Justine totiž uspořádala banket pro ostatní francouzské aristokraty. Provokativně tak dává najevo, že i když je zvrácená duše, nikdo nemá šanci to zjistit a vyjít s tím ven.\nCelá hra se odehrává v temném prostředí zámku rodu Florbellových. Hra nabízí různé audiovizuální efekty, které umocňují zážitek ze hry. Pro hru je charakteristické, že se odehrává ve tmě, a proto je doporučováno hrát hru v pozdních hodinách. Kromě temné atmosféry a audiovizuálních efektů je možné ve hře místy narazit na suitory (nápadníky), kterým se musíte vyhýbat, jinak Vás zabijí.\n\nPostavy:\n\n"}
{"id": "1352466", "url": "https://cs.wikipedia.org/wiki?curid=1352466", "title": "Mistrovství Evropy ve sportovní střelbě", "text": "Mistrovství Evropy ve sportovní střelbě\n\nMistrovství Evropy ve sportovní střelbě (anglicky \"European Championships\") je hlavní kontinentální soutěží Evropy ve sportovní střelbě, která se koná od roku 1955 každý rok.\n\n\nEvery year 2-4 special championships held for European countries in separate shooting disciplines.\n"}
{"id": "1352469", "url": "https://cs.wikipedia.org/wiki?curid=1352469", "title": "Oxford University Ice Hockey Club", "text": "Oxford University Ice Hockey Club\n\nOxford University Ice Hockey Club, též znám pod názvem Oxford University Blues, je anglický univerzitní klub ledního hokeje, který sídlí ve městě Oxford v nemetropolitním hrabství Oxfordshire. Od sezóny 2004/05 působí v British Universities Ice Hockey Association, nejvyšší univerzitní soutěži ledního hokeje ve Spojeném království. Klubové barvy jsou modrá a bílá.\n\nSvé domácí zápasy odehrává v Oxford Ice Rink s kapacitou 1 025 diváků.\n\nZa tradiční rok založení je považován letopočet 1885. V tomto roce došlo ve Svatém Mořici k přátelskému utkání Oxfordu s týmem Cambridgeské univerzity. Tento zápas je mimo jiné Hokejovou síní slávy a Mezinárodní federací ledního hokeje považován za vůbec první odehraný zápas ledního hokeje na území evropského kontinentu. Samotná univerzita považuje svůj tým za historicky druhý organizovaný klub ledního hokeje na světě po týmu McGillovy univerzity. I přes samotné tvrzení univerzity jsou známy alespoň tři starší kluby, které se zúčastnily turnaje Montreal Winter Carnival v roce 1883. V roce 1900 došlo k dalšímu společnému měření sil, tentokráte na londýnským Princes Skating Club. Zde byl také poprvé použit termín Ice Hockey Varsity Match. V roce 2017 byl odehrán již 99. ročník Varsity Matche.\n\nKanadští studenti univerzity si v pozdějším období založili vlastní amatérský tým Oxford Canadians (existující v letech 1905–1914), který vůbec jako první klub na světě použil červený javorový list jako logo na svůj dres. Ve dvacátých a třicátých letech dvacátého století patřil Oxfordský tým k nejlepším v Evropě. V témže období býval tradičním účastníkem Spenglerova poháru, který vyhrál v letech 1923, 1925 a 1931. Triumf z roku 1932 je sdílený s československým klubem LTC Praha.\n\nMezi známé univerzitní hráče Oxfordu, kteří za jeho historii nastoupili, patří Lester B. Pearson (14. premiér Kanady a nositel Nobelovy ceny míru za rok 1957), George Stanley (politik a designér kanadské vlajky), Danny Williams (9. premiér Newfoundlandu a Labradoru) nebo Mark Carney (guvernér Bank of England).\n\n\nZdroj: \n\n\nZdroj: \n\n\n\n"}
{"id": "1352470", "url": "https://cs.wikipedia.org/wiki?curid=1352470", "title": "Lophorhothon", "text": "Lophorhothon\n\nLophorhothon (\"čenich s hřebenem\") byl rod býložravého kachnozobého dinosaura, žijícího v období svrchní křídy (geologický stupeň/věk kampán, asi před 84 až 72 miliony let) na území dnešní Alabamy v USA (souvrství Mooreville Chalk). Typový druh \"L. atopus\" byl popsán paleontologem Wannem Langstonem v roce 1960. Šlo o jediného známého hadrosaurida ze zmíněného souvrství, dokud nebyl roku 2016 popsán druh \"Eotrachodon orientalis\". Přesné rozměry dospělých exemplářů nejsou s jistotou známé. Podle Thomase R. Holtze, Jr. mohl dosahovat délky asi 8 metrů.\n\nVzhledem k tomu, jak fragmentární je materiál tohoto taxonu, není v jeho systematice zcela jasno. Mohlo jít o bazálního hadrosauroida nebo také vývojově pokročilého saurolofina. Blízce příbuznými rody jsou \"Bonapartesaurus\", \"Prosaurolophus\" a \"Saurolophus\".\n\n\n"}
{"id": "1352479", "url": "https://cs.wikipedia.org/wiki?curid=1352479", "title": "Pickova vila (Čáslav)", "text": "Pickova vila (Čáslav)\n\nPickova vila v Čáslavi se nachází při severozápadním okraji města Čáslav (Pražské předměstí). \nByla postavena jako rodinná vila významného podnikatele Emila Picka nedaleko od areálu Pickovy továrny \"Kosmos\" (později Zenit s.r.o.).\nČáslavská vila podnikatele Emila Picka byla postavena v letech 1928–1929 ve stylu art deco podle návrhu významného českého architekta Bohumíra Kozáka, který je autorem řady realizací po celé republice (později si Emil Pick nechal vybudovat další vilu v Praze, která je rovněž označována Pickova vila). \n\nProtože byl Emil Pick židovského původu, byla vila (stejně jako továrna) zabrána a po dobu 2. světové války ve vile sídlili okupační správci. Po 2. světové válce sloužila jako mateřská škola a jesle. Po roce 1990 byla prodána soukromému majiteli a v roce 2007 začala necitlivá přestavba vily na penzión, která nebyla dokončena, ale došlo k nevratnému poškození vily. Byla realizována nevhodná přístavba v místě původní zimní zahrady, předělány dispozice, původní cenné prvky interiéru a vitráže byly poničeny, bylo zbudováno betonové schodiště a nová střecha, svým tvarem, materiálem a střešními okny naprosto neodpovídající původnímu charakteru vily., \n\nVila se nachází na poměrně rozsáhlém pozemku (4385 m²), původní pozemek však byl mnohem větší. Část pozemku byla zabrána na výstavbu bytového domu, který se nachází jen několik metrů od terasy vily a znamená tak další a definitivní znehodnocení původního architektonického řešení.\n\nVila a zbytek původní zahrady se rozkládá v prostoru mezi ulicí Pražskou (severovýchodně od vily), necitlivě přistavený bytový dům je na jihovýchodě, na severozápadě je pozemek ohraničen říčkou Brslenkou, za říčkou se pak rozkládá původní areál Pickovy továrny Kosmos.\n\nPo nevhodné a nedokončené přestavbě vila chátrala a zahrada zarůstala, až se vila v roce 2011 ocitla ve dražbě, která však skončila neúspěšně. \n\n"}
{"id": "1352491", "url": "https://cs.wikipedia.org/wiki?curid=1352491", "title": "Habiba Ghribiová", "text": "Habiba Ghribiová\n\nHabiba Ghribiová (* 9. dubna 1984) je tuniská atletka, běžkyně na střední tratě. Její specializací je zejména běh na 3000 metrů překážek, tzv. steeplechase. \nV roce 2005 startovala poprvé na mistrovství světa, v závodě na 3000 metrů překážek nepostoupila z rozběhu do finále. O čtyři roky později v Berlíně doběhla šestá (po pozdější diskvalifikaci Španělky Dominguezové se posunula na páté místo). V roce 2011 v Tegu na světovém šampionátu doběhla do cíle závodu na 3000 metrů překážek druhá, stejně o rok později na olympiádě v Londýně. Poté, co byla diskvalifikována ruská běžkyně Zaripovová, se druhá místa změnila v titul světové šampionky a olympijské vítězky. Úspěšná byla také na mistrovství světa v Pekingu v roce 2015, kde vybojovala stříbrnou medaili. Na olympiádě v roce 2016 doběhla ve finále steeeplařek dvanáctá.\n\n\n"}
{"id": "1352493", "url": "https://cs.wikipedia.org/wiki?curid=1352493", "title": "668 (číslo)", "text": "668 (číslo)\n\nŠest set šedesát osm je přirozené číslo. Římskými číslicemi se zapisuje DCLXVIII a řeckými číslicemi χξη. Následuje po čísle šest set šedesát sedm a předchází číslu šest set šedesát devět.\n\n668 je:\n\n"}
{"id": "1352494", "url": "https://cs.wikipedia.org/wiki?curid=1352494", "title": "669 (číslo)", "text": "669 (číslo)\n\nŠest set šedesát devět je přirozené číslo. Římskými číslicemi se zapisuje DCLXIX a řeckými číslicemi χξθ. Následuje po čísle šest set šedesát osm a předchází číslu šest set sedmdesát.\n\n669 je:\n\n"}
{"id": "1352495", "url": "https://cs.wikipedia.org/wiki?curid=1352495", "title": "674 (číslo)", "text": "674 (číslo)\n\nŠest set sedmdesát čtyři je přirozené číslo. Římskými číslicemi se zapisuje DCLXXIV a řeckými číslicemi χοδ. Následuje po čísle šest set sedmdesát tři a předchází číslu šest set sedmdesát pět.\n\n674 je:\n\n"}
{"id": "1352497", "url": "https://cs.wikipedia.org/wiki?curid=1352497", "title": "675 (číslo)", "text": "675 (číslo)\n\nŠest set sedmdesát pět je přirozené číslo. Římskými číslicemi se zapisuje DCLXXV a řeckými číslicemi χοε. Následuje po čísle šest set sedmdesát čtyři a předchází číslu šest set sedmdesát šest.\n\n675 je:\n\n"}
{"id": "1352498", "url": "https://cs.wikipedia.org/wiki?curid=1352498", "title": "Seznam zemětřesení v Evropě 2018", "text": "Seznam zemětřesení v Evropě 2018\n\nToto je seznam zemětřesení v Evropě v roce 2018. Zahrnuta jsou zde pouze zemětřesení o magnitudě 4 a výše. Pokud mají slabší zemětřesení za následek ztráty na životech nebo mají lokální význam, tak zde mohou být taktéž zařazena. Informace o zemětřeseních jsou brány z Evropsko-středozemního seismologického centra a United States Geological Survey.\n"}
{"id": "1352504", "url": "https://cs.wikipedia.org/wiki?curid=1352504", "title": "Evžen Fried", "text": "Evžen Fried\n\nEvžen Fried, znám také jako Eugen Fried (13. března 1900 Trnava – 17. srpna 1943 Brusel), byl československý komunista, který měl jako reprezentant Komunistické internacionály ve 30. a na počátku 40. let 20. století vedoucí úlohu ve francouzské komunistické straně. Zajišťoval, aby představitelé strany byli loajální Stalinovi a řídili se pokyny Moskvy. Byl bezohledný, ale diskrétní a nebyl veřejně znám.\n\nEvžen (\"Jenő\") Fried se narodil 13. března 1900 v Trnavě do maloobchodnické židovské rodiny Emila Frieda a Jeanetty, roz. Neubauerové. Byl nadaným studentem, gymnázium v Banské Bystrici absolvoval v roce 1917 a poté zahájil studia chemického inženýrství na Vysoké škole technické v Budapešti, které ale kvůli rozpadu Rakouska-Uherska v roce 1918 nemohl dokončit. Přidal se k bolševikům a od března do července 1919 se účastnil revoluce Bély Kuna, v níž byla založena Maďarská republika rad. Po jejím krachu se uchýlil do nově založeného Československa.\n\nFried byl členem Komunistické strany Československa (KSČ) od jejího založení v roce 1921. Stranou byl poslán do Košic, hlavního města východního Slovenska, kde byl aktivní až do roku 1924, kdy nelegálně odcestoval do Moskvy, aby se mohl zúčastnit V. kongresu Komunistické internacionály (Kominterny). Po návratu byl odsouzen na 30 měsíců do vězení (1925 až 1927). V roce 1927 se oženil s mladou slovenskou aktivistkou. Fried byl kultivovaný a sečtělý muž se širokým okruhem zájmů, který hovořil několika jazyky (maďarsky, česky, německy, francouzsky, jidiš, rusky a anglicky, částečně také italsky, turecky a nizozemsky). Byl elegantní, dobře se oblékal, zdvořilý, mluvil mírně a byl nemilosrdný.\n\nPo propuštění z vězení byl poslán do Liberce, protože na Slovensku už byl příliš známý. Zde působil jako redaktor deníku \"Vorwärts\". Stal se profesionálním revolucionářem a obdivovatelem Stalina. Dmitrij Manuilskij, jeden ze Stalinových zástupců v Kominterně, si Frieda všiml a svěřoval mu stále odpovědnější úkoly. Od června 1928 byl zodpovědný za očistu KSČ od představitelů, kteří nebyli dostatečně poslušní Moskvě. V prosinci téhož roku měl jako člen ÚV KSČ a politbyra za úkol straně vnutit vedení loajální Stalinovi. Svou ženu opustil v roce 1929, když ho Manuilskij povolal do Moskvy, aby pracoval v Kominterně. Zde byl v prosinci obviněn z levicového odchýlení, ale byla mu zachována přízeň, když napsal sebekritiku.\n\nNa konci roku 1930 byl Fried Kominternou jmenován referentem odpovědným za dohled nad Komunistickou stranou Francie (\"Parti communiste français\", PCF). Působil pod pseudonymem „Clément“ a od roku 1931 až do roku 1942 hrál v PCF vedoucí roli. V tu dobu se strana potácela ve zmatcích a Fried měl pokyny odstranit sociálnědemokratické a anarchosyndikalistické živly a zabránit tomu, aby trockisté získali vliv. Musel odstranit rivalitu, eliminovat nezdravé elementy a dosadit do vedení strany muže loajální Moskvě. Fried, okouzlující a přesvědčivý člověk, těchto cílů dosáhl během několika let. Odstranil Henri Barbého a Pierre Célora a naopak vyzdvihl Maurice Thoréze, Jacquese Duclose, Benoît Frachona a André Martyho. Poté, co se Thorez stal oficiálním předsedou strany, se Fried stáhl do ústraní, ale zůstal skutečným vůdcem PCF. Oba, Thorez i Fried, se zúčastnili Kongresu antifašistických dělníků a VII. kongresu Kominterny, ovšem Thorez byl veřejnou tváří strany. \n\nByla zřízena komise pro kádry (\"commission des cadres\"), aby „ověřovala“ soudruhy a zajišťovala, „aby věci byly takové, jaké mají být“ – vykořenila informátory a politicky nespolehlivé členy. Jednou z možností, jak toho dosáhnout, byl požadavek, aby všichni členové PCF vyplnili autobiografický dotazník, který poté mohl být analyzován. Tajemníkem komise se na počátku roku 1933 stal Maurice Tréand. Komise pro kádry byla poněkud utajená a pracovala přímo s Friedem, Thorezem a agenty Kominterny. V roce 1934 Fried vyloučil Jacquese Doriota, který podle názoru Sovětského svazu příliš ukvapeně odsoudil vzrůstající nacistickou hrozbu v Německu, nicméně už za jeden rok PCF podporovala politiku Kominterny lidové fronty proti fašismu. Po volbách roku 1936 Fried nasměroval PCF k podpoře vlády Léona Bluma, aniž by se jí přímo účastnila. Bagatelizoval také stalinistické čistky na konci 30. let a vysvětlil stranickým představitelům pakt Molotov-Ribbentrop mezi nacistickým Německem a Sovětským svazem.\n\nDruhá světová válka vypukla na počátku září 1939. Výkonný výbor Komunistické internacionály sdělil francouzským a britským komunistickým stranám přes Friedovo vysvětlení, že nejde o válku mezi demokracií a fašismem, ale o válku mezi imperialistickými mocnostmi a „… hlavní otázkou je boj proti kapitalismu – zdroji všech válek – proti režimu buržoazní diktatury ve všech formách, a to především ve vaší vlastní zemi…“. 26. září 1939 vláda Édouarda Daladiera PCF zakázala. V následujících měsících bylo uvězněno 35 komunistických poslanců a tisíce komunistických aktivistů a více než tři tisíce komunistických uprchlíků bylo internováno jakožto nežádoucí cizinci. Fried pro Thoreze zařídil přes Belgii únik do Sovětského svazu. Sám se usadil v Bruselu, kde vytvořil tajnou základnu Kominterny pro celou západní Evropu, prostřednictvím radiotelegrafu byl v kontaktu s Moskvou a řídil tak i ilegální PCF. \n\nV květnu 1940 Němci napadli Francii, která kapitulovala 22. června 1940. Ten den Fried obdržel detailní směrnici od vůdce Kominterny Georgi Dimitrova a Thoreze o tom, jak by bylo možné odolávat německým okupačním silám. Ihned po okupaci se totiž někteří francouzští komunisté pokusili získat od Němců povolení k legálnímu vydávání jejich novin \"l'Humanité\", ovšem až do začátku srpna 1941 bylo Friedovi uloženo, aby zrušil veškerý kontakt s německými úřady. Vedení francouzské komunistické strany v období mezi okupací Francie a německou invazí do Ruska 22. června 1941 bylo rozděleno na tři místa. Generální tajemník Maurice Thorez byl spolu s André Martym v Moskvě, v Paříži byla ilegální strana řízena Benoîtem Frachonem, jemuž pomáhal Arthur Dallidet, a v Bruselu se skrývali Jacques Duclos, který se stal politickým vůdcem strany, a později vůdci komunistického odboje Maurice Tréand a Eugen Fried. \n\nPoté, co Německo napadlo Sovětský svaz, Fried obdržel šifrovanou zprávu, ve které bylo komunistům v západní Evropě řečeno, aby „použili všechny způsoby a prostředky k tomu, aby lid povstal a bojoval s okupanty“, včetně demonstrací, stávek a sabotáží. Hlavní sovětskou zpravodajskou sítí, která operovala po celé západní Evropě, byla Rudá kapela. V prosinci 1941 dal Dimitrov Friedovi pokyn kontaktovat vedoucího Rudé kapely, Leopolda Treppera. Schůzka se však neuskutečnila, protože gestapo odhalilo radiostanici Rudé kapely v Bruselu a Trepper utekl do Paříže. V červenci 1942 došlo k dalším zatčením a několik agentů bylo prozrazeno. Evžen Fried byl zavražděn gestapem v Bruselu dne 17. srpna 1943 (někdy je uváděn až rok 1944). Jeho pravá totožnost však nebyla v té době známa. Pováleční vůdci francouzských komunistů převážně ignorovali roli, kterou sehrál.\n"}
{"id": "1352507", "url": "https://cs.wikipedia.org/wiki?curid=1352507", "title": "Cyril Musil", "text": "Cyril Musil\n\nCyril Musil (26. listopadu 1907 Studnice (Nové Město na Moravě) – 17. dubna 1977 Collingwood) byl československý reprezentant v běhu na lyžích, odbojář za druhé světové války, vězeň komunistického režimu.\n\nS lyžováním jej rodiče seznámili již ve třech letech, viděl dokonce na vlastní oči Bohumila Hanče, první lyže měl od novoměstských výrobců lyží Slonkových. Jeho závodní kariéra začala při vojenské službě v Jihlavě, kdy na sebe v roce 1928 upoutal pozornost svými výkony při závodech vojenských hlídek ve Štrbě. Stal se šestinásobným mistrem ČSR a šestinásobným mistrem Polska. Účastnil se mezinárodních závodů FIS, na Mistrovství světa v klasickém lyžování v Innsbrucku v roce 1933 se stal držitelem stříbrné medaile ze závodů štafet na 4 x 10 km. Vynikajícího výkonu dosáhl na ZOH 1936 v německém Ga-Pa, kde v běhu na 50 km obsadil 9. místo. Druhá světová válka přerušila veškerou mezinárodní sportovní činnost. Sportovní kariéru Cyril Musil zakončil na historickém závodě v běhu na lyžích v Banské Bystrici v roce 1946.\n\nPo rodičích zdědil statek ve Studnicích, který v roce 1936 vyhořel a Musil jej přestavěl na lyžařský penzion. Za druhé světové války se svou ženou Růženou aktivně zapojili do protinacistického odboje a jejich penzion se stal místem úkrytu odbojářů a členů paravýsadků – setkávali se zde představitelé odbojové organizace Rada tří, generál Luža, Štainer-Veselý, Grňa, podplukovník Robotka, kapitán Pernický. Dále plnil povinnosti spojky a podílel se aktivně i na jiných úkolech odboje. \n\nPo únoru 1948 odmítl Cyril Musil spolupracovat se Státní bezpečností, 8. srpna 1949 byl zatčen, mučen a v prosinci 1949 v zinscenovaném procesu státním soudem v Brně odsouzen pro vyzvědačství a nedovolené ozbrojování k dvaceti letům vězení. Z věznice v Ilavě se mu 26. listopadu 1950 podařilo utéct a po neskutečných těžkostech tajně přešel hranice do Rakouska a přes Francii emigroval do Kanady. V Kanadě si vybudoval penzion a obchod s lyžemi a výstrojí. Zemřel za nevyjasněných okolností asi 100 km severozápadně od Toronta.\n\n"}
{"id": "1352510", "url": "https://cs.wikipedia.org/wiki?curid=1352510", "title": "Limerence", "text": "Limerence\n\nLimerence je stav mysli, který vychází z romantické přitažlivosti k druhé osobě a obvykle zahrnuje obsedantní myšlenky a představy a touhu utvořit nebo udržet vztah se svým objektem lásky a mít city opětované.\n\nVýraz limerence vymyslela americká psycholožka Dorothy Tennov, když o ní v roce 1979 psala knihu \"Love and Limerence: The Experience of being in love\" (Láska a limerence: Zážitek zamilovanosti), v níž popsala pojem, který se vyvinul z jejích výzkumů z 60. let, kdy uskutečnila s více než 500 lidmi, kteří se popsali jako \"bláznivě zamilovaní\", rozhovory o lásce.\n\nLimerence není výhradně sexuální záležitost a je spojována s teorií citové vazby. Je popisována jako \"nedobrovolný potenciálně inspirativní stav zbožňování a citové vazby k objektu limerence ( \"limerent object\", zkráceně LO), zahrnující rušivé a obsedantní myšlenky, pocity a chování od euforie k zoufalství, závislé na vnímané emoční reciprocitě (opětování pocitů druhé osoby)\".\n\nLimerence je zamilovanosti velmi podobá, působí jako zamilovanost, ačkoli se od zamilovanosti liší.\n\nZamilovaný člověk touží po opětování pocitů po romantické a sexuální stránce, chce aby ho jeho objekt lásky také “chtěl”. Limerent, tedy osoba prožívající stav limerence, touží po opětování pocitů především po stránce emocionální. To znamená, že touží hlavně po jakékoli pozitivní zpětné vazbě od svého objektu limerence (úsměv, kompliment, podání ruky atp).\n\nLimerent je také velice citově závislý na svém objektu limerence a neustále potřebuje být s ním. Zamilovaný má tendeci vyhledávat dotyčnou osobu, aby s ní mohl trávit čas, protože chce. Limerent má tendenci jeho LO pronásledovat, protože ho k tomu nutí nutkavé pocity, nemůže si pomoct, musí mu být za každou cenu na blízku, nedokáže bez něj vydržet. Když ví, že je poblíž, musí za ním, jinak zažívá nepříjemné stavy vnitřního neklidu a úzkosti, které by se daly přirovnat k abstinenčnímu syndromu.\n\nV případě zamilovanosti pomůže omezení kontaktu k tomu, aby zmizela a obvykle netrvá dlouho. Limerence, na rozdíl od “klasické” zamilovanosti může trvat věčnost, pokud city nejsou opětovány a omezení kontaktu ji ještě více posiluje.\n\n"}
{"id": "1352528", "url": "https://cs.wikipedia.org/wiki?curid=1352528", "title": "František Hýbl", "text": "František Hýbl\n\nFrantišek Hýbl (* 10. června 1941, Citov, Protektorát Čechy a Morava) je český regionální historik, komeniolog, muzeolog a také bývalý ředitel Muzea Komenského v Přerově.\n\nFrantišek Hýbl vystudoval Pedagogický institut a Filozofickou fakultu Univerzity Palackého (FF UP) v Olomouci, posléze se věnoval vyučování českému jazyku a dějepisu. Následně působil od srpna 1992 do konce prosince 2008, kdy odešel do důchodu, jako ředitel Muzea Komenského v Přerově. \n\nJako historik se zaobírá ve své odborné činnosti především tématem zabití Karpatských Němců na švédských šancích v roce 1945, za což mu byl dokonce v roce 2017 propůjčen Kříž za zásluhy se stuhou Záslužného řádu Spolkové republiky Německo. Je autorem řady historických děl např. \"Krvavá noc na Švédských šancích\" (2015).\n\nDle Souborného katalogu NK ČR je dr. František Hýbl k lednu roku 2018 autorem těchto uvedených publikací:\n\n"}
{"id": "1352533", "url": "https://cs.wikipedia.org/wiki?curid=1352533", "title": "Šosteny", "text": "Šosteny\n\nŠosteny (německy \"Schosten\") jsou historická osada, součást královéhradecké čtvrti Pražské Předměstí. Nachází se nedaleko Farářství, druhé významné části Pražského Předměstí.\n\nObec byla obývána již v prehistorických dobách, o čemž svědčí řada archeologických nálezů. Původně zde stál stejnojmenný dvůr, který patřil králi. Později bylo osídleno i jeho okolí a zakrátko se toto osídlení začalo dělit na Přední Šosteny (domy, které patřily rodině Česáků, při aleji, dnes „V Lipkách“) a Zadní Šosteny (domy směrem k lesu „Borovinka“ a mlýnu „Temešvár“).\n\nDvůr a původní osídlení zmizelo během husitských válek. Zanikl i blízký ženský klášter sv. Jiří (dnešní takzvané Klášteřiště). V průběhu let došlo k několika katastrofám, z nichž nejvýznamnější byla povodeň z 24. června 1591. Mimořádně obtížné období pro obec bylo období třicetileté války. Od 17. června 1639 zde byla umístěna švédská vojska, která rovněž na devět měsíců obsadila Hradec Králové. Docházelo k pleněním a častým znásilňováním. V roce 1645 se pokoušeli město znovu dobýt. Během této války byla oblast těžce poškozena a vylidněna. Ale to nejhorší mělo teprve přijít – válka s Pruskem (1756–1763) a výstavba pevnosti Hradec Králové (1766–1772 a 1776–1789), která přinesla celému okolí jen demolice domů a kácení. Brzy poté bylo vytvořeno předměstí Kukleny, které pohltilo celé Pražské Předměstí.\n\nV roce 1778 došlo k raabizaci, reformě, která znamenala přeměnu panské roboty na odvádění peněz. Majetek šostenského dvora byl v roce 1783 rozdělen mezi obyvatele Kuklen ve formě dědičného nájmu. V roce 1781 vydal Josef II. edikt o zrušení osobního poddanství rolníků. Dále bylo připraveno podrobné sčítání lidu a podrobný katastr se seznamem všech rolnických zátěží. V té době měly Šosteny 10 domů. V blízkosti šostenského dvora byly pastviny, městská fortifikace, dvůr královéhradeckého poštmistra Rösslera (dříve zvaný Uhlířovský) a směrem na Farářství pole.\n\nV roce 1840 se Šosteny staly součástí kuklenského katastru. Tehdy došlo k mnoha konfliktům a právním sporům, protože obyvatelé Farářství a Šosten neměli rádi obyvatele Kuklen a osobní animozity přetrvávaly. Spory se týkaly pastvin a školy.\n\n27. května 1846 zasáhla celé Pražské Předměstí velká povodeň. O tři roky později vláda oznámila samostatnost Pražského Předměstí. K vyhlášení samostatné obce došlo 15. ledna 1850, ale jeho obyvatelé se nakonec rozhodli připojit ke Kuklenám. Teprve v roce 1889 došlo k oddělení Pražského předměstí od Kuklen. Šosteny se staly jeho osadou a po sloučení Pražského Předměstí s Hradcem Králové v roce 1942 částí tohoto města. V roce 1869 zde žilo ještě 86 a v roce 1910 už jen 61 obyvatel. Po roce 1950 už nejsou v úředních dokumentech uváděny a dnes tento název používají pouze starší obyvatelé.\n\n"}
{"id": "1352536", "url": "https://cs.wikipedia.org/wiki?curid=1352536", "title": "Seznam hlav států v roce 2018", "text": "Seznam hlav států v roce 2018\n\nV seznamu hlav států v roce 2018 jsou uvedeni nejvyšší představitelé všech nezávislých států, kteří vládli v roce 2018. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "1352542", "url": "https://cs.wikipedia.org/wiki?curid=1352542", "title": "Aurore (seriál)", "text": "Aurore (seriál)\n\nAurore je francouzský televizní seriál z roku 2017. Jde o minisérii o třech epizodách (po 55 minutách), přičemž všechny natočila režisérka Laetitia Massonová podle vlastního scénáře. V seriálu hrají například Élodie Bouchezová, Aurore Clément, Hélène Fillières a Anna Mouglalis. Seriál byl natočen pro stanici ARTE. Autorem originální hudby k seriálu je Bruno Coulais. Jeho natáčení začalo v srpnu 2016.\n\n"}
{"id": "1352544", "url": "https://cs.wikipedia.org/wiki?curid=1352544", "title": "Mistrovství Afriky ve sportovní střelbě 2017", "text": "Mistrovství Afriky ve sportovní střelbě 2017\n\nMistrovství Afriky ve sportovní střelbě 2017 bylo nejvyšší kontinentální soutěží Afriky ve sportovní střelbě organizované ISSF, které se konalo v egyptské Káhiře od 19. dubna do 3. května 2017. Zúčastnilo se ho více než 150 střelců z 21 afrických států.\n"}
{"id": "1352547", "url": "https://cs.wikipedia.org/wiki?curid=1352547", "title": "Belica (Bulharsko)", "text": "Belica (Bulharsko)\n\nBelica () je město ležící v jihozápadním Bulharsku v pohoří Rila, v bočním výběžku Razložského údolí. Je správním střediskem stejnojmenné obštiny a má zhruba 3 tisíce obyvatel.\n\nPrvní písemná zmínka o Belici je z roku 1516. V 19. století zde žili křesťané spolu s muslimy. V letech 1833 až 1835 zde byl postaven kostel svatého Jiří. V rozporu s tehdejšími tureckými zákony se nacházel na vyvýšeném místě, takže byl viditelný z dáli. Jako kompromis byly na věži namontovány hodiny, aby sloužily všem obyvatelům. Při sčítání v roce 1873, jehož výsledky byly publikovány o pět let později a kde se uvádí jako Bielica, je zaznamenáno 303 domácností, 640 bulharských křesťanů a 250 Pomaků, přičemž se sčítala pouze mužská populace. Podle sčítání lidu z roku 1900 zde žilo 2 700 Bulharů, 550 Pomaků a 50 Arumunů. V roce 1903 se zdejší obyvatelé většinou přidali k Ilindenskému povstání. V odplatu byla Belica do základů vypálena, uhořelo 475 obyvatel a nadto bylo povražděno 120 obyvatel, včetně žen a dětí.\n\nSoučástí Bulharska se Belica stala po balkánských válkách. V roce 1916 zde bylo zjištěno 400 muslimů.\n\nVe městě žije 3 093 obyvatel a je zde trvale hlášeno 3 425 obyvatel. Podle sčítání 1. února 2011 bylo národnostní složení následující:\n\n"}
{"id": "1352549", "url": "https://cs.wikipedia.org/wiki?curid=1352549", "title": "Pintér", "text": "Pintér\n\nPříjmení Pintér nese více různých osobností:\n\n"}
{"id": "1352550", "url": "https://cs.wikipedia.org/wiki?curid=1352550", "title": "Pacner", "text": "Pacner\n\nPříjmení Pacner nese více různých osobností:\n\n"}
{"id": "1352551", "url": "https://cs.wikipedia.org/wiki?curid=1352551", "title": "Paar", "text": "Paar\n\nPaar může být:\n\n\n\n"}
{"id": "1352552", "url": "https://cs.wikipedia.org/wiki?curid=1352552", "title": "Machotka", "text": "Machotka\n\nPříjmení Machotka nese více různých osobností:\n\n"}
{"id": "1352553", "url": "https://cs.wikipedia.org/wiki?curid=1352553", "title": "Okres Kulm", "text": "Okres Kulm\n\nOkres Kulm je jedním z 11 okresů v kantonu Aargau ve Švýcarsku. V prosinci 2016 zde žilo 40 368 obyvatel. Hlavním místem okresu je obec Unterkulm.\nÚzemí okresu se rozkládá západně od jezera Hallwilersee, v oblastech mezi řekou Wyna a Suhre. Nadmořská výška je zde zhruba od 450 m podél řek a jezera až po téměř 880 m v nejvyšších polohách. Rozloha území je 101,35 km².\n\nSousedními okresy jsou Zofingen na západě, Aarau na severu a Lenzburg na východě. Na jihu pak sousedí s okresy v kantonu Luzern.\nOkresem prochází ve směru od jihu na sever Hlavní silnice 24, Hlavní silnice 25 a Hlavní silnice 26. Ty se mimo území okresu na severu napojují na Dálnici A1, nebo na jihu na Dálnici A2. Mimo to zde také ve stejném směru prochází dvě železniční tratě.\nOkres Kulm tvoří celkem 17 obcí, jimiž jsou:\nPočty obyvatel a další údaje viz: \n \n"}
{"id": "1352554", "url": "https://cs.wikipedia.org/wiki?curid=1352554", "title": "Leopoldstadtský templ", "text": "Leopoldstadtský templ\n\nLeopoldstadtský templ byla největší vídeňská synagoga. Stála ve vídeňském okresu Leopoldstadt. Oficiálně nesla název „“ („Israelitská modlitebna na vídeňském předměstí Leopoldstadt“). Postavena byla r. 1858 podle plánů architekta Ludwiga Förstera v novorománsko-maurském slohu. Třikrát členěné průčelí s dominantní centrální částí lemovanou dvěma menšími křídly po stranách se stalo oblíbenou předlohou mnoha pozdějších synagogálních staveb, například Španělské synagogy v Praze, synagogy Tempel v Krakově, synagogy v Záhřebu, Velké synagogy Edirne, Templul Coral v Bukurešti nebo Velké synagogy Dohányi v Budapešti. \n\nSynagoga byla vypálena během Křišťálové noci 10. listopadu 1938.\n"}
{"id": "1352555", "url": "https://cs.wikipedia.org/wiki?curid=1352555", "title": "Carlos Niño", "text": "Carlos Niño\n\nCarlos Gabriel Niño (* 16. února 1977) je americký hudebník (multiinstrumentalista), hudební producent a aranžér. V roce 2007 vydal ve spolupráci s multiinstrumentalistou Miguelem Atwoodem-Fergusonem album \"Fill the Heart Shaped Cup\". Dvojice spolu pracovala i na dalších projektech. Během své kariéry spolupracoval s mnoha dalšími hudebníky, mezi něž patří například Deantoni Parks, Gaby Hernandez a Iasos. Rovněž vydal řadu vlastních alb (jako „Carlos Niño & Friends“). Rovněž uváděl několik rozhlasových pořadů.\n\n"}
{"id": "1352556", "url": "https://cs.wikipedia.org/wiki?curid=1352556", "title": "Lux (příjmení)", "text": "Lux (příjmení)\n\nPříjmení Lux nese více různých osobností:\n\n"}
{"id": "1352558", "url": "https://cs.wikipedia.org/wiki?curid=1352558", "title": "Mistrovství Evropy ve sportovní střelbě 2017", "text": "Mistrovství Evropy ve sportovní střelbě 2017\n\nMistrovství Evropy ve sportovní střelbě 2017 bylo rozděleno na dvě části. Malorážkové se konalo v ázerbájdžánském Baku a vzduchovkové ve slovinském Mariboru.\n"}
{"id": "1352560", "url": "https://cs.wikipedia.org/wiki?curid=1352560", "title": "LGBT práva v roce 2017", "text": "LGBT práva v roce 2017\n\nToto je přehled významných událostí v historii LGBT práv, k nimž došlo v roce 2017.\n\n\n\n\n\n\n\n\n\n\n\n\n"}
{"id": "1352564", "url": "https://cs.wikipedia.org/wiki?curid=1352564", "title": "Zátka (příjmení)", "text": "Zátka (příjmení)\n\nPříjmení Zátka nese více různých osobností:\n\n\n"}
{"id": "1352566", "url": "https://cs.wikipedia.org/wiki?curid=1352566", "title": "Die Cut", "text": "Die Cut\n\nDie Cut je druhé studiové album amerického diskžokeje a producenta Lucase MacFaddena, známého pod pseudonymem Cut Chemist. Vydáno bylo 2. března roku 2018. Jde o jeho první album po dvanácti letech – poslední s názvem \"The Audience's Listening\" vydal v roce 2006. V mezidobí pracoval na řadě dalších projektů, včetně remixů a spolupráci s jinými hudebníky. Na desce se podílelo několik hostů, mezi něž patří například Deantoni Parks, Biz Markie a Erika Christensen.\n\n"}
{"id": "1352567", "url": "https://cs.wikipedia.org/wiki?curid=1352567", "title": "Týfa", "text": "Týfa\n\nPříjmení Týfa nese více různých osobností:\n\n"}
{"id": "1352568", "url": "https://cs.wikipedia.org/wiki?curid=1352568", "title": "Stojanov", "text": "Stojanov\n\nPříjmení Stojanov nese více různých osobností:\n\n\n"}
{"id": "1352570", "url": "https://cs.wikipedia.org/wiki?curid=1352570", "title": "Russ", "text": "Russ\n\nPříjmení Russ nese více různých osobností:\n\n"}
{"id": "1352571", "url": "https://cs.wikipedia.org/wiki?curid=1352571", "title": "Seznam postav seriálu The 100", "text": "Seznam postav seriálu The 100\n\nToto je seznam postav seriálu \"The 100\". Americký televizní seriál \"The 100\" je postapokalyptické drama natočené podle stejnojmenné knižní předlohy Kass Morganové. Příběh sleduje skupinu mladých lidí, kteří se jako první vrátí z vesmírné stanice na Zemi po zničení civilizace nukleární válkou. Seriál premiérově vysílá stanice The CW od 19. března 2014. \n\nPostavy jsou aktualizovány do konce čtvrté řady.\n\nPůvodní lidé pocházející z Archy, která je tvořena 12 stanicemi. Po 97 letech vyslali na Zem stovku delikventů, aby zjistili, zda je obyvatelná. Těmto delikventům se začalo přezdívat Stovka. Díky tomu, že Stovka a lidé z Archy žili ve vesmíru, jsou odolní vůči velké radiaci.\n\nPůvodní lidé, kteří byli zvětší části zasaženi radiací, avšak přežili. V nynější generaci jsou jenom někteří z nich fyzicky postiženi. Ti mají například zdeformované ruce apod. Stejně jako lidé z Archy jsou i oni z větší části odolní vůči radiaci.\n\nPůvodní lidé, kteří přečkali jadernou zkázu v armádní základně v Mount Weather. Mají stejnou toleranci k radiaci jako lidé před zkázou a tudíž nemohou žít na povrchu bez ochranných obleků a masek.\n\nEliza Taylor ztvránila Clarke Griffin, která je dcerou doktorky Abigail Griffin a vůdkyní Stovky. Byla uvězněna poté, co se spolu se svým otcem pokusila o odhalení střežených informací ohledně postupně se snižující funkčnosti systému životní podpory na Arše. Dlouho ze smrti vinila Wellse, než zjistila, že za smrt jejího otce vlastně může její matka, která ho zradila před hlavní Radou. Je zobrazována jako přirozený vůdce a poměrně laskavá, ovšem dokáže i nemilosrdně bojovat či zabíjet, aby ochránila své lidi. Clarke postupem času utužují její zkušenosti na Zemi. Neustále se snaží udržovat mír mezi Lidmi nebe / Stovkou a Zemšťany. To z ní učinilo silnou hrdinkou tohoto seriálu. Ve čtvrté řadě zůstává i přes velkou radiaci na planetě, jelikož musí zprovoznit komunikační systém, aby se Raven a ostatní mohli raketou připojit ke zbytku Archy. Na konci řady po šesti letech zjišťuje, že pomocí její krve mohla na planetě přežit a sama vidí, jak na Zem přistává vesmírná loď převážející vězně. Tvůrce seriálu Jason Rothenberg v únoru 2015 potvrdil, že Clarke je bisexuálka – jedná se tak o první otevřeně bisexuální postavu na televnizní stanici The CW.\n\nPaige Turco ztvárnila Abigail „Abby“ Griffinovou, která je matkou Clarke. Je hlavním lékařem Archy a zastáncem myšlenky, že Země je obyvatelná. Její manžel byl hlavní inženýr Jake Griffin. Byla členkou Rady, kterou vedl kancléř Jaha, než byla zbavena svého titulu. Brzy se však vrátila zpět na svou pozici. Na Zemi byla Abby kancléřkou na dobu, kdy ji Marcus předal jeho titul. Během této doby vládla autokratickým způsobem. Abby se spřátelí s Raven Reyes, když potřebuje její mechanické znalosti, aby se pokusila zjistit více informací, co se stalo se Stovkou. Vztah s její dcerou se zkomplikuje, když Clarke zjistí, že to Abby zradila jejího otce, přičemž to vedlo k jeho popravě. Také se zkomplikuje vztah mezi Stovkou a lidmi z Archy, protože každá skupina lidí má svého vůdce. Abby nadále pracuje jako lékař v nově vzniklé kolonii s názvem Camp Jaha, poté Arkádie, a podporuje Marcuse Kanea, který chce se Zemšťany mír. Kvůli tomu se dostala do několika konfliktů s jejími lidmi, kteří se Zemšťany mír nechtějí. Ve třetí řadě zůstává s Pikem v Arkádii a později je donucena vzít si klič k A.L.I.E. Ta je však nakonec zničena a Abby je spolu s ostatními osvobozena. Na konci čtvrté řady zůstává s Marcusem a dalšími lidmi v bunkru pod Polis.\n\nThomas McDonell ztvránil Finna Collinse, který byl mazaným, zábavným a lehkomyslným teenagerem, jež neustále hledal zábavu, dobrodružství a mírová řešení. V Arše byl zatčen za to, že se procházel ve vesmíru a vyplýtval zásoby kyslíku, ale ukázalo se, že je nevinný. Vzal to na sebe za Raven, jeho přítelkyni, která by si tím jinak zničila svou kariéru inženýrky. Mezi Finnem a Clarke na povrchu vznikne pouto a projeví se mezi nimi vzájemné city. Vztah se později začne hroutit, když se odhalí, že Finn je přítelem Raven. I přesto se Finn a Clarke milují a Raven miluje Finna. Ve druhé řadě má strach z toho, že Clarke byla zabita jejími unosci a stává se z něho nepředvídatelný a násilný člověk. Zavraždí 18 neozbrojených Zemšťanů v jedné vesnici, o nichž si myslel, že drželi Clarke jako rukojmí. Než bylo uzavřeno příměří mezi Zemšťany a Lidmi nebe, tak Zemšťané požadovali vydání Finna, přičemž Lexa ho odsoudila k smrti tzv. thousand cuts (tisíci řezy). Nicméně byl později milostivě zabit Clarke, aby zabránila jeho pomalému a bolestivému mučení. Finn se naposled objevil v halucinacích, které vyvolal smutek Clarke.\n\nEli Goree ztvránil Wellse Jaha, který byl v dětství nejlepším přítelem Clarke a synem Thelonious Jaha, jež byl na začátku první řady kancléřem Archy. Někteří ze Stovky jím pohrdají, protože jeho otec je poslal na Zemi. Když se dozvěděl o poslání stovky delikventů na Zem, tak se záměrně dopustil zločinu. Připojil se k nim v naději, že ochrání Clarke, pro kterou skrývá své city. Clarke ho nesnáší, protože věří, že to on je důvodem, proč je její otec mrtvý. Později ale zjistí, že jejího otce udala Radě její matka a Wells vzal vinu za ni. Na Zemi pracuje a dobrovolně vykopává hroby a sbírá dešťovou vodu, aby pomohl kolonii. Clarke ho měla díky jeho znalostem botaniky za cenného spojence, jelikož potřebovala mnohdy léčivé byliny. Byl zabit Charlotte, která se pomstila za smrt jejích rodičů v Arše. Wells se objevil znovu ve druhé řadě, kdy byl Thelonious sám na Arše a měl halucinace.\n\nMarie Avgeropoulos ztvránila Octavia Blakeovou, která je mladší sestrou Bellamyho. Byla po dlouhou dobu chráněna matkou a bratrem, žila pod podlahou, aby nebyla nalezena autoritami, jelikož na Arše platí zákaz mít více jak jedno dítě. Když byla nalezena, byla uvězněna a její matka odsouzena ke smrti za porušení pravidel. Je to krajně nezávislá dívka, která se neustále bouří a získává tak pozornost od kluků, hodně k Bellamyho nelibosti. To vede k její lásce k Lincolnovi. I přesto není jako Clarke stavěna na válku a je zděšena, co na Zemi vidí. Ve druhé řadě se ponořuje hlubokou do kultury Zemšťanů a stává se učedníkem Indry, která je členkou klanu Trikru. Také cítila nenávist ke Clarke, jelikož byla dcerou někoho v Radě, kdo mohl za smrt její matky. Když zjistí o Clarke, co se stalo v Tondc, tak i přesto to nikomu nepoví. Zůstává ve vybavení Zemšťanů a je naštvaná na Lincolna, že nosí bundu z Archy. Lincoln je před ní nakonec zabit Pikem a to způsobí spor mezi ní a jejím bratrem Bellamym. Ve čtvrté řade se projevují známky její krvežíznivosti, když zabila velvyslance, jež zpochybnil Roanovo vedení a tento postoj ji vysloužil přezdívku \"Skairippa\". Odmítla zabít Illiana a odešla s ním k němu domů, avšak se nakonec ukázalo, že Illian bude proti ní bojovat v Konkláve. To vyhrála a nakonec se stala velitelkou Trikru a Azgedy, přičemž místo v bunkru se rozdělí mezi všechny klany. Bunkr byl ale zavřený a když ho Bellamy otevře, tak mu Octavia konečně odpustí a lidem řekne, že pokud nevyberou 100 z nich, kteří zůstanou v bunkru, pak zabije každého člena Skaikru. Nakonec se stává Velitelkou (Hedou) Skaikru, Trikru a Azgedy bez ohledu na její krev.\n\nBob Morley ztvránil Bellamyho Blakea, který je bratrem Octavie, ke které cítí silné odhodlání ji chránit. Spolu s Clarke Griffin byl vůdcem Stovky, přestože častokrát ztrácel kontrolu nad lidmi díky svým vojenským přístupům. Postupem času si spolu s Clarke vybudují vzájemný respekt jeden k druhému, i přestože ze začátku měli často každý jiný názor na věc ohledně toho, co je nejlepší pro jejich lidi. Také se cítí vinen za to, že byla jeho sestra chycena, což vedlo k trestu smrti pro jeho matku. Ve třetí řadě se vyrovnává s novým kancléřem Pikem, protože Zemšťané zabili 49 lidí, včetně jeho přítelkyně, v Mount Weather. I přesto, že důvěřoval Echo, tak ona mohla za útok v Mount Weather. Bellamy zradil Marcuse Kanea a napomohl k popravě Lincolna a postavil celou Archu ve smrtelné nebezpečí. Na Pikeův rozkaz zabili také 299 lidí, které poslala Lexa, aby je ochránili. Nakonec je unesen a s pomocí ostatních je Marcus a další vězni zachráněni. Ve čtvrté řadě se Bellaymu zprvu uchyluje do bunkru, avšak nakonec se vydává s Montym a ostatními za Raven. Po cestě jsou napadeni, ale pomůže jim Echo, které nabídnou odvoz, \"přežití\". Nakonec se spolu s Montym, Harper, Raven, Emori, Echo a Murphym vydává pomocí vesmírné rakety k Arše.\n\nChristopher Larkin ztvránil Montyho Greena, který je inteligentní, důvtipný a technicky zaměřený, díky čemu je velice důležitým přínosem pro celou Stovku. Jeho nejlepší přítelem je Jasper, se kterým zůstává loajální v dobrém i zlém. Oba byli na Arše zatčeni za výrobu nelegálních látek, přičemž oba dva jsou taky mezi 48, kteří jsou drženi v Mount Weather. Ve třetí řade se mu nakonec podaří s většinou utéct a shledává se tak se svou matkou. Také pomáhá Jasperovi, který je zdrcen smrtí jeho přítelkyně. Monty se nakonec přidává k novému kancléři Pikeovi, protože jeho kamarádku Monroe zabili Zemšťané. V těchto chvílích dostane Marcuse Kanea do vězení a napomůže k zabití Lincolna. I přesto nakonec zradí jeho matku a pomůže Kaneovi, Octavii, Harper, Millerovi a Sinclairovu utéct z Arkádie. Když si jeho matka vzala klíč od A.L.I.E., tak je nucen ji zabít, aby zachránil Octavii. S Raven a ostatními se vrací do Arkádie, kde už nikdo nezůstal. Tam si vytvoří romantický vztah s Harper, se kterou měl také sex a je opět donucen zabít svou matku a to ve virtuálním městě City of Light (Město Světla), které stvořila A.L.I.E. Ve čtvrté řade přichází s myšlenkou, že zachrání své lidi v Arkádii pomocí vodíkového generátoru. Ten nakonec spolu s Bellamym, Harper a Millerem vyhodí do vzduchu, aby zachránili otroky. Tam zjišťuje, kdo zabil jeho otce, avšak se nakonec nepomstí a zachrání vězně. Poté, co zjistí, že Harper zůstane v Arkádii se rozhodne zůstat s ní. Nakonec je přesvědčen jeho kamarády a vydává se za Raven. On, Harper, Raven, Bellamy, Emori, Murphy a Echo nakonec vylétají vesmírnou raketou k Arše.\n\nDevon Bostick ztvránil Jaspera Jordana, který byl praštěným klukem, kterého bavila chemie, jež riskoval svůj život, aby zachránil Octavii před hadem v jezeře. Jeho nejlepší kamarádem je Monty. Byl zasažen oštěpem, přičemž vyšlo najevo, že na Zemi nejsou nejspíše jediní lidé. Byl zachráněn Zemšťany, kteří mu vypálili nažhaveným mečem poškozené místo, díky čemu přežil. Potom ho připevnili na strom, aby přilákal své přátelé, kteří ho později našli a odvedli do tábora, kde se nakonec ze zranění zotavil. Přesto všechno je traumatizován a snaží se to nějakým způsobem překonat. Byl jedním ze strážců kampu a jeden ze 48, kteří byli uvězněni v Mount Weather. Když Clarke a Bellamy chybí, tak se stává vůdcem jeho skupiny. Jasper se nato zamiluje do obyvatelky Mount Weather, Mayi, která je později zabita. Jasper se postupně stává alkoholikem a je znechucen, že jeho vlastní lidé po válce kradli z Mount Weather a Clarke je zas opustila. Monty a Octavia se Jasperovi snaží pomoct a vyrovnat se s jeho ztrátou. Když zjistí, že klíč od A.L.I.E. vymazává všechny dobré vzpomínky, tak si ho odmítne vzít a přemlouvá Raven, aby odešli z tábora. Tu nakonec uspí a vydává se za Clarke, aby ji odstranili čip. Zjišťuje se, že Jasper dostal klíč na Lunině ropné plošině a obrátil se proti Stovce. Po porážce A.L.I.E. je zbaven její kontroly. Ve čtvrté řade se pokouší o sebevraždu, protože lidé mají k přežití jenom šest měsíců. Nakonec zůstává v Arkádii, kde se předávkovává.\n\nIsaiah Washington ztvránil kancléře Theloniuse Jaha, který je otcem Wellse a zvoleným vůdcem Archy. Jaha byl spolu s Marcusem a Jakem Griffinem a jeho rodinou nejlepší přátelé. Nicméně po Jakově smrti a zatčení Clarke se přátelství s Marcusem rozpadá, s Abby se ho však snaží udržet. Na Zemi se setkává s Marcusem a Abby v Camp Jaha a vypráví jim o Městě Světla. Poté se vydává s malou skupinou lidí a Murphym toto místo najít. Zjistí, že Město Světla řídí umělá inteligence A.L.I.E. a z Jahy se stává vůdce nového kultu. Manipuluje s ostatními, aby se spojili a utekli tak od každodenních bolestí. Vedlejší účinky se Jahy netýkají, i když je dokázáno, že Město Světla vymaže dokonce i  dobré vzpomínky. Jaha ztratí vzpomínky na svého syna a po porážce A.L.I.E. je osvobozen z její kontroly. Když vidí všechny ty oběti v Polis, tak ho dostihne tíha viny. Ve čtvrté řadě pomáhá Clarke být vůdkyní. Například se pokusí nalézt bunkr, který by nadcházející událost mohli lidé přežít. Jaha říká, že pokud chtějí přežit druhou jadernou zkázu, tak musejí udělat loterii a zvolit, kdo bude na tom seznamu přeživších. Nakonec se zjistí, že bunkr je nepoužitelný a ten skutečný je v Polis. Pomocí Gaii bunkr nachází a otevírá. Aby se ale rozhodlo, kdo se v bunkru bude nacházet, se uskuteční Konkláve. To vyhraje za lidi Octavie, která v bunkru nechce jenom lidi ale i Zemšťany, ale Jaha a ostatní se tam přemístili už před Konkláve a zavřeli poklop. Bellamy poklop nakonec otevírá a k lidem se přidají Zemšťané. Přesto je kapacita překročena a přes 300 lidí je donuceno odejít z bunkru. Na konci řady bude muset Jaha, Marcus, Abby, Octavie a ostatní lidé a Zemšťané přežít pět let v bunkru.\n\nHenry Ian Cusick ztvránil Marcuse Kanea, který je členem Rady Archy. Když byl Thelonious Jaha kancléřem, tak byl Marcus druhým ve velení. Spolu s Jahou, Jakem Griffinem a jeho rodinou byli přáteli, avšak to dlouho nevydrželo, jelikož byl Jake popraven a Clarke zatčena. Ačkoli vypustil desítky lidí na Arše, aby se na ni prodloužil život, tak se nakonec přeci jen ukazuje, že Země je obyvatelná. Marcus tudíž pracuje s každým a doufá, že to nakonec změní činy jeho minulosti. Na Zemi se stává vůdcem lidí a napravuje své přátelství s Abby Griffinovou a snaží se o mír se Zemšťany a jejich Velitelkou Lexou. Kane se také vyrovná s tím, že Abby se stane nástupcem Jahy. Ve třetí řadě je zvolen za kancléře Pike, protože jako jediný vůdce chce bojovat se Zemšťany. To vede Marcuse k velezradě a následmému uveznění. Poté spolu s ostatními vězni utečou, avšak Lincoln, který jim při útěku pomáhal, je popraven Pikem. Ve čtvrté řade se stále snaží o mír a o to, aby byli zachránění všichni lidé a Zemšťané. To se však nepodaří a nakonec se on a dalších 1200 lidí, mezi kterými jsou i Zemšťané, Abby a Jaha, uchyluje do bunkru pod Polis.\n\nLindsay Morgan ztvránila Raven Reyesovou, která je ambiciozní mechaničkou v nulové gravitaci. Později spolupracuje s Abby Griffin v jejich útěku, avšak je vyslána na Zem jenom ona. Odvážná a inteligentní Raven vede v táboru Stovky komunikaci a vytváří bomby. Od dětství byla s Finnem kamarádka a nakonec se do něj i zamilovala a chodili spolu, poté se ale Finn zamiloval do Clarke. Ve druhé řade se zjistí, že Finn vzal vinu za Raven. Ve třetí řade se pomocí Abby začne zotavovat z úrazu. Neochotně si vzala od Jahy tabletu, ale začala bojovat s vedlejšími účinky, když ji Jasper připomene Finna. Nakonec je díky Clarke osvobozena od A.L.I.E kontroly. Ve čtvrté řade se spojí s Lunou a přesvědčí ji, aby pomohla zachránit všechny na Zemi a odpustí Murphymu, že ji střelil do páteře. Díky čipu, který měla v těle, je schopna používat 90% svého mozku. To však způsobilo záchvat a málem i mrtvici, kvůli které by mohla umřít. Měla halucinace, kdy viděla Beccu a Sinclaira. Sinclair ji přinutí pokračovat v jejím normálním životě, a tak se Raven odvrací od Beccy. Nakonec se spolu s Montym, Harper, Bellamym, Emori, Echo a Murphym vydává pomocí vesmírné rakety k Arše.\n\nRichard Harmon ztvárnil John Murphy, který je jedním z bývalých hlavních rváčů Bellamyho gangu. Poté, co byl neprávem obviněn za vraždu Wellse a málem kvůli tomu lynčován, byl Bellamym vykázán z tábora. Poté, co zjistil, že tím kdo zabil Wellse byla Charlotte, tak ji chtěl vrátit to, co dělali ostatní ze skupiny jemu. Tím ji přiměl, aby spáchala sebevraždu. Později se vážně zraněný vrací do tábora, protože utekl od Zemšťanů, kde byl mučen a vyslýchán. Zdá se, že ho Stovka za pomáhání ostatním přijme zpět, ale později zabije Connora, jednoho z členů, který mu uvázal provaz kolem krku, když byl odsouzen k trestu smrti za své činy. Poté jednoho udusí a nakonec postřelí Raven do páteře. Ve druhé řadě pomáhá Stovce, když se snaží najít své kamarády a dokonce zachrání i Bellamyho před pádem. Poté se vrací do Camp Jaha, kde se mu stejně nelíbí a tak doprovází Jahu do Města Světla. Nakonec najde maják, kde ho Jaha a A.L.I.E uvězní. Opouští ostrov, jelikož nechce být součástí Jahovi šílené mise a odmítne si vzít klič. Z toho důvodu utíká s Emori pryč. Spolu okrádají lidi ve Velitelčině lese, avšak ho nakonec zajali bojovníci a přivezli do Polis. Titus ho mučí, aby získal informace, a Murphy mu nakonec řekne vše, co chce vědět. Titus se později pokouší zabít Clarke, ale omylem postřelí Lexu, která na následky zemře. Titus odstraní z Lexy čip, dává ho Clarke a nakonec spáchá sebevraždu. Ontari udělá z Murphyho nového \"Flamekeepera\", jelikož byl svědkem vyjmutí Plamene z těla Lexy. Líbí se Ontari a ta mu řekla, že pokud se s ním nevyspí, tak ho zabije. Později se spojí s Emori, která je ale pod kontrolou A.L.I.E. a A.L.I.E. jí poví, že měl s Ontari sex. Poté, co je Město Světla zničeno, se kontrola A.L.I.E. rozpadá a Murphy zůstane s Emori. Když zjistí, že přichází druhá jaderná katastrofa, tak se vydává s Emori za Clarke, aby ji pomohl. Nakonec pomáhají s jiným plánem, a to Raven, která mu odpustí, že jí postřelil. Ke konci se spolu s Montym, Harper, Bellamym, Emori, Echo a Raven vydává pomocí vesmírné rakety k Arše.\n\nKelly Hu ztvárnila Callie \"Cece\" Cartwigovou, která byla nejlepší přítelkyní Abigail Griffin a komunikačním důstojníkem na Arše. Calli je poprvé viděna, jak mluví s lidmi na Arše o Stovce, která byla vyslána na Zem. Řekla, že v tuto chvíli nemůže nic potvrdit ani popřít. Když zjistí, že Abigail Griffin má být popravena, tak se vydává za Marcusem Kanem a říká mu, že nemůže jen tak zabít někoho, kdo s ním nesouhlasí. Odpoví ji, že nemůže udělat nic, aby to zastavil. I přesto ho prosí, aby dal Abby amnestii. Řekne ji, že bez ohledu na to, co cítí, nic nemůže udělat. Když je čas popravy, tak se Callie vydává spolu s Abigail na místo popravy a přemohou jí slzy. Obejme Abigail a i přes příkaz stáží ji odmítá vydat. Abby jí požádá, aby se postarala o její dceru. Poté, co se dveře přetlakové komory zavřou, se objeví kancléř Thelonious Jaha a požaduje okamžité zastavení vypuštění. Callie je nadšená, že má zpět svou kamarádku. Jason Rothenberg uvedl, že kvůli nákladům byla Kelly Hu propuštěna po prvním dílu.\n\nRicky Whittle ztvárnil Lincolna, který byl Zemšťanem, jež zachránil Octavii. Ta se do něho zamiluje a postupně rozvíjí svůj romantický vztah. Lincoln Stovce několikrát pomůže, a proto je u svého lidu považován za zrádce. Později je zdrogován a stane se z něho Smrtonoš. Nakonec je vyléčen a usídlí se s ostatními lidmi a Octavií do Camp Jaha, později Arkádii. Když se Pike stane kancléřem, tak je Lincoln spolu s dalšími lidmi obviněn za velezradu. Lincoln se snaží zachránit ostatní jeho spoluvězně před popravou, mezi nimi například i Marcuse nebo Sinclaira. Ti to zvládnou do bezpečí, avšak Lincoln je popraven Pikem střelou do hlavy.\n\nZach McGowan ztvárnil krále Roana, který byl uprchlíkem národa Ledových, jež unesl Clarke, aby ji následně předal Lexe. Je synem královny Nia, přičemž později se stává králem národa Ledových, protože Lexa zabije jeho matku. Podporuje Ontari jako novou Velitelku a pokouší se vystopovat Clarke, která utekla s tzv. Flame (Plamenem). Roan a Clarke místo toho vytvoří alianci, aby Ontari mohla pomocí Plamene vypnout A.L.I.E., ale plán se nezdaří, jelikož je Roan střelen Kanem. Je zachráněn, když Clarke a Abby vytáhnou z jeho hrudníku kulku. Echo se snaží zabít Clarke a také zajistit Roanovu vládu na 13 klany. Nicméně mu Clarke dává Plamen neboli umělou inteligenci A.L.I.E. 2, aby zachránil lid před druhou jadernou zkázou, která nastane za 6 měsíců. Později ukončuje se Skaikru spojenectví, ale je Clarke přesvědčen, že můžou společně sdílet Arkádii dokud nenastane zkáza. Na konci čtvrté řady je v Konkláve zabit Lunou.\n\nTasya Teles ztvárnila Echo, která je členkou národa Ledových, jež byla uvězněna v Mount Weather. Zachrání život Bellamymu, který ji nakonec bude důvěřovat a pomůže ji uniknout. Později ho však zradí a s její pomocí Ledoví zničí Mount Weather. Po událostech, co se stali ve Městě Světla, obviňuje Skaikru za všechny ztráty a chce popravit Clarke. Stává se královským strážcem a bodyguardem Roana, ale je nakonec vyhoštěna za její zasahování do války. Pomáhá Octavii s otevřením bunkru, ale Octavie pomůže jen Azgedě (národu Ledových) a ne ji, protože je stále naštvaná na to, co všechno způsobila. Nakonec Echo bojuje proti Zemšťanům, kteří chtějí zabit Clarke a za to ji ostatní poskytnou ochranu. Spolu s Montym, Harper, Bellamym, Emori, Murphym a Raven se vydává pomocí vesmírné rakety k Arše.\n"}
{"id": "1352572", "url": "https://cs.wikipedia.org/wiki?curid=1352572", "title": "Střelec roku", "text": "Střelec roku\n\nStřelec roku je anketa, která je od roku 1999 vyhlašována každý rok Českým střeleckým svazem a hlasováním mezi profesionálními trenéry se oceňují nejlepší střelci uplynulé sezóny. Uděluje se v kategoriích Muži a ženy, junioři a juniorky a talent roku.\n"}
{"id": "1352573", "url": "https://cs.wikipedia.org/wiki?curid=1352573", "title": "Kirsch", "text": "Kirsch\n\nPříjmení Kirsch nese více různých osobností:\n\n"}
{"id": "1352575", "url": "https://cs.wikipedia.org/wiki?curid=1352575", "title": "Pavel Navrkal", "text": "Pavel Navrkal\n\nPavel Navrkal (* 8. září 1943, Třebíč) je český spisovatel a historik. V roce 2018 obdržel Cenu města Třebíče.\n\nV roce 1955 začal hrát hokej v Jiskře Třebíč (nynější SK Horácká Slavia Třebíč), posléze hrál také ve Spartaku Ústí nad Labem a pak působil jako trenér hokejistů v Třebíči, s trénováním skončil v roce 1997. Profesně působil ve společnosti Uniplet Třebíč. Po odchodu do důchodu působil jako spisovatel a historik a věnoval se převážně historii třebíčského sportu. V roce 2003 napsal knihu \"Hoši, děkujeme\" o historii třebíčského hokeje, v roce 2005 pak knihu \"Hráli pro slávu Třebíče\" o historii třebíčského fotbalu a v roce 2014 napsal knihu \"Třebíč a královna\" o historii atletiky v Třebíči. Některé knihy, například pohádkové, napsal společně s Vlastimilem Tomanem.\n\n\n\n"}
{"id": "1352577", "url": "https://cs.wikipedia.org/wiki?curid=1352577", "title": "Cambridge University Ice Hockey Club", "text": "Cambridge University Ice Hockey Club\n\nCambridge University Ice Hockey Club, též znám pod názvem Cambridge University Blues, je anglický univerzitní klub ledního hokeje, který sídlí ve městě Cambridge v nemetropolitním hrabství Cambridgeshire. Od sezóny 2004/05 působí v British Universities Ice Hockey Association, nejvyšší univerzitní soutěži ledního hokeje ve Spojeném království. Klubové barvy jsou světle modrá a bílá.\n\nZa tradiční rok založení je považován letopočet 1885. V tomto roce došlo ve Svatém Mořici k přátelskému utkání Cambridge s týmem Oxfordské univerzity. Tento zápas je mimo jiné Hokejovou síní slávy a Mezinárodní federací ledního hokeje považován za vůbec první odehraný zápas ledního hokeje na území evropského kontinentu. V roce 1900 došlo k dalšímu společnému měření sil, tentokráte na londýnským Princes Skating Club. Zde byl také poprvé použit termín Ice Hockey Varsity Match. V roce 2017 byl odehrán již 99. ročník Varsity Matche.\n\nSvé domácí zápasy odehrává v Peterborough na tamějším Peterborough Ice Rink s kapacitou 1 500 diváků.\n\nZdroj: \n\n\nZdroj: \n\n\n\n"}
{"id": "1352578", "url": "https://cs.wikipedia.org/wiki?curid=1352578", "title": "Jurčo", "text": "Jurčo\n\nPříjmení Jurčo nese více různých osobností:\n\n"}
{"id": "1352579", "url": "https://cs.wikipedia.org/wiki?curid=1352579", "title": "Hraběta", "text": "Hraběta\n\nPříjmení Hraběta nese více různých osobností:\n\n\n"}
{"id": "1352580", "url": "https://cs.wikipedia.org/wiki?curid=1352580", "title": "Bufka", "text": "Bufka\n\nPříjmení Bufka nese více různých osobností:\n\n"}
{"id": "1352581", "url": "https://cs.wikipedia.org/wiki?curid=1352581", "title": "Velebný", "text": "Velebný\n\nPříjmení Velebný nese více různých osobností:\n\n"}
{"id": "1352582", "url": "https://cs.wikipedia.org/wiki?curid=1352582", "title": "Rytina (rozcestník)", "text": "Rytina (rozcestník)\n\nRytina může být:\n\n"}
{"id": "1352583", "url": "https://cs.wikipedia.org/wiki?curid=1352583", "title": "Rojko", "text": "Rojko\n\nPříjmení Rojko nese více různých osobností:\n\n"}
{"id": "1352584", "url": "https://cs.wikipedia.org/wiki?curid=1352584", "title": "Mojžiš", "text": "Mojžiš\n\nPříjmení Mojžiš nese více různých osobností:\n\n\n"}
{"id": "1352585", "url": "https://cs.wikipedia.org/wiki?curid=1352585", "title": "Aurore", "text": "Aurore\n\nAurore může být:\n\n\n"}
{"id": "1352590", "url": "https://cs.wikipedia.org/wiki?curid=1352590", "title": "Oxford Canadians", "text": "Oxford Canadians\n\nOxford Canadians byl anglický amatérský klub ledního hokeje, který sídlil ve městě Oxford v nemetropolitním hrabství Oxfordshire. Založen byl v roce 1905 kanadskými studenty Oxfordské univerzity. V roce 1910 se měl stát účastníkem Mistrovství Evropy v ledním hokeji. Kongres tehdy zvažoval i možnost hrát mistrovství světa, v němž by Oxford reprezentoval Kanadu. Sešlo, ale z toho a Oxford se zúčastnil mimo soutěž. Vítězní Britové s nimi doma prohráli, a v Les Avants se jim raději vyhnuli. Oxford porazil Němce 4:0, Belgičany 6:0 a Švýcary 8:1.\n\nV letech 1911–1912 se Canadians po úspěších na ME zúčastnily Turnaje LIHG. První rok v turnaji klub zvítězil bez ztráty bodu, druhý rok se umístil na stříbrné pozici. Zanikl v roce 1914 v důsledku vypuknutí první světové války. Klubové barvy byly červená a bílá.\n\nZajímavostí je, že Canadians vůbec jako první klub na světě použil červený javorový list jako logo na svůj dres.\n\n\n"}
{"id": "1352593", "url": "https://cs.wikipedia.org/wiki?curid=1352593", "title": "María Guadalupe Gonzálezová", "text": "María Guadalupe Gonzálezová\n\nMaría Guadalupe González Romero, zkráceně Lupita (* 9. ledna 1989 Ciudad de México) je mexická reprezentantka ve sportovní chůzi. Je příslušnicí mexického námořnictva, trénuje ji Juan Hernández. Původně se věnovala boxu, kvůli problémům s udržením optimální váhy přesedlala na atletiku; zpočátku závodila v běhu na střední vzdálenosti, po zranění menisku se stala chodkyní.\nJe mistryní Střední Ameriky a Karibiku v závodě na 10 000 metrů z roku 2013, vyhrála na dvacetikilometrové trati na Panamerických hrách 2015 a na mistrovství světa družstev v chůzi 2016 (v cíli byla druhá, ale vítězná Číňanka Liou Chung byla dodatečně diskvalifikována kvůli dopingu), ve stejné disciplíně získala stříbrnou medaili na olympiádě 2016 i na mistrovství světa v atletice 2017. V celkovém pořadí seriálu IAAF Race Walking Challenge byla první v roce 2016 a druhá v roce 2017. \n\n\n"}
{"id": "1352596", "url": "https://cs.wikipedia.org/wiki?curid=1352596", "title": "Nico, 1988", "text": "Nico, 1988\n\nNico, 1988 je italsko-belgický životopisný film, který natočila režisérka Susanna Nicchiarelli podle vlastního scénáře. Film sleduje poslední dva roky života zpěvačky Nico (1987–1988). Její roli ve filmu ztvárnila dánská herečka a zpěvačka Trine Dyrholm. V dalších rolích se představili například John Gordon Sinclair, Sandor Funtek a Francesco Colella. V září 2017 zakoupila distributorská práva na film společnost Magnolia Pictures.\n"}
{"id": "1352599", "url": "https://cs.wikipedia.org/wiki?curid=1352599", "title": "Mohr", "text": "Mohr\n\nMohr může označovat:\n\n\n\n\n"}
{"id": "1352600", "url": "https://cs.wikipedia.org/wiki?curid=1352600", "title": "Milde", "text": "Milde\n\nPříjmení Milde nese více různých osobností:\n\n"}
{"id": "1352602", "url": "https://cs.wikipedia.org/wiki?curid=1352602", "title": "Freund", "text": "Freund\n\nPříjmení Freund (Freundová) nese více různých osobností:\n"}
{"id": "1352603", "url": "https://cs.wikipedia.org/wiki?curid=1352603", "title": "Devátý", "text": "Devátý\n\nPříjmení Devátý nese více různých osobností:\n\n"}
{"id": "1352604", "url": "https://cs.wikipedia.org/wiki?curid=1352604", "title": "Brno-Židenice (železniční zastávka)", "text": "Brno-Židenice (železniční zastávka)\n\nBrno-Židenice je železniční zastávka a odbočka v Brně. Je součástí příměstské železniční dopravy, ale zastavují zde i mezinárodní vlaky RegioJet. Poblíž zastávky se nachází terminál pro městské a příměstské autobusy IDS JMK.\n\nZastavují zde linky S2, S3 a S6. Všechny jsou zaintegrované (IDS JMK). Linka S2 vede z Březové nad Svitavou přes Moravskou Chrastovou, Rozhraní, Letovice, Letovice zastávku, Zboněk, Svitávku, Skalici nad Svitavou, Doubravice nad Svitavou, Rájec-Jestřebí, Dolní Lhotu, Blansko město, Blansko, Adamov zastávku, Adamov, Babice nad Svitavou, Bílovice nad Svitavou a seřazovací nádraží Brno-Maloměřice. Po zastavení v Židenicích linka pokračuje přes Brno hlavní nádraží, Brno Chrlice, Sokolnice-Telnice, Hostěrádky-Rešov a Zbýšov. Linka S2 končí v Křenovicích na horním nádraží.\n\nDalší je linka S3. Úsek Žďár nad Sázavou – Níhov je nezaintegrovaný. Úsek Níhov – Břeclav je zaintegrovaný. V úseku Žďár nad Sázavou – Níhov (nezaintegrovaný) jede přes Ostrov nad Oslavou, Laštovičky, Sklené nad Oslavou, Křižanov, Ořechov, Osovou Bítýšku a Vlkov u Tišnova. V úseku Níhov – Břeclav (zaintegrovaný) jede přes Řikonín, Dolní Loučky, Tišnov, Hradčany, Čebín, Kuřim, Českou, Brno-Řečkovice, Brno-Královo Pole, Brno-Lesná. Po zastavení v Židenicích linka pokračuje přes Brno dolní nádraží, Modřice, Popovice u Rajhradu, Rajhrad, Vojkovice nad Svratkou, Hrušovany u Brna, Žabčice, Vranovice, Pouzdřany, Popice, Šakvice, Zaječí, Rakvice, Podivín a Ladná.\n\nLinka S6 vede z Brna hlavního nádraží přes Brno-Židenice, Brno-Slatinu, Šlapanice zastávku, Šlapanice, Ponětovice, Blažovice, Křenovice dolní nádraží, Slavkov u Brna, Křižanovice, Marefy, Bučovice, Nevojice, Nesovice, Brankovice, Nemotice, Jestřabice, Bohuslavice u Kyjova, Kyjov, Kyjov zastávku, Vlkoš, Vracov, Bzenec, Veselí nad Moravou a Veselí nad Moravou-Milokošť. Úsek Veselí nad Moravou-Milokošť – Staré Město u Uherského Hradiště ( – Uherský Brod – Bylnice) je nezaintegrovaný. V úseku Veselí nad Moravou-Milokošť – Bylnice (nezaintegrovaný) linka jede přes Uherský Ostroh, Ostrožskou Novou Ves, Ostrožskou Novou Ves lázně, Kunovice, Vésky, Popovice u Uherského Hradiště, Hradčovice, Havřice, Uherský Brod, Újezdec u Luhačovic, Šumice, Nezdenice, Záhorovice, Bojkovice, Bojkovice město, Pitín zastávku, Hostětín, Slavičín, Divnice, Bohuslavice nad Vláří a Popov.\n\nDálkovou železniční dopravu zde zajišťuje společnost RegioJet. Linky RegioJet zastavující v Židenicích jsou: Praha – Brno, Praha – Bratislava a Praha – Vídeň.\n\nŽidenické nádraží je obsluhováno tramvají přes zastávku Kuldova. Na zastávce jezdí tramvajové linky 2 a 3. Linka číslo 2 jede ze Staré osady přes Hlavní nádraží, Nové sady, Moravanské lány do Modřic. V centru města má 3 zastávky: Malinovského náměstí, Hlavní nádraží a Nové sady.\n\nLinka 3 vede ze Staré osady přes Moravské náměstí, Žabovřesky, Komín, Přístaviště na Rakoveckou. Dopravu obou linek zajišťuje DPMB.\n\nZastavuje zde i mnoho autobusových linek MHD: 55, 58, 64, 78 a E75. Všechny linky spojují židenické nádraží s okrajovými částmi Brna (Tuřany, Líšeň a Slatina) nebo s nákupními centry v Modřicích (Olympia, Decathlon, OBI). Přepravu zajišťuje DPMB.\n\nZastavují zde i příměstské (regionální) autobusy linky 201 a 202. Linka 201 vede z Židenic přes Starou osadu, Ochoz u Brna, Březinu, Křtiny, Habrůvku do Jedovnic. Prochází zónami 100, 101, 210, 220 a 232. Přepravu zajišťuje ČAD Blansko.\n\nZastavuje zde i linka 202. Vede z Židenic přes Jírovu, Ochoz u Brna do Hostěnic. Prochází zónami 100, 101, 210 a 720. Přepravu zajišťuje BDS-BUS.\n\n"}
{"id": "1352609", "url": "https://cs.wikipedia.org/wiki?curid=1352609", "title": "Sergio Ramírez Mercado", "text": "Sergio Ramírez Mercado\n\nSergio Ramírez Mercado (* 5. srpna 1942, Masatepe, departement Masaya) je nikaragujský spisovatel, novinář, právník a také politik, který se stal v listopadu roku 2017 nositelem Cervantesovy ceny za literaturu. \n\nSergio Ramírez Mercado ukončil v roce 1964 studium práv na Nikaragujské národní autonomní univerzitě ().\n\nJe autorem řady různých prozaických literárních útvarů, jež jsou dle jeho vlastního vyjádření nejenom obecnou historickou kronikou Nikaraguy, nýbrž samotné Latinské Ameriky (srov. „\"Mi literatura es una crónica general de mi país, y en general de América Latina.“\"), a mezi něž výběrově náleží \"Margarita, está linda la mar; Adiós muchachos; No me vayan a haber dejado solo,\" či \"Castigo divino\". \n"}
{"id": "1352610", "url": "https://cs.wikipedia.org/wiki?curid=1352610", "title": "Smetánka", "text": "Smetánka\n\nSmetánka může být:\n\n\n\n"}
{"id": "1352614", "url": "https://cs.wikipedia.org/wiki?curid=1352614", "title": "Gábriš", "text": "Gábriš\n\nPříjmení Gábriš nese více různých osobností:\n\n"}
{"id": "1352616", "url": "https://cs.wikipedia.org/wiki?curid=1352616", "title": "Olešná (zámek)", "text": "Olešná (zámek)\n\nOlešná je tvrz přestavěná na zámek ve stejnojmenné obci v okrese Rakovník. Založena byla na počátku šestnáctého století. Ještě v tomtéž století byla tvrz přestavěna na renesanční zámek a další přestavba proběhla na konci osmnáctého století v pozdně barokním slohu. Od první poloviny devatenáctého století byl zámek využíván pouze k hospodářským účelům.\nOd roku 1958 je chráněn jako kulturní památka ČR.\n\nPrvním panským sídlem v Olešné byla tvrz, kterou si v roce 1507 nechal postavit Jiří Birka z Násilé (též Jiří z Ebersdorfu). Od jeho synů Jiříka a Václava ji před rokem 1529 (nebo v roce 1530) koupil Jan Šlovský ze Šlovic. Obchod potvrdil král Ferdinand I. Jan Šlovský panství roku 1548 rozšířil o Přílepy a později také o Svojetín, Veclov a další vesnice. Kromě toho přestavil tvrz v Olešné na renesanční zámek.\n\nPanství po Janu Šlovském zdědili synové Jiří a Kryštof Šlovští ze Šlovic. Kryštof svého bratra přežil o deset let a majetek zdědil jeho syn Adam Šlovský, který se oženil s Kateřinou Rozálií z Renšperka a Držkovic. Adam zemřel bez potomků v roce 1616 a po vdově panství převzala Adamova sestra Lidmila provdaná za Adama Kaplíře ze Sulevic. Ta žila na zámku se svým druhým manželem Janem Bedřichem Cukrem z Tamfeldu až do roku 1631, kdy jej předala dceři Anně Kateřině. Anna Kateřina Olešnou vyměnila se svým manželem Kryštofem Jaroslavem Krakovským z Kolovrat za polovinu panství Šípy. Před manželovou smrtí v roce 1659 však získala Olešnou zpět a roku 1668 ji prodala hraběnce Anně Zuzaně Khunové z Lichtenberka, rozené z Meggau. Po ní se majitelkou stala Lidmila Cellerová. Její manžel Matěj Leopold z Rosenfeldu, hejtman rakovnického kraje, Olešnou vyměnil za Zduchovice s Janem Františkem z Kaiserštejna. Další majitelé se často střídali. Do dějin zámku se výrazněji zapsal až hrabě Jan Štěpán Meraviglia Grivelli, který ho nechal barokně přestavět.\n\nRoku 1838 Olešnou koupil Karel Egon II. z Fürstenbergu, který zámek začal využívat jen k hospodářským účelům. Sloužil jako skladiště chmele nebo jako ubytovna zaměstnanců. Po roce 1918 zámek převzalo město Rakovník a po několik dalších majitelů. Po druhé světové válce byl zámecký areál upraven pro potřeby Strojní a traktorové stanice Rakovník. Po roce 1990 získali v restituci potomci původních majitelů. Roku 2013 se zchátralý zámek pokusili koupit manželé Zálešákovi a krátce ho zpřístupnili veřejnosti. Nepodařilo se jim zaplatit plnou prodejní cenu, v důsledku čehož se dostali do sporu s majiteli, a zámek byl znovu uzavřen.\n\nZámek je jednopatrová trojkřídlá budova. Nádvorní průčelí středního křídla je zdůrazněno trojbokým štítem s hodinami, pod kterým se nachází balkon na kamenných krakorcích se znaky rodu Meravigliů. Pod balkonem je vchod do budovy. Ve vstupní hale začáná dvouramenné schodiště do prvního patra na pilířích s čabrakovými hlavicemi a s kuželkovým zábradlím. Ve stěnách nad schodištěm jsou výklenky pro sochy. V první patře severozápadního křídla se dochovala štuková výzdoba čtyř pokojů a ve východním křídle nástěnné malby zámku a dalších sídel Meravigliů.\n\nZámeckou budovu původně obklopoval rozsáhlý areál, jehož součástí byl francouzský park, zahrady, sady, ohrada pro výcvik koní a hospodářské budovy.\n\n"}
{"id": "1352617", "url": "https://cs.wikipedia.org/wiki?curid=1352617", "title": "Seznam dílů seriálu 13. okrsek", "text": "Seznam dílů seriálu 13. okrsek\n\nToto je seznam dílů seriálu \"13. okrsek\".\n\n<onlyinclude>\n</onlyinclude>\n\n"}
{"id": "1352620", "url": "https://cs.wikipedia.org/wiki?curid=1352620", "title": "Princes Ice Hockey Club", "text": "Princes Ice Hockey Club\n\nPrinces IHC (celým názvem: Princes Ice Hockey Club) byl anglický amatérský klub ledního hokeje, který sídlil v londýnském obvodu Hammersmith a Fulham. Založen byl v roce 1896 v Hammersmithu. Patřil mezi první založené kluby ledního hokeje ve Spojeném království. Na počátku dvacátého století býval častým reprezentantem britského národního výběru na reprezentačních turnajích (především Turnaje LIGH v letech 1911, 1913 a 1914). V roce 1908 se stal vítězem hokejového turnaje v Berlíně, což byla vůbec první mezinárodní soutěž v ledním hokeji. Zanikl v roce 1914 v důsledku vypuknutí první světové války.\n\nSvé domácí zápasy odehrával na Princes Skating Club v Hammersmithu.\n\n\n"}
{"id": "1352633", "url": "https://cs.wikipedia.org/wiki?curid=1352633", "title": "Šamanicha", "text": "Šamanicha\n\nŠamanicha (\"Nitraria\") je rod rostlin z čeledi šamanichovité. Jsou to slanomilné keře s dužnatými jednoduchými listy a drobnými pětičetnými květy. Plodem je peckovice. Rod zahrnuje asi 8 druhů. Je rozšířen na solných pouštích, slaniskách a mořských pobřežích některých oblastí Asie, Evropy, Afriky a Austrálie. V české květeně není zastoupen.\n\nŠamanichy jsou keře, dorůstající výšky 0,5 až 2 metry. Často jsou trnité. Listy jsou jednoduché, dužnaté až sukulentní, řapíkaté až téměř přisedlé, střídavé nebo ve svazečcích, s drobnými palisty. Květy jsou drobné, pětičetné, s výjimkou druhu \"Nitraria billardierei\" oboupohlavné, jednotlivé nebo uspořádané ve volných vijanovitých vrcholících. Kalich je vytrvalý, složený z 5 volných nebo jen na bázi srostlých lístků. Koruna je žlutozelená nebo bílá, pětičetná. Tyčinek je 15 nebo řidčeji jen 10 a jsou nitkami přirostlé k okraji květního terče. Semeník je svrchní, srostlý ze 3 (až 6) plodolistů, k vrcholu se postupně zužující. Na jeho vrcholu jsou 3 (až 6) sbíhavé blizny. Plodem je jednosemenná peckovice připomínající bobuli.\n\nRod šamanicha zahrnuje 8 druhů. Je rozšířen v jihovýchodní Evropě, severní a severovýchodní Africe, Jihozápadní Asii, Arábii, Střední Asii, Mongolsku, Číně a Austrálii. Šamanichy rostou v solných pouštích a bažinách a na pobřežních dunách.\nV Evropě rostou 2 druhy. \"Nitraria schoberi\" zasahuje do jihovýchodní Evropy (Rumunsko a jižní Rusko), \"Nitraria komarovii\" roste v jižním Rusku.\nV Austrálii se vyskytuje pouze druh \"Nitraria bellardierei\".\n\nŠamanichy jsou slanomilné rostliny neboli halofyty, přičemž náležejí v tomto ohledu mezi nejodolnější rostliny. Množství soli v sušině může dosahovat až 14 %.\n\nNejblíže příbuzné rody jsou \"Peganum\", \"Malacocarpus\" a \"Tetradiclis\", které jsou některými taxonomy společně s rodem \"Nitraria\" řazeny do čeledi \"Nitrariaceae\", zatímco v jiném pojetí zahrnuje čeleď \"Nitrariaceae\" pouze rod \"Nitraria\" a ostatní rody jsou oddělovány do čeledi \"Tetradiclidaceae\".\n\nVýznam šamanich je spíše lokální.\nPlody \"Nitraria retusa\" byly v Arábii používány k intoxikaci. Druh \"Nitraria schoberi\" slouží jako zdroj soli a paliva v pouštních oblastech. Dužnaté listy okusují velbloudi a kozy. Rostliny v některých oblastech zabraňují větrné erozi a lze je použít k odsolování půd.\n\n"}
{"id": "1352635", "url": "https://cs.wikipedia.org/wiki?curid=1352635", "title": "Bruntálský betlém", "text": "Bruntálský betlém\n\nBruntálský betlém, stejně jako betlém v Mohelnici, vytvořil Josef Nedomlel, řezbář ze Starého Města, v letech 1956 – 1958. Figurky jsou vyřezány z lipového dřeva a jsou ve velké většině pohyblivé. Domky betléma jsou zmenšeninou skutečných domů v Bruntále a okolí. Tvůrce betléma, Josef Nedomlel (*1909) zemřel v roce 1990, ve Starém Městě. Po jeho smrti převzal vyřezávání betléma jeho syn František, žijící v Bruntále a ten také přidal do betléma další figurky a nové objekty. Přibyla tak nová kovárna, tkalcovna, zvonička i bruntálská hřbitovní kaple sv. Michala a nové figurky, například muzikanti, horníci, dřevorubci a hrající si děti. Stavbu betléma provádí každý rok pastorační asistent bruntálské farnosti Karel Peschke. Do budoucna plánují František Nedomlel a Karel Peschke ještě další rozšíření betléma, zejména o dílny starých řemesel s postavami. V roce 2017 už měl betlém 112 figurek/postav, 79 figurek/zvířat, 34 objektů, z toho 21 v pohybu, studnu, stromky, imitaci skal a schodiště. V době vánočních svátků je betlém instalován v boční kapli sv. Kříže, ve farním kostele Nanebevzetí Panny Marie v Bruntále. Expozice je barevně osvětlena a doprovázena hudební kulisou, sestavenou z vánočních koled.\n\n\n"}
{"id": "1352639", "url": "https://cs.wikipedia.org/wiki?curid=1352639", "title": "Ebrahim Nafae", "text": "Ebrahim Nafae\n\nEbrahim Nafae (12. ledna 1934 – 1. ledna 2018) byl egyptský novinář. Narodil se v Suezu a studoval v Káhiře. Následně začal pracovat jako reportér pro zpravodajskou agenturu Reuters. Později působil v rozhlasu a byl editorem státního deníku \"Al Gomhuria\". V letech 1979 až 2005 byl editorem deníku \"Al-Ahram\". Rovněž byl chief executive officerem (CEO) tohoto deníku. Byl přítelem prezidenta Husního Mubáraka a po revoluci v roce 2011 opustil zemi. V roce 2017 se začal zhoršovat jeho zdravotní stav a později podstoupil operaci kvůli rakovině, avšak dne 1. ledna 2018 v Dubaji ve věku 83 let zemřel.\n"}
{"id": "1352648", "url": "https://cs.wikipedia.org/wiki?curid=1352648", "title": "Dub (tvrz, okres Rakovník)", "text": "Dub (tvrz, okres Rakovník)\n\nDub (též \"Na Starém zámku\") je zaniklá tvrz u Svojetína v okrese Rakovník. Dochovalo se po ní částečně zaniklé tvrziště chráněné jako kulturní památka. Tvrziště leží necelé dva kilometry jihozápadně od Svojetína.\n\nPrvním známým majitelem tvrze byl snad Jan Čihák z Dubu připomínaný roku 1393 a snad s ní souvisel také Zikmund z Dubu uvedený v pamětech plaského kláštera. Později získali panství Kolovratové a připojili ho ke Krakovci. V roce 1539, ze kterého pochází jediná konkrétní zpráva o tvrzi, se Dub uvádí jako pustá tvrz a ves. Tvrziště je také možné spojit se zaniklou středověkou vesnicí Slavošov, která stála v těsném sousedství na lokalitě zvané \"Na Slovanském\" (\"Na Šlovickém\"). V obou případech lze předpokládat, že tvrz zanikla během husitských válek v roce 1421.\n\nTvrziště mívalo oválný nebo obdélný půdorys s rozměry 100 × 80 metrů, ale jižní část zanikla rozoráním. Jádro tvrze bývalo šestnáct metrů dlouhé a obklopoval ho dosud znatelný příkop až šest metrů široký a přibližně 1,3 metru hluboký, před kterým je ještě mohutný val. Průměr dochované části tvrziště je asi čtyřicet metrů. Pozůstatky zástavby se dochovaly v podobě dvou prohlubní. Objekt čtvercového půdorysu je torzem suterénu nebo sklepa, nad kterým mohla stát nejspíše věžovitá stavba (snad dřevěná věž na kamenné podezdívce).\n\n"}
{"id": "1352649", "url": "https://cs.wikipedia.org/wiki?curid=1352649", "title": "Virgo (detektor)", "text": "Virgo (detektor)\n\nVirgo je detektor gravitačních vln umístěný v Itálii u města Pisa. Byl postaven v roce 2000. Provozuje jej konsorcium EGO (European Gravitational Observatory), které původně založily Itálie a Francie; později k nim přistoupily ještě Nizozemí, Španělsko, Polsko a Maďarsko. \n\nPrvním záznamem gravitačních vln byly 14. srpna 2017 vlny označované jako GW170814, které byly vyprodukovány srážkou dvou černých děr. Šlo o první vlny zachycené současně detektory LIGO a Virgo. O tři dny později následovala známější detekce GW170817, při níž byly poprvé zaznamenány vlny způsobené srážkou dvou neutronových hvězd – jevem označovaným jako kilonova. \n\nDetektor pracuje stejně jako známější americký detektor LIGO na principu porovnávání dvou identických laserových paprsků v interferometru. Je tvořen dvěma rameny o délce 3 km svírajícími pravý úhel. V nich jsou ve vakuu vyslány dva identické laserové paprsky, které se na konci ramen odrazí od zrcadel a v místě styku se v interferometru porovnají. V nerušeném prostoru by měly být jejich dráhy ideálně stejné a paprsky by tedy měly dorazit ve stejné fázi. Pokud však zařízením projdou gravitační vlny, délky obou ramen se nepatrně změní a paprsky se potkají fázově posunuté. Výsledný paprsek by tak měl mít jinou intenzitu než ve stavu bez gravitačních vln.\n\nDetektor Virgo úzce spolupracuje s dvěma americkými detektory LIGO, protože jen kombinací všech tří měření je možné určit místo na obloze, odkud gravitační vlny přišly. \n\nV první fázi pozorování detektor Virgo nezachytil žádné gravitační vlny. Proto byl v roce 2011 odstaven a vylepšen: byl vybaven novými zrcadly, byla vylepšena jeho odolnost proti středním zemětřesením a bylo zvýšeno vakuum v prostoru, v němž se paprsek pohybuje. Citlivost detektoru tím vzrostla více než 10×. Do provozu byl uveden pod označením Advanced Virgo koncem roku 2016.\n\n"}
{"id": "1352653", "url": "https://cs.wikipedia.org/wiki?curid=1352653", "title": "Čon Čong-kuk", "text": "Čon Čong-kuk\n\nČon Čong-kuk ( , anglický přepis: \"Jeon Jung-kook\"; * 1. září 1997, Pusan), uměleckým jménem Jungkook, je zpěvák, tanečník a nejmladší člen skupiny Bangtan Boys, v pozici hlavního vokalisty. Umí mluvit korejsky, japonsky a trochu anglicky. Má staršího bratra jménem Jeon Jung-hyun. Chodil na školu Baekyang Middle School, ze které přestoupil na Soulskou konzervatoř. V únoru 2017 odmaturoval.\n\nV roce 2010 se přihlásil do talentové show Superstar K2, ze které však vypadl. Po jeho neúspěchu se o něj začalo ucházet 7 společností, ze kterých si vybral Big Hit Entertainment. V roce 2011 byl poslán do tanečního studia, aby se naučil různé druhy tance. Byl poslán i do USA, aby se naučil lépe tančit, protože při tančení neprojevoval žádné emoce. Po návratu z USA dokonce přemýšlel o tom, že by se věnoval pouze tanci a tím pádem by nebyl členem BTS, ostatní členové mu to však úspěšně rozmluvili. V roce 2013 spolu s dalšími 6 členy debutoval se skladbou \"No More Dream\" z alba \"2 Cool 4 Skool\".\n"}
{"id": "1352654", "url": "https://cs.wikipedia.org/wiki?curid=1352654", "title": "V (zpěvák)", "text": "V (zpěvák)\n\nV (* 30. prosince 1995 Tegu), rodným jménem Kim Tche-hjong (, anglický přepis: \"Kim Tae-hyung\"), je jihokorejský zpěvák, hudební skladatel, herec, tanečník a člen skupiny BTS. Spolu se svými mladšími sourozenci (sestrou Kim Eon Jin a bratrem Kim Jeong Gyuem) se narodil farmářům.\n\nTche-hjongova kariéra začala, když v roce 2014 se svým spoluhráčem Dži-minem na oslavu maturity zremixovali a nahráli na Soundcloud skladbu \"Old School Love ft. Ed Sheeran\". 13. června 2013 jakožto člen BTS debutoval se skladbou \"No More Dream\" z alba \"2 Cool 4 Skool.\"\n\nDo skupiny Bangtan Boys se přidal v roce 2011, avšak jako oficiální člen kapely byl představen až v roce 2013. Společně s dalšími produkoval na hity jako \"Fun Boyz\" (který vypracoval s dalším členem BTS jménem Suga) nebo \"Hold Me Tight\", který byla součástí alba \"The Most Beautiful Moment in Life, Part 1\". K písni \"Run\", z alba \"The Most Beautiful Moment in Life, Part 2\" složil hudbu\",\" která byla doplněna zpěvem od Čona Čong-kuka. Tche-hjong neoficiálně vydal ve spolupráci s J-Hopem (J-Hope - člen BTS) coververzi skladby \"Hug Me.\" Dále se proslavil coververzí skladby \"Someone Like You\" od Adele.\n\nV roce 2016 udělal filmový debut v historickém dramatu \"Hwarang: The Poet Warrior Youth\". Kromě toho spolupracoval s Jinem na písni k filmu \"Hwarang\" jménem \"Even If I Die, It's You\". 8. června 2017 vydal na oslavu 4. výročí kapely BTS skladbu \"4 o'clock\", ve které vystupuje RM.\n"}
{"id": "1352659", "url": "https://cs.wikipedia.org/wiki?curid=1352659", "title": "Květnatá bučina", "text": "Květnatá bučina\n\nKvětnatá bučina je klimaxové lesní společenstvo, typ druhově bohaté bučiny na kvalitních, úživných substrátech. Dominantní dřevinou je buk lesní, významnou příměs dříve tvořila i jedle bělokorá.\n\nSvaz \"Fagion sylvaticae\" (Květnaté bučiny a jedliny) je dělen do pěti asociací. V \"Katalogu biotopů ČR\" mají kód L5.1; asociace horských klenových bučin je v něm pojata jako samostatný biotop pod kódem L5.2.\n\nVyskytují se na různých druzích hornin převážně ve středních polohách s optimem cca od 350 do 1000 m n. m. Podmínkou jsou hluboké, čerstvě vlhké půdy, zpravidla mezotrofní až eutrofní kambizemě či luvizemě s dobrým rozkladem humusu. V nižších nadmořských výškách květnaté bučiny obsazují rokle a severně orientované svahy, v případě minerálně chudšího nebo vápenitého podloží se vyskytují na plošinách s hlubokým půdním horizontem.\n\nStromové patro je dominantně tvořeno bukem lesním, jako příměs se v nižších polohách vyskytují habr obecný, lípa srdčitá nebo dub zimní, ve vyšších jedle bělokorá a smrk ztepilý, na suťových půdách javor klen, javor mléč nebo jasan ztepilý. V obvykle slaběji vyvinutém keřovém patře nalezneme kromě zmlazujících stromů lísku obecnou, bez červený, zimolez černý a pýřitý a lýkovec jedovatý.\n\nDiagnostickými druhy bylinného patra jsou samorostlík klasnatý, kyčelnice cibulkonosná a devítilistá, kokořík přeslenitý, věsenka nachová, krtičník hlíznatý, mléčka zední, pitulník žlutý, bažanka vytrvalá či lesní tráva ječmenka evropská, vesměs tedy druhy mezotrofní a eutrofní. Hojně rozšířena je strdivka jednokvětá, v karpatské části Moravy ostřice chlupatá, na eutrofních sutích kostřava lesní. Z kapradin zde roste kapraď samec nebo bukovník kapraďovitý. Jarní aspekt tvoří violka lesní, plicník lékařský, mařinka vonná.\n\nPorosty, kde vlivem různých pěstebních či klimatických podmínek převládla nad bukem jedle bělokorá, jsou klasifikovány jako květnaté jedliny. Mají zpravidla lépe vyvinuté keřové patro a vyšší pokryvnost mechů, které se v bukových porostech jinak vyskytují vícméně jen na pařezech a padlých kmenech. Typickými bylinami květnatých jedlin jsou ostřice prstnatá, svízel okrouhlolistý, mateřka trojžilná nebo žindava evropská.\nTěžištěm rozšíření květnatých bučin je v zásadě střední Evropa, celkově jejich areál sahá od severu Pyrenejského poloostrova a jihovýchodu Velké Británie na západě po jižní Skandinávii na severu, ukrajinské a rumunské Karpaty na východě a dinárská pohoří Balkánu na jihu; tyto bučiny jihovýchodu Evropy už však jsou řazeny do jiných vegetačních svazů.\n\nV České republice jsou květnaté bučiny rozšířeny především v okrajových pohořích Českého masivu i moravských Karpat a na Českomoravské vrchovině, ve vnitrozemí pak mj. v Doupovských a Železných horách, na Křivoklátsku, Drahanské vrchovině nebo ve Chřibech.\n\nBučiny a jedliny zařazené do hospodářských porostů jsou zdrojem kvalitního dřeva; na mnoha místech však byly v minulosti převedeny na smrkové monokultury. Porosty květnatých bučin mají značný ekologický význam pro druhovou diverzitu nejenom rostlin, ale i bezobratlých živočichů a hub a jako hnízdiště ptactva.\n\n"}
{"id": "1352663", "url": "https://cs.wikipedia.org/wiki?curid=1352663", "title": "RM (rapper)", "text": "RM (rapper)\n\nRM (* 12. září 1994), dříve Rap Monster, rodným jménem Kim Nam-džun ( , anglický přepis: \"Kim Nam-joon\"), je jihokorejský skladatel, rapper, tanečník a frontman skupiny Bangtan Boys. Umí plynule mluvit anglicky a japonsky, a je ateista. Warren G pochválil Rap Monstera slovy, že je “jeden z nejlepších rapperů, které zná”. V roce 2017 vydal americký hip-hopový časopis XXL článek pojmenovaný \"10 korejských rapperů, které byste měl(a) znát\", mezi kterými byl RM.\n\nRM začal ve svých 13 let vystupovat na soulské undergroundové hip-hopové scéně pod pseudonymem \"Runch Randa\". Vydal několik skladeb a jednou spolupracoval s undergroundovým rapperem jménem Zico.\n\nV roce 2010 byl během talentové soutěže najat jako první člen BTS. Rap Monster strávil roky nacvičování s undergroundovým rapperem jménem Suga a tanečníkem jménem J-Hope. Tenhle skladatel jakožto člen BTS debutoval se skladbou \"No More Dream\" z alba \"2 Cool 4 Skool\". 17. března 2015 vydal mixtape pojmenovaný RM. 19. září 2017 oznámil změnu jména z Rap Monster na RM.\n\n"}
{"id": "1352669", "url": "https://cs.wikipedia.org/wiki?curid=1352669", "title": "Næstved", "text": "Næstved\n\nNæstved je město v Dánsku s více než čtyřiceti tisíci obyvateli. Leží na řece Suså v jižní části ostrova Sjælland, 70 km od Kodaně. Je centrem stejnojmenné komuny v rámci regionu Sjælland.\n\nO dávném osídlení svědčí mumifikované tělo známé jako \"Muž z Porsmose\", pocházející z období neolitu. Město bylo založeno v roce 1135 řádem svatého Benedikta, jeho název pochází z výrazů \"næs\" (ostroh) a \"tved\" (vyklučený les). Díky blízkosti moře byl Næstved významným obchodním centrem využívaným hanzou, od 19. století se díky lesnatému okolí rozvíjel papírenský a nábytkářský průmysl, město bylo známé také výrobou skla a keramiky, zpracováním vepřového masa i velkými kasárnami. Ve 21. století je hlavním zaměstnavatelem ve městě a jeho spádové oblasti firma Novenco, zabývající se výrobou ventilační techniky. Město je také dopravním uzlem, prochází tudy železniční trať Sydbanen, spojující Kodaň s Hamburkem.\n\nVýznamnými architektonickými památkami jsou kostely sv. Petra a sv. Martina, historické náměstí Axeltorv s tržnicí, klášterní škola Herlufsholm, lékárna Næstved Løve Apotek ze 17. století a bývalý špitál Helligåndshuset, sloužící jako městské muzeum. Městem prochází Evropská cesta cihlové gotiky. K odpočinku slouží park Munkebakken (Mnišský kopec) vyzdobený množstvím soch. V Næstvedu je možno také navštívit zoologickou zahradu a zábavní park BonBon-Land. Nedalekou vesnici Gavnø proslavil rokokový zámek s bohatými uměleckými sbírkami, obklopený francouzským parkem.\n\nMístní fotbalový klub Næstved BK se stal v letech 1980 a 1988 vicemistrem Dánska. Næstved byl jedním z pořadatelských měst Mistrovství světa v házené žen 2015.\n\n\n"}
{"id": "1352672", "url": "https://cs.wikipedia.org/wiki?curid=1352672", "title": "Fatbike", "text": "Fatbike\n\nFatbike (v doslovném překladu \"tlusté jízdní kolo\") je terénní jízdní kolo s širokými pláštěmi pneumatik, které mají nižší tlak, aby mohlo jezdit v nestabilním terénu. Byly vynalezeny, aby se s nimi jezdilo po sněhu, písku, hlíně či náročných horských trasách. Poprvé ho lidé začali používat kolem roku 1980 na Aljašce, popularizace nastala ale až v 21. století. Do Evropy se fatbiky dováží ve větším množství od roku 2014. V Česku ho popularizoval také cyklista Jan Kopka, který na něm v roce 2008 vyhrál závod Iditarod.\n"}
{"id": "1352679", "url": "https://cs.wikipedia.org/wiki?curid=1352679", "title": "Lichtenštejnská střelecká asociace", "text": "Lichtenštejnská střelecká asociace\n\nLichtenštejnská střelecká asociace (německy Verband Liechtensteiner Schützenvereine, zkratka VLSV) je národní asociací sportovní střelby ISSF v Lichtenštejnsku, která byla založena 5. července 1972 ve vaduzském Hotelu Falknis. První účast střelců v barvách Lichtenštejnska na letních olympijských hrách v Los Angeles proběhla v roce 1984, kde nejlepším umístěním bylo 55. místo. Svaz se pravidelně účastní Her malých států. Do roku 2009 se asociace soustředila jen na puškovou sportovní střelbu, od tohoto roku podporuje i tu pistolovou.\n"}
{"id": "1352680", "url": "https://cs.wikipedia.org/wiki?curid=1352680", "title": "Droga wojewódzka 932", "text": "Droga wojewódzka 932\n\nDroga wojewódzka 932 (DW932) je silnice, nacházející se v Slezském vojvodství v okresech Wodzisław Śląski, Wodzisław a Rybnik v jižním Polsku. Její délka je 20 km a spojuje město Wodzisław Śląski s městem Żory, je spojnicí mezi silnicemi DK81 a DK78. Silnice DW932 umožňuje dojezd z východní části Horního Slezska s využitím DK78 k státní hranici s Českou republikou v Chałupkách.\n\nZačíná v městě Wodzisław Śląski z křižovatky se silnicí 78, končí západně města v Żory, kde se napojuje na státní silnici 81.\n\nSilnice DW932 vede nebo míjí tato sídla (v závorce uvedeny navazující komunikace):\n\n"}
{"id": "1352687", "url": "https://cs.wikipedia.org/wiki?curid=1352687", "title": "Chovrino (stanice metra v Moskvě)", "text": "Chovrino (stanice metra v Moskvě)\n\nChovrino () je stanice moskevského metra na Zamoskvorecké lince. Jedná se o její dlouhodobou severní konečnou stanici.\n\nStanice Chovrino se nachází západně od křižovatky ulic \"Ulica Dybenko\" () a \"Zelenogradskaja ulica\" () ve čtvrti Chovrino na severním okraji Moskvy. Stanice disponuje dvěma podzemními vestibuly, které jsou s nástupištěm spojeny prostřednictvím širokých schodišť a výtahů, přičemž nástupiště i vestibuly jsou laděny do hnědé a béžové barvy. Z jižního vestibulu je možné projít pod Ulicí Dybenko k jezdeckému centru CSKA. Severní vestibul, který není dosud zcela dokončen, bude sloužit k průchod mimo jiné do nového přestupního uzlu. Ten by měl být dokončen v červenci 2018. Cestujícím bude složit záchytné parkoviště o 400 parkovacích místech a zároveň zde bude vybudováno mezinárodní autobusové nádraží. V roce 2019 bude k cestujícím k dispozici i přestup na nově vybudovanou železniční zastávku. \n\n"}
{"id": "1352688", "url": "https://cs.wikipedia.org/wiki?curid=1352688", "title": "Černohorský střelecký svaz", "text": "Černohorský střelecký svaz\n\nČernohorský střelecký svaz (černohorsky Streljacki Savez Crne Gore, zkratka SSGC) je národní organizací sdružující sportovní střelce v Černé Hoře. Od roku 2008 je prezidentem admirál Dragan Samardzic.\n"}
{"id": "1352693", "url": "https://cs.wikipedia.org/wiki?curid=1352693", "title": "Severomakedonský svaz sportovní střelby", "text": "Severomakedonský svaz sportovní střelby\n\nSeveromakedonský svaz sportovní střelby (makedonsky Makedonska Sportska Strelacka Federaacij) je národní organizace sdružující sportovní střelce v Severní Makedonii.\n"}
{"id": "1352696", "url": "https://cs.wikipedia.org/wiki?curid=1352696", "title": "Lorenz Lang", "text": "Lorenz Lang\n\nLorenz Lang (někdy též uváděn jako Lorenc Lang) byl významný litovelský soukeník a později také městský radní, činný v první polovině 16. století. Ve své době byl znám jako zámožný muž a církevní mecenáš. Jeho nejvýznamnějším činem byla pravděpodobně stavba jeho vlastního sídla, honosného raně renesančního paláce na dnešním náměstí Přemysla Otakara, známého jako Langův dům.\n\nMistr Lang se stal někdy na počátku 16. století členem litovelského soukenického cechu, který tehdy byl nejbohatším cechem ve městě. Jeho sukno se těšilo dobré pověsti a on díky své pracovitosti už jako mladý zbohatl.\n\nLang byl také velmi zbožný a stal se členem a štědrým mecenášem Bratrstva Panny Marie a evangelisty svatého Marka, které působilo přičiněním Karla z Vlašimi při kostele svatého Marka od roku 1496. Dne 5. června 1524 stvrdilo město jeho fundaci 14 hřiven a 11 grošů roční činže pro nově zřízený oltář svaté Anny, z níž byl placen oltářník, jehož povinností bylo číst týdně tři mše svaté a účastnit se všech církevních průvodů a slavností. Také se finančně podílel na menších úpravách kostela v letech 1529 až 1532, především na vyhotovení portálu u sakristie.\n\nNejvíce se Lorenz Lang do historie města zapsal roku 1542, kdy nechal na rohu dnešního náměstí Přemysla Otakara a Masarykovy ulice přestavět dva přízemní gotické domy, které sloučil do jednoho a následně stavbu ještě zvedl o jedno poschodí. Nový palác, dnes nazývaný Langovým domem, opatřil také reprezentativním portálem, který patří mezi nejvýpravnější měšťanské raně renesanční památky na střední Moravě. Výsledkem spojení bylo honosné sídlo, které se zcela vymykalo poměrům malého města a které mělo odrážet Langovo postavení v litovelské společnosti. Ve vlysu mezi konzolami balkónu nad portálem nechal vyobrazit svůj znak sestávající ze štítku s postřihačskými nůžkami překrytými rámem a s iniciálami L L.\n\nTéhož roku se Lorenz Lang stal také městským radním. Na střední konzole balkónu Langova domu je snad právě proto umístěn reliéf městského znaku, který je pravděpodobně svědectvím jeho předního postavení mezi konšely. Je také možné, že v době, kdy Litovel ještě neměla samostatnou radnici, využívala městská rada jeho palác ke svým zasedáním a balkón k vyhlašování svých usnesení.\nNa stavbu domu upomíná kamenná deska, která byla původně umístěna na průčelní stěně na jižním rohu paláce směrem do dnešní Masarykovy ulice a která se dnes nachází na fasádě dvora budovy nad pavlačí. Její německý text v českém překladu zní: „Po Kristově narození roku 1542. Dům je v rukou Božích a hospodář, který jej postavil, byl Lorenz Lang, soukeník toho jména. Izajáš 40. kapitola. Slovo páně zůstává na věky, Bohu budiž chvála.“\n\nVynikající pověst radního Lorenze Langa však poněkud utrpěla roku 1544, když se opil v jednom z litovelských šenků, načež se jal urážet nejen všechny městské šenkýře, ale také ostatní městské radní a dokonce i samotného purkmistra. Následně byl nucen všechny urážky veřejně na radnici v přítomnosti úsovského úředníka Jiříka Pánvice z Věžného odvolat a dotčené pány odprosit. Jeho kajícná omluva a prosba o odpuštění byly také doslovně zaznamenány v městské knize.\n\nPo své smrti byl Lorenz Lang pohřben v hrobce pod Mariánskou kaplí v kostele svatého Marka. Pohřbu se účastnili jak početní příslušníci soukenického cechu, tak také všichni jeho druhové z Bratrstva Panny Marie a evangelisty svatého Marka.\n"}
{"id": "1352699", "url": "https://cs.wikipedia.org/wiki?curid=1352699", "title": "AGP Inline Memory Module", "text": "AGP Inline Memory Module\n\nAGP Inline Memory Module (AIMM) také známý jako Graphics Performance Accelerator (GPA), je rozšiřující karta určená pro AGP slot základních desek PC založených na čipových sadách Intel 815 s integrovanou grafikou, jako je například základní deska ASUS CUSL-2 se slotem AGP Pro nebo základní deska Abit SH6 s univerzálním slotem AGP. Karty AIMM jsou speciální paměťové moduly používané jako vyhrazená video paměť (cache pro zobrazení) pro ukládání Z-vyrovnávací paměti a obvykle mají 4MB 32bitového SDRAM.\nSvého času AIMM karty umožňovaly zvýšení výkonu grafického adaptéru (oproti adaptéru se sdílenou grafickou pamětí) při zachování nízké ceny v porovnání s plnohodnotnými AGP grafickými adaptéry.\n"}
{"id": "1352700", "url": "https://cs.wikipedia.org/wiki?curid=1352700", "title": "Lucemburská střelecká federace", "text": "Lucemburská střelecká federace\n\nLucemburská střelecká federace (francouzsky Federation Luxembourgeoise de Tir aux Armes Sportives, zkratka F.L.T.A.S.) je národní organizace sdružující sportovní střelce v Lucembursku. V roce 2017 sdružuje celkem 22 sportovních střeleckých klubů.\n"}
{"id": "1352707", "url": "https://cs.wikipedia.org/wiki?curid=1352707", "title": "Droga wojewódzka 931", "text": "Droga wojewódzka 931\n\nDroga wojewódzka 931 (DW931) je silnice, nacházející se v Slezském vojvodství v okresech Bieruńsko-lędziński a Pszczyna v jižním Polsku. Její délka je 17 km a spojuje město Beruň s městem Pszczyna. \n\nZačíná v městě Beruň z křižovatky se silnicí 44, končí východně města v Pszczyna, kde se napojuje na státní silnici 1.\n\nSilnice DW931 vede nebo míjí tato sídla (v závorce uvedeny navazující komunikace):\n\n"}
{"id": "1352708", "url": "https://cs.wikipedia.org/wiki?curid=1352708", "title": "Porúbka (okres Humenné)", "text": "Porúbka (okres Humenné)\n\nPorúbka je obec na Slovensku v okrese Humenné v Prešovském kraji ležící na úpatí Vihorlatských vrchů asi 11 km od města Humenné.\n\nPrvní písemná zmínka o obci je z roku 1451. V obci je řeckokatolický chrám Narození přesvaté Bohorodičky z 18. století.\n"}
{"id": "1352709", "url": "https://cs.wikipedia.org/wiki?curid=1352709", "title": "Český střelecký svaz", "text": "Český střelecký svaz\n\nČeský střelecký svaz (zkratka ČSS) je národní organizace sdružující sportovní střelce v České republice. Zároveň organizuje Mistrovství republiky a mezinárodní soutěže na území ČR.\n"}
{"id": "1352714", "url": "https://cs.wikipedia.org/wiki?curid=1352714", "title": "Monacký střelecký svaz", "text": "Monacký střelecký svaz\n\nMonacký střelecký svaz (francouzsky Fédération Monégasque de Tir, zkratka FMTIR) je národní organizace sdružující sportovní střelce v Monaku. Svaz byl založen 15. října 1921 a v roce 2017 zaštiťuje pouze dva sportovní střelecké kluby v zemi.\n"}
{"id": "1352718", "url": "https://cs.wikipedia.org/wiki?curid=1352718", "title": "Jana Peterová", "text": "Jana Peterová\n\nJana Peterová (* 3. srpna 2000 Rychnov nad Kněžnou) je česká juniorská reprezentantka v orientačním běhu. Jejím největším úspěchem je stříbrná medaile ze štafet na mistrovství Evropy dorostu 2016,\nkteré se konalo v polské Jarosławi. V současnosti běhá za český klub \"OK Lokomotiva Pardubice\", dříve reprezentovala klub \"KOB Dobruška\".\n\n"}
{"id": "1352720", "url": "https://cs.wikipedia.org/wiki?curid=1352720", "title": "Potravní daň na čáře", "text": "Potravní daň na čáře\n\nPotravní daň na čáře neboli akcíz byla daň z dovozu zboží, převážně potravin, za tzv. \"„potravní čáru“\" vytvářenou od 25. června 1829 na přístupových cestách okolo velkých uzavřených měst Rakouska-Uherska (Brno, Krakov, Linec, Lvov, Praha nebo Vídeň). Po vzniku samostatného Československa byla obnovena výnosem vlády roku 1921. Tato daň, předchůdce spotřební daně, byla na území českých zemí uplatňována do roku 1942.\n\nBudovy akcízu vznikaly v obvodu kolem hranic Prahy u důležitých přístupových cest. Sloužily nejen jako služebny, ale také jako byt pro členy finanční stráže, která zde službu konala 24 hodin. Výše poplatků z roku 1921 byla například za prázdný vůz 20 haléřů, za vůz naložený 40 haléřů, za automobil (naložený i prázdný) se platil poplatek 1 koruna, poplatek za dovoz 1 kilogramu brambor činil 6 haléřů, za 1 kilogram obilí 5 haléřů a za soudek piva 85 haléřů. Dodnes se část akcízů dochovala, přičemž slouží různorodým většinou komerčním účelům. Historicky nejvýznamnější je Akcíz v Jinonicích, který sloužil druhému odboji, byl zbourán v roce 2001. \n\nNíže následuje seznam bývalých celnic na potravní čáře v Praze s uvedením mapového listu Plánu Prahy z roku 1938 a se souřadnicemi.\n\n"}
{"id": "1352724", "url": "https://cs.wikipedia.org/wiki?curid=1352724", "title": "Modrásek kozincový", "text": "Modrásek kozincový\n\nModrásek kozincový (\"Glaucopsyche alexis\") je druh denního motýla z čeledi modráskovitých (\"Lycaenidae\"). Rozpětí jeho křídel je 26 až 36 mm. Samci mají modrá křídla s tmavým lemem, který není ostře ohraničen. Samice jsou hnědé s modrým popraškem od báze křídel. Rub zadních křídel u samců i samic je až do poloviny modrozeleně poprášený. Na rubu předních křídel mají obě pohlaví výrazné černé skvrny, které jsou světle lemované.\n\nMotýl je rozšířený od Portugalska a Španělska přes střední a jižní Evropu a mírnou Asii až po jižní Sibiř. Rozšířený je rovněž v jižní Skandinávii a v Turecku. V České republice se v minulosti vyskytoval roztroušeně v teplých oblastech. V současné době se v Čechách vyskytuje pouze v Českém středohoří, v Doupovských horách a v okolí Českého Krumlova. Na jižní a střední Moravě je motýl o něco hojnější. Obývá suché stráně, pastviny, úvozy, náspy a okolí lomů.\n\nŽivnými rostlinami modráska kozincového jsou kozinec sladkolistý (\"Astragalus glycyphyllos\"), komonice lékařská (\"Melilotus officinalis\"), komonice bílá (\"Melilotus albus\"), čičorka pestrá (\"Securigera varia\"), kručinka barvířská (\"Genista tinctoria\"), vičenec ligrus (\"Onobrychis viciifolia\"), vikev ptačí (\"Vicia cracca\") a další druhy rostlin z čeledi bobovitých (\"Fabaceae\"). Samice klade vajíčka na korunní lístky a květní poupata. Housenky, které jsou myrmekofilní, se živí květy a nezralými plody. Motýl je jednogenerační (monovoltinní). Dospělce lze zahlédnout od května do července. V teplých oblastech může mít i druhou generaci (červenec až srpen). Přezimuje dorostlá housenka.\n\nV České republice je tento druh modráska ohrožen. V současnosti jeho početnost klesá na řadě míst vymizel. Motýla ohrožuje především zarůstání vhodných lokalit náletovými křovinami.\n\n"}
{"id": "1352727", "url": "https://cs.wikipedia.org/wiki?curid=1352727", "title": "Harmala", "text": "Harmala\n\nHarmala (\"Peganum\") je rod rostlin z čeledi šamanichovité. Jsou to byliny a keře s hluboce členěnými střídavými listy a bílými pětičetnými květy. Plodem je tobolka. Rod zahrnuje 3 druhy a vyskytuje se v suchých oblastech Eurasie a Severní Ameriky. Harmala stepní je rozšířena i v jižní Evropě.\n\nHarmala stepní je využívána v medicíně, má halucinogenní účinky a je to jedovatá rostlina. V některých oblastech světa je to invazní druh.\n\nHarmaly jsou vytrvalé byliny nebo nevysoké keře dorůstající výšky 30 až 100 cm. Listy jsou dužnaté, jednoduché, střídavé, přisedlé, s čepelí hluboce zpeřeně členěnou na čárkovitě kopinaté úkrojky. Někdy jsou přítomny štětinovité, opadavé pseudopalisty. Květy jsou dlouze stopkaté, oboupohlavné, pětičetné (výjimečně čtyřčetné), vyrůstající jednotlivě naproti listům. Kalich vytrvalý, složený z čárkovitých lístků. Koruna je bílá, většinou pětičetná. Tyčinek je 15 (řidčeji jen 12), s dlouhými a na bázi rozšířenými nitkami. Semeník je kulovitý, přisedlý, se 3 (4) komůrkami obsahujícími mnoho vajíček. Čnělka je na vrcholu rozčleněná na 3 bliznová ramena přitisklá ke čnělce. Plodem je tobolka s mnoha semeny.\n\nRod zahrnuje 3 druhy a má výrazně disjunktní areál. Největší areál má harmala stepní, rozšířená od Středomoří (včetně severní Afriky) a východní Evropy až po Čínu a Mongolsko. Druh \"Peganum nigellastrum\" se vyskytuje na Sibiři, v Číně a Mongolsku.\nDruh \"Peganum mexicanum\" roste v jižních oblastech USA (Texas, Nové Mexiko) a v Mexiku.\n\nHarmala stepní obsahuje harmanové alkaloidy harmin, harmalin, harmalol a řadu dalších (dohromady přinejmenším 18) alkaloidů. Některé z nich byly zjištěny i u druhu \"Peganum nigellastrum\". Z dalších látek jsou obsaženy např. flavonoidy (kempferol, kvercetin, acacetin).\n\nHarmaly jsou jedovaté a jsou známy vážné otravy domácích zvířat, které je konzumovaly z nedostatku jiné potravy. Otrava zasahuje zejména zažívací a nervovou soustavu. Byla popsána též silná otrava u člověka po požití většího množství semen, provázená halucinacemi, zvracením krve, třesem, křečemi a bolestmi břicha.\n\n\nHarmala stepní je využívána v asijské medicíně. Semena mají m.j. narkotické, antispasmodické a emetické účinky. Jsou využívána při astmatu, kolikách, hysterii, neuralgiích aj. Kůra se podává při horečkách včetně malárie. Semena a kůra slouží také jako abortivum. Kořeny se používají ve veterinárním lékařství proti zevním parazitům. Semena mají při žvýkání halucinogenní a afrodisiakální účinky. Někdy se také semena spalují a kouř se inhaluje.\n\nAsijské druhy se v příliš vypásaných oblastech stávají invazivními rostlinami a pro zvířata jsou nechutné. Harmala stepní byla zavlečena i do suchých oblastí jiných částí světa.\n\n"}
{"id": "1352732", "url": "https://cs.wikipedia.org/wiki?curid=1352732", "title": "Všichni musí být v pyžamu", "text": "Všichni musí být v pyžamu\n\nVšichni musí být v pyžamu je filmová hořká komedie režiséra Jaroslava Papouška z roku 1984. Snímek je inspirován divadelní hrou \"Vrať mi to pyžamo!\" Vlastimila Venclíka, s nímž Papoušek často spolupracoval.\nZobrazuje peripetie účetního Řehoře Maršíčka, který se po prodělaném infarktu rozhodne změnit povolání (stane se kontrolorem zaměstnanců v pracovní neschopnosti) i životní návyky, což se mu ale nedaří dle svých představ. V hlavní roli se představí František Husák, který se objevil dříve mj. ve volné trilogii o Homolkových. Ve filmu několikrát zazní \"Malá noční hudba\" od skladatele W. A. Mozarta.\n\nBezdětný a rozvedený bývalý účetní Řehoř Maršíček prodělá infarkt, po němž se rozhodne nalézt si klidnější zaměstnání a zároveň změnit své životní návyky. Inspiruje se u zdravotní sestřičky a dá se na zdravou výživu, odepře si alkohol a cigarety a zakáže si seznamování se ženami. Bývalé manželce nechal zařízenou garsoniéru a sám žije v rozestavěné vilce. Otec, ačkoli pobývá v domově důchodců, je velký sukničkář, který ho od jeho záměrů vzdát se žen a tučného jídla odrazuje. \n\nMaršíček vilu prodá zámožné cikánské rodině a koupí malý domek se zahrádkou, kde hodlá pěstovat zeleninu. Změní povolání, začne provádět dozor nad dodržováním léčebného režimu práce neschopných. Doufá, že tato funkce bude korespondovat s jeho novým životním stylem, bude v pohybu a může dokonce pro své ideály získat další lidi. Nejde to však podle jeho představ.\n\nPrvního pacienta Holečka nachytá při malování pokoje, je evidentní a Holeček to ani nepopírá, že šel na nemocenskou kvůli tomuto účelu. Při jedné z dalších kontrol se připlete do hádky manželů Fibichových, v níž figuruje i milenec manželky. Pacient Béďa Suk mu doma ukáže svou pornografickou sbírku a věnuje mu několik lechtivých fotografií. Předsevzetí vyhýbat se alkoholu a ženám vezmou za své při návštěvě cikánského pacienta v maringotce, kde mu starší cikánka vnutí panáka slivovice. Řehoře pak zlákají dvě děvčata v sousední maringotce a on se nezřízeně opije.\n\nŘehoře svádí kolegyně Boženka Kolářová a on zakrátko jejím námluvám podlehne. Zatímco po návštěvě baru jde k ní do bytu (kde je i její syn se snachou), jeho domek vzplane od zapomenuté zaplé žehličky. Řehoř tak přichází i o své útočiště a je nucen bydlet dočasně na hotelovém pokoji. Boženka se mu snaží i nadále pomáhat. Při cestě k další pacientce potká bývalou spolužačku Lídu, která jej pozve k sobě domů a návštěva skončí opět silným alkoholovým opojením. V tomto stavu se po vyhození Lídou vydá za pacientkou ing. Marcelou Bekovou. Zde usne v její posteli. Ing. Beková se zželí a nakonec jej odveze do hotelu. Řehoř si opožděně vzpomněl, že má naplánováno divadelní představení společně s Boženkou.\n\nSituaci později zkomplikuje bývalá Řehořova manželka Miluše, která se s Boženkou porve. Tato lapálie nastane především kvůli Řehořově nerozhodnosti a nevyváženosti. Boženka o něj ztratí zájem. Řehoř se neúspěšně snaží zajistit nějaké bydlení, přičemž si neodepře láhev vodky. Prodělá druhý infarkt, po němž se v nemocnicí zapřisahá, že tentokrát už odolá veškerým svodům a nalezne klid a mír v duši.\n\n"}
{"id": "1352735", "url": "https://cs.wikipedia.org/wiki?curid=1352735", "title": "PostmarketOS", "text": "PostmarketOS\n\nPostmarketOS je vyvíjená linuxová distribuce odvozená od distribuce Alpine Linux a zaměřená především na chytré telefony. Má jít o otevřený a svobodný software.\n\nZaložení projektu bylo oznámeno v květnu 2017, kdy byla dosavadní verze zdrojového kódu sdílena přes GitHub.\n\n"}
{"id": "1352736", "url": "https://cs.wikipedia.org/wiki?curid=1352736", "title": "677 (číslo)", "text": "677 (číslo)\n\nŠest set sedmdesát sedm je přirozené číslo. Římskými číslicemi se zapisuje DCLXXVII a řeckými číslicemi χοζ. Následuje po čísle šest set sedmdesát šest a předchází číslu šest set sedmdesát osm.\n\n677 je:\n\n"}
{"id": "1352737", "url": "https://cs.wikipedia.org/wiki?curid=1352737", "title": "Skunk malý", "text": "Skunk malý\n\nSkunk malý (\"Spilogale pygmaea\") je malá nápadně zbarvená šelma z čeledi skunkovití. Žije na západním pobřeží Mexika. Je to nejmenší ze všech skunků, dosahuje hmotnosti maximálně 0,3 kilogramu a délky do 30 cm (včetně ocasu). Jedná se o nočního tvora, který se živí především hmyzem, pavoukovci a dalšími členovci. V období sucha se může více orientovat na drobné hlodavce či jiné malé živočichy; přilepšuje si i rostlinnou potravou. Nepřátelům se brání vystřikováním páchnoucího výměšku řitních žláz. IUCN ho řadí mezi zranitelné druhy.\nSkunk malý obývá poměrně úzký pruh podél pacifického pobřeží Mexika, oblast mezi státy Sinaloa a Oaxaca. Je to mexický endemit. Žije v řidčeji zalesněných a křovinatých oblastech, příliš hustým lesům se vyhýbá. Většinou se nachází nedaleko pobřežních oblastí, ve vnitrozemí je vzácný. Obvykle se vyskytuje do nadmořské výšky 100 metrů, méně často do 350 metrů, výjimečně až do 1630 metrů.\n\nOdborný název \"Spilogale pygmaea\" vystihuje fyzickou podstatu druhu. V překladu to znamená „malá skvrnitá lasička“.\n\nSkunk malý je nejmenší ze všech skunků. Stavbou těla se nejvíce ze všech skunků podobá lasicím. Má prodloužený trup a poměrně krátké končetiny. Disponuje klasickým skunčím zbarvením, tedy černo-bílou kombinací. Od ostatních skvrnitých skunků rodu \"Spilogale\" se liší tím, že je menší a celkově štíhlejší a má bílý pruh, který mu prochází přes čelo a táhne se na oba boky. Tělo dosahuje délky 18 až 22 cm (nejčastěji okolo 20 cm), ocas měří 5 až 8,7 cm. Váží od 0,13 do 0,32 kg. Samci jsou poněkud větší a mívají i delší ocas. Zubní vzorec je 3/3 (řezáky), 1/1 (špičáky), 3/3 (premoláry), 1/2 (moláry).\n\nSkunk malý je noční živočich. Schovává se v norách/doupatech vyhloubených do země, ve skalních rozsedlinách, v dutinách spadlých stromů či v detritu. Někdy vyleze i na strom. Kromě období rozmnožování žije samotářským životem. Samci brání svá teritoria o rozloze přibližně 0,2 km² před jinými samci, samice na svém území tolerují. Někteří jedinci vykazují zvědavé chování i v blízkosti člověka. Narušitelům někdy hrozí tak, že dupou nohama. Svůj páchnoucí sekret umístěný u řitního otvoru používají jen zcela výjimečně, například jsou-li uchopeni, anebo když se potenciální nepřítel přiblíží na velmi malou vzdálenost.\n\nHlavní složkou potravy skunků malých jsou rozliční bezobratlí a z nich především hmyzí larvy. Mají rádi i zástupce stonožkovců, což značí preferenci nutričně vysoce výživných živočichů. Dále se živí různými jinými členovci, například pavouky a štíry. Pojídají i malé plazy, ptáky, netopýry, slimáky a korýše (např. raky). V době sucha se mohou přeorientovat na jiný zdroj potravy než obvykle konzumují. Roli rezervní stravy pro ně hrají například malí hlodavci, především pytlouši. Nicméně hlodavci jsou v jejich potravě zastoupeni v menším množství než u ostatních skvrnitých skunků. Z nemasité stravy konzumují vejce, semínka, ovoce a části vegetace.\n\nRozmnožování má sezónní charakter. K páření dochází mezi dubnem a začátkem srpna. Doba březosti se pohybuje od 43 do 51 dní, v čemž je pravděpodobně zahrnuto i krátké a nepravidelné období odložené nidace. Samice vrhají mláďata mezi červencem a zářím. Počet malých skunků ve vrhu se pohybuje od 1 po 6, průměrná porodní váha je 6,9 gramu. Mláďata jsou slepá a hluchá celý první měsíc, zuby se vyvinou v průběhu druhého měsíce života.\n\nZbytky skunka malého byly nalezeny ve vývržku sovy pálené. Dalšími předpokládanými predátory jsou hadi, případně jacíkoliv masožravci přiměřené velikosti. Predace ze strany psů a koček domácích je v některých oblastech častá.\n\nParaziti skunků malých jsou klíšťata, tasemnice, hlístice a vrtejši.\n\nMezinárodní svaz ochrany přírody hodnotí skunka malého jako zranitelný druh, mexická vláda jako ohrožený. Důvodem je malá oblast výskytu, pokračující úbytek nepříliš velké populace a rostoucí tlak na biotop ze strany lidí. Šelmička nicméně život v blízkosti lidí snáší poměrně dobře, avšak nebezpečím jí mohou být dravá domácí zvířata. Lidé skunky malé loví, dělají z nich vycpaniny a prodávají je na trzích, například v Acapulcu. Západní pobřeží Mexika prochází velkým rozvojem, rozšiřuje se infrastruktura, roste turistický ruch. To vše má negativní vliv na mnohé místní živočichy, skunky nevyjímaje.\n\n"}
{"id": "1352738", "url": "https://cs.wikipedia.org/wiki?curid=1352738", "title": "678 (číslo)", "text": "678 (číslo)\n\nŠest set sedmdesát osm je přirozené číslo. Římskými číslicemi se zapisuje DCLXXVIII a řeckými číslicemi χοη. Následuje po čísle šest set sedmdesát sedm a předchází číslu šest set sedmdesát devět.\n\n678 je:\n\n"}
{"id": "1352739", "url": "https://cs.wikipedia.org/wiki?curid=1352739", "title": "Panguraptor", "text": "Panguraptor\n\n\"Panguraptor\" (\"plenitel boha Pangu\") byl menší teropodní dinosaurus, spadající zřejmě do nadčeledi Coelophysoidea a čeledi Compsognathidae. Jedná se o vůbec prvního známého zástupce této čeledi, objeveného v Asii. Zároveň se jedná o jednoho z vývojově nejprimitivnějších známých asijských teropodů. Holotyp s kat. ozn. LFGT-0103 byl objeven v říjnu roku 2007 na území čínské provincie Jün-nan (souvrství Lufeng). Jde o fragmentárně zachovanou kostru subadultního (ještě plně nedospělého) jedince s délkou kolem 2 metrů. Jednalo se zřejmě o aktivního dravce, schopného lovit menší až střeně velké býložravé dinosaury (zejména dlouhokrké sauropodomorfy).\n\nPodle provedené fylogenetické analýzy spadal tento druh do společného kladu s druhy \"Coelophysis bauri\", \"Coelophysis rhodesiensis\" a \"Camposaurus arizonensis\".\n\n\n"}
{"id": "1352740", "url": "https://cs.wikipedia.org/wiki?curid=1352740", "title": "679 (číslo)", "text": "679 (číslo)\n\nŠest set sedmdesát devět je přirozené číslo. Římskými číslicemi se zapisuje DCLXXIX a řeckými číslicemi χοθ. Následuje po čísle šest set sedmdesát osm a předchází číslu šest set osmdesát.\n\n679 je:\n\n"}
{"id": "1352742", "url": "https://cs.wikipedia.org/wiki?curid=1352742", "title": "Erwin Raupp : Moravská Hellas 1904", "text": "Erwin Raupp : Moravská Hellas 1904\n\nErwin Raupp : Moravská Hellas 1904 (německy = anglicky ) je kniha - katalog stejnojmenné výstavy, která byla realizována v Moravské zemském muzeu, v Paláci šlechtičen v Brně ve dnech 7. října 2011 - 22. ledna 2012. Výstava byla reprízována v Národním muzeu v Praze, výstavní síň GAMU ve dnech 13. července - 9. září 2012,\n\n\n"}
{"id": "1352743", "url": "https://cs.wikipedia.org/wiki?curid=1352743", "title": "681 (číslo)", "text": "681 (číslo)\n\nŠest set osmdesát jedna je přirozené číslo. Římskými číslicemi se zapisuje DCLXXXI a řeckými číslicemi χπα. Následuje po čísle šest set osmdesát a předchází číslu šest set osmdesát dva.\n\n681 je:\n\n"}
{"id": "1352744", "url": "https://cs.wikipedia.org/wiki?curid=1352744", "title": "Hylozoismus", "text": "Hylozoismus\n\nHylozoismus (řec. , \"hýlē\" = látka, hmota a , \"zoé\" = život) je filozofický názor, že veškerá hmota je živá, schopná pociťování. Za hylozoismus se označuje především učení starořecké mílétské školy, ale setkáváme se s ním i v učení stoiků, v panteismu, u Diderota. Je to pokus vyložit vznik organického světa z přírody samé.\nTermín „hylozoismus\" pochází ze 17. století, poprvé byl užit v pracích Ralpha Cudwortha.\n\nVlastními představiteli hylozoismu byli filozofové mílétské školy (Thalés, Anaximandros, Anaximenés), kteří pokládali oživenou pralátku za základ, z něhož povstalo všechno jsoucno. Tento hylozoistický panteismus je zjevný např. v učení Anaxiména, který za pralátku, z níž vznikl svět, považoval vzduch, jenž je zároveň silou, která vše oživuje. Za blízké hylozoismu je označováno i učení Empedokla a Herakleita. \n\nDle naturalistického panteismu stoiků je veškerá skutečnost jednotná a vše, co existuje, je tělesné. Tato tělesnost se projevuje ve dvojí formě, pasivní a aktivní; aktivní formou je tělesné pneuma, žhavý dech, který všechno prostupuje, vnitřní princip života všeho jsoucího. Vesmír je živoucím organismem, mimo něj nic neexistuje. Tato stoická teorie oživené hmoty bývá považována za formu hylozoismu.\n\nHylozoismus se znovu objevuje v období renesance, např. v dílech Bernardina Telesia a Giordana Bruna. Prvky hylozoismu lze nalézt i v koncepcích, které atributy hmoty a ducha považují za projevy jediné substance, např. v panteistickém monismu Barucha Spinozy. \n\nVe francouzské filozofii 18. století je za hylozoistu označován Jean Baptiste René Robinet (1735–1820), který ztotožnil pohyb s organičností a veškerou hmotu považoval za aktivní, živou. Organické funkce, tj. výživu, růst, rozmnožování, citlivost, připisoval i kovům, minerálům a jiným prvkům ohně, vzduchu, vody a země. Také nebeská tělesa považoval za živá těla.\n\nPřední encyklopedista Denis Diderot se ve svých pracích postupně odvracel od deismu k hylozoistickému materialismu. Snaha vysvětlit původ vědomí jej přivedla k předpokladu všeobecné citlivosti hmoty (u různých částí v různé míře). Svět považoval za komplexního a oduševnělého živočicha. Diderot pro svou filozofii odmítal termín panteismus, neboť Bůh podle něho není ani přírodou, ani v přírodě.\n\nV 19. století se k hylozoismu klonil biolog a propagátor evoluční teorie Ernst Haeckel. Hmota je podle něj oduševnělá již ve svých nejjednodušších formách, a příroda je tudíž ve všech svých podobách v zásadě živá.\n\n"}
{"id": "1352745", "url": "https://cs.wikipedia.org/wiki?curid=1352745", "title": "682 (číslo)", "text": "682 (číslo)\n\nŠest set osmdesát dva je přirozené číslo. Římskými číslicemi se zapisuje DCLXXXII a řeckými číslicemi χπβ. Následuje po čísle šest set osmdesát jedna a předchází číslu šest set osmdesát tři.\n\n682 je:\n\n"}
{"id": "1352752", "url": "https://cs.wikipedia.org/wiki?curid=1352752", "title": "Weifberg", "text": "Weifberg\n\nWeifberg je vrch s nadmořskou výškou 478 m n. m. nacházející se asi 1 km severně od saské vsi Hinterhermsdorf, která je místní částí velkého okresního města Sebnitz v zemském okrese Saské Švýcarsko-Východní Krušné hory. Přibližně 600 m severním směrem se nachází hraniční přechod do Mikulášovic.\n\nVrch se nachází v oblasti Saského Švýcarska, geomorfologicky náleží ke Šluknovské pahorkatině (). Podloží tvoří lužický granodiorit. Severně od vrchu protéká Heidelbach nazývaný na české straně Strouha.\n\nNázev vrchu je odvozen od zpracovávání lnu, jež bylo v okolí rozšířené. Místní tkalci v rybnících na úpatí kopce máčeli a následně na slunci vysoušeli lněnou přízi upevněnou na motovidlu, které se místně nazývalo . Pastor Wilhelm Leberecht Götzinger (1758–1818) ve svém vlastivědném díle \"Schandau und seine Umgebungen oder Beschreibung der sogenannten Sächsischen Schweiz\" z roku 1804 doporučuje návštěvu tehdy ještě nezalesněného vrchu členěného lány polí, z nějž byl výborný výhled do okolí. V následujících letech začali vrch postupně vyhledávat turisté. Roku 1882 chtěl hinterhermsdorfský horský spolek na vrcholu postavit rozhlednu, nesehnal však dostatek finančních prostředků (z plánovaných 700 marek získal pouze 200). V 50. letech 20. století zřídila na Weifbergu pohraniční policie strážní věž, která však nebyla veřejnosti přístupná.\n\nDřevěná rozhledna nazývaná byla předána do užívání 2. listopadu 2000. Věž má čtyři poschodí, celkem 173 schodů a vyhlídková plošina se nachází ve výšce 32,4 m. Celková výška rozhledny dosahuje 36,9 m a průměru 6,4 m. Vedle věže stojí dřevěný přístřešek. Roku 2015 bylo zjištěno, že množství dřevěných částí věže je značně poškozeno. Rekonstrukce rozhledny probíhala od května do září roku 2018. Rozpočet akce byl 357 000 €, přičemž 85 % nákladů hradilo saské ministerstvo hospodářství. Vedle vyrostlo nové odpočívadlo pro turisty a hrací sestava pro mládež.\n\nVyhlídková plošina poskytuje výhled na Saské i České Švýcarsko s vrcholy Großer Winterberg, Königstein a Lilienstein. Severním směrem se rozkládá Šluknovská pahorkatina s viditelným vrchem Czorneboh, jihovýchodně Lužické hory s výraznými vrchy jako Jedlová, Luž a Studenec. Při velmi dobré viditelnosti sahá výhled až k Jizerským horám a Krkonoším. Výhledu na jih dominuje Růžovský vrch a dále Milešovka v Českém středohoří. Na jihozápadě jsou dobře zřetelné východní Krušné hory s Kahlebergem, na západě Triebenberg a na severu a severozápadě Hraniční vrch, Wachberg, Ungerberg a Tanečnice.\n\n"}
{"id": "1352753", "url": "https://cs.wikipedia.org/wiki?curid=1352753", "title": "Kvas krále Vondry XXVI.", "text": "Kvas krále Vondry XXVI.\n\nKvas krále Vondry XXVI. je parodická („velká romanticko-heroicko-tragická“) opera o třech dějstvích českého skladatele Josefa Illnera na libreto Josef Illner. Poprvé ji sehráli ochotníci na silvestrovské zábavě Čtenářského spolku v Brně roku 1863.\n\nHudebník a uvědomělý vlastenec Josef Illner působil od roku 1861 v Brně, nejprve jako vychovatel v rodině rytíře von Herringa a poté jako právník, přičemž se účastnil práce českých spolků, zejména brněnského čtenářského spolku, který pořádal také řadu ochotnických divadelních představení. Třiadvacetiletý skladatel pro příležitost silvestrovské zábavy tohoto spolku v roce 1863 napsal operní parodii \"Kvas krále Vondry XXVI\" o třech krátkých jednáních. Slova napsal sám a hudbu sestavil z různých známých operních i jiných melodií (Beethovenových, Rossiniho, Mozartových, Wagnerových, Verdiho…) s vlastními doplňky. Po velkém úspěchu Illner v následujícím roce dílo doplnil a upravil do konečné podoby.\n\"Kvas krále Vondry\" je napsán pro ochotnické poměry: má šest (pět zpívaných) sólových rolí, vesměs mužských – i princezna Cimfrlína má být původně hrána mužem, který zpívá falzetem – a sbor, u kterého autor vyžaduje alespoň osm pánů. Doprovod je psán pouze pro sólový klavír. Kus různými způsoby paroduje soudobou operu: oproti vznešeným – zejména rytířským a královským – tématům se na jevišti odehrává zabijačka a většina konverzace všech postav se točí kolem prasete a produktů z něho. Vyskytují se i humorné zcizovací efekty z lidového divadla (např. Eldorádo: „vždyť bude hnedle konec druhého aktu“). Zesměšňují se mechanická stavba pěveckých čísel, neustálé opakování textu, nekonečně protahované odcházení postav (např. Hassanův útěk na konci 1. jednání).\n\n\"Kvas krále Vondry\" vyšel tiskem poprvé již roku 1865 nákladem brněnského čtenářského spolku a velmi rychle se rozšířil do českých ochotnických i poloprofesionálních divadel. Byla to první hudebně-dramatická práce tohoto typu a zůstala rovněž nejpopulárnější, ochotnické soubory ji hrály až do první třetiny 20. století. \"Kvas krále Vondry\" byl například prvním českým zpěvoherním představením, které se hrálo v Opavě, a také první českou zpěvohrou, která se hrála ve Slovinsku: již roku 1868 ji nastudovali ve slovinském překladu ochotníci z čtenářského spolku \"Čitalnica\" v Lublani.\n\nJosef Illner napsal po \"Kvasu\" řadu drobnějších hudebně-dramatických prací, z nichž nejnáročnější byla jednoaktovka \"Mistr Kaňhal v nesnázích čili Zkažený koncert\" (Chrudim 1870). \"Kvas\" se stal modelem pro jiné drobné kusy a scénky podobného rázu, jež psali do konce 19. století například Antonín Javůrek, Josef Paukner nebo Josef Alexander Jelínek. Poté je začaly nahrazovat především lidové operety.\n\nDobová kritika, například Jan Neruda, \"Kvas krále Vondry\" a jemu podobné skladby odsuzovala jako prototyp primitivní zábavy, ale například Leoš Janáček ji roku 1891 již považoval za dílo dobré kvality, jímž poměřoval tehdejší novinky.\n\nO novodobé znovuobjevení této pozdně obrozenecké hudební komedie se zasloužil operetní soubor Národního divadla Brno, který ji uvedl na festivalu Moravský podzim roku 1993 (pod názvem \"Hostina krále Vondry XVI.\", 10. října v Mahenově divadle), a Dejvické divadlo, které uvedlo inscenaci \"Kvasu\" v úpravě Arnošta Goldflama roku 1994 (inscenace byla v roce 1996 přenesena do Divadla v Dlouhé).\n\n\nHosté a dvořané krále Vondry XXVI. radostně očekávají příchod prasete (sbor \"Sláva, sláva, radujme se všichni\"). Král je všechny vítá na prasečinách a vychvaluje svého vepře (árie \"Krmené je žaludy\"). Rovněž králova dcera, princezna Cimfrlína, hosty vítá (árie \"Vítám vás, páni princi\"). Hosté vzdávají čest hostitelů, a těší se na zabijačku (sbor \"Sláva králi Vondrovi\"). Tu se však ukáže, že vrchní vepřový inspektor Hassan zapomněl poslat pro dvorního řezníka. Rozzlobený Vondra Hassana dává vyhnat od dvora. Hassan přísahá hroznou pomstu (sbor \"Táhni, táhni, odkud jsi přišel\", Hassanova árie \"Ha, ďáble, hrome, jen počkejte!\" a finále \"Jen už jdi a utíkej jen\").\n\nMistr Pakan, dvorní zabíječ prasat, si chválí své živobytí (árie \"Jak krásné je řemeslo mé\" a sbor \"Sláva, sláva řezníku\"). Šťastný král Vondra posílá svého důvěrníka knížete Čalaváriho, aby vepře přivedl na porážku, a mezitím pro rozptýlení hostů zazpívá s Cimfrlínou a panošem Eldorádem tercet (\"Terzett sobě zpíváme\"), protože „opera bez tercetu, to je bota bez kramfleku“.\n\nPakan a dvořané přinášejí vepře a na řezníkův pokyn zpívají všichni sbor chválící prase i krále vespolek (árie \"Ano věru, to je pravda\"). Cimfrlína si vyprosí, aby mohla zazpívat vepři tklivou píseň na rozloučenou (árie \"Ach, žití tvého dnové\"). Pak řezník prase zručně zabije a všichni se radují, že už je dokonale zdechlé (sbor \"Sláva, sláva radujme se všickni\"). Hosté vyprovodí poražené prase ke zpracování. Zdrží se jen Cimfrlína a Eldorádo, jimž „srdce puká blahým citem jako pytel přeplněný žitem“ a vyznávají si lásku (milostný duet \"Já bych hnedle tobě něco řeknul … Ach, Cimfrlíno, ano, ty jsi má, já jsem tvůj\").\n\nVepřové hody jsou připraveny. Objeví se Hassan, který ukul strašnou odplatu královskému dvoru: namazal celé prase vitriolem a všichni po pozření masa zemřou; jen Cimfrlínu, již miluje, chce Hassan zachránit (árie \"Hrom a peklo, pomsta se mi vydaří!\"). – Hosté a dvořané hodují (sbor \"Nuže, bratři, píme, jezme, dobře žíme\"). Vondra je pobízí do jídla a řezníka Pakana jmenuje za zásluhy tajným radou (árie \"Dávno, drazí pánové, znejmilejší princové\"). Eldorádu a Pakan zpívají pijáckou píseň (duet \"Vyrazte čepy ven ze sudu!\"). Král dostává blahopřejný telegram a hosté mu znovu provolávají slávu (sbor \"Ať žije Vondra šestadvacátý\"). Pak král zapěje milostnou píseň, již kdysi zpívával nebožce královně, když za ní chodil (árie \"Cukroušku, proč pláčeš, copak tě bolí?\").\n\nTu se objeví Hassan a sděluje všem, že budou do čtvrt hodiny mrtvi. Varuje Cimfrlínu, aby se vepře nedotýkala, ale je pozdě: ta již po ránu snědla kousek krénflajšu (duet Hassana a Cimfrlíny \"Pro boha tě prosím… O strašný osude, ona už umírá!\"). Všichni pomírají. Hassan prozřel, ze zoufalství svolává na svou duši ďábly a spáchá sebevraždu jitrnicí (árie \"Čerti, ďábli, pojďte\"). Ač jsou nyní již všichni na scéně mrtví, rozloučí se s obecenstvem a doufají, že si lidstvo z jejich opery vezme ponaučení (sbor \"Že jsme všichni na prach mrtvi\").\n\n"}
{"id": "1352755", "url": "https://cs.wikipedia.org/wiki?curid=1352755", "title": "Rafael Payare", "text": "Rafael Payare\n\nRafael Payare (* 1980 Puerto la Cruz, Venezuela) je venezuelský dirigent a hornista. \n\nNarodil se v roce 1980. V mládí absolvoval venezuelský program El Sistema. Jeho rodiči jsou již zesnulí Trina Torres de Payare a Juan R. Payare. V roce 2004 začal studium dirigování na Universidad Nacional Experimental de las Artes ve Venezuele pod vedením José Antonio Abreu. Po studiích dirigoval významné venezuelské orchestry a s orchestrem Simóna Bolívara se zúčastnil mnoha turné a nahrávání. Byl rovněž vedoucím skupiny lesních rohů a setkal se s uznávanými dirigenty jako jsou Simon Rattle, Lorin Maazel či Claudio Abbado (spolupráce na Symfonii č.6 Petra Iljiče Čajkovského).\nSpolupracoval také se sólisty jako jsou Daniil Trifonov, Jonathan Biss nebo Jean-Yves Thibaudet. Od roku 2014 je šéfdirigentem a od roku 2016 hudebním ředitelem Ulster Orchestra, od roku 2017 čestným hostujícím dirigentem krakovského orchestru Sinfonietta Cracovia. Operu poprvé dirigoval v roce 2015 (Madam Butterfly v Royal Swedish Opera). V květnu 2012 získal první cenu v Malkově mezinárodní dirigentské soutěži a v červenci téhož roku byl osobně pozván Lorinem Maazelem, aby dirigoval na jeho festivalu v Castletonu ve Virginnii. Od roku 2015 je jeho šéfdirigentem.\n\nSpolupracuje také s Krzysztofem Penderecki, který ho v roce 2013 pozval dirigovat některé koncerty na oslavu svých 80. narozenin, tam potkal osobnosti jako jsou Valerij Gergijev nebo Charles Dutoit.\n\nJeho manželkou je od roku 2013 violoncellistka Alisa Weilerstein.\n\n"}
{"id": "1352757", "url": "https://cs.wikipedia.org/wiki?curid=1352757", "title": "Pujo (okres)", "text": "Pujo (okres)\n\nOkres Pujo ( – \"Pujŏ gun\") je okres v provincii Jižní Čchungčchong v Jižní Koreji. Má rozlohu přibližně 624 čtverečních kilometrů a k roku 2014 v něm žilo bezmála dvaasedmdesát tisíc obyvatel.\n\nOkres Pujo leží přibližně 33 kilometrů východně od pobřeží Žlutého moře a 43 kilometrů západně od Tedžonu. V severojižním směru jím protéká a půlí ho řeka Kumgang, která se posléze stáčí k západu a ústí do moře.\n\nPujo leží u jižního hranice provincie Jižní Čchungčchong a jihu tak hraničí s provincií Severní Čolla. Dále sousedí v rámci Jižního Čchungčchongu na jihozápadě s okresem Sočchon, na západě s územím města Porjong, na severu s okresem Čchongjang, na severovýchodě s územím města Kongdžu a na východě s územím města Nonsan.\n"}
{"id": "1352760", "url": "https://cs.wikipedia.org/wiki?curid=1352760", "title": "Okruží (rozcestník)", "text": "Okruží (rozcestník)\n\nOkruží může být:\n\n\n\n\n"}
{"id": "1352771", "url": "https://cs.wikipedia.org/wiki?curid=1352771", "title": "Echinococcus shiquicus", "text": "Echinococcus shiquicus\n\nEchinococcus shiquicus (Xiao, Qiu, Nakao, Li, Yang, Chen, Schantz, Craig, Ito, 2005) je drobná 1,5 mm dlouhá tasemnice z čeledi Taeniidae parazitující u lišek tibetských. Mezihostitelem tasemnice je pišťucha černolící (\"Ochotona curzoniae\"). \"E. shiquicus\" je sesterským druhem měchožila bublinatého (\"E. multilocularis\") a vyskytuje se pouze v Tibetu. Tasemnice je schopna infikovat krom lišek i psy.\n"}
{"id": "1352772", "url": "https://cs.wikipedia.org/wiki?curid=1352772", "title": "Echinococcus ortleppi", "text": "Echinococcus ortleppi\n\nEchinococcus ortleppi (synonymum \"Echinococcus granulosus\" genotyp 5) je drobná tasemnice rodu \"Echinococcus\". Původně byl taxon řazen v rámci druhu \"E. granulosus\" jako genotyp 5. Fylogenetické studie však ukázaly, že se jedná o samostatný druh a jeho nejbližším příbuzným je \"Echinococcus canadensis\". Parazituje ve střevě psů a mezihostitelem je skot. Zcela ojediněle může být původcem cystické echinokokózy u lidí. Vyskytuje se endemicky v Evropě, Asii, Africe a Jižní Americe. Doposud (k roku 2019) bylo evidováno ve světě pouze 11 případů infekce lidí tímto druhem echinokoka, což dokazuje velmi nízké riziko pro člověka. V pořadí 12. případ echinokokózy člověka vyvolané druhem \"E. ortleppi\" byl hlášen v roce 2019 v Číně. Rovněž šlo o první dokumentovaný výskyt tohoto druhu na čínském území. Asi nejvyšší prevalence \"E. ortleppi\" ve světě u zvířat byla zjištěna v Brazílii.\n\n"}
{"id": "1352773", "url": "https://cs.wikipedia.org/wiki?curid=1352773", "title": "Světlonoš (film)", "text": "Světlonoš (film)\n\nSvětlonoš je krátkometrážní animovaný film Václava Švankmajera, syna Jana Švankmajera. Film je považován za alegorii k vzestupu k moci.\n\nPráce na filmu trvaly 5 let. Švankmajer využil rodinného studia Athanor. Děj byl inspirován řeckými bájemi a středověkými legendami. Vliv měly také filmy Jana Švankmajera, která Václav sledoval během svého dětství.<ref name=\"Animovaný film nabízí i mutanty, děsivé fantazie a potoky krve Zdroj: https://www.denik.cz/film/animovany-film-nabidl-i-mutanty-desive-fantazie-a-potoky-krve-20120508-l7zp.html\"></ref>\n\nNad městem se střídá den a noc v nekonečném koloběhu. Tento koloběh se zastaví, když zemře vládce. Hrdina vstupuje do labyrintu, kde má podstoupit 3 zkoušky, aby vládce nahradil a obnovil nekončící koloběh.\n\nFilm získal ocenění za nejlepší animovaný film na festivalu Fresh Film Fest. Ve stejné kategorii film bodoval i na Febiofestu.\n\n"}
{"id": "1352775", "url": "https://cs.wikipedia.org/wiki?curid=1352775", "title": "Jennifer Allison", "text": "Jennifer Allison\n\nJennifer Allison (* 15. července 1966 Saline, Michigan) je americká spisovatelka mysteriózních románů, která se nejvíce proslavila jako autorka série knih pro děti Pátračka Gilda.\n\nNarodila se a vyrůstala ve městě Saline v Michiganu. V roce 1984 absolovala vysokou školu v Saline. Je držitelkou titulu Bachelor of Arts z Michiganské univerzity, kde studovala hudbu, ale brzy se začala zajímat o literaturu a psaní. Je také držitelem titulu Magistr umění, který získala na Americké universitě ve Washingtonu, D.C. Její první kniha byla vydána v červenci 2005, v té době žila v San Francisku v Kalifornii. V současné době žije v Chicagu.\n"}
{"id": "1352781", "url": "https://cs.wikipedia.org/wiki?curid=1352781", "title": "Martino Rota", "text": "Martino Rota\n\nMartino Rota, také Martin Rota Kolunić, (1520 Šibenik – 1583 Praha nebo Vídeň) byl dalmátský rytec. Do rytiny převedl řadu prací italských mistrů, včetně Michelangela Buonarrotiho, Raffaela Santiho, Tiziana Vecelliho či Federica Zuccariho. Jeho rytiny a obrazy rodiny Habsburků ho přivedly do služeb Maxmiliána II. a Rudolfa II., přičemž některé z nich posloužily Aegidiu Sadelerovi jako předlohy pro jeho portrétní rytiny.\n\nMálo je známo o tom, u koho se vyučil portrétní malbě a technice rytiny. Učňovská léta ukončil v dílně Orazia Fortezzy, zlatníka v Šibeniku. V roce 1540 odešel do Říma, kde působil především jako rytec. Předpokládá se, že v Římě spolupracoval s Cornelisem Cortem, významným rytcem nizozemského původu. Později pracoval ve Florencii a následně v Benátkách, kde působil až do roku 1567. Pravděpodobně následujícího roku, nejpozději však v roce 1573, odešel do Vídně, kde se stal dvorním rytcem. Ve Vídni pracoval asi do roku 1580. Poté odešel s císařským dvorem do Prahy. Někteří historici umění však kladou jeho odchod do Prahy až do roku 1583, a to v souvislosti s přemístěním dvora Rudolfa II. z Vídně do Prahy. Několik měsíců na to Rota v Praze (nebo ve Vídni) zemřel.\n\nByl uznávaným rytcem pracujícím ve stylu Marcantonia Raimondiho, významného italského rytce a kreslíře. Ve svých rytinách často kombinoval na stejné desce rytinu doplněnou leptem. Několik rytin vzniklo podle vlastního návrhu, přičemž výsledná rytina v sobě zahrnovala řadu různorodých podnětů. Většina rytin však vznikla podle obrazů a fresek severoitalských renesančních malířů. Jednou z jeho nejlepších prací je grafický list zhotovený podle Michelangelovy fresky Posledního soudu na západní stěně Sixtinské kaple ve Vatikánu.\n\nJeho rytina z roku 1576, pro niž čerpal námět nejen z Michelangelova \"Posledního soudu\", ale i z Tizianových a Raffaelových fresek, má dvě úrovně. Horní polovině grafického listu dominuje postava Krista spolu s Pannou Marií a sv. Janem Křtitelem. Níže se nacházejí evangelisté a proroci, a vedle nich vpravo i císař Ferdinand I., který ke Kristu přivádí svého již zemřelého syna Maxmiliána II. Habsburského. Dolní části dominuje postava archanděla Michaela, kdy za zvuku trub k nebi stoupají spravedliví, zatímco hříšníci jsou unášeni do pekla. Později tuto verzi přepracoval do nové podoby, v níž císař Ferdinand I. a jeho syn Maxmilián ustoupili do pozadí a upřednostněn byl císař Rudolf II. s dvořany. Poslední varianta tohoto grafického listu, kterou již nestačil dokončit a vydat, je z roku 1583 a uveřejnil ji až Anselm Boëtius de Boodt v roce 1588.\n\nJednou z rytin provedených podle obrazů renesančních malířů, je rytina nazvaná \"Umučení sv. Petra\" zhotovená kolem roku 1560. Byla provedena podle již neexistujícího Tizianova oltářního obrazu, který je dnes známý jen díky této rytině. Jeho rytecká činnost zasahovala i mimo portrétní tvorbu a zahrnovala také rytiny map a městských vedut.\n\nRovněž maloval portréty, a to především příslušníků habsburské dynastie. Připisovány jsou mu i portréty vysoké české (Jan IV. z Pernštejna, Lobkowiczké sbírky, Pražský hrad) a uherské šlechty (Ján Kružica, Trenčanské muzeum, Trenčín).\n\nByl prvním významným portrétistou císaře Rudolfa II. a dalších příslušníků habsburského rodu. Vedle vlastních ryteckých návrhů seznamoval širší veřejnost s díly významných malířů italské renesance formou cenově dostupných grafických listů. V portrétech habsburské dynastie pak použil kompozice, které byly vzorem i pro několik dalších uměleckých generací, což mimo jiné dokládají portrétní rytiny Aegidia Sadelera.\n\n\n"}
{"id": "1352787", "url": "https://cs.wikipedia.org/wiki?curid=1352787", "title": "Seznam televizních seriálů České televize", "text": "Seznam televizních seriálů České televize\n\nSeznam televizních seriálů České televize uvádí přehled televizních seriálů, které měly premiéry na televizní stanici České televize. Ta vysílá oficiálně od roku 1992, tudíž se sem neřadí seriály, které ještě vznikaly pod předcházející Československou televizí.\n\n"}
{"id": "1352788", "url": "https://cs.wikipedia.org/wiki?curid=1352788", "title": "Westendstraße (stanice metra v Mnichově)", "text": "Westendstraße (stanice metra v Mnichově)\n\nWestendstraẞe je stanice metra v Mnichově, otevřená 10. května 1984. Stanice leží na linkách U4 a U5. Nachází se na hranici městských částí Laim a Sendling-Westpark. Ze stanice na povrch vedou výstupy s eskalátory. Výtah vede na nástupiště tramvají č. 18. Stanice je zdobena barevnými kovovými deskami.\n"}
{"id": "1352791", "url": "https://cs.wikipedia.org/wiki?curid=1352791", "title": "683 (číslo)", "text": "683 (číslo)\n\nŠest set osmdesát tři je přirozené číslo. Římskými číslicemi se zapisuje DCLXXXIII a řeckými číslicemi χπγ. Následuje po čísle šest set osmdesát dva a předchází číslu šest set osmdesát čtyři.\n\n683 je:\n\n"}
{"id": "1352792", "url": "https://cs.wikipedia.org/wiki?curid=1352792", "title": "Železniční stanice Levoča", "text": "Železniční stanice Levoča\n\nŽelezniční stanice Levoča se nachází na okraji stejnojmenného města v ulici \"Železničný riadok\" na Slovensku. Leží na trati 186 vedoucí ze Spišské Nové Vsi. Osobní doprava zde byla zastavena roku 2003, přesto je trať v mapě Železniční společnosti Slovensko nadále (2018) uváděna. Do roku 2010 sem mířily jen vlaky nákladní. Osobní vlaky nebyly pravidelné, jezdily do Levoče jen, když se konala pouť na Mariánskou horu.\n\nSamotná budova stanice je dvojpodlažní. V přízemí se nacházely prostory spojené s vypravováním vlaků, v patře jsou bytové jednotky (jeden dvojpokojový a dva třípokojové byty). Dnes je stavba chátrá a přespávají v ní bezdomovci. V současnosti ŽSR jedná s městem Levoča ohledně využití této nemovitosti.\n\n\n"}
{"id": "1352793", "url": "https://cs.wikipedia.org/wiki?curid=1352793", "title": "The Age of Absurdity", "text": "The Age of Absurdity\n\nThe Age of Absurdity je první studiové album britské skupiny Phil Campbell and the Bastard Sons. Vydáno bylo 26. ledna roku 2018 společností Nuclear Blast. Nahráno bylo ve velšských studiích Rockfield Studios a Longwave Studios a jeho producentem byl Romesh Dodangoda. Následný mastering proběhl v londýnském studiu Abbey Road Studios. Kromě samotného Phila Campbella v kapele hrají tři jeho synové a zpívá Neil Starr. Vedle autorských písní deska obsahuje (jako bonus) také coververzi písně „Silver Machine“ od kapely Hawkwind. Autorem obalu alba je Matt Riste.\n\n\n"}
{"id": "1352794", "url": "https://cs.wikipedia.org/wiki?curid=1352794", "title": "Materník", "text": "Materník\n\nMaterník, oficiálně Zbečník, je potok protékající obcí Zbečník. Je levostranným – a také vůbec nejvydatnějším – přítokem Zbečnického potoka. Jeho délka činí přibližně 3,825 km. Svým průběhem vytváří rozhraní mezi Žaltmanským a Maternickým hřbetem Jestřebích hor.\n\nMaterník (Zbečník) je největším přítokem Zbečnického potoka, často bývá považován za jeho hlavní pramen. Potok pramení v Jestřebích horách severovýchodně od Horního Kostelce a jeho údolí vytváří hranici mezi jejich Žaltmanským a Maternickým hřbetem. Cestou přijímá několik přítoků z okolních svahů. Jedním z nich je pramen Skalákovy studánky, která je známá jako poutní místo. Kolem studánky jsou tzv. Zbečnické chleby, což jsou zkamenělé pískovcové útvary ve tvaru bochníků. Studánka je známá i z díla Aloise Jiráska (románová kronika \"U nás\"). V údolí Materníku docházelo v minulosti (už v 19. století) k těžbě černého uhlí, mj. ve štole Hermína, ve které se těžilo ještě v letech 1939-41; v 50. letech 20. století zde také docházelo k průzkumným vrtům a těžbě radioaktivních hornin. \n\nCentrální evidence vodních toků – http://eagri.cz/public/web/mze/voda/aplikace/cevt.html\n"}
{"id": "1352796", "url": "https://cs.wikipedia.org/wiki?curid=1352796", "title": "Jakub Zedníček", "text": "Jakub Zedníček\n\nJakub Zedníček (13. června 1990 Brno − 1. ledna 2018 Brno) byl český herec a moderátor.\n\nOd 9 let se věnoval stepování. Ve stepových soutěžích byl dvakrát první na Mistrovství ČR a sedmé místo obsadil na World Championship Tap Dance 2002. Na brněnské konzervatoři studoval obor hudebně-dramatický. Za dob studia sbíral zkušenosti například v Národním divadle Brno. Od roku 2011 byl v angažmá v Městském divadle Brno. Zde zúročil své vzdělání a pohybové i pěvecké schopnosti v řadě menších rolí v muzikálech \"Marry Poppins\", \"Chicago\", \"Kráska a zvíře\", \"Jeckyll a Hyde\" a \"Papežka Jana\". Spolupracoval s Lukášem Hejlíkem na projektu \"Listování\". Proslavil se v televizním pořadu \"Kurňa, co to je?\", který moderoval se svým strýcem Pavlem Zedníčkem.\n\nZemřel tragicky 1. ledna 2018 asi půl hodiny po silvestrovské půlnoci při autonehodě na 192. kilometru D1. Jeho automobil narazil do středových svodidel. Po vystoupení z auta středová svodidla přelezl a v protisměru ho srazila dodávka.\n\nSe svou partnerkou Lenkou Janíkovou měl dceru Mayu (nar. 13. února 2017).\n\n\n\n"}
{"id": "1352797", "url": "https://cs.wikipedia.org/wiki?curid=1352797", "title": "684 (číslo)", "text": "684 (číslo)\n\nŠest set osmdesát čtyři je přirozené číslo. Římskými číslicemi se zapisuje DCLXXXIV a řeckými číslicemi χπδ. Následuje po čísle šest set osmdesát tři a předchází číslu šest set osmdesát pět.\n\n684 je:\n\n"}
{"id": "1352799", "url": "https://cs.wikipedia.org/wiki?curid=1352799", "title": "Ceny české filmové kritiky 2017", "text": "Ceny české filmové kritiky 2017\n\nCeny české filmové kritiky 2017 je osmý ročník Cen české filmové kritiky. Ceny byly předány v sobotu 27. ledna 2018, přímý přenos vysílala Česká televize na programu ČT art, moderátory večera byli Jana Plodková a Jiří Havelka.\n\n\n\n\n\n\n\n\n\n\n"}
{"id": "1352800", "url": "https://cs.wikipedia.org/wiki?curid=1352800", "title": "Whistle Down the Wind", "text": "Whistle Down the Wind\n\nWhistle Down the Wind je studiové album americké písničkářky Joan Baez. Vydáno bylo 2. března roku 2018 společností Proper Records. Jde o její první desku po téměř deseti letech – své poslední album nazvané \"Day After Tomorrow\" vydala v září 2008. Je složené z coververzí písní například od Toma Waitse či skupiny Antony and the Johnsons. Stejně jako zpěvaččino předchozí album \"Day After Tomorrow\" je i toto pojmenováno podle písně Toma Waitse. Producentem alba byl Joe Henry a nahráno bylo během deseti dnů v Los Angeles.\n\n"}
{"id": "1352803", "url": "https://cs.wikipedia.org/wiki?curid=1352803", "title": "WTA Tour 2018", "text": "WTA Tour 2018\n\nWTA Tour 2018 představoval 48. ročník nejvyšší úrovně ženského profesionálního tenisu, hraný v roce 2018. Sezóna okruhu trvajícího od 1. ledna do 4. listopadu 2018 zahrnovala 58 turnajů probíhajících ve 32 státech, které až na výjimky organizovala Ženská tenisová asociace (WTA).\n\nDo okruhu WTA Tour se řadily čtyři grandslamové turnaje – pořádané Mezinárodní tenisovou federací (ITF), dvacet jedna událostí kategorie WTA Premier Tournaments s úrovněmi Premier Mandatory, Premier 5 a Premier, třicet jedna turnajů WTA International Tournaments i dva závěrečné události sezóny WTA Finals a WTA Elite Trophy.\n\nSoučástí kalendáře se také staly týmové soutěže organizované ITF – Fed Cup a Hopmanův pohár, z něhož hráčky nezískaly do žebříčku žádné body.\n\nPo celou sezónu, vyjma čtyř týdnů, byla světovou jedničkou ve dvouhře Rumunka Simona Halepová. Deblové klasifikaci na počátku roku vévodila tchajwansko-švýcarská dvojice Latisha Chan a Martina Hingisová. Na vrcholu žebříčku pak rok uzavřely Češky Barbora Krejčíková s Kateřinou Siniakovou.\nNa turnajové listině došlo k jedné turnajové náhradě, když byl båstadský Ericsson Open nahrazen Moscow River Cupem, probíhajícím na moskevské antuce. Stal se tak třetí ruskou událostí v dané sezóně. Ukončen byl rovněž únorový Malaysian Open hraný v Kuala Lumpuru. Dějiště tokijského Japan Women's Open pak bylo přesunuto do Hirošimy a švýcarský Ladies Open se přestěhoval z Bielu jižněji do Lugana. V kategorii Premier změnil název a místo konání stanfordský Bank of the West Classic, který byl přejmenován na Silicon Valley Classic a v rámci Kalifornie přesunut do San José. Uskutečnila se také každoroční plánovaná výměna úrovní kategorie Premier mezi Dubai Tennis Championships a Qatar Ladies Open a cirkulace dějiště na Canada Masters.\n\nMužskou obdobu ženského okruhu představoval ATP World Tour 2018.\n\nChronologický přehled turnajů uvádí kalendář událostí okruhu WTA Tour 2018 včetně dějiště, počtu hráček, povrchu, kategorie a celkové dotace.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –S/–Q/–D/–X uvádí počet hráček dvouhry/hráček kvalifikace dvouhry/párů čtyřhry/párů mixu, (ZS) – základní skupina.\"\n\n\"Hráčky, které získaly první titul ve dvouhře, ve čtyřhře nebo ve smíšené čtyřhře:\"\n\n\n\n\n\"Hráčky, které obhájily titul:\"\n\n\nŽebříček WTA Championships Race určil hráčky, které se kvalifikovaly na Turnaj mistryň. Žebříček WTA a jeho konečné pořadí na konci sezóny byl sestaven na základě bodového hodnocení tenistek za posledních 52 týdnů.\n\nTabulky uvádí 20 nejvýše postavených hráček na singlových žebříčcích WTA Championships Race a konečné klasifikaci ATP v sezóně 2018. Šedý podklad vlevo uvádí hráčky, které aktivně zasáhly do Turnaje mistryň. Žlutý podklad vlevo uvádí odhlášené hráčky.\n\n\"Hráčky, které v sezóně 2018 zaznamenaly kariérní maximum v první padesátce žebříčku WTA (ztučnění u hráček, které v elitní světové desítce debutovaly):\"\n\nTabulky uvádí 10 nejvýše postavených párů na závěrečném žebříčku WTA Championships Race, určující postup na Turnaj mistryň a 10 nejvýše postavených hráček na konečném žebříčku WTA ve čtyřhře sezóny 2018. Šedý podklad vlevo uvádí páry, které aktivně zasáhly do Turnaje mistryň.\n\n\"Hráčky, které v sezóně 2018 zaznamenaly kariérní maximum v první padesátce deblového žebříčku WTA (ztučnění u hráček, které v elitní světové desítce debutovaly):\"\n\n\n\"Statistiky hráček ve sledovaných herních parametrech k 4. prosinci 2018.\"\n\n\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 100 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2018:\n\n\n\n\n\n\n\n\n\n\n\n\n\n\n\nSeznam uvádí významné tenistky, které obnovily kariéru účastí na turnajích v roce 2018:\n\n\nTabulka přidělovaných bodů hráčkám na turnajích okruhů WTA Tour 2018.\n"}
{"id": "1352805", "url": "https://cs.wikipedia.org/wiki?curid=1352805", "title": "686 (číslo)", "text": "686 (číslo)\n\nŠest set osmdesát šest je přirozené číslo. Římskými číslicemi se zapisuje DCLXXXVI a řeckými číslicemi χπς. Následuje po čísle šest set osmdesát pět a předchází číslu šest set osmdesát sedm.\n\n686 je:\n\n"}
{"id": "1352806", "url": "https://cs.wikipedia.org/wiki?curid=1352806", "title": "Jan Mrázek", "text": "Jan Mrázek\n\nJméno a příjmení Jan Mrázek nosí více osob:\n\n"}
{"id": "1352808", "url": "https://cs.wikipedia.org/wiki?curid=1352808", "title": "Dihydrogenfosforečnan", "text": "Dihydrogenfosforečnan\n\nDihydrogenfosforečnan (HPO) je jeden ze tří aniontů odvozených od kyseliny trihydrogenfosforečné.\nDihydrogenfosforečnan tvoří soli (přesněji dihydrogenosoli), které vznikají při neúplné neutralizaci kyseliny fosforečné zásadou, kovem nebo amoniakem.\n\nDihydrogenfosforečnan je konjugovanou kyselinou hydrogenfosforečnatého iontu, který je konjugovanou kyselinou fosfátového iontu. Konjugovanou kyselinou Dihydrogenfosforečnanu je zase kyselina trihidrogenfosforečná.\n\nDihydrogenfosforečnan může vznikat při hydrolýze HPO:\n"}
{"id": "1352813", "url": "https://cs.wikipedia.org/wiki?curid=1352813", "title": "Pounding the Pavement", "text": "Pounding the Pavement\n\nPounding the Pavement je sedmnácté studiové album kanadské heavymetalové skupiny Anvil. Vydáno bylo 19. ledna roku 2018 společností SPV/Steamhammer. Jeho nahrávání probíhalo ve studiu Soundlodge v německém Rhauderfehnu. Dokončení nahrávání alba bylo oznámeno koncem srpna 2017. Producentem alba je Jörg Uken.\n\n"}
{"id": "1352821", "url": "https://cs.wikipedia.org/wiki?curid=1352821", "title": "Protesty v Íránu (2017–2018)", "text": "Protesty v Íránu (2017–2018)\n\nProtesty v Íránu (2017–2018) (persky تظاهرات ۱۳۹۶ ایران‎) jsou sérií protivládních protestů, které od konce prosince 2017 probíhají v desítkách íránských měst. První protest proběhl 28. prosince 2017 v Mašhadu, druhém největším městě země. Hlavním tématem byla nespokojenost demonstrantů s ekonomickou politikou íránské vlády, růstem cen a nezaměstnanosti. Později se při protestech objevily i výzvy k návratu dynastie Pahlaví a požadavky na odstoupení vládnoucího duchovního vůdce. Do 2. ledna 2018 bylo v průběhu demonstrací zabito 21 účastníků demonstrací, uvězněno bylo dalších 450 lidí. Jedná se o největší protesty na území Íránu od prezidentských voleb v roce 2009.\n\nDemonstrace se v závěru roku 2017 rozšířily z Mašhadu do dalších měst Íránu: Teheránu, Níšápúru, Kášánu, Kermánu, Kermánšáhu Jazdu, Orumíje, Záhedánu, Gorgán Zandžánu, Chorramábádu, Šírázu, Šahr-e Kord, Sárí Hamadánu, Kazvínu, Ardabílu, Bandar Abbásu, Aráku, Isfahánu, Raštu a mnoha dalších.\n\nMnožství demonstrujících napříč zemí při protestech skandovalo slogany velebící panovníky dynastie Pahlaví, svržené islámskou revolucí roku 1979, především prvního šáha z dynastie Rezá Pahlavího („Šáhu Rezo, ať žije tvá památka!, Šáhu Rezo, promiň!, Šáhu, vrať se.“). Protestující také skandovali hesla oslavující jeho syna šáha Muhammada Rezá Pahlavího svrženého v roce 1979 a posledního korunního prince Rezá Pahlavího. Naopak faktickému vládci země prostestující vzkázali, aby i s teokratickou vládou odstoupil.\n"}
{"id": "1352829", "url": "https://cs.wikipedia.org/wiki?curid=1352829", "title": "Antonín Málek", "text": "Antonín Málek\n\nAntonín Málek (* 28. srpna 1937 Plzeň) je český malíř, scénograf a fotograf. Po okupaci v roce 1968 emigroval do Švédska a později žil v Kolíně nad Rýnem. Po roce 1989 se vrací do Čech a žije a pracuje v Kolíně a v Jindřichově Hradci.\n\nAntonín Málek prožil dětství a válečná léta v Jindřichově Hradci, kde absolvoval základní školu. V letech 1952–1956 navštěvoval Střední výtvarnou školu na Hollarově náměstí v Praze a jeden přípravný rok k přijetí na Akademii výtvarných umění v Praze (prof. Jaroslav Vodrážka). Na Akademii studoval v letech 1957–1958 nejprve v ateliéru prof. Vlastimila Rady a poté do roku 1963 v malířském ateliéru prof. Karla Součka. Jeho staršími spolužáky byli Jiří Valenta, Milan Ressel, Bedřich Dlouhý, spolu s ním studoval Zbyšek Sion a v sousedním ateliéru V. Sychry Zdeněk Beran a Čestmír Janošek. K jeho přátelům patřil i Jan Koblasa a další výtvarníci, se kterými se zúčastnil obou neveřejných výstav Konfrontace (ateliér Jiřího Valenty, ateliér Aleše Veselého) roku 1960 a Konfrontace III (Alšova síň UB, 1965). V letech 1963–1964 absolvoval na Akademii čestný rok v ateliéru prof. Součka.\n\nV době tuhého komunistického režimu byly pro celou Málkovu generaci důležité podněty získávané mimo školu. Patřily k nim přehrávky současné klasické hudby (Stravinskij, Hindemith, Prokofjev, Milhaud, Berg, Schönberg) v Divadle hudby, jazz, neoficiální přednášky Jaromíra Pečírky o moderním západním umění, soukromá Kramářova sbírka francouzského umění, snímky děl současných západních tvůrců v časopisech pašovaných ze zahraničí, schůzky s Vladimírem Boudníkem nebo v ateliéru Mikuláše Medka. Teoretické základy nacházeli v publikacích Bohumila Kubišty (\"Předpoklady slohu, 1947\") a Emila Filly (\"O výtvarném umění, 1948\"). \n\nV roce 1968 měl první samostatnou výstavu v Galerii nakladatelství Lidová demokracie na Karlově náměstí. Po okupaci v srpnu 1968 emigroval do Švédska a do roku 1979 žil a pracoval v městečku Alingsås. V letech 1973–1979 měl druhý ateliér v Kielu, kde v té době vyučoval sochařství Jan Koblasa. Roku 1973 se zde oženil s Koblasovou žačkou, sochařkou a keramičkou Ulrike Lohmeyer. Roku 1977 obdržel švédské občanství. Roku 1979 se přestěhoval do Kolína nad Rýnem. Podnikl řadu studijních cest do Francie (1974, 1977, 1982) a do USA (1985, 1988, 1990, 1994, 1995, 2001, 2002, 2004). Žije a pracuje střídavě v Kolíně nad Rýnem a v Jindřichově Hradci. \n\nAntonína Málka pozvala roku 1993 \"kolínská Fachhochschule\" do Ladákhu v indickém Tibetu, kde prováděla restaurování nástěnných maleb v rámci projektu \"Save Alchi\". Málek se tam od té doby často vrací a maluje tibetskou krajinu a kláštery. V klášteře Likiru v létě kreslí a maluje s žáky tamější klášterní školy. Roku 1998 podnikl v souvislosti s konzervačním a dokumentačním projektem stejné školy (\"German Aspara Conservation Project\") cestu do kambodžského Angkor Vat. Následujícího roku se na stejné místo vrátil a působil i jako pedagog na Královské Akademii umění v Phnompenhu. \n\nPo roce 1989 uspořádaly souborné výstavy Antonína Málka Galerie Brno a Alšova jihočeská galerie ve Wortnerově domě v Českých Budějovicích. Menší tematické výstavy proběhly v Okresním muzeu v Jindřichově Hradci, Galerii Zlatá husa, Galerii Ztichlá klika, Galerii Inspirace a v Libri prohibiti. \n\nŠkola měla význam především pro výuku malířské techniky a jako místo setkávání, ale ve vlastní tvorbě bylo třeba vyrovnat se s podněty postimpresionistů, Muncha nebo Roualta. Málkovy rané školní malby byly temné, expresivní, se silným pastózním nánosem barev. Jeho portréty z konce 50. let vypovídají o vlivu kubismu. Málkovy tušové kresby a akvarely, zachycující pouliční scény a krajiny z Jindřichova Hradce nebo Prahy jsou relativně volnou a symbolickou tvarovou syntézou reality. V pozdější tvorbě z roku 1959 směřuje k plošné geometrizující stylizaci figur a tlumené barevnosti, která předznamenává přechod k abstrakci (\"Pár\", 1959). Málkova materiální malba se vyznačuje v porovnání s ostatními účastníky Konfrontací jistou křehkostí a intimností. Je pro ni charakteristická šedá tonalita a určitý linearismus struktur v ploše obrazu (\"Objekt\", 1961). Počátkem šedesátých let vytvořil také sérii monochromních malých obrazů kde reliéfní vyvýšení plochy dosáhl nahřátím za pomoci letlampy. Paralelně vznikla série grafických listů, které svébytným způsobem rozvíjejí podněty grafické tvorby Vladimíra Boudníka.\n\nTěžiště Málkovy strukturální abstrakce pochází z let 1964–1966. Jeho zdánlivě amorfní, ve skutečnosti cíleně uvnitř i navenek strukturované obrazové objekty s náznakem figury, jsou sestaveny z předmětných složek včleněných do složitých útvarů působících dojmem materiálových ikon nebo relikviářů. Málek spojuje pomocí pryskyřice dřevěné a kovové součástky a dráty s pískem a textilií. V cyklu reliéfních objektů \"To co je uvnitř\" (1964–1965), který evokuje zasutou paměť věcí a civilizace pod nánosem času, skládá nejrůznější nalezené věci a uzavírá je spletí drátů nebo dráty provlečenými perforací. Povrch reliéfu je sjednocen bílým nátěrem, zatímco jemně růžové akcenty vystupující z hloubky naznačují, že to co je uvnitř, je živé. Symbolický podtext strukturální abstrakce, který byl výrazem tíživého existenciálního životního pocitu, dával prostor fantazii a byl postupně transformován v martyrizování lidské tělesnosti. \n\nNa cyklus objektů navazují abstraktní kresby z poloviny 60. let, ve kterých se postupně objevují části lidské figury a postupný návrat k figuraci (\"Hlava-Figura\", 1966) a portrétu (\"Portrét arch. M. Hrubého\", 1968). Završením Málkovy domácí tvorby je monumentální portrét Samuela Becketta, jehož texty a hry koncem 60. let silně rezonovaly ve společnosti. \n\nVe švédském exilu v Málkově díle dominuje portrétní a figurální malba. Bezbrannost člověka reflektují obnažené řezy mozku, siluety postav zbavených kůže, imaginární rozhovory se stíny, napjatá přediva tkání, tváře vystupující z obrazového prostoru jako němí svědci (\"Einstein\", 1969). V několika dílech se vrací nazpět k událostem v Čechách (\"Památce Jana Palacha\", 1970, \"Pomník cenzuře\", 1970–1971, \"Triptych – Památce Antonína Tomalíka\", 1971–1972). Zkušenost emigrace prohlubovala pocit osamělosti a vykořenění (\"Quo vadis\", 1971–1972). \n\nBěhem 70. let v Málkovy portrétech a figurálních kompozicích přetrvává úzkost a ironický škleb, ale malíř se vymezuje proti schematizaci obrazové formy. Nezaznamenává pouhou skutečnost fyzického světa, ale lidské reakce, ať kladné nebo negativní, na tuto skutečnost. Málek objevil tajemnou hnací sílu těžko definovatelné úzkosti, která se objevuje v reálném ovzduší při očekávaném střetnutí jednotlivých postav. Hlavy se mění v expresivní a deformované masky vystavené zraňujícím atakům okolí (\"Puklé zrcadlo\", 1979). Manýrizující stylizace tváří, která je často na hranici grotesknosti, může být ve skutečnosti štítem, chránícím křehkost lidského nitra. Také v portrétech svých známých a blízkých užívá expresivní deformace tvarů a charakter osobnosti portrétovaného podtrhuje v dramaticky zdůrazněných detailech (\"Portrét Anastáze Opaska\", 1988, \"Portrét matky\", 1992–1995). \n\nJeho vztah k zemi, která ho vypudila do exilu, zůstává obezřetný (\"Ideolog I-II\", 1980–1981, \"Ideolog I-VII\", 1990–2001). Na počátku 90. let Málek vytvořil cyklus 15 rozměrných obrazů lidských tváří, které spojuje náznak kříže, nazvaný \"Jsi pozorován\" (1991–1993). Záměrně pokleslá a karikovaná typologie tváří je deformována – úsměv se mění v škleb, pohled v tupé zírání, tvář v grimasu. Obrazy mohou být sestaveny do kruhu, aby se divák ocitl v centru a byl přímým účastníkem malířovy intelektuální hry v níž role pozorujících a pozorovaných se neustále proměňuje. \n\nJako protiklad k Málkově figurální malbě, v níž přes nadsázku a grimasu přetrvává pocit existenciální tísně, se jeví jeho krajinářská tvorba. Jedny z prvních odlehčených kreseb vznikly během jeho cesty do USA roku 1985 (\"Erotické aspekty kalifornské krajiny\", 1985) a poklidný ráz si zachovala i pozdější panoramata San Francisca (2004). Silným impulsem byla Málkova první cesta do Ladaku v indickém Tibetu roku 1993. Zapůsobilo na něj nejen velebné panoráma velehor, ale i duchovní klima spojené s tamními kláštery. Proto jsou tyto krajiny, spíše než věrným záznamem, Málkovou meditací o Tibetu a portrétem krajiny jako světa ve všech jeho složitých významech. Se stejnou intenzitou na malíře zapůsobila chrámová krajina v kambodžském Angkor Vat, kde si nespoutaná tropická příroda bere zpět kdysi monumentální díla, která vytvořila lidská ruka. Málek v kresbě záměrně zdůrazňuje kontrast mezi rozpadající se stavbou a brutální silou kořenů stromů, které ji drtí a svírají jako nějaká monstrózní stvoření. \n\nMálkova tvorba není pouhým svědectvím určitého dějinného úseku, ale dotýká se zároveň obecných problémů složité duše člověka, jeho věčné touhy, i trvalých osidel, do nichž lze kdykoli znovu upadnout. Nezná prostřednosti kompromisního pohledu, jen život v krajních polohách a s plným nasazením. \n\n\n"}
{"id": "1352832", "url": "https://cs.wikipedia.org/wiki?curid=1352832", "title": "Spolek německých starorakouských krajanských sdružení v Rakousku", "text": "Spolek německých starorakouských krajanských sdružení v Rakousku\n\nSpolek německých starorakouských krajanských sdružení v Rakousku ( (zkr. )) je zastřešující organizací pro několik rakouských sdružení odsunutých Starorakušanů (etnických Němců) z východu po druhé světové válce. Má právní formu zapsaného společenstva. Spolek zastupuje zájmy těchto odsunutých občanů z území bývalé rakousko-uherské monarchie. Do listopadu 2014 se nazýval \"Spolek etnickoněmeckých krajanských sdružení Rakouska\" ( (zkr. )). Sídlem spolku je Vídeň. Předsedou je Rudolf Reimann.\n\nCílem tohoto sdružení je zachování identity jednotlivých vysídlených etnických skupin. Sdružení bojuje proti nespravedlnosti a prosazuje lidská práva. Sdružení žádá o morální, právní a ekonomické odškodnění nespravedlností, které bylo dopuštěno na odsunutých občanech. Požádal také o zrušení dekretů a rozhodnutí, jako jsou výnosy AVNOJ a Benešových dekretů.\n\n\n\n"}
{"id": "1352838", "url": "https://cs.wikipedia.org/wiki?curid=1352838", "title": "Římskokatolická farnost Neustadt in Sachsen", "text": "Římskokatolická farnost Neustadt in Sachsen\n\nŘímskokatolická farnost Neustadt in Sachsen () bylo územní společenství římských katolíků v saském městě Neustadt in Sachsen a v přilehlých obcích. Náleželo k drážďanskému děkanátu, který je jedním z osmi děkanátů drážďansko-míšeňské diecéze. K 1. září 2018 byla farnost začleněna do Římskokatolické farnosti Pirna.\n\nK farnosti patřily tyto obce:\n\nFarnost před sloučením spravoval excurrendo farář z Pirny Vinzenz Brendler, spolu s kterým ve farnosti působil také kaplan Mariusz Noparlik a výpomocný duchovní Alexander Paul.\n\n\n"}
{"id": "1352842", "url": "https://cs.wikipedia.org/wiki?curid=1352842", "title": "Luc Alphand", "text": "Luc Alphand\n\nLuc Alphand [\"lyk alfa\"] (* 6. srpna 1965 Briançon) je francouzský sportovec, věnující se původně alpskému lyžování a poté automobilovým závodům.\n\nNa mistrovství světa juniorů v alpském lyžování v roce 1983 vyhrál sjezd a byl druhý v kombinaci. Ve Světovém poháru závodil v letech 1984–1997. Vyhrál dvanáct závodů, v letech 1995, 1996 a 1997 získal malý kříšťálový glóbus za sjezd, v roce 1997 také vyhrál celkovou klasifikaci v Super G a velký křišťálový glóbus. Na mistrovství světa v alpském lyžování bylo jeho nejlepším umístěním třetí místo ve sjezdu v roce 1996. Startoval na třech olympiádách, na Zimních olympijských hrách 1988 v Calgary byl čtvrtý v kombinaci a sedmý v Super G. Byl desetinásobným mistrem Francie ve sjezdovém lyžování. V roce 1997 ho časopis \"L'Équipe\" vyhlásil francouzským sportovcem roku.\n\nPo ukončení lyžařské kariéry v roce 1997 se zaměřil na motorismus, založil vlastní stáj Luc Alphand Aventures. Devětkrát jel závod 24 hodin Le Mans, největším úspěchem bylo třetí místo v roce 2006. Zúčastnil se jedenácti ročníků Rallye Dakar v kategorii osobních automobilů, kterou v roce 2006 vyhrál na voze Mitsubishi, v letech 2005 a 2007 skončil druhý. Je vítězem šesti dakarských etap. Startoval také v šampionátu FIA GT, s navigátorem Gillesem Picardem vyhrál Abu Dhabi Desert Challenge 2006 a Transibiřskou rallye 2008. Věnuje se rovněž letecké akrobacii a jachtingu (zúčastnil se dálkového závodu Transat Jacques Vabre), působí jako televizní komentátor a mládežnický instruktor Francouzské lyžařské federace.\n\nJeho bratrancem je bývalý sjezdař Jules Melquiond. Oženil se se Švédkou Annou-Karin, obě jejich děti Estelle Alphandová a Nils Alphand se rovněž věnují profesionálně alpskému lyžování.\n\n"}
{"id": "1352846", "url": "https://cs.wikipedia.org/wiki?curid=1352846", "title": "Hans Axel von Fersen", "text": "Hans Axel von Fersen\n\nHans Axel von Fersen (4. září 1755 ve Stockholmu – 20. června 1810) byl švédský státník, voják a favorit francouzské královny Marie Antoinetty. Zemřel při lynčování davem ve Stockholmu, který ho vinil z účasti na smrti švédského korunního prince. Byl synem polního maršála Fredrika Axel de Fersen a hraběnky Hedwigy-Catherine de la Gardie. Během Francouzské revoluce se diplomatickou cestou snažil o záchranu královnina života.\n"}
{"id": "1352850", "url": "https://cs.wikipedia.org/wiki?curid=1352850", "title": "Haketia", "text": "Haketia\n\nHaketia (hebrejsky: , arabsky , též známa pod názvy \"hakitia\", \"haquitía\", \"jaquetía\", \"Djudeo Spañol\", \"Ladino Occidental\" nebo \"západní judeo-španělština\") je židovský románský jazyk, kterým mluvili hlavně severoafričtí sefaradští Židé (hlavně ve městech Tetuán, Tanger, Asilah, Larache v Maroku, ve španělských městech Ceuta a Melilla a v alžírském městě Oran, kde se mluvilo nářečím zvaným \"tetuani ladino\". Nyní s ním mluví severoafričtí emigranti hlavně v Izraeli, Španělsku, Venezuele a Argentině.\n\nHaketia vychází ze španělštiny a byla silně ovlivněna výpůjčkami z marocké judeo-arabštiny. Dále byla ovlivněna hebrejštinou a jazykem llanito (vernakulární jazyk, kterým se mluví na Gibraltaru).\n\nNázev se odvíjí od arabského slova (\"ḥaká\"), které v překladu znamená \"říkat\".\n"}
{"id": "1352860", "url": "https://cs.wikipedia.org/wiki?curid=1352860", "title": "Niżni Czerwony Stawek", "text": "Niżni Czerwony Stawek\n\nNiżni Czerwony Stawek nebo Czerwony Stawek Wschodni (případně s označením Staw) je ledovcové jezero ve skupině Gąsienicowých Stawů ve Vysokých Tatrách v Polsku. Je jedním ze dvojice Czerwoných Stawků Gąsienicowych nacházejících se na jihovýchodě spodního patra její západní části, nazývané Dolina Zielona Gąsienicowa, přičemž druhým je Wyżni Czerwony Stawek. Má rozlohu 0,1560 ha a je 56 m dlouhé a 37 m široké. Dosahuje maximální hloubky 1,0 m a objem vody v něm činí 450 m³. Leží v nadmořské výšce 1693,2 m.\n\nJezero má lichoběžníkový tvar a je mírně protáhlé ve směru ze severozápadu na jihovýchod. Jihovýchodně od plesa se zvedá práh, nad nímž se nachází vyšší patro Zieloné Gąsienicowe doliny s Długim a Zadnim Stawem Gąsienicowym. Na jihozápadě leží za několikametrovým pruhem kosodřeviny Wyżni Czerwony Stawek a na severozápadě se o pár metrů níže nachází pleso Kurtkowiec.\n\nNa severovýchodním konci do jezera ústí potok z Długeho Stawu a voda odtéká průtokem ze severozápadního konce plesa na sever do Kurtkowce. Rozměry jezera v průběhu času zachycuje tabulka:\n Modrá turistická značka vede několik metrů od jeho severního břehu. Jezero je přístupné:\n\n\n"}
{"id": "1352861", "url": "https://cs.wikipedia.org/wiki?curid=1352861", "title": "Horní Suchá (železniční zastávka)", "text": "Horní Suchá (železniční zastávka)\n\nHorní Suchá je železniční zastávka v katastru obce Horní Suchá. Leží na trati 321 (Opava východ – Ostrava – Český Těšín). Ve stanici zastavují osobní a spěšné vlaky z Opavy východ, Ostravy-Svinov, Českého Těšína, Třince a Ostravy střed. Ve stanici se nachází vnitrostátní pokladna a čekárna pro cestující. Před stanicí se nachází rozcestník červené turistické trasy.\n\n"}
{"id": "1352863", "url": "https://cs.wikipedia.org/wiki?curid=1352863", "title": "Petr Sovič", "text": "Petr Sovič\n\nPetr Sovič (* 18. října 1987 Praha) je český swingový zpěvák, moderátor, dramaturg a příležitostný hudební producent. Zároveň je zakladatel a kapelník orchestru Golden Big Band Prague, moderátor a dramaturg pořadu Gramofon (Signál Rádio) a také frontman doprovodné kapely Gramofon.\n\nV dětství byl ovlivněn svými prarodiči v poslechu hudby a zamiloval se do swingového rytmu a zvuku velkých orchestrů. Ve 12 letech začal hrát na trubku v Základní umělecké škole na Proseku, kde také působil ve své první školní dixielandové kapele The DixieBoys, kterou později vedl jako kapelník a frontman. V době dospívání a studií si vyzkoušel více hudebních žánrů od big beatu, přes swing, jazz, ska až k české dechovce. V 17 letech se stal kapelníkem pražského dechového orchestru Žižkovanka a v roce 2011 založil orchestr Golden Big Band Prague. Od dětství snil o tom, že se jednou stane kapelníkem velkého big bandu po vzoru Karla Vlacha, Gustava Broma, Ladislava Bezubky či Karla Krautgartnera. S tímto orchestrem vystupuje po boku hvězd domácí i zahraniční hudební scény doma i v zahraničí (Slovensko, Polsko).\n\nVzhledem ke své orientaci v hudebním žánru české dechovky usedl jako kapelník k mikrofonu jediného českého rádia se zaměřením na dechovou hudbu (Rádio Dechovka). Od roku 2011 do roku 2017 zastával pozici denního moderátora a připravoval také autorské hudební pořady obsahující legendární melodie určené generaci dříve narozených posluchačů.\n\nOd září roku 2017 působí jako moderátor na soukromé rozhlasové stanici Signál Rádio a připravuje vlastní autorský hudební pořad Gramofon mapující vývoj československé populární hudby a vysílaný každou neděli od 15 do 16 hodin. \n\n\n\n\n"}
{"id": "1352864", "url": "https://cs.wikipedia.org/wiki?curid=1352864", "title": "Skunk západní", "text": "Skunk západní\n\nSkunk západní (\"Spilogale gracilis\") je menší skunkovitá šelma žijící na jihozápadě Kanady, západě USA a na severu Mexika. Patří mezi tzv. skvrnité skunky rodu \"Spilogale\". Vyznačuje se černobílou skvrnito-pruhovanou srstí. Dosahuje celkové délky maximálně 45 cm a hmotnosti méně než 1 kg. Je to noční živočich, který se živí převážně členovci a malými obratlovci. Přilepšuje si i rostlinnou stravou.\n\nIUCN ho hodnotí jako druh málo dotčený.\n\nSkunk západní byl dříve zařazován jako poddruh skunka skvrnitého (\"S. putorius\")\".\" Nicméně již v 60. letech 20. století byly vzneseny argumenty pro jejich separaci, především byla zmiňována reprodukční bariéra. Od 90. let 20. století je veden jako samostatný druh.\n\nV současnosti je uznáváno těchto sedm poddruhů:\nSkunk západní je spíše štíhlejší druh skunka, čemuž odpovídá i druhové jméno (\"gracilis\" = subtilní). Má typickou černo-bílou barvu. Bílá barva vytváří skvrny (čelo) a pruhy (tělo). Od skunka skvrnitého se pozná podle delších a širších bílých pruhů. Ocas má výraznější bílé zakončení. Celková délka dospělých jedinců je 34 až 45 centimetrů, z toho na ocas připadá 12 až 17 cm (podle jiných zdrojů až 20 cm). Samci bývají v průměru o 6 % delší než samice. Lebka měří na délku 43 až 57 mm. Hmotnost se pohybuje od 227 g do maximálně 1 kilogramu. Samci jsou v průměru o 40 % těžší.\nSkunk západní žije ve třech státech. Na severu je to Kanada, kde obývá malou oblast na jihozápadě v provincii Britská Kolumbie. Ve Spojených státech amerických se vyskytuje na rozsáhlém území na západě a jihozápadě. Areál výskytu zabíhá dále do Mexika, především do severní části této země a na Kalifornský poloostrov. Maximální nadmořská výška, v níž šelma žije, je 2500 m. Obývá rozličný biotop: pláže, nížiny, hory, skalnaté oblasti, lesy, \"chaparral\", nevadí mu ani lidmi narušená krajina.\n\nSkunk západní je většinou samotářský, striktně noční tvor. Celkově je jeho chování podstatně méně prostudováno, než je tomu u skunka skvrnitého. Většina informací pochází z ostrovních kalifornských populací. Velikost teritoria se pohybuje v řádech několika desítek hektarů. V zimním období druh nehibernuje, ale utlumuje svou aktivitu.\n\nJe to všežravec, který se živí především malými savci a hmyzem. Doplňkovou stravu tvoří ptáci, plazi, obojživelníci, vejce, ovoce, zelenina a zdechliny.\n\nPokud je obtěžován nebo mu hrozí nebezpečí, používá několik obraných mechanismů. Dupe, staví se na přední končetiny a v nejzazším případě vypouští z řitních žláz silně zapáchající tekutinu.\n\nMezi predátory skunka západního se řadí velcí draví ptáci (především orel skalní), lišky (ačkoliv obvykle s nimi koexistuje bez predace), kojoti a rysi červení. Další příčinou úmrtnosti je lidská činnost, především srážky s automobily a lov.\n\nReprodukce má sezónní charakter. K páření dochází mezi zářím a říjnem, samice rodí obvykle v dubnu a květnu. V březosti, která trvá 230 až 250 dní, je zahrnuto poměrně dlouhé období odložené nidace. Tím se zásadně liší od skunka skvrnitého, který toto nemá a vytváří to mezi nimi jasnou reprodukční bariéru. Počet mláďat ve vrhu se může pohybovat od 2 do 9, nejčastěji je to 3 až 4.\n"}
{"id": "1352866", "url": "https://cs.wikipedia.org/wiki?curid=1352866", "title": "Filipovský pramen", "text": "Filipovský pramen\n\nFilipovský pramen je hlavní pramenný zdroj řeky Chrudimky s přírodním vývěrem podzemní vody na zemský povrch přibližně v nadmořské výšce 705 m na okraji lesní lokality Humperky v krajinné oblasti Železných hor, v rámci administrativně správním na katastrálním území obce Krouna v okrese Chrudim náležejícím do Pardubického kraje v České republice.\n\nVodní pramen se objevuje na zemském povrchu přibližně 750 m severozápadně od nejvyššího vrcholu Železných hor se zeměpisným jménem (oronymum) U oběšeného (737,4 m) a s místním názvem Na panenkách, z hlediska regionálního členění georeliéfu Česka v geomorfologickém okrsku Kameničská vrchovina, který je součástí Sečské vrchoviny v jihovýchodní části pohoří Železných hor.\n\nGeologické podloží lokality tvoří horniny dvojslídný migmatit až ortorula svrateckého krystalinika, prameniště je součástí chráněného území akumulace podzemních vod v Chráněné krajinné oblasti Žďárské vrchy, v jejímž rámci činí délka vodního toku 27,9 km od Filipovského pramene po městys Trhová Kamenice. Filipovský pramen je také výchozím místem vlastivědné stezky Krajem Chrudimky.\n\nPramenná zdrojnice řeky Chrudimky stéká od Filipovského pramene po severozápadním úbočí vrcholu U oběšeného lesním prostorem ve směru vesničky Filipov, od ní název pramene „Filipovský“. Filipovský pramen je jedním z více pramenných zdrojů rozsáhlého prameniště v oblasti obce Kameničky, především nad jejími sídelními lokalitami Ovčín a Filipov. Z pohledu hydrologie je nevýznamnějším a také nejvýše položeným pramenným zdrojem řeky, jejíž zeměpisné jméno je odvozené od města Chrudim, kterým protéká v dolním toku. Název řeky „Chrudimka“ se začal užívat v průběhu 17. století.\n\nChrudimka byla dříve nazývaná Kamenice, údajně podle kamenitého koryta a v oblasti kolem dnešní vodní nádrže Seč, podle ostrého ohybu řeky, také jako Ohebka. Ohyb řeky je zřejmý v průběhu vodní nádrže pod skalním ostrohem v přírodní rezervaci Oheb a zříceninou hradu Oheb. Řeka výrazně změnila tok do směru současné hydrogeografické osy na základě probíhajících změn v georeliéfu, v důsledku zdvihu zemského povrchu na železnohorské tektonické linii v období kenozoika. \n\nFilipovský pramen a jeho okolí bylo v roce 1973 upraveno žáky středního odborného učiliště bývalého národního podniku Transporta Chrudim. Vývěr podzemní vody byl ohraničen kameny, v délce několika metrů vytvořena struha pro vodní tok a využito několik pahýlů stromů pro odpočívadlo s improvizovaným stolkem. Nad pramenem byl osazen žulový obelisk s nápisem: \"„Filipovský pramen řeky Chrudimky dříve zvané Kamenice 708 m n. m.“\"\n\nPřesné zaměření Filipovského pramene řeky Chrudimky v nadmořské výšce 704,68 m uvedl Výzkumný ústav vodohospodářský T. G. Masaryka, veřejná výzkumná instituce, v rámci projektu „100 nejdelších vodních toků ČR\".\n\nOd roku 1973 je Filipovský pramen výchozí místo vlastivědné stezky Krajem Chrudimky a od roku 1983 se stalo cílem každoročního setkání turistů v závěru roku (34. ročník v roce 2017) organizovaného Klubem českých turistů v Hlinsku pod názvem Silvestr na Chrudimce, obvykle je však dnem setkání 30. prosinec.\n\nZdrojnice řeky Chrudimky se nacházejí v chráněné oblasti přirozené akumulace vod s názvem Žďárské vrchy, územní vymezení je shodné s Chráněnou krajinnou oblastí Žďárské vrchy.\n\nV průběhu vodního toku na několika stovkách metrů od Filipovského pramene v lesní lokalitě Humperky, ve svahu nad Filipovem, ústí do hlavní – pramenné zdrojnice několik dalších. Jeden z vydatnějších pramenů přibližně v nadmořské výšce 680 m měl ve 20. století vybudováno zastřešení v podobě lesní studánky. Levostranným přítokem hlavní zdrojnice v oblasti Filipova je také málo vydatná vodoteč, pramenící v sídelní lokalitě Paseky, části obce Chlumětín. Pramen nazvaný Na Pasekách vyvěrá v nadmořské výšce 704 m ve vzdálenosti 540 m jihozápadně (250°) od Filipovského pramene.\n\nZdrojnice řeky pramení i nad sídelní lokalitou Ovčín v obci Kameničky, pod vyvýšeninou Na kopci (681 m). Pramen nazvaný Chrudimka se nachází v blízkosti silnice Kameničky – Dědová. Strouha vytvořená vodním tokem byla ve 20. století v rámci meliorace vlhkých luk zatrubněna. Od silnice k Filipovu pokračuje v otevřeném korytu, do kterého z prostoru pramenné sníženiny v lokalitě přírodní památky Bahna ústí průtokem vydatnější zdrojnice (levostranný přítok). V údolí pod Filipovem spojuje vody s hlavní zdrojnicí od Filipovského pramene.\n\nVodní tok zdrojnice od Dědové k soutoku s pramennou zdrojnicí pod Filipovem a dále v průtoku k mostu silnice III/3438 (úsek Hamry – Vortová) je součástí evropsky významné lokality s názvem Údolí Chrudimky.\n\nV Kameničkách, v lokalitě V rybnících, přibírá Chrudimka vodu z další zdrojnice, přibližně v říčním km 103,7 v prostoru mokřadů pod přírodní památkou Louky v Jeníkově. Tvoří ji pravostranný přítok, Jeníkovský potok, pramenící pod vrcholem sedla (678 m) mezi vrchem Pešava (697 m) a vyvýšeninou Na kopci (681 m). Do koryta Chrudimky se stahuje voda také strouhou (bezejmenný levostranný přítok) z mokřadních luk v přírodní rezervaci Volákův kopec.\n\nKuželovitý vrch U oběšeného, vzdálený přibližně 750 m na jihovýchod (132°) od Filipovského pramene, leží na hlavním evropském rozvodí, dělí úmoří Severního (Chrudimka) a Černého moře (Svratka). Vrcholem prochází orografická rozvodnice prameniště potoku Brodek v povodí řeky Svratky a orografická rozvodnice s nejvyšším bodem v dílčím povodí s prameništěm řeky Chrudimky, také řeky Krounky a Chlumětínského potoku.\n\nChlumětínský potok, uváděný jako zdrojnice řeky Chrudimky, pramení přibližně 350 m od vrcholu na jihozápad, na katastrálním území obce Svratouch. Vodou napájí rybník Krejcar nedaleko stejnojmenné sídelní lokality, částí obce Chlumětín, podle které byl potok pojmenován. Od rybníku Krejcar vede koryto Chlumětínského potoku (dle základní mapy Česka), zaústěné v obci Kameničky do rybníku Groš, který je průtočný řekou Chrudimkou (rybník přibližně 4,7 km po vodním toku od Filipovského pramene).\n\nVydatnější průtokem jsou však svodnice Chlumětínského potoku do rybníku Krejcar a jeho obtokového koryta, v lesní lokalitě pod rybníkem dochází k soutoku vodotečí a dle základní mapy Česka jsou přítokem Krejcarského potoku. Podle evidence rozvodnic Českého hydrometeorologického ústavu náleží Krejcarský potok do povodí vodnatějšího Chlumětínského potoku. Do Chrudimky přitéká vodní tok v lokalitě luční nivy Lány s několika vodotečemi v oblasti mokřadů, místo je nejnižším bodem orografické rozvodnice dílčího povodí s prameništěm Chrudimky (luční niva Lány informačním stanovištěm č. 4 vlastivědné stezky Krajem Chrudimky).\n\nK vodním zdrojům horního toku řeky Chrudimky náleží dva potoky s vydatnějším průtokem v krajinné oblasti Žďárských vrchů, s vývěrem v geomorfologickém okrsku Devítiskalská vrchovina. Prvním po směru toku Chrudimky je pod Vortovským vrchem (704 m) pramenící Krejcarský potok (dle základní mapy Česka levostranný přítok Chrudimky, v evidenci rozvodnic v dílčím povodí Chlumětínského potoku). Druhým potokem přitékajícím z oblasti Hornosvratecké vrchoviny je Vortovský potok s nejvýše položeným prameništěm v povodí Chrudimky. Vortovský potok pramení pod vrcholem sedla (688 m) mezi vrchy Šindelný (806 m, nejvyšší bod orografické rozvodnice povodí Chrudimky) a Otrok (717 m), přibližně 1 km jižně od lokality s místním jménem Mariánská Huť, součásti obce Herálec. Vortovský potok ústí do Chrudimky jako levostranný přítok na začátku vzdutí vodní nádrže Hamry.\n\n\n"}
{"id": "1352869", "url": "https://cs.wikipedia.org/wiki?curid=1352869", "title": "Tasemnice kočičí", "text": "Tasemnice kočičí\n\nTasemnice kočičí (\"Hydatigera taeniaeformis\", Batsch 1786) je tasemnice z čeledi Taeniidae parazitující v tenkém střevě kočkovitých šelem. Mezihostitelem jsou hlodavci a zajícovci, u kterých vytváří larvocysty v játrech. Hlavním definitivním hostitelem jsou kočky domácí a případně volně žijící kočkovité šelmy. Výjimečně se mohou nakazit i psi nebo lišky. Dospělé tasemnice mohou u koček dorůstat délky 70 cm, infekce je však většinou bez příznaků. Vývojový cyklus je podobný dalším zástupcům rodu \"Taenia\" či \"Echinococcus\". Larvální forma v mezihostiteli se nazývá strobilocerkus.\n"}
{"id": "1352870", "url": "https://cs.wikipedia.org/wiki?curid=1352870", "title": "Naas", "text": "Naas\n\nNaas () je město v hrabství Kildare ve východní části Irska. Je správním střediskem hrabství a žije zde obyvatel, přičemž je nejlidnatějším městem hrabství. Město leží na území bývalé provincie Leinster.\n\nMěsto leží 33 km jihozápadně od Dublinu, jižně od řeky Liffey a Grand Canalu, okrajem města protéká vedlejší větev kanálu, tzv. Naas Branch. Ve městě se kříží regionální silnice R407, R409, R410, R411, R445 a R448 a poblíž města začíná dálnice M7. S Dublinem město spojuje státní silnice N7. Severně od města prochází hlavní železniční trať Dublin–Galway/Cork, stanice v obci Sallins obsluhuje i Naas.\n\nVe městě stojí moderní komplex nemocnice \"Naas General Hospital\" a dvě dostihová závodiště. Město zaznamenává v posledních letech dynamický růst, sídlí zde pobočky firem Intel, Hewlett-Packard a Xilinx.\n\n\n\n"}
{"id": "1352873", "url": "https://cs.wikipedia.org/wiki?curid=1352873", "title": "Ibii", "text": "Ibii\n\nIbii () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1352876", "url": "https://cs.wikipedia.org/wiki?curid=1352876", "title": "Vogelgesang", "text": "Vogelgesang\n\nVogelgesang (z německého \"ptačí zpěv\") může označovat:\n\n\n\n\n"}
{"id": "1352877", "url": "https://cs.wikipedia.org/wiki?curid=1352877", "title": "Háj ve Slezsku (železniční stanice)", "text": "Háj ve Slezsku (železniční stanice)\n\nHáj ve Slezsku je železniční stanice v Háji ve Slezsku na adrese Bezručova 15. Leží na trati 321 vedoucí z Opavy východ přes Ostravu do Českého Těšína. Ve stanici zastavují osobní a spěšné vlaky do Opavy východ, Českého Těšína, Ostravy-Svinov a Bohumína. V minulých letech zde stavěl i rychlík do Olomouce, vlak InterCity do Prahy a osobní vlak na ostravské letiště a do Jeseníku. Ve stanici se nachází vnitrostátní pokladna, čekárna pro cestující a překladiště.\n\nStanice je v provozu od samotného zahájení dopravy na trati, tj. od roku 1855.\n\n\n"}
{"id": "1352881", "url": "https://cs.wikipedia.org/wiki?curid=1352881", "title": "Wiener Stadthalle", "text": "Wiener Stadthalle\n\nWiener Stadhalle (česky: \"Vídeňská městská hala\") je víceúčelová krytá aréna a kongresové centrum v 15. vídeňském obvodu v Rakousku.\n\nSoučástí komplexu je šest hal, z nichž každá může být použita samostatně nebo v kombinaci (sousední bazén, dvě tělocvičny, kryté kluziště, malý a velký víceúčelový sál a sál s jevištěm). Slouží jako místo konání různých akcí, včetně koncertů, výstav, veletrhů, konferencí, přednášek, divadla, televize a sportu.\n\nKomplex se skládá ze 6 propojovacích hal: A a B (tělocvičny postavené v roce 1957, které lze využít i pro konference nebo přednášky), C (krytý zimní stadion), D (vnitřní arena, většinou pro koncerty nebo sport) E (sál pro menší akce) a F (arena pro intimnější koncerty).\n\nHaly A a B byly dokončeny v roce 1957 jako tělocvična a sportovní hala. Hala A je 18 x 36 metrů a vysoká 7,6 metru , zatímco hala B je 30 x 60 metrů a vysoká 11,8 metru. Obě haly mohou být také použity pro konference nebo přednášky. V suterénu místností pro sály Hall A a v dolní části haly B jsou umístěny bowlingové dráhy a šatny.\n\nHala C, dokončená v roce 1958, má kluziště 30 x 60 x 7,3 metru a je provozována společností Die EisStadthalle.\n\nDokončena v roce 1958 je hlavní víceúčelovou halou a největší rakouskou krytou arénou. Konstrukce je 98 x 110 metrů a výška hřbetu je 26,6 metru, přičemž použitelná podlahová plocha je 98,2 x 55,2 x 15,4 metru. V závislosti na události má kapacitu až 16 152. Místo konání má speciální závěsové systémy a přízemní stojany na severní a jižní straně haly, které mohou být zcela uzavřeny, aby rozdělily chodbu na několik částí. Pódium může mít až 600 čtverečních metrů a je podporováno dvěma VIP místnostmi, šatnami a kancelářemi v zákulisí.\n\nMalá víceúčelová hala dokončená v roce 1994 kapacitou až 1 482 lidí o rozměrech 50 x 25 x 4,5 metry a používá se hlavně pro výstavy, konvence a společenské recepce.\n\nJe koncipovaná jako aréna. Hala F byla dokončena v roce 2006 a při větších divadelních posezeních má až 2 036 návštěvníků. Jedná se o halu 68,2 x 73,4 x 12,5 metrů. Hala má zabudované vybavení pro módní přehlídku a audio a video systém. Hostům je k dispozici foyer o rozloze 1300 čtverečních metrů, propojená restaurace s dvěma dalšími foyery o rozloze 400 čtverečních metrů a banketovou halou o rozloze 300 čtverečních metrů.\nV roce 1974 bylo přistavěno Stadthallenbad a tři veřejné bazény. Pro mistrovství Evropy v krátkém kurzu v roce 2004 centrum přidalo dočasný bazén o rozloze 1 025 m.\n\nHala D je často místem koncertování známých umělců.\n"}
{"id": "1352884", "url": "https://cs.wikipedia.org/wiki?curid=1352884", "title": "Pásovec velký", "text": "Pásovec velký\n\nPásovec velký (\"Priodontes maximus\") je největší žijící druh z čeledi pásovcovitých (vymřelý příbuzný glyptodontidae byl mnohem větší). Obývá Jižní Ameriku (východně od And), a to od jejího severu až po sever Argentiny. Živí se převážně termity, případně mravenci. Často spotřebuje všechny obyvatele termitiště. Rovněž bylo zjištěno, že dokáží sníst červy, larvy a větší tvory (například pavouky a hady), stejně jako rostliny.\n\n"}
{"id": "1352886", "url": "https://cs.wikipedia.org/wiki?curid=1352886", "title": "São Vicente", "text": "São Vicente\n\nSão Vincente (, česky „ostrov svatého Vincenta“ podle Vincenta ze Zaragozy) je jeden z Kapverdských ostrovů.Patří do skupiny severních ostrovů Barlavento (Návětrné ostrovy). Leží mezi ostrovy Santo Antão a Santa Luzia. Má pouze jednu administrativní jednotku, Saõ Vincente. Jeho rozloha činí 227kmNa délku měří 24 km a na šířku 16 km. V roce 2005 zde žilo 74 136obyvatel, v roce 2010 se počet zvýšil na 79 474. Největším městem na ostrově je Mindelo, ve kterém žilo 70 000obyvatel v roce 2005.\n\nSão Vicente leží mezi ostrovy Santo Antão a Santa Luzia. Od São Antão ho odděluje průliv Canal de Saõ Vicente. Rozloha ostrova činí 227km. Ostrov je obklopen Atlantským oceánem a na severu ostrova leží záliv Porto Grande. Ostrov je poměrně hornatý, nejvyšší vrchol ostrova je Monte Verde s výškou 904m n. m.\nHlavním a zároveň největším městem ostrova je Mindelo. Dalšími sídly na ostrově je jsou São Pedro, Baía das Gatas a Calhau. Na ostrově je letiště Césaria Évora Airport, 5km od centra Mindela. Je zde nedostatek přírodních zdrojů a je zde pouze rybaření.\n"}
{"id": "1352917", "url": "https://cs.wikipedia.org/wiki?curid=1352917", "title": "Lhota u Opavy (železniční zastávka)", "text": "Lhota u Opavy (železniční zastávka)\n\nLhota u Opavy je železniční zastávka v katastru obce Háj ve Slezsku, v části Lhota na adrese Komenského 46. Leží na trati 321 (Opava východ - Ostrava - Český Těšín). Ve stanici zastavují jen osobní vlaky. Tyto vlaky dále míří do Českého Těšína, Opavy východ a Ostravy-Svinov. V dřívějších letech zde stavěly vlaky, které jely i z Krnova, Bruntálu, Jeseníku, Mostů u Jablunkova, Návsí a Albrechtic u Českého Těšína. Cestující jsou odbavováni až ve vlaku, protože ve stanici chybí osobní pokladna.\n\nZastávka byla zřízena v roce 1923 pod názvem Lhota-Mokré Lazce, dnešní název nese od roku 1937. Od roku 1933 až do 60. let 20. století zde bylo rovněž nákladiště. Pro zvládnutí rostoucího počtu vlaků v období po skončení 2. světové války zde byla zřízena rovněž hláska.\n\n"}
{"id": "1352919", "url": "https://cs.wikipedia.org/wiki?curid=1352919", "title": "Konstal 102N", "text": "Konstal 102N\n\nKonstal 102N je dvoučlánková tramvaj, která byla vyráběna v letech 1967 až 1969 v podniku Konstal a která byla odvozena od vozu Konstal 13N. Úzkorozchodná verze byla označena jako 802N. Celkem bylo vyrobeno 47 vozů této první sériově vyráběné polské kloubové tramvaje, jež našla uplatnění u tamních dopravních podniků. Ve výrobě byl vůz nahrazen modernějším typem Konstal 102Na. Mezi dopravními fanoušky se jim přezdívá „kanciaki“.\n\nKonstal 102N je jednosměrný šestinápravový motorový tramvajový vůz skládající se ze dvou částí – článků. Po mechanické stránce je shodný se svým předchůdcem, tramvají 13NS. Vozová skříň tramvaje je usazena na třech dvounápravových podvozcích, z nichž první a poslední jsou hnací, prostřední, na němž se nachází kloubové spojení obou článků, je bezmotorový. V každém článku se v pravé bočnici nacházejí dvoje skládací dveře ovládané elektricky. Elektrický proud je z trolejového vedení odebírán pantografem umístěným na střeše předního článku. V přední části vozu se nachází oddělená kabina řidiče, který ovládá tramvaj jízdním a brzdovým pedálem.\n\n\nV letech 1967 až 1969 bylo vyrobeno celkem 42 vozů 102N a 5 vozů 802N. Byly určeny výhradně pro Polsko (Krakov, Gdaňsk, katovická konurbace, Poznaň, Vratislav, Bydhošť a Lodž).\n"}
{"id": "1352922", "url": "https://cs.wikipedia.org/wiki?curid=1352922", "title": "Meclov (hradiště)", "text": "Meclov (hradiště)\n\nMeclov je pravěké hradiště u stejnojmenné obce v okrese Domažlice. Nachází se na Mlýnském vrchu na rozhraní katastrálních území Meclov a Mašovice u Meclova. Hradiště existovalo v době bronzové a pozdní době halštatské. Lokalita byla využívána také v pozdním paleolitu a raném středověku.\n\nNa vrcholu skalnatého hřbetu byly nalezeny pazourkové čepelky, které Slavomil Vencl datoval do období pozdního paleolitu. Hradiště vzniklo na protáhlém kopci s nadmořskou výškou 417 metrů na rozhraní starší a střední doby bronzové. Existovalo také v mladší době bronzové a v pozdní době halštatské. Využití lokality v raném středověku dokládají dva střepy nalezené ve splachové vrstvě lomem narušeného severozápadního svahu. Při záchranném archeologickém výzkumu byla získána řada keramických střepů z buldozerem zničené plochy. Další výzkumem bylo v jedné sondě odkryto šest objektů – zásobní jámy, pec a kůlové jamky – připisovaných nynické skupině pozdní doby bronzové.\n\nHradiště stojí na nápadném kopci obtékaném na severní a západní straně Černým potokem. Z jeho opevnění se dochoval příčný val a náznaky obvodového opevnění patrné zejména v blízkosti vrcholu kopce.\n\n"}
{"id": "1352929", "url": "https://cs.wikipedia.org/wiki?curid=1352929", "title": "Mokré Lazce (železniční zastávka)", "text": "Mokré Lazce (železniční zastávka)\n\nMokré Lazce jsou železniční zastávka v katastru obce Mokré Lazce, která byla zřízena v roce 1947 na trati mezi Ostravou a Opavou.\n\nNachází se v Nádražní ulici č. p. 77 za fotbalovým hřištěm. V poli naproti zastávce stojí pěchotní srub. Roku 2006 byla pozastavena vlaková přeprava, která byla nahrazena náhradní autobusovou dopravou, z důvodu rozsáhlé modernizace trati. Ve stanici staví osobní vlaky z Českého Těšína, Opavy východ a Ostravy-Svinov. Dříve zde stavěly vlaky, které mířily i do Krnova, Bruntálu, Jeseníku, Mostů u Jablunkova, Ostravy-Kunčice a Děhylova.\n"}
{"id": "1352931", "url": "https://cs.wikipedia.org/wiki?curid=1352931", "title": "687 (číslo)", "text": "687 (číslo)\n\nŠest set osmdesát sedm je přirozené číslo. Římskými číslicemi se zapisuje DCLXXXVII a řeckými číslicemi χπζ. Následuje po čísle šest set osmdesát šest a předchází číslu šest set osmdesát osm.\n\n687 je:\n\n"}
{"id": "1352934", "url": "https://cs.wikipedia.org/wiki?curid=1352934", "title": "Pytlák (opera)", "text": "Pytlák (opera)\n\nPytlák čili Hlas přírody (\"Der Wildschütz oder Die Stimme der Natur\") je německá komická opera o třech dějstvích od Alberta Lortzinga jejíž libreto skladatel upravil podle komedie \"Der Rehbock, oder Die schuldlosen Schuldbewussten\" (\"Srnec aneb Nevinní viníci\") od Augusta von Kotzebue. Opera měla svou premiéru v Městském divadle v Lipsku dne 31. prosince 1842.\n\nV českých zemích se hrála záhy: již 27. června 1843 v Brně a 3. února 1844 v Praze. Českojazyčná premiéra opery proběhla 20. března 1882 v Prozatímním divadle v Praze.\n\nOpera byla uvedena v Národním divadle 16. července 1886.\n\nV místním hostinci slaví učitel Baculus své zasnoubení s Gretchen. Na slavnost dorazí lovec hraběte von Eberbach a přináší hraběcí dopis, ve kterém je Baculus propuštěn ze svého učitelského místa za to, že bez dovolení ulovil srnce v hraběcích lesích. Baculus chce nejprve poslat Gretchen, aby vyprosila milost u hraběte, ale pak si uvědomí jeho slabost pro mladé dívky. Gretchen je uražena snoubencovou žárlivostí. Přichází baronka von Freimann, sestra hraběte která nedávno ovdověla, a její komorná Nanette, obě převlečené za studenty, aby nebyly poznány. Její bratr totiž chce baronku provdat za barona Kronthalem. Baronka vyslechne příběh Baculova neštěstí a sama se nabídne, že se přimluví místo Gretchen. Hrabě přichází na scénu s baronem Kronthal a se svou loveckou společností. Oba, hrabě i baron, jsou přitahováni krásou „Gretchen“. Celá společnost potom odchází na oslavu narozenin na jeho hrad.\n\nHraběnka von Eberbach má slabost pro starověké tragédie, zejména Sofokla, a nudí společnost svými řečmi o jeho hrách. Baculus přichází do zámku s „Gretchen“ - převlečenou baronkou. Majordomus Pancratius radí Baculovi, aby se snažil využít hraběnčiny přímluvy. Baculus hraběnku zaujme citacemi z jejích oblíbených starověkých literárních děl. Hrabě si ho všimne a snaží se rozmluvě zabránit. Jeho prosbu o milost odmítá. Baronka převlečená za Gretschen je pronásledována baronem Kronthalem. Přichází bouře a Baculus a „Gretchen“ musejí zůstat na zámku. Během partie kulečníku se hrabě s baronem snaží využít příležitosti, přiblížit se ke Gretchen a vyznat jí lásku. Přitom ale srazí lampu a místnost se ocitne ve tmě. Hraběnka pomáhá „Gretchen“ uniknout. Baron pak nabízí Baculovi odměnu 1000 tolarů, když mu ji přivede.\n\nRáno přicházejí hraběti blahopřát k narozeninám vesnické dívky a on s nimi laškuje. To vidí hraběnka a je tím uražena. Baculus přichází do hradu se skutečnou Gretchen. Baron si všimne, že Gretchen vypadá trochu jinak než dřív. Baculus to vysvětluje tím, že „předešlá“ Gretchen byl ve skutečnosti přestrojený student. Baron jí vyznává lásku, Hrabě zase usiluje o lásku převlečené baronky. Nakonec přichází ještě hraběnka. Zmatek je ale nakonec vyjasněn. Baron je bratrem hraběnčiným a baronka je sestrou hraběte. Vše je vysvětlováno „hlasem přírody“ a odpuštěno. Baculus a Gretchen jsou zase spolu, a hrabě Baculovi vrací jeho učitelské místo. Nakonec také vychází najevo, že Baculus ve skutečnosti omylem zastřelil svého vlastního osla a nikoliv srnce v hraběcí oboře.\n\n\n"}
{"id": "1352943", "url": "https://cs.wikipedia.org/wiki?curid=1352943", "title": "Kulick", "text": "Kulick\n\nKulick může být:\n\n"}
{"id": "1352944", "url": "https://cs.wikipedia.org/wiki?curid=1352944", "title": "Jezero medúz", "text": "Jezero medúz\n\nJezero medúz ( \"Jellyfish Lake\", oficiální palauský název je \"Ongeim'l Tketau\", doslova „Páté jezero“) je slané jezero nacházející se na východním pobřeží neobydleného ostrova Eil Malk, který patří ke státu Palau. Má rozlohu 5,7 hektaru, vzniklo asi před dvanácti tisíci lety a jeho břehy tvoří vápenec. S Tichým oceánem, který je vzdálený pouze 200 metrů, je spojeno trojicí podzemních tunelů. Teplota vody u povrchu činí okolo 30 °C. \n\nJezero je hluboké asi 30 m; jde o meromiktické jezero, v němž je v hloubkách přesahujících patnáct metrů trvale tak nízký obsah kyslíku, že zde mohou přežívat pouze purpurové bakterie. Voda je dosti kalná, viditelnost podle Secchiho desky se pohybuje mezi pěti a osmi metry.\n\nVznikl zde unikátní izolovaný ekosystém, známý především početnou populací medúz, k nimž patří talířovka ušatá a zlatavě zbarvená varieta druhu \"Mastigias papua\". Ongeim'l Tketau je jednou z největších turistických atrakcí Palauských ostrovů: návštěvníci sledují každodenní migraci medúz po jezeře za světlem a potravou, mohou se také potápět do jeho hlubin. Vzhledem k tomu, že v jezeře nežijí žádní predátoři, zakrněly místním medúzám žahavé buňky a dá se mezi nimi proplouvat bez rizika.\n\nV důsledku klimatického jevu El Niño se zvyšuje salinita jezera a počet medúz výrazně poklesl – odhaduje se, že z osmi milionů na zhruba půl milionu.\n\n"}
{"id": "1352948", "url": "https://cs.wikipedia.org/wiki?curid=1352948", "title": "688 (číslo)", "text": "688 (číslo)\n\nŠest set osmdesát osm je přirozené číslo. Římskými číslicemi se zapisuje DCLXXXVIII a řeckými číslicemi χπη. Následuje po čísle šest set osmdesát sedm a předchází číslu šest set osmdesát devět.\n\n688 je:\n\n"}
{"id": "1352949", "url": "https://cs.wikipedia.org/wiki?curid=1352949", "title": "689 (číslo)", "text": "689 (číslo)\n\nŠest set osmdesát devět je přirozené číslo. Římskými číslicemi se zapisuje DCLXXXIX a řeckými číslicemi χπθ. Následuje po čísle šest set osmdesát osm a předchází číslu šest set devadesát.\n\n689 je:\n\n"}
{"id": "1352950", "url": "https://cs.wikipedia.org/wiki?curid=1352950", "title": "Atherton", "text": "Atherton\n\nAtherton může být:\n\n"}
{"id": "1352954", "url": "https://cs.wikipedia.org/wiki?curid=1352954", "title": "Okres Brugg", "text": "Okres Brugg\n\nOkres Brugg je jedním z 11 okresů v kantonu Aargau ve Švýcarsku. V prosinci 2016 zde žilo 50 251 obyvatel. Hlavním místem okresu je obec - malé město Brugg.\nÚzemí okresu se rozkládá uvnitř kantonu v údolí řeky Aary a jejího přítoku řeky Reuss. Směrem na západ a severozápad se zvedá do hor. Nadmořská výška je zhruba od 340 m u Aary, až na vrchol hory Geissberg (700 m n. m.) na severu a na západě pak vrchol hory Gisliflue (772 m n. m.) Rozloha území je 145,15 km.\n\nSousedními okresy jsou Zurzach na severovýchodě, Baden na východě, Lenzburg na jihu, Aarau na jihozápadě a Laufenburg na severozápadě.\n\nPři jihovýchodním okraji okresu prochází Dálnice A1. Z ní směrem k západu odbočuje Dálnice A3, na kterou navazují Hlavní silnice 3 a Hlavní silnice 5 a pak několik silnic nižšího řádu. Mimo to je město Brugg křižovatkou několika železničních tratí.\n\nOkres Brugg tvoří celkem 24 obcí, jimiž jsou:\n"}
{"id": "1352957", "url": "https://cs.wikipedia.org/wiki?curid=1352957", "title": "Trať T5", "text": "Trať T5\n\nJako trať T5 byla uváděna v letech 2018–2019 v knižním jízdním řádu pro cestující uváděna turistická linka DÚK (Podřipský motoráček), vedená po těchto úsecích:\n\nOd GVD 2019/2020 jsou vlaky všech turistických linek zařazeny do běžných traťových tabulek.\n\n"}
{"id": "1352958", "url": "https://cs.wikipedia.org/wiki?curid=1352958", "title": "G̈", "text": "G̈\n\nG̈ (minuskule g̈) je speciální písmeno latinky. Nazývá se G s přehláskou. Používá se velice zřídka, a to v ALA-LC přepisu sindhštiny a arabštiny, a také se používá v jazyce nawdm, což je jazyk používaný asi 150 000 lidmi v Togu. V sindhštině ho značí písmeno ڳ a v arabštině písmeno ॻ. V Unicode má majuskulní tvar kód U+0047U+0308 a minuskulní U+0067U+0308.\n"}
{"id": "1352960", "url": "https://cs.wikipedia.org/wiki?curid=1352960", "title": "Cebiv (železniční stanice)", "text": "Cebiv (železniční stanice)\n\nCebiv je dopravna D3, která se nachází v katastrálním území stejnojmenné obce Cebiv. Leží na trati 177 (Bezdružice–Pňovany). Dopravnu obsluhují osobní vlaky, které sem jezdí z Plzně, Pňovan a Bezdružic. Touto dopravnou končí úsek pro nákladní přepravu na této trati. V blízkosti je i přejezd, přes který vede cyklotrasa č. 2215 (Trpísty–Černošín).\n\n"}
{"id": "1352963", "url": "https://cs.wikipedia.org/wiki?curid=1352963", "title": "Kočičí oko", "text": "Kočičí oko\n\nKočičí oko je zrakový orgán kočky. V přeneseném významu může tento termín označovat:\n\n"}
{"id": "1352975", "url": "https://cs.wikipedia.org/wiki?curid=1352975", "title": "Srbice (hradiště)", "text": "Srbice (hradiště)\n\nSrbice jsou pravděpodobně pravěké hradiště u stejnojmenné obce v okrese Domažlice. Nachází se asi 500 metrů severovýchodně od vesnice na návrší s kostelem svatého Víta.\n\nPovrchovými sběry na lokalitě získali v roce 1988 Jaroslav Bašta a Dara Baštová soubor keramických střepů. Část z nich patřila do blíže neurčitelného pravěkého období a část pocházela ze dvanáctého až třináctého století. Opevněná plocha hradiště měřila asi 0,5 hektaru a další sídliště s rozlohou jednoho hektaru se nacházelo na poli v místech východně od kostela. Z opevnění se v podobě meze dochovalo torzo rozoraného valu. Na jeho vnější straně, kde se nachází louka, byla nalezena keramika z mladší doby hradištní, mazanice a úlomky železné strusky.\n\n"}
{"id": "1352977", "url": "https://cs.wikipedia.org/wiki?curid=1352977", "title": "Konstantinovy Lázně (železniční zastávka)", "text": "Konstantinovy Lázně (železniční zastávka)\n\nŽelezniční zastávka Konstantinovy Lázně se nachází v katastrálním území obce Konstantinovy Lázně v Nádražní ulici. Stojí na trati Bezdružice–Pňovany (č. 177)). Zastávku obsluhují osobní vlaky z Bezdružic, Pňovan a Plzně. Od pondělí do čtvrtka je ve stanici otevřena vnitrostátní pokladna. Přes nástupiště vede žlutě značená turistická trasa k rozcestníku u autobusové zastávky před výpravní budovou, odkud jsou vypravovány spoje do Plzně, Stříbra, Bezdružic a Plané, či druhým směrem k chatovému táboru. V blízkosti stanice se nachází park, ve kterém stojí lázeňské domy Mír, Jirásek, Palacký a Purkyně.\n\n"}
{"id": "1352979", "url": "https://cs.wikipedia.org/wiki?curid=1352979", "title": "Niki (letecká společnost)", "text": "Niki (letecká společnost)\n\nNiki byla rakouská nízkonákladová letecká společnost. Měla hlavní základnu na letišti Vídeň a sídlo ve stejném městě. Z převážně rakouských měst operovala lety na dovolenkové destinace v Evropě či severní Africe. Byla založena Niki Laudou v roce 2003. V roce 2011 byla odkoupena společností Air Berlin, která v roce 2017 zbankrotovala a po neuspěšném převzetí Lufthansou, tak v prosinci 2017 zanikla i společnost Niki. Většinu jejích letadel a zaměstnanců převzala skupina International Airlines Group, konkrétně nízkonákladová společnost Vueling.\n\nSpolečnost provozovala zejména Airbusy A319, A320 a A321.\n"}
{"id": "1352980", "url": "https://cs.wikipedia.org/wiki?curid=1352980", "title": "Diskografie Avantasie", "text": "Diskografie Avantasie\n\nDiskografie Avantasie uvádí seznam doposud vydaných alb hudebního projektu Avantasia založeného v roce 1999 německým zpěvákem s skladatelem Tobiasem Sammetem. Pod hlavičkou tohoto projektu prozatím vyšlo sedm studiových alb, jedna koncertní deska a dvě kompilace.\n"}
{"id": "1352981", "url": "https://cs.wikipedia.org/wiki?curid=1352981", "title": "Brisbane International 2018 – ženská dvouhra", "text": "Brisbane International 2018 – ženská dvouhra\n\nŽenská dvouhra Brisbane International 2018 probíhala v úvodním lednovém týdnu roku 2018. Do singlové soutěže brisbanského tenisového turnaje nastoupilo třicet hráček. Obhájkyní titulu byla druhá nasazená Češka Karolína Plíšková, kterou v semifinále vyřadila Ukrajinka Elina Svitolinová.\n\nNa začátku turnaje soupeřila o post světové jedničky Španělka Garbiñe Muguruzaová, která ovšem po skreči ve druhém kole Rumunku Simonu Halepovou neohrozila, když mohla získat příležitost k návratu do čela až postupem do finále. \n\nVítězkou se stala třetí nasazená a 23letá Ukrajinka Elina Svitolinová, jež ve finále zdolala běloruskou kvalifikantku a světovou osmaosmdesátku Aljaksandru Sasnovičovou po hladkém dvousetovém průběhu 6–2 a 6–1. V probíhající sezóně si šestá hráčka žebříčku připsala premiérové turnajové vítězství, které představovalo jubilejní desátý singlový titul na okruhu WTA Tour. Sasnovičová naopak neuspěla ani ve svém druhém kariérním finále. \nDvě nejvýše nasazené hráčky obdržely volný los do druhého kola.\n"}
{"id": "1352982", "url": "https://cs.wikipedia.org/wiki?curid=1352982", "title": "Kostel svatého Kříže (Jistebná)", "text": "Kostel svatého Kříže (Jistebná)\n\nKostel svatého Kříže (polsky: \"Kościół Świętego Krzyża\") je historický římskokatolický dřevěný farní kostel v obci Jistebná, gmina Jistebná, okres Těšín, Slezské vojvodství. Kostel stojí v blízkosti osady Kubalonka. Je farním kostelem farnosti Svatého Kříže v Kubalonce děkanátu Jistebná diecéze bílsko-żywieckáé.\nDřevěný kostel je zapsán v seznamu kulturních památek slezského vojvodství pod číslem 156/60 (R/555/59) z 27. února 1960 a A-265/78 z 25. ledna 1978 a je součástí Stezky dřevěné architektury v Slezském vojvodství.\n\nKostel svatého Kříže byl postaven v roce 1779 v Przyszowicích u Gliwic, kde sloužil jako hřbitovní kostel, a v letech 1957–1958 byl přenesen do Kubalonky. Do roku 1967 se zde nacházelo muzeum sakrálního umění Horního Slezska. V roce 1983 se stal farním kostelem a byly zahájeny mše svaté.\n\nKostel je neorientovaná jednolodní dřevěná roubená stavba zakončena trojbokým kněžištěm s boční sakristií. Vstup je v průčelí krytý pultovou střechou. Střecha je sedlová krytá šindelem s malou věžičkou (sanktusník) zakončenou cibulovou bání s lucernou. Kolem kostela jsou kryté soboty. Okna jsou prolomena jen na jihovýchodní straně kostela.\n\nInteriér kostela má barokní vybavení z 17. a 18. století. Strop lodi a kněžiště je plochý. Vítězným obloukem prochází sponový trám na němž je umístěn krucifix. Kruchta podepřena čtyřmi sloupy s předsunutou střední částí. Z původního kostela se zachovaly ambon, hlavní barokní oltář, lavice a dvě vyřezávané soch na sponovém trámu. Hlavní oltář z roku 1779 s obrazem Ukřižování a sochami Boha Otce a Dvě Nevěsty a je doplněn barokovými putti. V kostele nejsou boční oltáře. Raně barokní ambon z roku 1697 je zdoben vyřezávanými plastikami čtyř evangelistů. Lavice pocházejí z 17. století. Vnitřek doplňují řezbářská díla pocházejících z jiných kostelů.\n\nV Jistebné se nacházejí další sakrální stavby. V osadě Mlaskawka je kostel svatého Jozefa z roku 1947, v osadě Stecówka je kostel Panny Marie z Fátimy z let 1857–1859 a v osadě Andziołówce votivní kaple rodiny Konarzewských z roku 1922.\n"}
{"id": "1352985", "url": "https://cs.wikipedia.org/wiki?curid=1352985", "title": "Kitagó", "text": "Kitagó\n\nKitagó () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1352986", "url": "https://cs.wikipedia.org/wiki?curid=1352986", "title": "Čilá (hradiště)", "text": "Čilá (hradiště)\n\nČilá je pravěké hradiště jižně od stejnojmenné obce v okrese Rokycany. Nachází se na levém břehu Zbirožského potoka na vrchu Čihadlo (Čihátko) nad Podmokelským mlýnem. Vrchol vrchu s pozůstatky hradiště se nachází v katastrálním území obce Podmokly.\n\nHradiště objevil archeolog Josef Maličký, ale při povrchovém archeologickém výzkumu provedeném v roce 1947 nebyly získány žádné nálezy, které by umožnily lokalitu datovat. Další výzkum z roku 1973 zpochybnil existenci opevnění. Tu prokázali až Jaroslav Bašta a Dara Baštová v roce 1986. Kromě toho nalezli soubor keramických střepů, díky kterým bylo hradiště datováno do pozdní doby bronzové a pozdní doby halštatské. Opevnění má charakter kamenného valu, který obepíná vrchol kopce.\n\n"}
{"id": "1352988", "url": "https://cs.wikipedia.org/wiki?curid=1352988", "title": "Učinoda", "text": "Učinoda\n\nUčinoda () je neobsazená železniční stanice společnosti JR Kjúšú na trati Ničinan. Zastavují zde pouze osobní vlaky.\n\n"}
{"id": "1352989", "url": "https://cs.wikipedia.org/wiki?curid=1352989", "title": "When I'm President", "text": "When I'm President\n\nWhen I'm President je třinácté sólové studiové album britského hudebníka Iana Huntera. Vydáno bylo 4. září roku 2012 společností Proper Records, zpočátku pouze na kompaktním disku, později také na dlouhohrající gramofonové desce. Spolu s Hunterem jej produkoval Andy York, který rovněž ovládal různé nástroje. Nahráno bylo během ledna a února 2012 ve studiu A-Pawling Studios v Pawlingu ve státě New York. Deska se umístila na 151. příčce hitparády časopisu \"Billboard\".\n\n\n"}
{"id": "1352993", "url": "https://cs.wikipedia.org/wiki?curid=1352993", "title": "Heliodor", "text": "Heliodor\n\nHeliodor může být:\n\n"}
{"id": "1352995", "url": "https://cs.wikipedia.org/wiki?curid=1352995", "title": "Seznam televizních seriálů na Stream.cz", "text": "Seznam televizních seriálů na Stream.cz\n"}
{"id": "1353004", "url": "https://cs.wikipedia.org/wiki?curid=1353004", "title": "Obi (železniční stanice)", "text": "Obi (železniční stanice)\n\nObi () je železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1353005", "url": "https://cs.wikipedia.org/wiki?curid=1353005", "title": "Ničinan (železniční stanice)", "text": "Ničinan (železniční stanice)\n\nNičinan () je železniční stanice společnosti JR Kjúšú na trati Ničinan. Zastavují zde osobní i spěšné vlaky. Stanice nesla původně název Agata (), ovšem roku 1952 byla přejmenována na Ničinan.\n\n"}
{"id": "1353007", "url": "https://cs.wikipedia.org/wiki?curid=1353007", "title": "Aburacu", "text": "Aburacu\n\nAburacu () je železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1353011", "url": "https://cs.wikipedia.org/wiki?curid=1353011", "title": "Matylda – písně plavební", "text": "Matylda – písně plavební\n\nSkupina Matylda – písně plavební, někdy také Matylda – banda de la marina, je hudební skupina. \n\nSkupina vznikla v Praze v roce 2012. S myšlenkou a názvem přišel bubeník Antonín Korb (dříve Vltava, MCH Band, Babalet, DG 307), ke kterému se připojili zpěvák a ukulelista Arnošt Hanf (dříve Sto zvířat) a kontrabasista Dalibor Vinklát (dříve Vltava, Krásné nové stroje). Koncem roku 2013 skupinu doplnil klarinetista Vojtěch Pokorný (dříve Los Konviktos) a v roce 2014 pianista Vladimír Línek (dříve MCH Band). V roce 2015 kapela nahrála CD \"Na Salonní rychlolodi Nepomuk\". Skupina hraje písně různých žánrů s námořnickou tématikou převážně z první poloviny 20. století. Vystupuje na živých koncertech na vltavských parnících, náplavkách a přilehlých restauracích, například na Dnech Vltavy, večírcích jachtařů apod. Celovečerní repertoár tvoří desítky skladeb. Každý člen má něco společného s loděmi a plavbami na nich.\n\n"}
{"id": "1353012", "url": "https://cs.wikipedia.org/wiki?curid=1353012", "title": "Koučiumi", "text": "Koučiumi\n\nKoučiumi () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1353013", "url": "https://cs.wikipedia.org/wiki?curid=1353013", "title": "Dillenia suffruticosa", "text": "Dillenia suffruticosa\n\nDillenia suffruticosa je stálezelená, tropická, keřovitá dřevina z rodu dilenie. Původním druhem je v jihovýchodních oblastech Asie, konkrétně v Malajsií, Singapuru, Thajsku, Indonésii a v Bruneji. Rozšířena byla do nedalekého Myanmaru, na Filipíny a Srí Lanku, stejně jako na vzdálené ostrovy Pacifiku, Karibiku i do zemí Střední Ameriky. Bývala po tropických oblastech šířena jako okrasná, téměř nepřetržitě kvetoucí rostlina a dokonce se stala oficiální květinou brunejského sultanátu.\n\nObvykle roste coby rostlina druhé řady na vyčerpané půdě po vykácených primárních lesích deštného pralesa nebo na již opuštěných polích, v blízkosti potoků, močálů, na nevyužívané bažinaté, nebo naopak i zcela suché písčité půdě až do 700 m nadmořské výšky. Je to odolná dřevina schopná přežít v tvrdých i narušených, na živiny chudých a zasolených půdách, často zpevňuje okraje cest a vytváří okolo nich neprostupné houštiny.\n\nJe považována za pionýrskou rostlinu, neboť vzklíčí a roste za plného slunečního svitu i na nechráněném místě a poskytuje stín pro méně odolné druhy. Její kořeny získávají vláhu z hloubky a svou přítomnosti tak signalizuje dostupný zdroj podzemní vody. Rostlina se může dožít i sta let.\n\nVzrůstná dřevina keřovitého vzrůstu se sympodiálními větvemi s hnědou kůrou, dorůstající do výše asi 6 m. Větve jsou spirálovitě porostlé mírně kožovitými, široce eliptickými, jednoduchými listy s křídlatými řapíky. Čepele listů bývají dlouhé 15 až 25 cm a široké 8 až 12 cm, po obvodě jsou jemně zubaté. na vrcholu zaokrouhlené a ze střední žilky odbočuje až 20 žilek postranních, na líci jsou lysé a na rubu jemně chlupaté.\n\nPětičetné, jasně žluté květy, velké 8 až 12 cm, jsou v počtu 5 až 15 sestavené do terminálních hroznovitých květenství až 30 cm dlouhých. Vytrvalé kališní lístky jsou obvejčité, 2 cm dlouhé a za plodu se zvětšují, žluté korunní lístky jsou volné, obvejčité, 4 až 5 cm dlouhé a brzy opadávají. V květu je asi 100 tyčinek a po jejich obvodě asi 175 kratších, ven vyhnutých patyčinek. Nažloutlý semeník je nedokonale srostlý ze sedmi plodolistů, jenž se při dozrávání rozestupují. Květy nevoní a neobsahují nektar, opylují je převážně včely drvodělky (\"Xylocopa\") a případně i další hmyz přilétající pro pyl.\n\nKvěty s asi 2 cm dlouhými stopkami se otevírají v květenství postupně, s odstupem 3 až 4 dnů, vždy je otevřen jen jeden. Dosud nekvetoucí květ je zabalen v zeleném pupenu, který den před rozkvětem začne žloutnout a následující ráno se před rozedněním květ rozevře. Před setměním korunní lístky uvadnou a kališní lístky zakryjí semeník.\n\nPukavý plod, dozravající za pět týdnů po opylení, je přechodový typ mezi měchýřkem a tobolkou. Má vzhled růžové hvězdičky velké 2,5 cm a v červených pouzdrech tobolek je po jednom až čtyřech tmavě hnědých semenech se šarlatovým blanitým míškem. Zralý plod se rozevírá ráno a jeho obvejčitá, 3 mm velká semena jsou brzy nato sezobaná ptáky, např. bulbulem žlutořitým, strdimilem hnědolícím, strdimilem různobarvým, alexandrem dlouhoocasým nebo sežraná opicemi a následně roznesená po okolí; zbylé části plodů opadají příští den.\n\nHlavním důvodem pro výsadbu jsou květy, které kvetou téměř nepřetržitě po celý rok. Dřeviny jsou také vhodné jako meliorační rostliny, které zpevňují břehy jezer, řek a v menší míře i mořského pobřeží. Velmi dobře se rozmnožují ze semen a dále rozrůstáním kořenů nebo prostým zakořeněním na vlhkou zem položené větve, též se snadno ujímají kořenové oddělky. Nepotřebují při růstu další péči a jsou pro ně vhodná téměř všechna tropická prostředí, na nových místech rychle naturalizují a téměř nemají živočišných nepřátel.\n\nVelké trvanlivé listy se dříve používaly k balení tradičních fermentovaných sojových placek (nyní je nahrazují igelity) a pták krejčiřík obecný je využívá ke stavbě hnízda. Na zem opadané listy vytvářejí drobné bazénky s rosou nebo dešťovou vodou a jsou využívané drobnými ptáky ke koupeli, nebo do nich s oblibou kladou komáři vajíčka.\n\nVelmi rychle se po krajině šíří roznášenými semeny. Na některých místech se stala \"Dillenia suffruticosa\" invazním druhem. Například na Srí Lance a Jamajce, kam byla původně dovezena jako okrasná rostlina, se samovolně rozmnožila natolik, že je nyní považována za invazní plevel. Je také pokládána za rostlinu, která produkcí alelopatických látek do půdy brzdí klíčení i růst původních rostlin v okolí.\n\n"}
{"id": "1353019", "url": "https://cs.wikipedia.org/wiki?curid=1353019", "title": "Modrásek tolicový", "text": "Modrásek tolicový\n\nModrásek tolicový (\"Cupido decoloratus\") je druh denního motýla z čeledi modráskovitých (\"Lycaenidae\"). Rozpětí jeho křídel je 24 až 26 mm. Samci mají modravě fialová křídla s tmavým lemem, který vybíhá do žilek. Samice jsou hnědé bez modrého poprašku. Obě pohlaví mají na zadních křídlech krátkou ostruhu, která jen nepatrně přesahuje lem třásní.\n\nMotýl je rozšířený od jihu Rakouska přes Maďarsko a Balkánský poloostrov až po Turecko. Nejseverněji se vyskytuje na jihu Polska, v České republice a na Slovensku. V České republice je rozšířený na jižní a střední Moravě, kde na vhodných biotopech může být i hojný. V roce 2016 byl modrásek tolicový poprvé zaznamenán ve východních Čechách. Obývá suché křovinaté stepi, slunné paseky, náspy, pískovny, lomy a vojenská cvičiště.\n\nŽivnými rostlinami modráska tolicového jsou hlavně tolice dětelová (\"Medicago lupulina\") a tolice vojtěška (\"Medicago sativa\"). V chovech housenky přijímají i štírovník růžkatý (\"Lotus corniculatus\"), jetel luční (\"Trifolium pratense\") a vikev setou (\"Vicia sativa\"). Samice klade vajíčka na květy živných rostlin. Housenky, které jsou příležitostně myrmekofilní, se živí květy. Motýl je dvougenerační (bivoltinní) a jeho dospělce lze pozorovat od května do června a od července do srpna. V teplých oblastech může mít i třetí generaci od září do října. Přezimuje housenka.\n\nV České republice není tento druh modráska ohrožen a v současné době se šíří do dalších oblastí. Motýla by mohly ohrozit rekultivace lokalit s jeho výskytem.\n\n"}
{"id": "1353024", "url": "https://cs.wikipedia.org/wiki?curid=1353024", "title": "Mistrovství České republiky v orientačním běhu 2017", "text": "Mistrovství České republiky v orientačním běhu 2017\n\n25. ročník Mistrovství České republiky v orientačním běhu proběhl v roce 2017 ve čtyřech individuálních a třech týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 2017. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\nPrvní šampionát přinesl kopcovité tratě a běžel se v relativně malém prostoru v porostově různorodém lese, který na okraji prostoru strmě spadá do údolí řeky Jihlavy s členitými kamenitými srázy a místy i terénními pozůstatky po středověké těžbě. Prostor byl naposled zmapován v roce 1982. Na kontrolách nebyly reflexní pásky, což zvýšilo obtížnost závodu.\n\n\"Souhrnné informace naleznete v článku Mistrovství České republiky v nočním orientačním běhu.\"\n\nŠampionát smíšených čtyřčlenných sprintových štafet proběhl v samotném centru Brna v parku kolem hradu Špilberk. Šlo o teprve čtvrtý ročník mistrovství v této disciplíně a poprvé se běželo v pořadí žena-muž-muž-žena. Na startu se objevilo přes 150 štafet. Tratě vedly v lesoparku okolo hradu a v pevnosti Špilberk s množstvím hradeb a průchodů. Závod byl velmi dramatický.\n\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\nŠampionát ve sprintu proběhl poprvé ve formátu ranní kvalifikace a odpolední finále. Kvalifikace proběhla v okolí Kraví hory, finále pak v samotném historickém centru Brna s cílovou arénou na Moravském náměstí, kdy se běželo mětskou zástavbou, přilehlými parky a částí zbytků hradeb s větší koncentrací průchodů a schodů. Orientačně náročný úvod se odehrál v prostoru Petrova, závěr pak byl ve středu Brna. V úvodu se dělaly chyby, které pak rozhodovaly o celkových výsledcích. Výsledky především v dorosteneckých a juniorských kategoriích skončily celou řadou překvapení. V průběhu závodu přišly dvě přeháňky, které však příliš závod neovlivnily.\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\nŠampionát na krátké trati proběhl tradičně formou sobotní kvalifikace a nedělního finále. Hezké a náročné tratě po oba dny, v neděli s využitím prostoru s větším převýšením a také více s kameny a terénní objekty. Na tratích se daly dělat chyby, jak na postupech, tak především v dohledávkách v oblasti hustníků. V hlavních kategoriích byl závod velmi dramatický a vyrovnaný.\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\nNejprestižnější individuální šampionát proběhl tradičně ve formátu sobotní kvalifikace a nedělního finále. Náročné ale krásné tratě s velkým převýšením vedly v horském terénu na severních svazích Oldřichovského Špičáku s množstvím údolíček, kamenů a skalek, ve vyšších částech terénu byla těžší kamenitá podložka, v dolní rovinatější části zase množství bažinek. Všude pak smíšený les se středně hustou sítí komunikací. Náročnost závodu potrhlo i sychravé podzimní počasí. \n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\nŠtafetový šampionát zavítal do oblasti Hanušovické vrchoviny v nadmořské výšce cca 600 – 840 m n. m s převážně jehličnatým lesem s různou průběžností s nepravidelnou sítí komunikací. Údolní části lesa byly podmáčené a v terénu byly i pozůstatky vojenské činnosti. Pořadatelé připravili pěknou a přehlednou arénu, přestože jim dva dny před závody vichr zničil skoro celé připravené shromaždiště (především stany). Samotný závod byl dramatický také díky nepříliš vyrovnaným tratím (farstám) na jednotlivých úsecích.\n\n\"Souhrnné informace naleznete v článku Mistrovství České republiky v orientačním běhu štafet.\"\n\nPřes 250 vícečlenných smíšených klubových štafet soupeřilo ve stejném terénu jako při sobotních štafetách jak s nástrahami tratí tak i s deštěm a sychravým počasím.\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1353027", "url": "https://cs.wikipedia.org/wiki?curid=1353027", "title": "Mistrovství České republiky v orientačním běhu 2018", "text": "Mistrovství České republiky v orientačním běhu 2018\n\n26. ročník Mistrovství České republiky v orientačním běhu proběhl v roce 2018 ve čtyřech individuálních a třech týmových disciplínách.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1353033", "url": "https://cs.wikipedia.org/wiki?curid=1353033", "title": "Seznam hor a kopců v Albánii", "text": "Seznam hor a kopců v Albánii\n\nToto je seznam významných hor a kopců v Albánii řazený podle jejich nadmořské výšky.\n"}
{"id": "1353034", "url": "https://cs.wikipedia.org/wiki?curid=1353034", "title": "Materpiscis", "text": "Materpiscis\n\nMaterpiscis byl rod pancířnatých ryb, který žil v období před 380 miliony let. Byl obyvatelem mělkých moří, živil se převážně bezobratlými živočichy, jejichž schránky drtil ostrými výčnělky čelistí. Příslušníci rodu dosahovali délky okolo 30 centimetrů, objevil se u nich pohlavní dimorfismus.\n\nLatinský název \"Materpiscis\" (rybí matka) dostal živočich podle nálezu fosilizovaného těla samice, obsahujícího embryo s pupeční šňůrou. Tato ryba je tedy nejstarším známým živorodým organismem.\n\nTypový exemplář pochází z formace Gogo na severozápadě Austrálie, byl nalezen v roce 2005 a byl pojmenován \"Materpiscis attenboroughi\" na počest Davida Attenborougha.\n\n"}
{"id": "1353039", "url": "https://cs.wikipedia.org/wiki?curid=1353039", "title": "Škola Talmud-Tora", "text": "Škola Talmud-Tora\n\nŠkola Talmud-Tora ( \"Talmud-Thora Schule\") byla židovská náboženská škola v Jáchymově ulici č. 3 na pražském Josefově, která fungovala mezi lety 1905 a 1942. Školu provozovala Pražská židovská obec. Jejím ředitelem byl přímo vrchní pražský rabín, který se zodpovídal vedení pražské židovské obce. Ředitelem školy byl od roku 1905 vrchní pražský rabín Jindřich Brody, který v budově školy i bydlel. Po roce 1925 jej v této funkci nahradil rabín Šimon Adler. Mezi absolventy této školy patřili například hebraista Otto Muneles či novinář a spisovatel František R. Kraus. Ten také svoje vzpomínky na školu zachytil v jedné ze svých knih:\n\nV současnosti je tzv. \"Jáchymka\" využívána jako sídlo např. Terezínské iniciativy, spolku KKL či chráněné dílny Becalel při pražské židovské obci. V suterénu se pak nachází stálá výstava o historii objektu. \n\n"}
{"id": "1353041", "url": "https://cs.wikipedia.org/wiki?curid=1353041", "title": "Becalel ben Jehuda Löw", "text": "Becalel ben Jehuda Löw\n\nBecalel ben Jehuda Löw (hebrejsky ') (kolem 1555 − 28. října 1599 Kolín), zvaný Charif (hebrejsky '; doslova \"„Ostrý“\") byl český rabín, přední osobnost kolínské židovské obce v poslední třetině 16. století a pravděpodobně nejstarší syn slavného \"Jehudy ben Becalela Löwa\", pražského Maharala.. O jeho životě se dochovalo jen málo informací. Jisté je, že byl hlavou kolínské rabínské ješívy. Zemřel 27. října roku 1599, podle židovského kalendáře v 8. chešvanu roku 5360. Pohřben je na starém židovském hřbitově v Kolíně a jeho náhrobek patří k jedněm z nejhonosnějších. Měl asi tři syny a jednu dceru. Jedním z jeho synů byl i Šmuel ben Becalel, primas kolínské židovské obce v 17. století (Maharalův vnuk; zemřel 1655).\n\nV rodopisném díle Meira ben Perelse \"Megilat juchasin\" (17. století, Praha) se o něm uvádí:\n"}
{"id": "1353044", "url": "https://cs.wikipedia.org/wiki?curid=1353044", "title": "Čchorwon", "text": "Čchorwon\n\nOkres Čchorwon ( – \"Čchŏrwŏn gun\") je okres v provincii Kangwon v Jižní Koreji. Má rozlohu přibližně 899 čtverečních kilometrů a k roku 2001 v něm žilo přes 54 tisíc obyvatel.\n\nČchorwon leží v severozápadním cípu provincie Kangwon. Na severu hraničí s korejským demilitarizovaným pásmem, nárazníkovou zónou, za kterou leží Severní Korea. Na východě hraničí s okresem Hwačchon a na jihozápadě s jihokorejskou provincií Kjonggi, respektive s v ní ležícím okresem Jončchon na západě a územím města Pchočchon na jihu. \n"}
{"id": "1353059", "url": "https://cs.wikipedia.org/wiki?curid=1353059", "title": "Protiskluzová úprava podlah", "text": "Protiskluzová úprava podlah\n\nProtiskluzová úprava podlah je obecným pojmenováním pro ošetření stávajících podlahovin za účelem eliminace efektu uklouznutí. Pro zabránění kluzkosti povrchu se používají různé metody a materiály. Mezi specifičtější metody eliminace uklouznutí patří tzv. protiskluzové nátěry. Standardnější nástroje snížení součinitele smykového tření jsou protiskluzové pásy a pásky, protiskluzové podložky a dlaždice. \n\nJe běžným faktem (což uvádí i většina výrobců těchto přípravků), že před nanášením protiskluzových nátěrů je třeba připravit plochu podlahy za účelem ideálního přilnutí nátěru. Velmi důležité je kompletní vyčištění povrchu od hrubých nečistot, mastnoty, nánosů prachu apod. Většina výrobců protiskluzových nátěrů v rámci samotného nátěru dodává i přípravek na přípravu podlahoviny pro aplikaci protiskluzové vrstvy.\n\n"}
{"id": "1353061", "url": "https://cs.wikipedia.org/wiki?curid=1353061", "title": "Man of the Woods", "text": "Man of the Woods\n\nMan of the Woods je páté studiové album amerického zpěváka Justina Timberlakea. Vydáno bylo 2. února roku 2018 společností RCA Records. Timberlake desku označil za velmi osobní dílo, které bylo inspirováno jeho rodinou a místa, odkud pochází. Album bylo oznámeno měsíc před jeho plánovaným vydáním, 2. ledna 2018. Album, stejně jako první singl, bylo oznámeno prostřednictvím minutového videa, které bylo zveřejněno na zpěvákových sociálních sítích. V traileru se vyskytuje také Pharrell Williams. První singl z alba, „Filthy“, byl vydán 5. ledna 2018. K písni byl rovněž natočen videoklip, jehož režisérem byl Mark Romanek.\n\n"}
{"id": "1353070", "url": "https://cs.wikipedia.org/wiki?curid=1353070", "title": "Shenzhen Open 2018 – ženská dvouhra", "text": "Shenzhen Open 2018 – ženská dvouhra\n\nŽenská dvouhra Shenzhen Open 2018 probíhal v úvodní lednový týden roku 2018. Do singlové soutěže šenčenského tenisového turnaje nastoupilo třicet dva hráček. Obhájkyní titulu byla česká tenistka Kateřina Siniaková.\n\nVítězkou se stala rumunská 26letá světová jednička Simona Halepová, jež ve finále přesunutém pro vytrvalý déšť do haly zdolala českou turnajovou šestku Kateřinu Siniakovou po třísetovém průběhu 6–1, 2–6 a 6–0. V probíhající sezóně si připsala premiérové turnajové vítězství, které představovalo šestnáctý singlový titul na okruhu WTA Tour a druhý na Shenzhen Open. Jako první světová jednička od titulu Sereny Williamsové ve Wimbledonu 2016 dokázala Halepová zvítězit na turnaji WTA Tour. \n"}
{"id": "1353073", "url": "https://cs.wikipedia.org/wiki?curid=1353073", "title": "Richard James Simpson", "text": "Richard James Simpson\n\nRichard James Simpson, rovněž známý jako Richard James, je americký zpěvák a kytarista.\n\nJeho matkou byla herečka Renate Hoy a jeho otec byl právníkem a právním zástupcem původních obyvatel USA. Jeho starším bratrem (z matčina předchozího manželství) byl hudebník Rock Halsey. Vyrůstal v kalifornské oblasti South Bay. Jako teenager se stal členem kapely , v níž hrál na baskytaru. Kapela v roce 1986 vydala eponymní album.\n\nV devadesátých letech založil kapelu Teardrain (byl jejím frontmanem), v níž s ním dále hráli baskytaristka Jill Emery a bubeník Mark Reback. Také spolupracoval se zpěvačkou Maclovií Martel.\n\nSvé první sólové album s názvem \"Sweet Birds of Youth\" vydal roku 2017. Podíleli se na něm například Dustin Boyer (produkce a různé nástroje), Joey Burns (violoncello, jinak člen Calexico) a Theo Welch (bicí), přičemž mastering provedl Geza X. Deska obsahuje celkem osmnáct písní. V dubnu 2019 vydal svou druhou sólovou desku \"Deep Dream\". Opět se na ní podílel Dustin Boyer a dále také bubeník Don Bolles z kapely Germs, Paul Roessler a Ygarr Ygarrist ze Zolar X. Ve dvou písních se navíc sešla původní sestava kapely Teardrain, tedy kromě Simpsona ještě Jill Emery a Mark Reback.\n\n\n"}
{"id": "1353074", "url": "https://cs.wikipedia.org/wiki?curid=1353074", "title": "ASB Classic 2018 – ženská dvouhra", "text": "ASB Classic 2018 – ženská dvouhra\n\nŽenská dvouhra ASB Classic 2018 probíhala v úvodní týden roku 2018. Do singlové soutěže aucklandského tenisového turnaje nastoupilo třicet dva hráček. Obhájkyní titulu byla americká tenistka Lauren Davisová, kterou v úvodním kole vyřadila krajanka Sachia Vickeryová.\n\nDánská světová trojka Caroline Wozniacká do turnaje vstoupila jako pretendentka na post světové jedničky. K návratu do čela klasifikace by získala příležitost až titulem a současně nezískáním trofeje Halepové na paralelně probíhajícím Shenzhen Open. \n\nVítězkou se stala druhá nasazená Němka Julia Görgesová, jež ve finále zdolala dánskou turnajovou jedničku a světovou trojku Caroline Wozniackou po dvousetovém průběhu 6–4 a 7–6, čímž navázala na výhru proti stejné soupeřce z roku 2017. Aktivní poměr vzájemných utkání s Dánkou navýšila na 6–4. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour. \n\nGörgesová potvrdila formu z konce sezóny a vyhrála třetí turnaj v řadě při navýšení neporazitelnosti na 14 zápasů. Bodový zisk ji v následném vydání žebříčku WTA poprvé posunul na 12. místo. Také Wozniacká se po turnaji posunula výše, když se stala světovou dvojkou. \n"}
{"id": "1353081", "url": "https://cs.wikipedia.org/wiki?curid=1353081", "title": "Minamikata", "text": "Minamikata\n\nMinamikata () je neobsazená železniční stanice společnosti JR Kjúšú na trati Ničinan. Zastavují zde pouze osobní vlaky.\n\n"}
{"id": "1353084", "url": "https://cs.wikipedia.org/wiki?curid=1353084", "title": "Strouženský potok", "text": "Strouženský potok\n\nStrouženský potok, polsky Pstrążnik, německy Straußeneyer Bach je potok protékající obcí Stroužné, německy Straußeney, v letech 1937–1945 Straußdörfel; od 1945 polsky Pstrążna; dolní tok se nachází v České republice, částečně i kus toku horního.\n\nStrouženský potok pramení u státní hranice mezi Polskem a Českou republikou na území Polska mezi obcemi Stroužné a Bukovina (Bukowina Kłodzka, německy Bukowine, v letech II. světové války Tannhübel). Bezprostředně za prameništěm vytváří v délce cca. 400 metrů státní hranici mezi oběma státy u české osady Machovské končiny, poté protéká na polském území obcí Stroužné. V dolní části obce jsou na potoce tři rybníky, využívané k chovu ryb; jde o zatopené černouhelné doly. Asi 150 metrů po výtoku z dolního rybníka vtéká potok na české území, kde asi po 100 metrech v Dolech přijímá zprava bezejmenný přítok (o celkové délce 0,425 km) pramenící v osadě Závrchy.\n\nÚdolí Strouženského potoka v horní části vytváří hranici mezi Bukovinským hřbetem Jestřebích hor a Levínskou vrchovinou, v dolní části pak hranici Jestřebích hor s Hronovskou kotlinou (Bartoňova hora), na horním toku mezi Hronovskou kotlinou a Levínskou vrchovinou, a v dolní části pak mezi vrchem Borek (553 m n. m. - Jestřebí hory) a Bartoňovou horou (Hronovská kotlina - 510 m n. m.); tam je také několik menších rybníčků/jezírek. Z úbočí Borku do potoka vytéká železitá voda (jeví se jako pramen) ze zrušených černouhelných dolů. Důlní činnost zde probíhala už od poloviny 19. století, rovněž tak v tehdy pruské/německé obci Stroužné, obývané do r. 1945 českým obyvatelstvem. Po zrušeném dolu Vilemína doposud stojí dva objekty na místě zvaném Doly. Nad pravým břehem Strouženského potoka stojí v Dolech kaplička.\n\nV obci Žďárky se Strouženský potok vlévá do potoka Brlenka. \n\n"}
{"id": "1353086", "url": "https://cs.wikipedia.org/wiki?curid=1353086", "title": "Kibana", "text": "Kibana\n\nKibana () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353088", "url": "https://cs.wikipedia.org/wiki?curid=1353088", "title": "Lokomotiva 464.2", "text": "Lokomotiva 464.2\n\nLokomotivy řady 464.2 (přezdívané \"Rosnička)\" měly sloužit k vozbě rychlých osobních vlaků na tratích s lehčím svrškem v době, kdy již docházelo k útlumu parního provozu. V roce 1956 byly vyrobeny dva prototypy, k sériové výrobě z důvodu vytíženosti Škodových závodů i ČKD nedošlo. \n\nV 50. letech 20. století začalo docházet k útlumu parního provozu, avšak výroba motorových a elektrických lokomotiv, které by byly schopny nahradit parní lokomotivy na rychlících a spěšných vlacích, byla teprve ve fázi příprav. ČSD proto vznesly požadavek na lokomotivy vycházející z osvědčených řad 464.0 a 464.1. Nabídku podala jak ČKD, tak Škoda, které byla zakázka přidělena. \n\nŠkoda uplatnila zkušenosti z výroby velké série lokomotiv řady 556.0. V roce 1956 byly vyrobeny dva prototypy řady 464.2 a už při zkouškách se osvědčily. K sériové výrobě však nedošlo, protože v té době Škoda začínala s výrobou elektrických a ČKD s výrobou motorových lokomotiv. Sešlo také z plánované výroby v Polsku.\n\nObě lokomotivy byly po vykonání technicko-bezpečnostní zkoušky, při níž dosáhly rychlosti 105 km/h, zařazeny do LD Praha-Smíchov. Poté postupně vystřídaly depa Jihlava, Brno dolní a Olomouc, kde obě lokomotivy svoji službu v roce 1974 ukončily. Ve všech působištích byly vypravovány na rychlíky. Po jejich vyřazení projevilo Národní technické muzeum zájem o stroj 464.201, ale vzhledem k jeho technickému stavu ale nakonec odkoupilo 464.202. Stroj 464.201 byl přeměněn na vytápěcí kotel a roku 1978 byl sešrotován.\n\nStroj 464.202 byl po zařazení do sbírek Národního technického muzea nejprve několik let odstaven v depozitáři v Čelákovicích a občasně vystavován. V roce 1980 podstoupila lokomotiva opravu vzhledu. V letech 1990–1993 byla lokomotiva v olomouckém depu opravena do provozuschopného stavu. Roku 2009 vypršela lokomotivě způsobilost kotle a na svoje opětovné uvedení do provozu musela počkat až do roku 2014.\n\nPojezd je kompletně převzat z řady 464.1. Další konstrukční celky, jako například strojvůdcovská budka, byly převzaty z řady 556.0. Brzdy působí jednostranně na spřažená dvojkolí a zadní podvozek. Válcový kotel je svařovaný, skříňový kotel je nýtovaný. V dýmnici se nachází dvojitá dyšna Kylchap. Na kotli je umístěn jeden písečník a parojem. Voda je uložena ve třech zásobnících, dva jsou po stranách kotle a jeden pod uhlákem. Voda je do kotle dodávána pomocí dvou napaječů.\n\n"}
{"id": "1353091", "url": "https://cs.wikipedia.org/wiki?curid=1353091", "title": "Undókóen (Mijazaki)", "text": "Undókóen (Mijazaki)\n\nUndókóen () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1353092", "url": "https://cs.wikipedia.org/wiki?curid=1353092", "title": "Sosandži", "text": "Sosandži\n\nSosandži () je neobsazená železniční stanice společnosti JR Kjúšú na trati Ničinan. Zastavují zde pouze osobní vlaky. Stanice byla otevřena původně v majetku Japonské národní železnice, byla pak v rámci velké privatizace převedena do majetku nástupnické společnosti JR Kjúšú.\nStanice se nachází v blízkosti ústí řeky Kaeda, státní dálnice 220 a Ničinanského pobřeží.\n\n\n"}
{"id": "1353095", "url": "https://cs.wikipedia.org/wiki?curid=1353095", "title": "Kodomonokuni", "text": "Kodomonokuni\n\nKodomonokuni () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1353098", "url": "https://cs.wikipedia.org/wiki?curid=1353098", "title": "Aošima (železniční stanice)", "text": "Aošima (železniční stanice)\n\nAošima () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353101", "url": "https://cs.wikipedia.org/wiki?curid=1353101", "title": "Orjúzako", "text": "Orjúzako\n\nOrjúzako () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353102", "url": "https://cs.wikipedia.org/wiki?curid=1353102", "title": "Učiumi", "text": "Učiumi\n\nUčiumi () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353104", "url": "https://cs.wikipedia.org/wiki?curid=1353104", "title": "Jackie Wilson", "text": "Jackie Wilson\n\nJackie Wilson (9. června 1934 – 21. ledna 1984) byl americký soulový zpěvák, přezdívaný Mr. Excitement. V patnácti opustil střední školu a dvakrát byl zavřen do nápravného zařízení pro nezletilé. Během svého druhého pobytu zde se naučil boxu a v šestnácti se začal účastnit amatérských soutěží. Ve svých sedmnácti letech se oženil a narodilo se mu první dítě. V té době se na nátlak matky vzdal boxu a začal se věnovat hudbě. Působil v několika kapelách a roku 1957 podepsal smlouvu s vydavatelstvím Brunswick Records jako sólový umělec. Ještě toho roku vydal svůj první singl „Reet Petite“. Následovala řada dalších singlů. Roku 1961 byl postřelen fanynkou, ale ze zranění se zotavil. Dne 29. září 1975 při vystoupení (uprostřed písně „Lonely Teardrops“) dostal infarkt myokardu. Následně upadl do kómatu, z něhož se probral počátkem roku 1976, avšak po chvíli opět do kómatu upadl. Zemřel roku 1984 na zápal plic ve věku 49 let. V roce 1987 byl uveden do Rock and Roll Hall of Fame. Časopis \"Rolling Stone\" jej zařadil na 26. příčku žebříčku sta nejlepších zpěváků všech dob.\n"}
{"id": "1353106", "url": "https://cs.wikipedia.org/wiki?curid=1353106", "title": "Brisbane International 2018 – mužská dvouhra", "text": "Brisbane International 2018 – mužská dvouhra\n\nMužská dvouhra Brisbane International 2018 probíhala úvodní týden roku 2018. Do singlové soutěže brisbanského tenisového turnaje nastoupilo dvacet osm hráčů. Obhájcem titulu byla světová trojka Grigor Dimitrov z Bulharska, kterou v semifinále vyřadil Kyrgios.\n\nVítězem se stal 22letý čtvrtý nasazený Australan Nick Kyrgios, jenž ve finále zdolal amerického hráče Ryana Harrisona po dvousetovém průběhu 6–4 a 6–2. Poměr vzájemných zápasů navýšil na 3–0. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour, první na australské půdě a první od konce roku 2016.\n\nČtyři nejvýše nasazení hráči obdrželi volný los do druhého kola.\n"}
{"id": "1353107", "url": "https://cs.wikipedia.org/wiki?curid=1353107", "title": "Frankie Valli", "text": "Frankie Valli\n\nFrankie Valli, rodným jménem Francesco Stephen Castelluccio, (* 3. května 1934) je americký zpěvák. Pocházel z rodiny italského původu, v níž byl nejstarším ze tří synů. Zpěvu se věnoval od útlého věku. Předtím, než si hudbou začal vydělávat, byl stejně jako jeho otec holičem. Ve druhé polovině padesátých let působil v kapele Four Lovers a počínaje rokem 1960 působí v kapele The Four Seasons. Spolu s dalšími členy této skupiny byl roku 1990 uveden do Rock and Roll Hall of Fame. O skupině vznikl muzikál \"Jersey Boys\", podle něhož byl natočen stejnojmenný film. Valli rovněž hrál v několika seriálech či filmech, včetně seriálů \"Miami Vice\" a \"Rodina Sopránů\" a filmu \"Lepší teď než nikdy\".\n\n"}
{"id": "1353109", "url": "https://cs.wikipedia.org/wiki?curid=1353109", "title": "Vendula Chalánková", "text": "Vendula Chalánková\n\nVendula Chalánková (* 4. února 1981 Přerov) je česká výtvarnice, konceptuální umělkyně a kreslířka komiksových stripů.\n\nVystudovala střední pedagogickou školu v Přerově, v letech 1999–2006 pak Fakultu výtvarných umění v ateliéru environmentu u Vladimíra Merty a Mariana Pally.\n\nVyrábí brože, výšivky a hračky pod značkou \"Zvrhlý vkus\", výrobky prodává i na Fleru. S Janou Besmákovou vytvořila hudební duo Muženy, texty písní vycházely ze záchodových nápisů.\n\nV roce 2006 získala cenu Nadání Josefa, Marie a Zdeňky Hlávkových. Je zastoupena ve sbírkách Národní galerie v Praze či vídeňského Museum für Angewandte Kunst.\n\nŽije v Troubkách nad Bečvou a v Brně.\n\n\n"}
{"id": "1353110", "url": "https://cs.wikipedia.org/wiki?curid=1353110", "title": "Peter Gajdoš", "text": "Peter Gajdoš\n\nPeter Gajdoš (* 9. dubna 1959, Nitra, Československo) je slovenský politik, voják z povolání, člen Národní rady Slovenské republiky a také Slovenské národní strany (SNS), zastávající od 23. března 2016 v třetí vládě sociálně-demokratického předsedy vlády Roberta Fica (SMER) úřad ministra obrany Slovenské republiky.\nPeter Gajdoš vystudoval Vojenské gymnázium Slovenského národního povstání (SNP) ve slovenské Banské Bystrici, posléze Vysokou vojenskou školu pozemního vojska ve Vyškově a Vojenskou akademii Michaila Vasiljeviče Frunzeho () v Moskvě.\n\nPeter Gajdoš je vojákem z povolání s takřka 42letou zkušeností; v minulosti zastával mj. také po dobu čtyř let funkci osobního tajemníka a ředitele sekretariátu někdejšího slovenského ministra obrany Jána Siteka.\n\nDo úřadu ministra obrany SR si jej jako nestraníka, platícího za rusofila, vybral samotný předseda Slovenské národní strany (SNS) Andrej Danko, který se s ním zná již z období druhé poloviny 90. let 20. století. Do Slovenské národní strany vstoupil Gajdoš, který do té doby vystupoval pouze jako nestranický ministr obrany SR za SNS, až v sobotu dne 9. prosince 2017.\n\nJeho manželkou je Jelena, Ruska původem z Moskvy, se kterou se seznámil ještě za časů svých postgraduálních studií v Moskvě a se kterou má již dvě dospělé dcery, Patrícii a Nikolu.\n\n"}
{"id": "1353111", "url": "https://cs.wikipedia.org/wiki?curid=1353111", "title": "Mariem Hassan", "text": "Mariem Hassan\n\nMariem Hassan (31. května 1958 Smara – 22. srpna 2015 Tindúf) byla západosaharská zpěvačka, hudební skladatelka a aktivistka za právo národa Sahraví na sebeurčení. Pro svůj expresivní projev, spojující tradiční arabský folklór s bluesovými vlivy, byla přirovnávána k Janis Joplin. Své autorské skladby zpívala v západosaharském dialektu hassaníja nebo ve španělštině.\n\nPocházela z nomádské rodiny, která ji vedla k hudbě a zpěvu. Po okupaci Západní Sahary Marokem v roce 1975 odešla do exilu, žila v uprchlickém táboře nedaleko alžírského města Tindúf a pracovala jako ošetřovatelka. Od roku 1976 zpívala se skupinou El Hafed Shahid Buyema, věnující se tradiční pouštní hudbě zvané hawl a koncertující po světě na podporu Fronty Polisario. V roce 1998 se její nahrávky objevily na kompilaci saharské hudby \"A Pesar De Las Heridas\", vydané španělskou firmou Nubanegra. V roce 2002 se s manželem a dětmi usadila v španělském Sabadellu, nahrávala desky, vystupovala sólově i se skupinou Leyoad, zúčastnila se festivalů WOMAD i Colours of Ostrava. Její nejpopulárnější skladbou byla „La Intifada“, věnovaná boji saharského lidu za svobodu.\n\nŠpanělský režisér Manuel Domínguez o ní natočil dokumentární film \"Mariem Hassan, la voz del Sáhara\", na motivy jejího života vznikl také grafický román \"Mariem Hassan – Soy Saharau\".\n\nTrpěla rakovinou a závěr života se rozhodla strávit mezi krajany v Tindúfu.\n\n\n\n"}
{"id": "1353112", "url": "https://cs.wikipedia.org/wiki?curid=1353112", "title": "Polanka (říční lázně)", "text": "Polanka (říční lázně)\n\nŘíční lázně Polanka jsou koupaliště a Kulturní památka České republiky v Třebíči na ulici Polanka. Říční lázně byly postaveny dle projektu Bohuslava Fuchse a slavnostně otevřeny v roce 1934.\n\nBudova je ojedinělou stavbou v rámci projektů Bohuslava Fuchse, konstrukce lázní je ze dřeva, ta se dochovala v původní podobě. V budově je asi 160 šatních kabinek a místo pro občerstvení. Původně byly určeny pro objekt říčních lázní. Do rekonstrukce mezi lety 2017 a 2018 nesloužily kabinky k převlékání a využito bylo pouze zázemí pro občerstvení.\n\nBudova je půdorysu dle písmena L a je dřevěného skeletu. Na celé ploše podlaží je umístěn ochoz se čtyřmi schodišti. Střecha je mírného sklonu a je zakryta pozinkovaným plechem. Střecha je podepřena dřevenými sloupy s výškou přes obě patra. Delší křídlo budovy je dispozicí dvojdílné, skládá se z ochozu a kabinek, ve střední částí pak je dispozicí čtyřdílné, kdy se skládá z ochozu, kabinek, chodby a opět kabinek. Kratší křídlo pak je trojdílné a složené z ochozu, kabinek a chodby. Kabinky jsou kryty kazetovými dveřmi. Obvodový plášť je prkenný, stejně tak i podlaha a dělící stěny. V přízemí je však podlaha betonová a je mírně nadzdvihnuta nad terén. Zadní část byla upravena později vyzdívkou z cihel a sklobetonu. Původně byl objekt barevný, není však známo jakou měly šatny barvu, později byl dlouhodobě obarvena na hnědou barvu. Nynější barva je žlutočervenomodrá, kdy žlutou barvou jsou natřeny nosné prvky konstrukce, červenou podbití střechy a výplň zábradlí a modrou stěny, dveře a ostatní výplně.\n\nPrvní plovárna byla otevřena na pravém břehu řeky kolem roku 1910.\n\nŘíční lázně byly rozšířením území tzv. Polanky na druhý břeh poté, co na bývalé valdštejnské louce na podklášterské straně řeky vyrostly říční lázně. Autorem projektu byl Bohuslav Fuchs. Stavěny byly v letech 1933–1934. Slavnostně otevřeny byly 27. května 1934. Jejich kapacita činila 1200 osob. Příští rok se na Polance odbývaly velké oslavy 600. výročí povýšení na město. Říční lázně s Polankou spojoval dřevěný most se skokanskou věží, která se vždy po sezóně snímala. Dřevěný most byl po druhé světové válce nahrazen kovovým mostem, původně vyrobeným pro vojenskou potřebu (tzv. Bailey bridge). Koncem 70. let byl na levém břehu řeky vybudován plavecký areál s bazénem s přihřívanou vodou (otevřen v červnu 1977). Součástí nového areálu je minigolfové, nohejbalové a volejbalové hřiště, tobogán, dětský a velký bazén, skokanský bazén a sauna. Roku 1992 se v areálu koupaliště odehrála televizní soutěž Hry bez hranic, kde zvítězilo družstvo města Třebíče a v roce 1994 byl otevřen nový tobogán.\n\nRoku 2011 bylo oznámeno, že provoz koupaliště by měl být omezen. V roce 2018 proběhne architektonická soutěž k podobě nové lávky, která má nahradí most konstrukce Bailey.\n\nV roce 2015 bylo oznámeno, že radnice bude usilovat o dotaci pro rekonstrukci a konzervaci historického objektu říčních lázní jako významné památky. V roce 2016 měla započít rekonstrukce budovy původních dřevěných lázní, cena rekonstrukce byla odhadována na přibližně 3,8 milionu korun. V dalších letech bude potřeba za částku kolem 30 milionů korun rekonstruovat i hlavní bazén koupaliště, ten se propadá do podloží a ve skeletu bazénu dochází k únikům vody. V roce 2017 proběhla druhá etapa rekonstrukce, bylo také oznámeno, že po dokončení oprav budovy dřevěných šaten budou k dispozici k převlékání. Po skončení letní sezóny v roce 2017 mělo dojít k pokračování rekonstrukce areálu koupaliště, měl být rekonstruován bazén a instalace s ním spojené. \n\nV rámci rekonstrukce lázní bylo zjištěno, že hlavní padesátimetrový bazén je v havarijním stavu. Hliníková vana bazénu je stará 40 let a postupně se ztenčila a objevují se na ní praskliny, ty jsou postupně opravovány, dalším problémem je postupné klesání jedné strany bazénu. Výměna za nerezovou vanu bude stát přibližně 30 milionů korun, které bude muset investovat zřejmě město Třebíč. Další část rekonstrukce se v roce 2017 týkala opravy základových prahů pod dřevěnými kabinkami a opravy vnitřních dřevěných konstrukcí. Původní barvy převlékacích kabinek byly nahrazeny jasnějšími, původní měly být tlumenější. Barvy budou upraveny, kdy z původní bílé bude spíše smetanová barva, modrá bude světlejší a červená bude spíše cihlová, rekonstrukce bude dražší a bude trvat aspoň do roku 2019. Při rekonstrukci barevných nátěrů dostanou říční lázně i svůj původní název, který dříve byl na budově - nově bude opět na budově nápis Městské říční lázně. \n\nV roce 2018 má být rekonstruován malý skokanský bazén. I když bylo prohlášeno, že skokanský bazén bude rekonstruován a město na rekonstrukci mělo prostředky, tak se v soutěži na zakázku o opravu skokanského bazénu nepřihlásil jediný zájemce. Problémem je, že pro společnosti některé zakázky nejsou lukrativní, protože mají mnoho jiné práce. Skokanský můstek je vysoký pět metrů. Dne 19. dubna byla vyhlášena veřejná zakázka na úpravy skokanského bazénu, předpokládaná cena úprav je 6,5 milionu Kč. V roce 2019 bylo oznámeno, že celková cena dosáhne 12 milionů, což je proti předpokladu téměř dvojnásobná cena. \n\nRoku 2018 bylo oznámeno, že rekonstrukce bude trvat alespoň do roku 2020 a cena dosáhla prozatím 5 milionů Kč. Dotace ministerstva pokrývají 3,3 milionu Kč. Součástí rekonstrukce je úprava šatních skříněk a bezpečnostních schránek. Nové šatní skříňky by měla dodat společnost Ynoywod z Třince. \n\nV roce 2019 bylo navýšeno vstupné do areálu koupaliště, poslední změna vstupného proběhla v roce 2006. Nyní bude navýšeno o 10 – 15 Kč. V roce 2019 byla otevřena rekonstruována skokanská věž. V roce 2020 bude vypracována studie, jak by měly říční lázně fungovat nadále. Jejich součástí je velký padesátimetrový bazén, bude se zkoumat, zda jej rozdělit na dva menší nebo zachovat. Po dokončení studie budou výsledky diskutovány s občany. Při diskusi s občany bylo zmíněno, že chybí také dohřívání v bazénech a to tak oddaluje spuštění provozu koupaliště. \n\nV roce 2016 se konal první ročník festivalu pod názvem \"Polanka Fest\", kdy bylo v lednu roku 2017 ohlášeno, že se chystá pokračování hudebního festivalu. Festival se v roce 2017 konal od 28. do 29. července. Na festivalu se v roce 2017 prezentovaly skupiny a umělci Hand Grenade, O5&Radeček, Tata Bojs, Xindl X, Iné kafe, Michal Hrůza, Petr Bende Band, Mňága a Žďorp, Vypsaná fiXa a Visací zámek. V roce 2018 se festival konal od 27. do 28. července, zúčastnily se jej skupiny Chinaski, Mandrage, Mig 21, Rybičky 48 nebo Marek Ztracený.\n\n\n"}
{"id": "1353115", "url": "https://cs.wikipedia.org/wiki?curid=1353115", "title": "Qatar ExxonMobil Open 2018 – mužská dvouhra", "text": "Qatar ExxonMobil Open 2018 – mužská dvouhra\n\nMužská dvouhra Qatar ExxonMobil Open 2018 probíhala úvodní lednový týden roku 2018. Do singlové soutěže dauhaského tenisového turnaje nastoupilo třicet dva hráčů. Dvojnásobným obhájcem titulu byl srbský tenista Novak Djoković, který se plánoval na okruh vrátit po dlouhodobém zranění lokte. Pro přetrvávající bolest v lokti se však před rozehráním odhlásil a uvedl, že se vrátí až bude absolutně zdravý.\n\nVítězem se stal 31letý francouzský tenista Gaël Monfils, jenž ve svém čtvrtém dauhaském finále zdolal ruského hráče Andreje Rubljova po dvousetovém průběhu 6–2 a 6–3. V probíhající sezóně i na Qatar Open si tak připsal premiérové turnajové vítězství, které představovalo sedmý singlový titul na okruhu ATP Tour. Monfils startoval na divokou kartu, když od zářijového US Open 2017 nehrál pro zranění kolena.\n"}
{"id": "1353116", "url": "https://cs.wikipedia.org/wiki?curid=1353116", "title": "Karen Carpenter", "text": "Karen Carpenter\n\nKaren Carpenter (2. března 1950, New Haven, Connecticut, USA – 4. února 1983, Downey, Kalifornie) byla americká zpěvačka. \n\nNa střední škole začala hrát na bicí. Později začala hrát spolu se svým starším bratrem Richardem Carpenterem coby duo pod názvem Carpenters. Koncem sedmdesátých let nahrála sólové album, které však za jejího života nevyšlo. Stalo se tak až v roce 1996. V roce 1980 se provdala za realitního developera Thomase Jamese Burrise, avšak jejich manželství se po čtrnácti měsících rozpadlo (samotný rozvod dokončen nebyl). Dlouhodobě měla problémy s anorexií. Roku 1983 zkolabovala v domě svých rodičů a po převozu do nemocnice byla prohlášena za mrtvou. \nPohřbena byla v kalifornském městě Cypress.\n"}
{"id": "1353132", "url": "https://cs.wikipedia.org/wiki?curid=1353132", "title": "Maharashtra Open 2018 – mužská dvouhra", "text": "Maharashtra Open 2018 – mužská dvouhra\n\nMužská dvouhra Maharashtra Open 2018 probíhala v úvodní lednový týden roku 2018. Do singlové soutěže punéského tenisového turnaje nastoupilo dvacet osm hráčů. Obhájcem titulu byl španělský tenista Roberto Bautista Agut, kterého ve druhém kole vyřadil Gilles Simon\n\nVítězem se stal 33letý francouzský 89. hráč žebříčku Gilles Simon, jenž ve finále zdolal jihoafrickou turnajovou dvojku a světovou čtrnáctku Kevina Andersona po dvousetovém průběhu 7–6 a 6–2, čímž snížil pasivní poměr vzájemných zápasů na 1–3. V probíhající sezóně si tak připsal premiérové turnajové vítězství, které představovalo třináctý singlový titul na okruhu ATP Tour a první od roku 2015. V turnaji přehrál tři nejvýše nasazené hráče.\n\nČtyři nejvýše nasazení hráči obdrželi volný los do druhého kola.\n"}
{"id": "1353134", "url": "https://cs.wikipedia.org/wiki?curid=1353134", "title": "Silylenolether", "text": "Silylenolether\n\nSilylenolethery jsou organické sloučeniny, které mají společnou funkční skupinu složenou z enolátu navázaného svým kyslíkovým koncem na organickou skupinu obsahující křemík. Patří mezi silylethery.\n\nJedná se o důležité meziprodukty v organické syntéze.\n\n\nSilylenolethery slouží jako nukleofilní činidla v:\n\n\nV Saegusově-Itoově oxidaci jsou některé silylenolethery oxidovány na enony octanem palladnatým. V původní reakci byla použita odpovídající množství palladia a benzo-1,4-chinonu, kde benzochinon sloužil jako kooxidant. Meziproduktem je oxo-allylpalladnatý komplex:\n\nV jiném případě byl z cyklohexanonu ve dvou krocích získán dienon:\n\nCyklické silylenolethery mohou být použity jako substráty pro regiokontrolovaná jednouhlíková zkracovaní cyklů. V těchto reakcích se používají sulfonylazidy s nedostatkem elektronů, u nichž proběhne chemoselektivní, nekatalyzovaná, [3+2] cykloadice na silylenolether, následovaná ztrátou dvou dusíků a přechodem alkylu za vzniku produktu s kratším cyklem (s vysokou výtěžností). Tyto reakce mohou být řízeny substrátovou stereochemií, čímž vznikne produkt se stereoselektivně zkráceným řetězcem.\n\nKetensilylacetaly jsou podobné sloučeniny odvozené z ketenů a acetalů, s obecným vzorcem R-C=C(OSiR)(OR').\n"}
{"id": "1353148", "url": "https://cs.wikipedia.org/wiki?curid=1353148", "title": "Brookův přesmyk", "text": "Brookův přesmyk\n\nBrookův přesmyk je molekulový přesmyk v organické chemii, při němž se v organosilylové skupině změní působením zásady poloha protonu hydroxylové skupiny navázané na uhlíkový atom kyslíkovým atomem prostřednictvím kovalentní vazby. Produktem je silylether. Reakce je pojmenována po kanadském chemiku Adrianu Gibbsovi Brookovi.\n\nSubstituenty silylové skupiny mohou být alifatické (například methyl) nebo aromatické (například fenyl); alkohol je sekundární nebo terciární s alifatickými či arylovými skupinami. Jako zásada se používají aminy, hydroxid sodný nebo organolithné sloučeniny nebo zásadité slitiny jako je slitina sodíku s draslíkem. Pokud je použit silylmethanol, jde o 1,2-přesmyk, je ovšem možné provést přesmyky přes delší uhlíkové řetězce.\n\nMechanismus této reakce začíná odštěpením protonu z hydroxylové skupiny zásadou za vzniku alkoxidového aniontu. Tento nukleofil atakuje atom křemíku, přičemž dojde k nukleofilnímu odštěpení methylenové skupiny. Následně je přenesen elektronový pár z kyslíku na karbanion, který rychle odštěpí proton ze zdroje protonů, jako je například rozpouštědlo, za vzniku silyletheru jako konečného produktu.\n\nPokud je reaktantem (trifenylsilyl)methylfenylmethanol, aktivační energie je poměrně nízká, ovšem entropie aktivace má výrazně zápornou hodnotu, což stabilizuje cyklickou strukturu přechodného stavu. Hodnota Hammetovy funkce pro skupinu para-substituovaným methanolů odpovídá tomu, že substituční efekt pomáhá stabilizovat záporné náboje v karbaniontovém meziproduktu.\n\nRozštěpení vazeb Si-C a O-H spotřebuje energii 451 + 427 = 878 kJ/mol, následný vznik vazeb Si-O a C-H uvolní 809 (Si-O) + 338 (C-H) = 1147 kJ/mol.\n\nBrookův přesmyk je součástí Waldenovy inverze:\n\n(+)- enantiomer silylhydridu reaguje s chlorem za vzniku odpovídajícího silylchloridu. Následná nukleofilní substituce chloru difenylmethyllithiem způsobí inverzi. Dalšími dvěma kroky se difenylmethinová skupina bromací NBS (N-bromsukcinimidem) a hydrolýzou octanem stříbrným přemění na difenylmethanolovou skupinu beze změny konfigurace. Následný Brookův přesmyk na silylether a redukce hydridem lithno-hlinitým vede ke vzniku konečného produktu, který je opačným enantiomerem k výchozí látce a má opačné znaménko optické otáčivosti.\n"}
{"id": "1353176", "url": "https://cs.wikipedia.org/wiki?curid=1353176", "title": "Santillana (fotbalista)", "text": "Santillana (fotbalista)\n\nCarlos Alonso González (* 23. srpna 1952 Santillana del Mar) je bývalý španělský fotbalový útočník, známý pod pseudonymem Santillana, který si dal podle svého rodného města.\n\nZačínal v klubu Racing de Santander, kde se stal nejlepším střelcem Segunda División v sezóně 1970/71. Poté přestoupil do Realu Madrid; za „bílý balet“ odehrál 17 ligových ročníků a nastřílel 186 branek (čtvrtý nejlepší střelec v historii klubu), v letech 1986 až 1988 byl kapitánem týmu. Devětkrát se stal mistrem Španělska (1972, 1975, 1976, 1978, 1979, 1980, 1986, 1987, 1988), čtyřikrát vyhrál Copa del Rey (1974, 1975, 1980, 1982) a dvakrát Pohár UEFA (1985 a 1986). Byl nejlepším střelcem PVP 1982/83, kde jeho tým obsadil druhé místo za skotským Aberdeen FC. \n\nZa španělskou fotbalovou reprezentaci odehrál 56 zápasů a vstřelil v nich patnáct branek. Startoval na mistrovství světa ve fotbale 1978, mistrovství Evropy ve fotbale 1980, mistrovství světa ve fotbale 1982 a mistrovství Evropy ve fotbale 1984, kde získal se španělským týmem stříbrnou medaili. Zaznamenal čtyři branky v kontroverzním utkání kvalifikace ME 1984 proti Maltě, které Španělé vyhráli 12:1, díky lepšímu skóre tak v tabulce přeskočili Holanďany a postoupili na Euro.\n\n"}
{"id": "1353177", "url": "https://cs.wikipedia.org/wiki?curid=1353177", "title": "Mistrovství Rakouska ve sportovním lezení", "text": "Mistrovství Rakouska ve sportovním lezení\n\nMistrovství Rakouska ve sportovním lezení (: \"Österreichische Staatsmeisterschaften im Klettern\", \"ÖSTM\") jsou národní mistrovství ve sportovním lezení, pořádané Rakouskou federací sportovního lezení - \"Österreichischer Wettkletterverband\" ÖWK), která je pořádá od roku 2005 (od jejího osamostatnění od Rakouského Alpenverainu).\n\nZávodí se v lezení na obtížnost, v lezení na rychlost a v boulderingu, což je ve výsledcích dle angličtiny: \"lead\", \"speed\", \"boulder\"; německé termíny pro tyto disciplíny jsou: \"schwierigkeitsklettern / vorstieg\", \"speedklettern / geschwindigkeitsklettern / vertikalsprint\" a \"bouldern\"). Mistrovství v jednotlivých disciplínách probíhala jak ve stejných městech současně, tak i zvlášť v jiných městech.\n\nV roce 2017 se závodilo také v kombinaci (poté co bylo oznámeno že na prvních LOH se budou medaile jen za kombinaci, v tomto roce se konala také první juniorská mistrovství světa a Evropy v kombinaci).\n\nKromě těchto státních mistrovství probíhají v Rakousku každoročně mistrovství ve většině spolkových zemí (Korutany, Dolní Rakousy, Horní Rakousy, Salcbursko, Štýrsko, Tyrolsko, Vorarlbersko, Vídeň).\n\n\n"}
{"id": "1353182", "url": "https://cs.wikipedia.org/wiki?curid=1353182", "title": "Maharashtra Open 2018 – mužská čtyřhra", "text": "Maharashtra Open 2018 – mužská čtyřhra\n\nMužská čtyřhra Maharashtra Open 2018 probíhala v úvodním lednovém týdnu roku 2018. Do deblové soutěže punéského tenisového turnaje nastoupilo šestnáct dvojic. Obhájcem titulu byl indický pár Rohan Bopanna a Džívan Nedunčežijan, který dohrál na raketách Pierra-Huguese Herberta a Gillese Simona.\n\nVítězem se stal druhý nasazený pár Nizozemců Robin Haase a Matwé Middelkoop, který ve finále zdolal francouzskou dvojici Pierre-Hugues Herbert a Gilles Simon po zvládnutých zkrácených hrách obou setů. Oba šampioni a noví stabilní spoluhráči si do žebříčku ATP připsali 250 bodů a získali premiérovou společnou trofej. Haase vybojoval třetí deblový titul na okruhu ATP Tour a pro Middelkoopa to bylo páté takové turnajové vítězství.\n\n"}
{"id": "1353199", "url": "https://cs.wikipedia.org/wiki?curid=1353199", "title": "Ronnie Spector", "text": "Ronnie Spector\n\nRonnie Spector, rodným jménem Veronica Yvette Bennett, (* 10. srpna 1943 East Harlem) je americká zpěvačka. Její matka měla čerokíjský a africký původ, zatímco otec měl irské předky. Její starší sestrou byla Estelle Bennett, mladší sestřenicí pak Nedra Talley. Trojice spolu začala vystupovat pod názvem The Darling Sisters, později jej změnily na The Ronettes. V letech 1968 až 1974 byl jejím manželem producent a autor písní Phil Spector. Spector svou ženu po dobu dvou let držel ve svém sídle v Kalifornii, později (1972) se jí díky matčině pomoci podařilo utéct. Své první sólové album s názvem \"Siren\" vydala v roce 1980. Jeho producentkou byla Genya Ravan. Později vydala několik dalších alb.\n\n"}
{"id": "1353212", "url": "https://cs.wikipedia.org/wiki?curid=1353212", "title": "Tiémoué Bakayoko", "text": "Tiémoué Bakayoko\n\nTiémoué Bakayoko (* 17. srpna 1994, Paříž, Francie) je francouzský fotbalový záložník, který hraje na hostování v AS Monaco z klubu Chelsea FC) a za reprezentaciFrancie. \n\nDo AS Monaco přišel v roce 2014 z Stade Rennes FC. První sezona mu však vůbec nevyšla. Druhá sezóna byla již lepší, hlavně proto, že klub opustili 2 záložníci, které právě Bakayoko nahradil. V Monaku tedy dohromady odehrál 63 soutěžních zápasů . S klubem vyhrál i ligový titul.\n\nDo Chelsea FC přestoupil v létě 2017 . Do klubu se rychle zapracoval a stal se stavebním kamenem sestavy Chelsea FC. Jenže po jedné sezoně se klub rozhodl poslat na hostování i s opcí na prodej do AC Milán . I když se zapracoval do sestavy na přelomu roku rozhodl se klub jej nevykoupit kvůli klubové ekonomické krizi a také kvůli jeho chování. , \n\nChelsea FC s ním po příchodu nového trenéra nepočítalo a tak jej poslali na hostování s opcí do AS Monaco. \n\n\n\n\n"}
{"id": "1353218", "url": "https://cs.wikipedia.org/wiki?curid=1353218", "title": "Adidas Yeezy", "text": "Adidas Yeezy\n\nYeezy jsou boty, které vznikly kolaborací rappera Kanyeho Westa se značkou Nike - Nike Air Yeezy a později s Adidas - Adidas Yeezy.\n\nPrvním pokusem Kanyeho Westa kolaborovat se známou značkou byla spolupráce s Nike, která přinesla Nike Air Yeezy. Boty byly vydány ve 2 generacích: Nike Air Yeezy a Nike Air Yeezy 2.\n\nKanye West však za relativně krátkou dobu kvůli omezené kreativnosti opustil společnost Nike a v roce 2013 přešel ke konkurenční společnosti Adidas, kde začala nejdůležitější kapitola v historii Yeezy. Ale zpět k Nike. Šlo o limitovanou edici o devíti tisících párech, každý za $350, což je v přepočtu asi 8000kč. Tyto tenisky se dnes prodávají na burzách za astronomické sumy, nejvíce z nich se cení Nike Air Yeezy 2 Red October, kdy se cena může vyšplhat až na zhruba $20 000, což je v přepočtu 460 000 korun (!). 1. generace vyšla v barevných provedeních Zen Grey, Blink a Net Tan. Air Yeezy druhé generace existují v barvách Pure Platinum, Solar Red a Red October.\n\n14. února 2015 poprvé vyšly Yeezy Boost 750. Šlo o první boty vydané ve spolupráci s Adidas. Byly dostupné jen pro ty, kteří si je zarezervovali pomocí mobilní aplikace \"Adidas\". Z každé barevné kombinace bylo vydáno pouze 9000 párů.\nVyšly v provedeních Light Brown, Light Brown Gum \"Chocolate\", Light Grey Glow In The Dark a Tripple Black.\n\n27. června 2015 vyšly již druhé boty od spolupráce Kanyeho Westa a Adidas, ikonické Yeezy Boost 350. Jedná se o první opravdu úspěšné Yeezy, které brutálním tempem zvedly vlnu zájmu, ba až šílenství okolo této kolaborace. Vyšly ve 4 barvách: bílá a šedá – „Turtle Dove“, černá – „Pirate Black.“, bílá – „Moonrock“ a světle hnědá – „Oxford Tan“. Byly prodávány za 200 amerických dolarů, v řádech sekund byly vyprodány, stály se na ně dlouhé fronty před obchody a při následujícím resellu se ceny šplhají až na 40 000 korun.\n\n29. října 2015 byly vydány ne až tak úspěšné a ani zajímavé Yeezy 950, a to v barvách Peyote, Moonrock, Chocolate a Pirate black. Boty se prodávaly za 585 amerických dolarů. Adidas Yeezy 950 jsou inspirovány vojenským stylem.\n\n15. září 2016 se do kolekcí Adidas Yeezy přidaly Yeezy 350 Cleat jako první sportovní obuv a to přešně kopačky. Byly dostupné ve stejných barvách jako Yeezy boost 350. Později vyšly v provedení Cleat i Yeezy 750.\n\n24. září 2016 vyšly Yeezy Boost 350 V2 jako upgrade řady Yeezy boost 350. Jako první byl vydán model Beluga, a zájem byl opět gigantický. \n\nPůvodní generace stála $200 a po drobném vylepšení tj. přidání tzv. pulltab $220. Starší modely nesou nápis „SPLY-350“ na bocích boty a vyšly v barevných kombinacích Bred, Semi Frozen Yellow, Blue Tint, Black Red, Core Black Red, Core Black Copper, Core Black White, Zebra, Beluga a Beluga 2.0. \n\nNásledující trojice modelů Yeezy boost 350 V2: Butter, Sesame a Cream White pruh na boku postrádá, a nemá ani jakýkoliv jiný vzor na tkanině.\n\nDalší generace Yeezy boost 350 V2 má pruh na stejném místě jako původní modely, ale je transparentní a tudíž bez nápisu SPLY-350. Změnilo se také vzorování na svršku. Tato generace vyšla v barevných provedeních: Static, Clay, Hyperspace, Trfrm= Trueform, Glow a Static Black.\n\nAktuální Yeezy boost 350 V2 už zažily jen minimální změnu, a to odstranění již zmiňované pulltab. Zatím vyšly v barevných provedeních Antlia, Citrin, Cloud White, Lundmark a Synth.\n\nNesmíme zapomenout ani na Yeezy Boost 700. Jedná se o velmi oblíbený model, zatím vydaný v konfiguracích Wave Runner, Magnet, Inertia, Mauve, Analog, Utility Black a Salt.\n\nDalší generace, Yeezy Boost 700 V2 zatím obsahuje modely nazvané Geode, Vanta Black, Static, Tephra a Hospital Blue.\n\nDalší řada je nazvána Yeezy 500. Vyšela v barevných kombinacích Bone White, Salt, Blush, Utility Black a Super Moon Yellow. Také jde o velmi oblíbenou edici, avšak postrádá technologii Boost, na což už poukazuje samotná absence tohoto slova v názvu tenisky.\n\nByly vydány za $200 v barevných kombinácích Rock, Oil, Salt, Graphite, Cinder a Taupe.\n\nTato řada není známá tolik jako ostatní, tenisky vlastně ani nenesou jakýkoliv oficiální název barevných kombinací. Přišly na trh tiše a stejně tak i odešly.\n"}
{"id": "1353219", "url": "https://cs.wikipedia.org/wiki?curid=1353219", "title": "Qatar ExxonMobil Open 2018 – mužská čtyřhra", "text": "Qatar ExxonMobil Open 2018 – mužská čtyřhra\n\nMužská čtyřhra Qatar ExxonMobil Open 2018 probíhala v úvodní lednový týden roku 2018. Do deblové soutěže dauhaského tenisového turnaje nastoupilo šestnáct dvojic. Obhájcem titulu byl francouzský pár Jérémy Chardy a Fabrice Martin, jehož členové se rozhodli turnaje nezúčastnit. Martin zvolil start na paralelně hraném Brisbane International.\n\nVítězem se stal druhý nasazený rakousko-chorvatský pár Oliver Marach a Mate Pavić, který ve finále zdolal britsko-brazilské turnajové jedničky Jamieho Murrayho s Brunem Soaresem po dvousetovém průběhu 6–2 a 7–6. Oba šampioni si do žebříčku ATP připsali 250 bodů a získali druhou společnou trofej. Marach vybojoval osmnáctý deblový titul na okruhu ATP Tour a pro Paviće to bylo deváté takové turnajové vítězství.\n\n"}
{"id": "1353220", "url": "https://cs.wikipedia.org/wiki?curid=1353220", "title": "Brisbane International 2018 – mužská čtyřhra", "text": "Brisbane International 2018 – mužská čtyřhra\n\nMužská čtyřhra Brisbane International 2018 probíhala v úvodní lednový týden roku 2018. Do deblové soutěže brisbanského tenisového turnaje nastoupilo šestnáct dvojic. Obhájcem titulu byl australský pár Thanasi Kokkinakis a Jordan Thompson, jehož členové nestartovali společně. Kokkinakis nastoupil do paralelně probíhajícího Hopmanova poháru v Perthu. Spoluhráčem Thompsona se stala bývalá světová jednička Lleyton Hewitt, s níž skončil v úvodním kole na raketách Grigora Dimitrova a Ryana Harrisona.\n\nVítězem se stal nejvýše nasazený finsko-australský pár Henri Kontinen a John Peers, který ve finále zdolal argentinskou dvojici Leonarda Mayera s Horaciem Zeballosem. Po dvousetovém průběhu 3–6 a 6–2 rozhodl až supertiebreak poměrem míčů [10–2]. Oba šampioni si do žebříčku ATP připsali 250 bodů a získali jedenáctou společnou trofej z dvanácti odehraných finále, respektive druhý triumf na Brisbane International. Kontinen vybojoval devatenáctý deblový titul na okruhu ATP Tour a pro Peerse to bylo sedmnácté takové turnajové vítězství.\n\n"}
{"id": "1353224", "url": "https://cs.wikipedia.org/wiki?curid=1353224", "title": "Aleš Kohout", "text": "Aleš Kohout\n\nAleš Kohout (* 3. ledna 1972) je bývalý český fotbalista, útočník.\n\nV české lize hrál za FK Jablonec. Nastoupil v 15 ligových utkáních a dal 2 góly. V nižších soutěžích hrál i za FK Mladá Boleslav a v Německu za Wuppertaler SV, SSVg Velbert a KFC Uerdingen 05. V Poháru vítězů pohárů nastoupil ve 2 utkáních.\n\n\n"}
{"id": "1353227", "url": "https://cs.wikipedia.org/wiki?curid=1353227", "title": "Lucie Sedláčková", "text": "Lucie Sedláčková\n\nLucie Sedláčková, známá i pod přezdívkou Mlátička z Děčína (* 1. října 1994) je česká profesionální boxerka. V roce 2016 se stala juniorskou mistryní světa a o rok později získala stříbrný pás organizace WBC v pérové váze. Soutěží v pérové kategorii do 57 kg.\n\nLucie Sedláčková se narodila 1. října 1994 a vyrůstala v severočeském Děčíně. Box trénuje od čtrnácti let, ale věnovala se i modelingu. V 17 letech se odstěhovala z Děčína do Prahy, aby ji zde mohla trénovat Eva Líšková, již o rok později se ale přesunula do Ústí nad Labem, kde ji začal koučovat Lukáš Konečný.\n\nV roce 2016 se stala juniorskou mistryní světa ve své váhové kategorii.\n\nV roce 2017 se zasnoubila se svým přítelem a zároveň trenérem Štěpánem Horváthem, který ji začal trénovat místo Lukáše Konečného. 2. prosince toho roku se jí v ústeckém Sportcentru Sluneta podařilo vybojovat stříbrný pás WBC. Stejně tak úspěšná byla i další česká boxerka Fabiana Bytyqi, která získala stříbrný pás WBC v mini muší váhové kategorii.\n"}
{"id": "1353236", "url": "https://cs.wikipedia.org/wiki?curid=1353236", "title": "Brisbane International 2018 – ženská čtyřhra", "text": "Brisbane International 2018 – ženská čtyřhra\n\nŽenská čtyřhra Brisbane International 2018 probíhala v úvodní lednový týden roku 2018. Do deblové soutěže brisbanského tenisového turnaje nastoupilo šestnáct dvojic. Obhájcem titulu byl americko-indický pár Bethanie Matteková-Sandsová a Sania Mirzaová, jehož členky nemohly do soutěže zasáhnout pro zranění.\n\nVítězem se stal nenasazený nizozemský pár Kiki Bertensová a Demi Schuursová, který ve finále zdolal slovinsko-španělské turnajové čtyřky Andreju Klepačovou s Maríou José Martínezovou Sánchezovou po dvousetovém průběhu 7–5 a 6–2. Obě šampionky si do žebříčku WTA připsaly 470 bodů a získaly premiérovou společnou trofej. Bertensová vybojovala jubilejní desátý deblový titul na okruhu WTA Tour a pro Schuursovou to bylo čtvrté takové turnajové vítězství.\n\n"}
{"id": "1353237", "url": "https://cs.wikipedia.org/wiki?curid=1353237", "title": "George Alan Thomas", "text": "George Alan Thomas\n\nSir George Alan Thomas (14. června 1881 Istanbul – 23. července 1972 Londýn) byl anglický aristokrat (sedmý baronet Thomas) věnující se badmintonu, tenisu a šachovému sportu.\n\nJe historicky nejúspěšnějším účastníkem All England Open Badminton Championships, kde vyhrál čtyřikrát dvouhru, devětkrát mužskou čtyřhru a osmkrát smíšenou čtyřhru. Stál u zrodu Mezinárodní federace badmintonu a v letech 1934–1955 byl jejím předsedou. Byl iniciátorem soutěže mužských badmintonových reprezentačních družstev, která se na jeho počest jmenuje Thomasův pohár. V roce 1996 byl mezi prvními osobnostmi uvedenými do Badmintonové síně slávy. Je autorem knihy \"Art of Badminton\".\n\nV tenise byl jeho největším úspěchem postup do čtvrtfinále Wimbledonu ve dvouhře (1911) a do semifinále ve čtyřhře (1907 a 1912).\n\nJako šachista se stal mistrem Velké Británie v letech 1923 a 1934, reprezentoval Británii na sedmi šachových olympiádách, nejlepším výsledkem bylo třetí místo v roce 1927. V roce 1950 obdržel titul mezinárodní mistr. Po ukončení hráčské kariéry působil jako šachový rozhodčí.\n"}
{"id": "1353241", "url": "https://cs.wikipedia.org/wiki?curid=1353241", "title": "Štěpán Horváth", "text": "Štěpán Horváth\n\nŠtěpán Horváth (* 20. prosince 1982 Chomutov) je český profesionální boxer romského původu a mistr Evropy v super welterové váze.\n\nBoxovat začal ve svých 12 letech. Své mládí prožil v mužské reprezentaci v Ústí nad Labem. Jako junior dvakrát zvítězil na Mistrovství České republiky juniorů v boxu, byl účastníkem Mistrovství světa v boxu v Budapešti a zvítězil několik mezinárodních turnajů. V kategorii seniorů se stal pětinásobným mistrem České republiky. Získal několik medailí na mezinárodních turnajích v Ústí nad Labem, ve Varšavě či v chorvatské Pule. Na Mistrovství Evropy obsadil 5. místo. Je dvojnásobným účastníkem mistrovství světa a účastníkem kvalifikačních turnajů na olympijské hry v Athénách (2004) a Pekingu (2008). Po tříleté pauze, v roce 2011 vstoupil mezi profesionální boxery, kde se jeho vedení ujal manažer a bývalý boxer Lukáš Konečný. Během půl roku získal po desetikolovém duelu pás Mistra České republiky. V roce 2013 a 2014 v zahraničí prohrál 4 zápasy ve vyšších vahách a tak se rozhodoval zda neukončit kariéru. V roce 2015 obhájil pás Mistra České republiky a po roce vybudoval se svým týmem \"Qwert Boxing\" stáj. Dne 3. května získal pás WBO mistra Evropy nad italským boxerem Davidem Doriou. Tento titul ještě dvakrát obhájil, poprvé 25. června 2016 v zápase s maďarským boxerem Ferencem Hafnerem a podruhé 11. března 2017 v zápase s Arthurem Hermannem.\n\nVystudoval Univerzitu Jana Evangelisty Purkyně v Ústí nad Labem. Dne 1. října 2017 požádal o ruku svojí o 12 let mladší přítelkyni Lucii Sedláčkovou, která je mistryní světa v ženském boxu. Nyní je jejím osobním trenérem.\n\n"}
{"id": "1353251", "url": "https://cs.wikipedia.org/wiki?curid=1353251", "title": "Půjčovna masa", "text": "Půjčovna masa\n\nPůjčovna masa (v anglickém originále Altered Carbon) je americký kyberpunkový sci-fi webový televizní seriál od Laety Kalogridisové. Je založen na stejnojmenné knize od Richarda K. Morgana. První řadu tvoří deset dílů a byla zveřejněna dne 2. února 2018 na Netflixu. Dne 27. července 2018 bylo oznámeno, že seriál získá druhou řadu, přičemž hlavní roli zaujme herec Anthony Mackie.\n\nPříběh se odehrává o 360 let v budoucnosti v roce 2384, kde se lidské vzpomínky dají uložit na speciální disky zvané \"cortical stack\". Ty se nachází v jednom z krčních obratlů a dají se vložit do jakýchkoliv lidských či syntetických těl, která se nazývají \"sleeves\". Hlavní postavou je Takeshi Kovacs, který se probudí po 250 letech v jednom z těl a jsou mu nabídnuty dvě možnosti. Buď stráví zbytek času ve vězení, nebo pomůže vyřešit vraždu jednoho z nejbohatších mužů světa, Laurense Bancrofta.\n\n\n\nSeriál byl zveřejněn 2. února 2018 na Netflixu. Oficiání trailer byl vydán 11. ledna 2018. Dne 27. července 2018 bylo oznámeno, že seriál získá druhou řadu, přičemž hlavní roli zaujme herec Anthony Mackie.\n\n"}
{"id": "1353260", "url": "https://cs.wikipedia.org/wiki?curid=1353260", "title": "Shenzhen Open 2018 – ženská čtyřhra", "text": "Shenzhen Open 2018 – ženská čtyřhra\n\nŽenská čtyřhra Shenzhen Open 2018 probíhala v úvodní lednový týden roku 2018. Do deblové soutěže šenčenského tenisového turnaje nastoupilo šestnáct dvojic. Obhájcem titulu byl česko-čínský pár Andrea Sestini Hlaváčková a Pcheng Šuaj, jehož členky se rozhodly turnaje nezúčastnit. Sestini Hlaváčková nastoupila do paralelně probíhajícího Brisbane International.\n\nVítězem se stal nenasazený rumunský pár Irina-Camelia Beguová a Simona Halepová, který ve finále zdolal české turnajové jedničky Barboru Krejčíkovou s Kateřinou Siniakovou. Po dvousetovém průběhu 1–6 a 6–1 rozhodl až supertiebreak poměrem míčů [10–8]. Obě šampionky si do žebříčku WTA připsaly 280 bodů a získaly premiérovou společnou trofej. Beguová vybojovala sedmý deblový titul na okruhu WTA Tour a pro Halepovou to bylo první takové turnajové vítězství, když v Šen-čenu navíc získala double po triumfu z dvouhry. \n\n"}
{"id": "1353265", "url": "https://cs.wikipedia.org/wiki?curid=1353265", "title": "ASB Classic 2018 – ženská čtyřhra", "text": "ASB Classic 2018 – ženská čtyřhra\n\nŽenská čtyřhra ASB Classic 2018 probíhala v úvodní lednový týden roku 2018. Do deblové soutěže aucklandského tenisového turnaje nastoupilo šestnáct dvojic. Obhájcem titulu byl nizozemsko-švédský pár Kiki Bertensová a Johanna Larssonová, jehož členky se rozhodly turnaje nezúčastnit. Bertensová nastoupila do paralelně probíhajícího Brisbane International, jehož deblovou soutěž vyhrála.\n\nVítězem se stal nenasazený pár složený z bývalé italské světové jedničky ve čtyřhře Sary Erraniové a Nizozemky Bibiany Schoofsové, který ve finále zdolal japonské turnajové jedničky Eri Hozumiovou s Miju Katovou po dvousetovém průběhu 7–5 a 6–1. Obě šampionky si do žebříčku WTA připsaly 280 bodů a získaly premiérovou společnou trofej. Erraniová vybojovala dvacátý sedmý deblový titul na okruhu WTA Tour a pro Schoofsovou to bylo první takové turnajové vítězství.\n"}
{"id": "1353266", "url": "https://cs.wikipedia.org/wiki?curid=1353266", "title": "ASB Classic 2018", "text": "ASB Classic 2018\n\nASB Classic 2018 byl od roku 1981 potřetí společně hraný tenisový turnaj mužského okruhu ATP World Tour a ženského okruhu WTA Tour, konaný na dvorcích s tvrdým povrchem Plexicushion v areálu ASB Tennis Centre. Probíhal mezi 1. až 13. lednem 2018 v největším novozélandském městě Aucklandu jako čtyřicátý druhý ročník mužské části turnaje a třicátý třetí ročník ženské poloviny.\n\nMužská polovina se řadila do kategorie ATP World Tour 250 a její dotace činila 561 345 amerických dolarů. Ženská část s rozpočtem 250 000 dolarů byla součástí kategorie WTA International Tournaments. Nejvýše nasazeným tenistou ve dvouhře se stal osmý hráč světa Jack Sock ze Spojených států. Mezi ženami roli jedničky plnila třetí žena žebříčku Caroline Wozniacká z Dánska, která skončila jako poražená finalistka a po turnaji se posunula na druhou příčku klasifikace. Jako poslední přímá účastnice do dvouhry nastoupila japonská 102. hráčka žebříčku Kurumi Narová a mezi muži tuto pozici obsadil argentinský 64. tenista klasifikace Guido Pella. \n\nSedmou singlovou trofej z okruhu ATP Tour a druhou z ASB Classic si odvezl Španěl Roberto Bautista Agut, jenž tak v Aucklandu prodloužil neporazitelnost na deset utkání. Pátý singlový titul na okruhu WTA Tour získala Němka Julia Görgesová, která vyhrála třetí turnaj za sebou a posunula se na nové kariérní maximum, 12. příčku světové klasifikace. Druhé turnajové vítězství v mužské čtyřhře v řadě získala rakousko-chorvatská dvojice Oliver Marach a Mate Pavić, která v předchozím týdnu ovládla Qatar ExxonMobil Open. Premiérovou společnou trofej z ženské čtyřhry vybojoval pár složený z bývalé italské světové jedničky ve čtyřhře Sary Erraniové a Nizozemky Bibiany Schoofsové.\n\nNásledující hráči obdrželi divokou kartu do hlavní soutěže:\n\nZ kvalifikace postoupí alespoň čtyři hráči:\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující páry obdržely divokou kartu do hlavní soutěže:\n\n\n\n\n"}
{"id": "1353267", "url": "https://cs.wikipedia.org/wiki?curid=1353267", "title": "690 (číslo)", "text": "690 (číslo)\n\nŠest set devadesát je přirozené číslo. Římskými číslicemi se zapisuje DCXC a řeckými číslicemi χϟ. Následuje po čísle šest set osmdesát devět a předchází číslu šest set devadesát jedna.\n\n690 je:\n\n"}
{"id": "1353268", "url": "https://cs.wikipedia.org/wiki?curid=1353268", "title": "George Alexander Macfarren", "text": "George Alexander Macfarren\n\nSir George Alexander Macfarren (2. března 1813 Londýn – 31. října 1887 tamtéž) byl anglický hudební skladatel a muzikolog.\n\nGeorge Alexander Macfarren se narodil 2. března 1813 v Londýně. Jeho rodiče byli George Macfarren, taneční mistr, dramatik a novinář, a Elizabeth Macfarrenová, roz. Jacksonová. Ve věku sedmi let byl poslán na prestižní střední školu Great Ealing School v Ealingu, jejímiž absolventy byli např. kardinál John Henry Newman a Thomas Henry Huxley. Měl chatrné zdraví a zejména špatný zrak. V roce 1823 ze školy odešel, aby se podrobil léčbě očí. Léčba však úspěšná nebyla.\n\nHudbu začal soustavně studovat ve čtrnácti letech pod vedením Charlese Lucase. V roce 1829 vstoupil na Královskou hudební akademii, kde studoval hru na klavír, pozoun a skladbu. Jeho učiteli byli mj. Cipriani Potter a William Henry Holmes. Vzhledem ke svým obtížím se zrakem, se záhy soustředil na skladbu. Již v prvním roce studia na konzervatoři zkomponoval svou 1. symfonii C-dur.\n\nOd roku 1834 na Akademii učil. Profesorem byl jmenován v roce 1837. O deset let později na svou funkci rezignoval kvůli rozdílným názorům na novou teorii harmonie, kterou publikoval Alfred Day. Následujících 18 měsíců strávil v New Yorku, kde se lékaři pokoušeli vyléčit jeho zrakovou vadu. Opět bez úspěchu. Zrak se mu postupně zhoršoval, až v roce 1860 oslepl úplně. To však nemělo velký vliv na jeho produktivitu. Pro psaní zaměstnával asistenty. Jedním z jeho asistentů byla skladatelka Oliveria Prescottová. Po návratu do Londýna byl znovu jmenován profesorem na Akademii a v roce 1876 se stal jejím ředitelem. V roce 1875 byl rovněž jmenován profesorem hudby na Univerzitě v Cambridgi.\n\n27. září 1844 se Macfarren oženil s operní zpěvačkou a klavíristkou Clarin Thalií Andraeovou. Studovala na Royal Academy of Music v Londýně a kromě hudby se zabývala i literaturou. Překládala do angličtiny německou poesii, písně i operní libreta. Komponovala také skladby pro klavír.\n\nV roce 1883 byl povýšen do rytířského stavu. Přes zhoršující se zdraví pokračoval v práci. Zemřel 31. října 1887 ve svém domě. Pohřben je na hřbitově v Hampsteadu.\n\n\n\n\n\n\n"}
{"id": "1353269", "url": "https://cs.wikipedia.org/wiki?curid=1353269", "title": "Karol Točík", "text": "Karol Točík\n\nKarol Točík (1890 – 1960) pocházel ze zaniklé oravské vesnice Ústí nad Oravou, avšak celý svůj produktivní život prožil v Kysucích jako kněz. Po studiích v Ostřihomi, a později v Nitře, působil jako kaplan v Rakové, Kolárovicích, Nové Bystrici a Turzovce, kde byl jmenován farářem a tuto funkci pak zastával více než 40 let. Během působení v Turzovce se intenzivně věnoval historickému výzkumu se zaměřením na dějiny Turzovky a širšího okolí. Byl prvním historikem Kysuc. Na základě archivního výzkumu sestavil několik na svou dobu výjimečných prací které však zůstaly pouze v rukopise. Byl výraznou autoritou a významnou osobností, která zasahovala do sociální, politické i kulturní oblasti tehdejší hornokysucké společnosti. Pohřben je v Turzovce. \n\nKarlovi rodiče byli pláteníci a později se usadili na území dnešního Maďarska, v Papu (Vesprémské župě), kde mladý Karol žil od svých čtyř let. Lidové školy a gymnaziální studia absolvoval v Papu. Po jejich úspěšném skončení jej přijali do semináře v Ostřihomi, kde dokončil pět semestrů. V Ostřihomském semináři se stal členem slovenského sdružení, které pěstovalo slovenský jazyk a literaturu a bylo ve stálém spojení se slovenskou katolickou kulturní institucí - Spolkem sv. Vojtěcha. \n\nNa jeho památku se \"Sdružení Terra Kisucensis\" rozhodlo od roku 2012 udělovat Cenu Karla Točíka za mimořádný přínos v oblasti výzkumu Kysuc nebo jeho podpory v společensko-vědních disciplínách (archeologie, historie, etnografie, filologie, archivnictví a pomocné vědy historické). \n\nPamátce tohoto významného Turzovského kněze a děkana bylo věnováno také Městské muzeum Karla Točíka v Turzovce, které vzniklo v roce 2015. Fungování muzea začalo od 1. května 2016. První výstava \"Dědictví otců\" průřezově prezentovala různé předměty související s dějinami bývalé velké Turzovky.\n\n"}
{"id": "1353271", "url": "https://cs.wikipedia.org/wiki?curid=1353271", "title": "FET (software)", "text": "FET (software)\n\nFET je plánovací program s otevřeným zdrojovým kódem na automatické plánování školních rozvrhů základních a středních škol nebo univerzit. FET je napsán v C++ za použití knihovny Qt. Zpočátku znamenala zkratka FET \"Free Evolutionary Timetabling\" (svobodné vývojové plánování času). Protože program už nadále není jen vývojový, písmeno E uprostřed zkratky může zastupovat cokoli si jen uživatelé představí.\n\nNa zakázku dělané verze FET jsou dostupné pro marocké, alžírské a americké střední školy.\n\nV úvahu je při výpočtu brána spousta činitelů týkajících se výuky. Různé úrovně (žáci, učitelé, předměty, místnosti, činnosti, ...) jsou rozděleny do skupin a tyto skupiny do dílčích skupin.\n\nPo vyplnění požadovaných údajů je FET proveden jejich rozbor a nabídnut podrobný rozvrh.\n\n\n\n"}
{"id": "1353284", "url": "https://cs.wikipedia.org/wiki?curid=1353284", "title": "Kochan", "text": "Kochan\n\nPříjmení Kochan nese více různých osobností:\n\n"}
{"id": "1353292", "url": "https://cs.wikipedia.org/wiki?curid=1353292", "title": "Come Over When You're Sober, Pt. 1", "text": "Come Over When You're Sober, Pt. 1\n\nCome Over When You're Sober, Pt. 1 je první studiové album amerického rappera Lil Peepa, jediné vydané za jeho života. Vydáno bylo 15. srpna 2017 společností First Access Entertainment a na jeho produkci se podíleli Smokeasac a IIVI. Dále se na albu podíleli například Rob Cavallo či baskytarista Juan Alderete. Po vydání se deska umístila v hitparádě pouze jedné země (Česko), a to konkrétně na 56. příčce. Peep zemřel tři měsíce po vydání desky, dne 15. listopadu 2017. Následně se album umístilo v hitparádách v řadě dalších zemí, včetně Spojených států amerických, kde dosáhlo na 38. místo hitparády Billboard 200. Vydání alba bylo původně naplánováno na 1. září 2017, Lil Peep jej však nakonec vydal dřív.\n"}
{"id": "1353301", "url": "https://cs.wikipedia.org/wiki?curid=1353301", "title": "Charouz", "text": "Charouz\n\nPříjmení Charouz nese více různých osobností:\n\n"}
{"id": "1353307", "url": "https://cs.wikipedia.org/wiki?curid=1353307", "title": "Kids in Glass Houses", "text": "Kids in Glass Houses\n\nKids in Glass Houses byla velšská rocková skupina, pocházející z vesnice Pontycymer. Vznikla v roce 2003 a zpočátku vystupovala jako předkapela při koncertech různých kapel, včetně Lostprophets, Manic Street Preachers a 30 Seconds to Mars. Své první EP nazvané \"E-Pocalypse!\" kapela vydala v říjnu 2006 a jeho producentem byl Romesh Dodangoda, který s kapelou spolupracoval i později. Svou první dlouhohrající desku kapela vydala pod názvem \"Smart Casual\" v květnu 2008. Následovala tři další řadová alba. V únoru 2014 kapela oznámila, že po následném turné ukončí svou činnost. Poslední vystoupení odehrála 31. října 2014 v Cardiffu.\n\n"}
{"id": "1353309", "url": "https://cs.wikipedia.org/wiki?curid=1353309", "title": "Špáta", "text": "Špáta\n\nPříjmení Špáta nese více různých osobností:\n\n"}
{"id": "1353310", "url": "https://cs.wikipedia.org/wiki?curid=1353310", "title": "Bezdružice (nádraží)", "text": "Bezdružice (nádraží)\n\nŽelezniční zastávka Bezdružice se nachází v katastrálním území města Bezdružice na trati Bezdružice–Pňovany (č. 177). Budova stojí v Nádražní ulici, v blízkosti nouzové přistávací plochy Bezdružice. Stanice se skládá ze dvou odbavovacích kolejí a jedné koleje manipulační. Na pozemku dnešního průmyslového objektu stávaly dřevěné kolny pro dobytek, který odtud odvážely nákladní vlaky. Do roku 1995 zde bylo nakládáno uhlí. U stanici stojí v prostorách bývalého drážního skladiště železniční muzeum. Ve stanici jsou odbavovány vlaky jedoucí do Plzně a Pňovan. Je zde i čekárna pro cestující a vnitrostátní pokladna.\n\n"}
{"id": "1353311", "url": "https://cs.wikipedia.org/wiki?curid=1353311", "title": "Čelarevo", "text": "Čelarevo\n\nČelarevo (v srbské cyrilici Челарево, maďarsky Dunacséb) je vesnice v opštině Bačka Palanka v srbské Vojvodině, u hranic s Chorvatskem. V roce 2002 mělo 5 423 obyvatel.\n\nObcí prochází silnice spojující město Novi Sad a chorvatskou obec Ilok. Jižně od Čelareva se nachází řeka Dunaj a lužní lesy. \n\nObec vznikla v rámci kolonizace Dolních Uher po stažení Turků. Většina obyvatel Čelareva byla německé národnosti až do druhé světové války, kdy byli Němci vystěhováni. V roce 1910 měla vesnice 2572 obyvatel, z čehož bylo 76 % Němců. V roce 1921 v Čelarevu žilo Němců 1950. Po válce bylo město přejmenováno na současný název podle partyzánského bojovníka Zdravka Čelara. Původní název vesnice byl \"Čib\". V současné době je osídleno především Srby, žije zde slovenská menšina.\n"}
{"id": "1353313", "url": "https://cs.wikipedia.org/wiki?curid=1353313", "title": "Klimo", "text": "Klimo\n\nPříjmení Klimo nese více různých osobností:\n\n"}
{"id": "1353314", "url": "https://cs.wikipedia.org/wiki?curid=1353314", "title": "Herget", "text": "Herget\n\nPříjmení Herget nese více různých osobností:\n\n"}
{"id": "1353318", "url": "https://cs.wikipedia.org/wiki?curid=1353318", "title": "Mathauser", "text": "Mathauser\n\nPříjmení Mathauser nese více různých osobností:\n\n"}
{"id": "1353319", "url": "https://cs.wikipedia.org/wiki?curid=1353319", "title": "Okres Zurzach", "text": "Okres Zurzach\n\nOkres Zurzach je jedním z 11 okresů v kantonu Aargau ve Švýcarsku. V prosinci 2016 zde žilo 33 585 obyvatel. Hlavním místem okresu je obec Bad Zurzach.\n\nÚzemí okresu se rozkládá v severní části kantonu Aargau v údolí na levém břehu řeky Rýn a v údolí na obou březích řeky Aary. Nadmořská výška území je zhruba od 310 m na břehu Rýna a směrem k jihu stoupá téměř až na 620 m n. m. Rozloha území je 129,99 km.\n\nSousedními okresy v kantonu Aargau jsou Laufenburg na západě, Brugg na jihozápadě a Baden na jihu. Na východě hraničí s okresy v kantonu Zurich. Na severu hraničí okres se Spolkovou republikou Německo, přičemž hranicí je řeka Rýn.\n\nCelkový počet obyvatel okresu ke dni 31. prosince 2015 byl 33 303. Z toho bylo 17 011 mužů a 16 292 žen. 9 541 obyvatel okresu byli cizinci.\n\nÚzemím okresu procházejí Hlavní silnice 5 (\"Hauptstrasse 5\"), Hlavní silnice 7 a Hlavní silnice 17. Na tyto silnice navazuje síť silnic nižšího řádu. Mimo to okresem prochází dvě železniční tratě, které se křižují v obci Koblenz.\n\nOkres Zurzach tvoří celkem 22 obcí, jimiž jsou:\nNa území okresu je provozováno několik elektráren: vodní elektrárny jsou postaveny na Rýnu - Rheinkraftwerk Albbruck-Dogern, Kraftwerk Reckingen a na Aaře elektrárna Kraftwerk Klingnau. Kromě nich jsou zde také jaderné elektrárny - Kernkraftwerk Beznau a Kernkraftwerk Leibstadt.\n\nVojenské muzeum se nachází v obci Full-Reuenthal.\n\nOkres má termální lázně Bad Zurzach.\n"}
{"id": "1353320", "url": "https://cs.wikipedia.org/wiki?curid=1353320", "title": "Brisbane International 2018", "text": "Brisbane International 2018\n\nBrisbane International 2018 , oficiálně Brisbane International presented by Suncorp 2018, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Queenslandského tenisového centra na otevřených dvorcích s tvrdým povrchem Plexicushion. Konal se na úvod sezóny mezi 31. prosincem 2017 až 7. lednem 2018 v brisbanském Tennysonu jako jubilejní desátý ročník turnaje.\n\nMužská polovina se řadila do kategorie ATP World Tour 250 a její dotace činila 528 910 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series s vrcholem v úvodním grandslamu roku, Australian Open.\n\nNejvýše nasazenými hráči v soutěžích dvouher se stali třetí hráč žebříčku a obhájce titulu Grigor Dimitrov z Bulharska a španělská světová dvojka Garbiñe Muguruzaová. Jako poslední přímí účastnici do dvouher nastoupili australský 80. tenista pořadí Matthew Ebden a 54. žena klasifikace Aleksandra Krunićová ze Srbska.\n\nNa dvorce se plánoval vrátit bývalý první hráč světa Andy Murray, nehrající od Wimbledonu 2017, ovšem pro nedoléčené zranění se odhlásil. Obhájci singlových trofejí Grigor Dimitrov a Karolína Plíšková potvrdili účast 5. října 2017.\n\nČtvrtou singlovou trofej z okruhu ATP Tour si odvezl 22letý Australan Nick Kyrgios, pro něhož to byl první titul na australské půdě. Jubilejní desátý triumf na túře WTA Tour vybojovala 23letá Ukrajinka Elina Svitolinová. Jedenáctou společnou trofej a druhou na Brisbane International si z mužské čtyřhry odvezl první světový finsko-australský pár Henri Kontinen a John Peers. Premiérový společný vavřín v ženském deblu na okruhu WTA Tour získala nizozemská dvojice Kiki Bertensová a Demi Schuursová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující pár obdržel divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu:\n\n\n\n\n\n"}
{"id": "1353322", "url": "https://cs.wikipedia.org/wiki?curid=1353322", "title": "Krištofík", "text": "Krištofík\n\nPříjmení Krištofík, přechýleně Krištofíková, nese více různých osobností:\n\n\n"}
{"id": "1353328", "url": "https://cs.wikipedia.org/wiki?curid=1353328", "title": "Hřídel (rozcestník)", "text": "Hřídel (rozcestník)\n\nHřídel může být:\n\n\n"}
{"id": "1353330", "url": "https://cs.wikipedia.org/wiki?curid=1353330", "title": "Ódócu", "text": "Ódócu\n\nÓdócu () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353331", "url": "https://cs.wikipedia.org/wiki?curid=1353331", "title": "Woodbridge (Suffolk)", "text": "Woodbridge (Suffolk)\n\nWoodbridge je město v hrabství Suffolk na východě Anglie ve Spojeném království. Leží na řece Deben a prochází jím železnice na trase z Ipswiche do Lowestoftu. Podle sčítání obyvatel v roce 2011 v něm žilo 7749 lidí. Při archeologických průzkumech bylo zjištěno, že oblast byla obydlena již v neolitu. Jeho partnerským sídlem je francouzská obec Mussidan. Ve městě se narodil například hudebník Brian Eno, který si zde později rovněž postavil vlastní nahrávací studio. Mezi další rodáky patří botanik Herbert Kenneth Airy Shaw a biolog Norman Heatley.\n"}
{"id": "1353333", "url": "https://cs.wikipedia.org/wiki?curid=1353333", "title": "Taninokuči", "text": "Taninokuči\n\nTaninokuči () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353334", "url": "https://cs.wikipedia.org/wiki?curid=1353334", "title": "Trapl", "text": "Trapl\n\nPříjmení Trapl nese více různých osobností:\n\n"}
{"id": "1353335", "url": "https://cs.wikipedia.org/wiki?curid=1353335", "title": "Alchemy: Dire Straits Live", "text": "Alchemy: Dire Straits Live\n\nAlchemy: Dire Straits Live je koncertní album britské rockové skupiny Dire Straits vydané v roce 1984 a nahrané v roce 1983. Bylo vydáno dvěma nakladatelstvími - Vertigo Records jej vydalo mezinárodně, a Warner Bros. Records v USA. Obálku alba vytvořil Brett Whiteley. Předěláno do CD verze a následně znovu vydáno bylo album 8. srpna 2001.\n\"Alchemy: Dire Straits Live\" bylo nahráno živě v Hammersmith Odeon v Londýně ve dnech 22. - 23. července 1983 během posledních dvou koncertů osmiměsíčního turné Dire Straits Love Over Gold Tour, které propagovalo jejich album Love Over Gold. Koncerty zaznamenal Mike McKenna pomocí Rolling Stones Mobile Studia. Záznamovým inženýrem byl Nigel Walker. Nahrávky byly seskupeny v AIR Studios v Londýně v listopadu 1983.\n\n\n"}
{"id": "1353336", "url": "https://cs.wikipedia.org/wiki?curid=1353336", "title": "Nangó", "text": "Nangó\n\nNangó () je železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353338", "url": "https://cs.wikipedia.org/wiki?curid=1353338", "title": "Dar od Boha", "text": "Dar od Boha\n\nDar od Boha (\"C.R.A.Z.Y.\") je kanadský hraný film z roku 2005, který režíroval Jean-Marc Vallée podle vlastního scénáře. Film líčí osudy členů rodiny v Québecu v průběhu 20 let. Ústředním motivem je komplikovaný vztah otce a jeho syna Zacka.\n\nZachary (Zack) se narodil na Vánoce 25. prosince roku 1960 jako v pořadí čtvrtý syn. Jeho silně věřící matka Laurianne je přesvědčená, že je již od dětství obdařen zvláštními schopnostmi tišit ostatním bolest a zastavovat krvácení. Jeho otec Gervais se na tyto věci dívá velmi skepticky. Byl by raději, kdyby byl Zachary sportovec nebo hudebník. Sám je velkým milovníkem Patsy Cline a Charlese Aznavoura a při každé rodinné oslavě zpívá jeho píseň \"Emmenez-moi\". Rodinu doplňují ještě starší bratři - intelektuálně založený Christian, Raymond, který má posléze problémy s drogami, a sportovec Antoine. Nejmladší Yvan se narodil dva roky po Zackovi. Během puberty Zach začíná pociťovat homosexuální sklony, což nemůže v katolicky konzervativní rodině nijak ventilovat. Během let proto Zack kolísá mezi svými sklony a snahou vyhovět otci. Ten jej pošle k psychologovi, aby se z homosexuality vyléčil. K rozkolu mezi otcem a synem dojde na Christianově svatbě, kde je Zack přistižen, jak líbá jiného hosta. Zack poté bez rozloučení odjíždí do Izraele. Vrací se až na pohřeb svého bratra Raymonda a s otcem, který nechce ztratit dalšího syna, se usmíří.\n\n\n\nVe filmu zazní několik písní:\n"}
{"id": "1353339", "url": "https://cs.wikipedia.org/wiki?curid=1353339", "title": "Malovec", "text": "Malovec\n\nPříjmení Malovec nese více různých osobností:\n\n"}
{"id": "1353340", "url": "https://cs.wikipedia.org/wiki?curid=1353340", "title": "Ničinan", "text": "Ničinan\n\nNičinan () je japonské město ležící v prefektuře Mijazaki.\n\nMěsto Ničinan vzniklo 1. ledna 1950. K 1. říjnu 2016 mělo 53 258 obyvatel a celkovou rozlohu 536,12 km².\n\n\n"}
{"id": "1353343", "url": "https://cs.wikipedia.org/wiki?curid=1353343", "title": "691 (číslo)", "text": "691 (číslo)\n\nŠest set devadesát jedna je přirozené číslo. Římskými číslicemi se zapisuje DCXCI a řeckými číslicemi χϟα. Následuje po čísle šest set devadesát a předchází číslu šest set devadesát dva.\n\n691 je:\n\n"}
{"id": "1353344", "url": "https://cs.wikipedia.org/wiki?curid=1353344", "title": "692 (číslo)", "text": "692 (číslo)\n\nŠest set devadesát dva je přirozené číslo. Římskými číslicemi se zapisuje DCXCII a řeckými číslicemi χϟβ. Následuje po čísle šest set devadesát jedna a předchází číslu šest set devadesát tři.\n\n692 je:\n\n"}
{"id": "1353345", "url": "https://cs.wikipedia.org/wiki?curid=1353345", "title": "Freelo", "text": "Freelo\n\nFreelo je online aplikace, která umožňuje snadné řízení projektů a zvyšuje efektivitu firmy.\nFreelo umožňuje vytvářet, komunikovat a plánovat úkoly. Oproti ostatním aplikacím sleduje Freelo čas a náklady nad každým úkolem, které porovnává se zadaným rozpočtem. V jakémkoli okamžiku tak budete vědět aktuální zisk, náklady a zbývající rozpočet na projektu. Snadné delegování úkolů a komunikace tvoří základ aplikace. Jak říká Martin Vachata z FotoŠkoda: \"„Díky Freelu jsme odbourali spoustu dlouhých e-mailových komunikací a zároveň získali přehled, kdo na čem dělá, což s externisty občas není snadné.\".\n\nMezi hlavní funkce Freela patří Projekty, To-Do listy, Diskuse, Kalendář a Finance. Ty jsou určené pro snadnou finanční správu projektu. Systém zaznamená, kolik hodin odpracoval tým, kdo pracoval hodně a kdo méně a jaké budou náklady na výplaty za minulý měsíc.\n\nAplikace umožňuje pomocí iCal formátu synchronizovat úkoly do Microsoft Outlook a Google Calendar. Prostřednictvím API je možné propojení s dalšími online aplikacemi jako Fakturoid, iDoklad a SupportBox. \n\nFreelo je k dispozici v češtině, slovenštině a angličtině.\n\nAplikaci vyvinuli v roce 2015 Karel Dytrych, Jan Kulda a Karel Borkovec jako funkční nástroj pro time management jednotlivců, tzv. nezávislých profesionálů, a řízení projektů a efektivity práce zaměstnanců v malých a středních firmách, tzv. SMB. \n\n\nOficiální web\nOficiální blog\n"}
{"id": "1353346", "url": "https://cs.wikipedia.org/wiki?curid=1353346", "title": "Jowara", "text": "Jowara\n\nJowara () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353349", "url": "https://cs.wikipedia.org/wiki?curid=1353349", "title": "Hjúga-Ócuka", "text": "Hjúga-Ócuka\n\nHjúga-Ócuka () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353351", "url": "https://cs.wikipedia.org/wiki?curid=1353351", "title": "Grand Prix Velké Británie 2017", "text": "Grand Prix Velké Británie 2017\n\nGrand Prix Velké Británie 2017 (oficiálně 2017 Formula 1 Rolex British Grand Prix) se jela na okruhu Silverstone v Northamptonshire ve Velké Británii dne 16. července 2017. Závod byl desátým v pořadí v sezóně 2017 šampionátu Formule 1.\n\n"}
{"id": "1353352", "url": "https://cs.wikipedia.org/wiki?curid=1353352", "title": "August Landmesser", "text": "August Landmesser\n\nAugust Landmesser (24. května 1910 Moorrege - 17. října 1944 Ston, potvrzeno 1949) byl německý dělník v loděnicích Blohm+Voss v Hamburku. Proslavil se jako Muž, který nehajloval na fotografii z 13. června 1936. \n\nNarodil se jako jediné dítě do rodiny Augusta Franze Landmessera a jeho ženy Wilhelmine Magdalene (rozené Schmidtpott). V roce 1931 vstoupil do NSDAP, aby nalezl lepší práci. V roce 1935 se seznámil s židovkou Irmou Eckler, za což byl vyloučen ze strany. Irmu si chtěl vzít, ale Norimberské zákony jim v tom zabránily. 29. října 1935 se jim narodila první dcera Ingrid. V roce 1937 se Landmesser s rodinou pokusil utéct do Dánska, ale byli chyceni. A protože jeho žena byla již podruhé těhotná, byli obviněni z \"\"hanobení rasy a krve\"\". Nakonec se oběma podařilo, že byli propuštěni. Landmessera nutili, aby svoji ženu zavrhl. Jelikož však ve svém vztahu pokračovali, byli odsouzeni. Landmesser byl odsouzen ke dvěma a půl roku v koncentračním táboře Börgermoor (v Belgii). Těhotná Irma Eckler byla uvězněna ve věznici Fuhlsbüttel, kde porodila druhou dceru Irene a následně pobývala v několika dalších koncentračních táborech. Je pravděpodobné, že zahynula během roku 1942 v Centru eutanázie v Bernburgu společně s dalšími 14 tisíci oběťmi.\n\nLandmesser byl z vězení propuštěn v roce 1941. Nejdříve pracoval pro dopravní firmu Püst. V únoru 1944 byl však mobilizován a přidělen k trestnému oddílu v rámci \"\"Strafdivision 999\"\". Byl zabit v boji v Chorvatsku 17. října 1944. Toto bylo potvrzeno z dokumentů až v roce 1949. \n\nJejich dcery byly umístěny do sirotčince. Dcera Ingrid byla později svěřena babičce z matčiny strany, Irene byla v roce 1941 svěřena do péče pěstounů. Po smrti babičky v roce 1953 byla předána do pěstounské péče i Ingrid. Sňatek Augusta Landmessera a Irmy Eckler byl v létě 1951 zpětně uznán Senátem města Hamburku. Na podzim toho roku bylo Ingrid přiznáno příjmení Landmesser. Irene zůstalo přijmení Eckler.\n\nV roce 1996 Irene Eckler publikovala knihu \"Die Vormundschaftsakte 1935–1958: Verfolgung einer Familie wegen \"Rassenschande\"\" vyprávějící příběh její rodiny. Kniha obsahovala velké množství dokumentů, fotografií, dopisů její matky a úředních listin. Postava, kterou Irma Eckler identifikovala jako svého otce Augusta Landmessera, je zachycena na fotografii, jež vznikla 13. června 1936 a byla publikována 22. března 1991 v týdeníku \"Die Zeit\". Zachycuje masu lidí v loděnicích Blohm+Voss v Hamburku během oslav spuštění nové lodi Horst Wessel na vodu. Většina lidí slaví tento okamžik zdviženou pravicí, krom několika jedinců. Ale pouze jediný z nich ostentativně stojí se zkříženýma rukama. Není jasné, jestli muž na fotografii je opravdu August Landmesser. Jiná rodina tuto osobu označuje jako muže jménem Gustav Wegert.\n"}
{"id": "1353356", "url": "https://cs.wikipedia.org/wiki?curid=1353356", "title": "Hjúga-Kitakata", "text": "Hjúga-Kitakata\n\nHjúga-Kitakata () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1353357", "url": "https://cs.wikipedia.org/wiki?curid=1353357", "title": "Haider", "text": "Haider\n\nPříjmení Haider nese více různých osobností:\n\n"}
{"id": "1353358", "url": "https://cs.wikipedia.org/wiki?curid=1353358", "title": "Stadler (příjmení)", "text": "Stadler (příjmení)\n\nPříjmení Stadler nese více různých osobností:\n\n"}
{"id": "1353359", "url": "https://cs.wikipedia.org/wiki?curid=1353359", "title": "Benátská škola", "text": "Benátská škola\n\nBenátská škola je umělecký styl konce 15. století. Vznikl v Benátkách, které měly charakteristickou, prosperující a vlivnou uměleckou scénu. Počínaje prací Giorgioneho (cca 1477–1510) a uměleckou dílnou Giovanni Belliniho (1430–1516), patří mezi hlavní umělce benátské školy Tizian (1489–1576), Tintoretto (1518–1594), Veronese (1528–1588) a Jacopo Bassano (1510–1592). Oproti manýrismu, převládajícímu v ostatních částech Itálie, benátská škola kladla důraz na barvu, ta byla považována za důležitější než linie. Benátský styl měl velký vliv na následný vývoj malby.\n\nNa počátku 15. století dominoval benátskému malířskému umění starší styl, navazující na styl byzantský. Dokladem je dílo rodiny Vivarini. Od konce 15. století se benátská malba rozvíjela prostřednictvím spojení s Andrea Mantegnou (cca. 1431–1506) a Antonella da Messinou (1430–1479). Messino předvedl techniku olejomalby raných nizozemských mistrů, kterou se pravděpodobně naučil za svého pobytu v Neapoli. Benátské umění, zejména malíře Giorgione (vl. jménem Giorgio Barbarelli da Castelfranco) ovlivnil také Leonardo da Vinci. Vytvoření benátského stylu je přičítáno hlavně Giovanni Bellinimu. Od svých dřívějších prací, například \"Madonna degli Alberetti\" (kolem 1487), které odrážejí převážně lineární přístup Mantegny, přešel později k měkčímu stylu, kde jasné barvy zdůrazňují formu. Příkladem je oltářní obraz v kostele San Zaccaria (Svatého Zachariáše) v Benátkách.\n\nGiorgione a Tizian byli oba Belliniho žáci. Spolupracovali na mnoha malbách a jejich styly jsou si natolik podobné, že je mnohdy těžké rozhodnout o autorství. Specialitou Giorgioneho byly idylické scény. Příkladem je jeho obraz \"Tři filozofové\". Tento styl od Giorgiona přijal i jeho učitel Bellini, který krajinné scény použil v mnoha svých obrazech s Madonou. Stejně tak i Tizian v pracích jako \" Koncert v přírodě \" (1508) a \"Láska nebeská a láska pozemská\" (1515). Důraz na přírodu byl hlavním přínosem benátské školy. Tizian, díky svému dlouhému a produktivnímu životu, s širokou škálou témat a námětů byl nejvlivnějším a největším ze všech malířů benátské školy. Jeho rané dílo \"Madona rodu Pesaro\" (1519–1528) ukazuje odvážnou a novou kompozici tradičního náboženského subjektu. Malíř zde používá barvu nejen k oživení obrazu, ale také ke sjednocení kompozice. Příkladem je velká červená vlajka na levé straně, která vyvažuje červenou barvu šatů Madony. Tento způsob použití barvy se stalo charakteristickým znakem benátského stylu.\nGiorgionova \"Spící Venuše\" byla doplněná Tizianem po Giorgionově smrti v roce 1510. Tizian zde představil ženu jako důležitý objekt v umění. Použitím mytologických námětů taková díla jako \"Urbinská Venuše\", dávají umělci příležitost použít kompozici, která je pečlivě kontrolována uspořádáním barev. Například v tomto obrazu je úhlopříčka nahoty srovnána opačnou úhlopříčkou mezi červenou na polštáři v přední části obrazu s červenými sukněmi ženy v pozadí. Taková díla pomohla Tizianovi stát se slavným a pomohl vytvořit skvělou reputaci benátského umění. Vlastnictví těchto obrazů symbolizovalo luxus, bohatství, a pro své umění portrétisty byl vyhledáván bohatými a mocnými. Příkladem je jeho dlouholetá práce pro císaře Karla V. a Filipa II. Španělského.\n\nAčkoli Tintoretto je někdy klasifikován jako umělec manýrista, patří bezesporu k malířům benátské školy. Na jeho obraze \"Zázrak sv. Marka\" jsou sice prvky manýrismu, jako přeplněná scéna, zkroucené propojení postav (jak v centrálních postavách, od předkročení otroka na zemi až po zázračnou postavu svatého Marka na obloze), tak figury v šedých rouchách a dramatická gesta a pózy. Zbarvení však udržuje teplo červené, zlaté a zelené benátské školy a postavy jsou uspořádány ve skutečném trojrozměrném prostoru, na rozdíl od komprimovaných kompozic mnoha manýristických děl. S intenzivně divadelním výrazem je jeho obraz předchůdcem barokního umění. Následníky Tintoretta byli Paolo Veronese, Jacopo Bassano a mnoho dalších umělců. Mnoho z nich pocházelo mimo Benátskou republiku.\n\nBenátky jako město s obchodující s celým světem bylo ovlivněno západem i východem. Zvláštní poloha města na lagunách ovlivnila i styl benátské školy. Město dlouho patřilo k Byzanci a tak se zde uplatnil i vliv byzantského umění, který zde přežíval až do renesance. Hlavním charakteristickým rysem je smysl pro barvu, kolorismus a senzualismus, který zde dominuje nad kresbou. Rozhodující okamžik pro vznik benátské školy nastal v rove 1410, kdy florentský malíř Gentile da Fabriano a veronský Pisanello byli pozváni k výzdobě dóžecího paláce. Oba umělci ovlivnili Belliniho, otce slavné benátské malířské rodiny a A. da Murana, zakladatele malířské školy muránské. Kolem roku 1475 přišel do Benátek Jan van Eyck, znalý vlámské malířské techniky. Pro benátské umělce byly důležité obrazy na plátně, neboť vlhké prostředí nesvědčilo freskám. Vedoucí představitelé jsou hlavně synové Jacopa Belliniho Gentile a Giovanni. Gentile jako malíř statických slavnostních shromáždění, Giovanni ukazující duševní pohnutí a citový život. Po nich přišel Vittore Carpaccio, Cima da Conegliano a Marco Basaiti a také mistři vrcholné renesance Tizian, Giorgiano a Palma Vecchio. Slavná éra benátského cinquecenta vrcholí P. Veronesem a Tintorettem. V 18. století pak zazářila benátská škola ve freskách Tiepolových a vedutách Francesco Guardi a Canalettových, dílech Giovanniho Piazzetty a Pietra Longhiho, dekoracích Sebastiana a Marca Ricciho a pastelech Rosalby Carriery. Benátská škola měla velký vliv na další směřování evropského umění. Pozdější západní umění bylo popsáno jako dialog mezi intelektuálním a sochařským / lineárním přístupem Florentské školy, a tradičním římským uměním. Díky přítomnosti Tiziana ve Španělsku, benátský styl ovlivnil později i španělské umění, včetně Velázqueze a prostřednictvím Rubense byl šířen dále do Evropy. Přestože to není považováno za součást benátské školy, styl benátské malby ovlivnil v 18. století dekorativní malování Tiepola a panoramatické pohledy Canaletta a Guardiho. Zničením Benátské republiky francouzskými revolučními armádami v roce 1797 však benátský styl zanikl.\n\n"}
{"id": "1353360", "url": "https://cs.wikipedia.org/wiki?curid=1353360", "title": "Posch", "text": "Posch\n\nPříjmení Posch nese více různých osobností:\n\n"}
{"id": "1353361", "url": "https://cs.wikipedia.org/wiki?curid=1353361", "title": "Gender Studies", "text": "Gender Studies\n\nGedner Studies o.p.s. je obecně prospěšná společnost založená v roce 1991 socioložkou Jiřinou Šiklovou a dalšími. Dlouhodobě prosazuje rovnost pohlaví v české společnosti a upozorňuje na problémy, které zrovnoprávnění v některých životních oblastech brání. V této problematice působí jako informační, konzultační a vzdělávací centrum. Vedle různých projektů se organizace věnuje také publikování odborných textů, expertíz a příruček a provozuje veřejně přístupnou knihovnu s obsáhlým tematickým fondem, a to jak českým, tak mezinárodním.\n\nGender Studies je patrně nejstarší neziskovou organizací zabývající se genderovou problematikou v Česku. Na webových stránkách organizace v příslušné sekci je její historie (aktualizovaná do roku 2006) rozdělena na několik fází:\n\nNicméně od konce roku 2011 docházelo v organizaci ke změnám, jež by bylo možné vnímat jako další fázi historie organizace. Na konci roku 2011 hledala společnost na několikrát novou ředitelku či nového ředitele a na konci roku 2013 se i s knihovnou přestěhovala do nových prostor.\n\nCílem organizace je shromažďovat a dále zpracovávat a rozšiřovat informace související s genderovou tematikou. Prostřednictvím specifických projektů organizace aktivně ovlivňuje změny týkající se rovných příležitostí v různých oblastech, jako jsou například institucionální mechanismy, trh práce, politická participace žen, informační technologie apod.\n\nOrganizace poskytuje:\nKonkrétními projekty jsou např.:\n\n"}
{"id": "1353362", "url": "https://cs.wikipedia.org/wiki?curid=1353362", "title": "Stangl", "text": "Stangl\n\nPříjmení Stangl nese více různých osobností:\n\n"}
{"id": "1353363", "url": "https://cs.wikipedia.org/wiki?curid=1353363", "title": "Zeller", "text": "Zeller\n\nPříjmení Zeller nese více různých osobností:\n\n"}
{"id": "1353365", "url": "https://cs.wikipedia.org/wiki?curid=1353365", "title": "Sturm", "text": "Sturm\n\nPříjmení Sturm nese více různých osobností:\n\n"}
{"id": "1353367", "url": "https://cs.wikipedia.org/wiki?curid=1353367", "title": "Gasser", "text": "Gasser\n\nPříjmení Gasser nese více různých osobností:\n\n"}
{"id": "1353368", "url": "https://cs.wikipedia.org/wiki?curid=1353368", "title": "Pucher", "text": "Pucher\n\nPříjmení Pucher nese více různých osobností:\n\n"}
{"id": "1353369", "url": "https://cs.wikipedia.org/wiki?curid=1353369", "title": "Dýšina (hradiště)", "text": "Dýšina (hradiště)\n\nDýšina je pravěké hradiště u stejnojmenné obce v okrese Plzeň-město. Nachází se na vrchu Hradiště nad vodní nádrží Ejpovice jihovýchodně od vesnice.\n\nZe starších archeologických výzkumů hradiště pochází keramické střepy z mladší doby bronzové, které se podobají artefaktům knovízské kultury. Během malého výzkumu provedeného v roce 1994 byly nalezeny střepy z pozdní doby halštatské.\n\nHradiště snad mohlo mít dvě části. Z níže položené části, označované jako předhradí, pochází všechny archeologické nálezy, ale nebylo zjištěno žádné její opevnění. Výše položenou část hradiště chránil příčný val na přístupové straně a téměř kolmé skalní stěny na zbývajících stranách. Val byl postaven z kamenů, z nichž se na řadě míst dochovala pouze základová řada velkých kamenů, protože vrchní část valu se sesula ze svahu dolů.\n\n"}
{"id": "1353372", "url": "https://cs.wikipedia.org/wiki?curid=1353372", "title": "Městské muzeum Karla Točíka v Turzovce", "text": "Městské muzeum Karla Točíka v Turzovce\n\nMěstské muzeum Karla Točíka v Turzovce je věnováno Karolovi Točíkovi, který byl nejen turzovským farářem a děkanem, ale též regionálním historikem. V Turzovce působil v letech 1917 – 1959.\n\nIniciátory a podporovateli myšlenky městského muzea byly občanská sdružení \"Spolek přátel Turzovky\" a \"Terra Kisucensis\". Postupně byly podniknuty kroky, aby se zřízení městského muzea uskutečnilo v roce 2014, při \"V. světovém dni Turzovčanů a jejich potomků\". Tento termín se nepodařilo dodržet zejména pro absenci vhodných prostor. Během procesu vzniku muzea byli místní občané a obyvatelé blízkého okolí vyzýváni k darování předmětů kulturní a historické hodnoty, které by tvořily příští sbírkový fond muzea. Společné úsilí města a občanských sdružení se podařilo završit v letech 2015 - 2016. V roce 2015 bylo městským zastupitelstvem zřízeno městské muzeum a schválen jeho statut s účinností od 1. října 2015. Fungování muzea začalo od 1. května 2016. Muzeum je pojmenované po bývalém turzovském faráři a děkanovi Karolovi Točíkovi (*1890, Ústí nad Oravou – †1960, Žilina), který se během svého života velmi intenzivně zabýval dějinami Turzovky a horních Kysuc, napsal několik historických prací, které byly připraveny do tisku, ale z důvodu změny politických poměrů v roce 1948 se jich už vydat nepodařilo.\n\nSlavnostní otevření muzea, první instituce tohoto typu v Turzovce, bylo 12. srpna 2016. Výstavní debut pod názvem Dědictví otců (\"Dedičstvo otcov\") přilákal množství návštěvníků. První expozice byla složena z výběru exponátů, které muzeu darovali místní instituce ale i občané Turzovky a blízkých obcí. K příležitosti otevření muzea vydala Slovenská pošta příležitostní poštovní razítko (číslo emise PPP 41/16) s názvem: \"Otvorenie a prvá výstava múzea „Dedičstvo otcov“\". Výjimečným exponátem muzea je originál zvonu, který nechal pro nejstarší dřevěný kostel v Turzovce (dnes již zaniklý) ulít právě její zakladatel Juraj Turzo v roce 1614. Zvon je nejstarším a zároveň nejcennějším exponátem a jeho stylizovaná podoba se objevila i v logu muzea.\n\nPrvní výstava nebyla svým zaměřením monotematická, průřezově prezentovala různé předměty související s dějinami bývalé velké Turzovky (do roku 1954 byly její součástí i další dnes už samostatné obce: Dlhá nad Kysucou, Korňa a Klokočov). Začátku expozice dominovaly obrazy a podobizny zakladatele Turzovky Juraja Turzu, faksimile zakládacího privilegia Turzovky z roku 1602, ukázky starých tisků, obecních písemností a trojrozměrné předměty každodenní potřeby místního obyvatelstva. Kromě novověkých předmětů byly vystaveny také archeologické nálezy z oblasti Turzovky.\n"}
{"id": "1353373", "url": "https://cs.wikipedia.org/wiki?curid=1353373", "title": "Leeb", "text": "Leeb\n\nPříjmení Leeb nese více různých osobností:\n\n\n"}
{"id": "1353374", "url": "https://cs.wikipedia.org/wiki?curid=1353374", "title": "693 (číslo)", "text": "693 (číslo)\n\nŠest set devadesát tři je přirozené číslo. Římskými číslicemi se zapisuje DCXCIII a řeckými číslicemi χϟγ. Následuje po čísle šest set devadesát dva a předchází číslu šest set devadesát čtyři.\n\n693 je:\n\n"}
{"id": "1353375", "url": "https://cs.wikipedia.org/wiki?curid=1353375", "title": "Wenger (rozcestník)", "text": "Wenger (rozcestník)\n\nWenger může být:\n\n\n"}
{"id": "1353376", "url": "https://cs.wikipedia.org/wiki?curid=1353376", "title": "694 (číslo)", "text": "694 (číslo)\n\nŠest set devadesát čtyři je přirozené číslo. Římskými číslicemi se zapisuje DCXCIV a řeckými číslicemi χϟδ. Následuje po čísle šest set devadesát tři a předchází číslu šest set devadesát pět.\n\n694 je:\n\n"}
{"id": "1353378", "url": "https://cs.wikipedia.org/wiki?curid=1353378", "title": "695 (číslo)", "text": "695 (číslo)\n\nŠest set devadesát pět je přirozené číslo. Římskými číslicemi se zapisuje DCXCV a řeckými číslicemi χϟε. Následuje po čísle šest set devadesát čtyři a předchází číslu šest set devadesát šest.\n\n695 je:\n\n"}
{"id": "1353379", "url": "https://cs.wikipedia.org/wiki?curid=1353379", "title": "Pavel Rampas", "text": "Pavel Rampas\n\nPavel Rampas (* 26. ledna 1941) je bývalý český fotbalista. Žije v Libišanech.\n\nV československé lize hrál za Spartak Hradec Králové. Nastoupil ve 14 ligových utkáních a dal 2 ligové góly.\n\n\n"}
{"id": "1353381", "url": "https://cs.wikipedia.org/wiki?curid=1353381", "title": "696 (číslo)", "text": "696 (číslo)\n\nŠest set devadesát šest je přirozené číslo. Římskými číslicemi se zapisuje DCXCVI a řeckými číslicemi χϟς. Následuje po čísle šest set devadesát pět a předchází číslu šest set devadesát sedm.\n\n696 je:\n\n"}
{"id": "1353382", "url": "https://cs.wikipedia.org/wiki?curid=1353382", "title": "Gartner", "text": "Gartner\n\nGartner může být:\n\n\n"}
{"id": "1353385", "url": "https://cs.wikipedia.org/wiki?curid=1353385", "title": "Kokšín (hradiště)", "text": "Kokšín (hradiště)\n\nKokšín je hradiště na vrchu Kokšín (684 m n. m.) u Mítova nedaleko Nových Mitrovic v okrese Plzeň-jih. Severně od hradiště se nachází přírodní rezervace Kokšín. Samotné hradiště je chráněné jako kulturní památka ČR.\n\nHradiště na Kokšíně nebylo archeologicky zkoumáno a nejsou známé žádné nálezy, které by umožnily jeho datování. Pravděpodobně vzniklo v době halštatské. Opevnění mělo obdélný nebo oválný půdorys s rozměry asi 160 × 90 metrů. Dochoval se z něj 0,3–0,7 metru vysoký kamenný val, který je nejlépe patrný v délce osmdesát metrů na jižní straně. Celková délka opevnění měří přes 400 metrů. V okolí hradiště se těžila železná ruda.\n\n"}
{"id": "1353387", "url": "https://cs.wikipedia.org/wiki?curid=1353387", "title": "Türk", "text": "Türk\n\nPříjmení Türk nese více osobností:\n\n"}
{"id": "1353392", "url": "https://cs.wikipedia.org/wiki?curid=1353392", "title": "Vogt", "text": "Vogt\n\nPříjmení Vogt nese více různých osobností:\n\n"}
{"id": "1353394", "url": "https://cs.wikipedia.org/wiki?curid=1353394", "title": "Pacher", "text": "Pacher\n\nPříjmení Pacher nese více různých osobností:\n\n"}
{"id": "1353396", "url": "https://cs.wikipedia.org/wiki?curid=1353396", "title": "Blahousty (železniční zastávka)", "text": "Blahousty (železniční zastávka)\n\nŽelezniční zastávka Blahousty se nachází v katastrálním území obce Erpužice, na rozhraní osad Malovice a Blahousty. V létě ji využívají převážně chataři z Hracholusk. Leží na trati Bezdružice–Pňovany (č. 177)). Dříve zastávka nesla název po osadě \"Malovice (Malowitz)\". Zastávka byla na trati poslední, kde se využívaly petrolejové lampy, poněvadž elektrifikace stanice proběhla až roku 1955. Do roku 1978 zde byly koleje dvě: obslužná a manipulační. Kolej manipulační sloužila k odstavení vagónů, které musely být ve stanici Pňovany rozděleny, aby je lokomotiva převezla přes Pňovanský most. Dnes zastávku obsluhují osobní vlaky mířící do Plzně, Bezdružic a Pňovan. Ve stanici není osobní pokladna.\n\n"}
{"id": "1353400", "url": "https://cs.wikipedia.org/wiki?curid=1353400", "title": "Vendula Horčičková", "text": "Vendula Horčičková\n\nVendula Horčičková (* 19. července 1993 Přerov) je česká reprezentantka v orientačním běhu. Jejím největším úspěchech je zlatá medaile ze štafet na domácím juniorském mistrovství světa 2013 v Hradci Králové. V současnosti reprezentuje český klub \"TJ Slovan Luhačovice\" a švédský klub \"Södertälje-Nykvarn\".\n\n"}
{"id": "1353403", "url": "https://cs.wikipedia.org/wiki?curid=1353403", "title": "Plzeň-Křimice", "text": "Plzeň-Křimice\n\nPlzeň-Křimice je železniční stanice v Plzni, konkrétně v městské části Křimice. Stanice leží na trati 178 Plzeň - Cheb). Stanice se skládá z jedné manipulační a tří obslužných kolejí. Přístup na obě strany trati (ul. Traťová a ul. V Dolově) je zajištěn podchodem, odkud je možné se napojit na cyklotrasu č. 37 (Plzeň - Železná) nebo na č. 2151 (Čertova kazatelna - Na Hrádku). Stanice byla otevřena 28. ledna 1872. Skládala se jen z nástupiště a strážního domku. Poslední výpravčí zde pracoval do roku 2008, kdy stanice přešla pod dálkové řízení.\n\nStanici obsluhují osobní vlaky směřující do Kozolup, Blovic, Plzně, Bezdružic, Svojšína a Pňovan. V minulých letech vlaky odtud směřovaly i do Rokycan, Chebu, Stříbra, Mariánských Lázní, Plané u Mariánských Lázní, Berouna, Zdic, Nepomuku, Karlových Varů, Horažďovic předměstí a Konstantinových Lázní. Stavěly zde také rychlíky mířící do Františkových Lázní, Chebu a Prahy. V této stanici se nenachází osobní pokladna, proto jsou cestující povinni si jízdenku zakoupit ve vlaku.\n\n"}
{"id": "1353404", "url": "https://cs.wikipedia.org/wiki?curid=1353404", "title": "Modrásek čičorkový", "text": "Modrásek čičorkový\n\nModrásek čičorkový (\"Cupido alcetas\") je druh denního motýla z čeledi modráskovitých (\"Lycaenidae\"). Rozpětí jeho křídel je 26 až 32 mm. Zbarvením je mu velmi podobný modrásek tolicový (\"Cupido decoloratus\"), který je však menší. Spolehlivě se dají oba druhy odlišit pouze podle kopulačních orgánů. Samci modráska čičorkového mají oproti samcům výše zmíněného druhu křídla jasněji modrá s málo výrazným tmavým lemem. Samice jsou šedohnědé. Obě pohlaví mají na zadních křídlech velmi krátkou ostruhu, která u některých jedinců i chybí.\n\nMotýl je rozšířený od Pyrenejí přes jižní část Evropy (Francie, Itálie, Balkánský poloostrov) dále na východ (Turecko, Ukrajina, jižní Sibiř) až po Altaj. Nejseverněji se vyskytuje na jihovýchodě České republiky a na jižním Slovensku. Obývá křovinaté palouky podél toků, květnaté louky v lužních lesích, lesní cesty a paseky.\n\nŽivnými rostlinami modráska čičorkového jsou čičorka pestrá (\"Securigera varia\"), jestřabina lékařská (\"Galega officinalis\"), vikev setá (\"Vicia sativa\") a vikev chlupatá (\"Vicia hirsuta\"). Samice klade vajíčka na listy živných rostlin. Housenky, které jsou příležitostně myrmekofilní, se živí listy, květy a plody. Ve střední Evropě je motýl dvougenerační (bivoltinní) a jeho dospělce lze pozorovat od května do června a od července do srpna. V teplých oblastech může mít i tři překrývající se generace s letovou periodou od května do konce září. Přezimuje housenka.\n\nV České republice je tento druh modráska kriticky ohrožen. Vyskytuje se pouze na jihu Moravy v okolí Znojma a Břeclavi v několika málo početných a izolovaných populacích. Motýla, jehož vývoj a chování není dostatečně prostudováno, ohrožuje hlavně mulčování lučních porostů a zalesňování lesních luk.\n\n"}
{"id": "1353408", "url": "https://cs.wikipedia.org/wiki?curid=1353408", "title": "Mistrovství České republiky v orientačním běhu 2016", "text": "Mistrovství České republiky v orientačním běhu 2016\n\n24. ročník Mistrovství České republiky v orientačním běhu proběhl v roce 2016 ve čtyřech individuálních a třech týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2016. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1353415", "url": "https://cs.wikipedia.org/wiki?curid=1353415", "title": "Dennis DeYoung", "text": "Dennis DeYoung\n\nDennis DeYoung (* 18. února 1947) je americký zpěvák, skladatel, hudebník a producent, známý jako zakládající člen skupiny Styx a sólový zpěvák a klávesista skupiny z období 1970 až červen 1999.\n\nJe uváděn jako autor většiny písniček skupiny Styx a sedmi singlů z osmi, které skupina měla v hitparádě Billboard Top 10 singles.\n\nVyrůstal v Chicagu ve čtvrti Roseland a svou hudební kariéru začal jako zpěvák, když v roce 1961 spolu se svými sousedy, Chuckem Panozzem a Johnem Panozzem, založil tříčlenné combo. K trojici se později přidal kytarista James Young a John Curulewski, aby koncem 60. let zformovali skupinu Tradewinds. Skupina se pak v roce 1968 přejmenovala na TW4 a v roce 1970 na Styx.\n\nPřed tím, než se skupina stala úspěšnou, působil DeYoung na základních školách jižních předměstí Chicaga, kde vyučoval hudbu. Během tohoto období skupina odehrála bezpočet představení na různých menších místech a pro školní posluchače, kdy si zdokonalovali svoje řemeslo a než je píseň \"Lady\" zařadila mezi národní a posléze mezinárodní hvězdy.\n\nV lednu 1970 se DeYoung oženil se svou dlouholetou láskou Suzanne Feusi. Narodilly se jim dvě děti, dcera Carrie Ann a syn Matthew. Suzanne DeYoung často doprovázela svého manžela na koncertních cestách a někdy s nimi cestovaly i jejich děti, což přispívalo ke stabilizaci rodiny.\n\nDeYoung je horlivým fanouškem Chicago White Sox.\n\nVe skupině Styx působil DeYoung jako sólový zpěvák, klávesista, hráč na akordeon, producent a skladatel. Od prvního komerčního úspěchu se singlem \"Lady\" z roku 1972, se stal autorem nejvíce hitů skupiny.\nJe uváděn jako autor většiny písniček skupiny Styx a sedmi singlů z osmi, které skupina měla v hitparádě Billboard Top 10 singles, autorem osmého singlu, \"Too Much Time on My Hands\" byl Tommy Shaw.\n\nJako klávesista-samouk se DeYoung brzy stal významným rockovým klávesistou. V lednovém čísle magazínu \"Contemporary Keyboard\" z roku 1981 DeYoung popisoval několik kroků, které učinil během své kariéry klávesisty: Nikdy před tím nehrál na akustické piano až do roku 1972, kdy Styx nahrávali píseň \"Lady\"; v roce 1979 v kamarádově studiu nahrál stopu k písni \"Babe\", na elektrickém pianu Rhodes, kterého se nikdy před tím ani nedotkl; zvláštní pocit pro něho byl, když v písni \"Boat on the River\" hrál po delší době znovu na akordeon a zjistil, jak malé jsou klávesy nástroje pro jeho prsty.\n\n\n\n\n\n\nHudba napsaná DeYoungem, která se objevila v následujících filmech:\n\nHudba, kterou napsal DeYoung nebo se objevila v následujících jevištních provedeních:\n\nHudba napsaná DeYoungem a použitá v TV představeních. Nejvýznamnější z nich jsou:\n\n"}
{"id": "1353416", "url": "https://cs.wikipedia.org/wiki?curid=1353416", "title": "Kostel svatého Floriána (Kuchařovice)", "text": "Kostel svatého Floriána (Kuchařovice)\n\nKostel svatého Floriána je filiální kostel v římskokatolické farnosti Přímětice, nachází se v centru obce Kuchařovice. Kostel je zděná stavba, postavil ji stavitel Sova.\n\nKostel byl postaven na místě původní zvonice, která byla před stavbou kostela zbořena. Kostel byl postaven mezi lety 1931 a 1932, kdy 14. září 1931 byl položen základní kámen. Kostel byl vysvěcen 4. září 1932, do kostela byly pověšeny dva zvony, starší z roku 1928 a novější z roku 1931, ty byly později rekvírovány v době druhé světové války. V kostele byl umístěn oltář od firmy Klimt, v roce 1936 bylo do kostela pořízeno harmonium. Nový zvon byl do kostela zakoupen až v roce 1993, vysvěcen byl dne 9. května 1993. V roce 2007 byla opravena střecha kaple, spolu s ní bylo opraveno i okolní náměstí.\n\n\n"}
{"id": "1353418", "url": "https://cs.wikipedia.org/wiki?curid=1353418", "title": "Shenzhen Open 2018", "text": "Shenzhen Open 2018\n\nShenzhen Open 2018 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem v areálu Shenzhen Longgang Tennis Centre. Konal se mezi 1.  až 6. lednem 2018 v čínském městě Šen-čen jako šestý ročník turnaje.\n\nTurnaj představoval jednu ze dvou událostí sezóny v kategorii WTA International Tournaments s rozpočtem 750 000 dolarů a prize money 626 750 dolarů. Nejvýše nasazenou hráčkou ve dvouhře se stala rumunská světová jednička Simona Halepová. Jako poslední přímá účastnice do dvouhry nastoupila její krajanka a 111. hráčka žebříčku Ana Bogdanová.\n\nŠestnáctý singlový titul na okruhu WTA Tour vybojovala rumunská světová jednička Simona Halepová, která tak navázala na šenčenské vítězství z roku 2015. Halepová si odvezla i premiérovou deblovou trofej kariéry v páru s krajankou Irinou-Camelií Beguovou.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do soutěže čtyřhry:\n\n\n"}
{"id": "1353419", "url": "https://cs.wikipedia.org/wiki?curid=1353419", "title": "Ca Mau (provincie)", "text": "Ca Mau (provincie)\n\nCà Mau ( \"Tỉnh Cà Mau\", ) je nejjižnější provincie Vietnamu, ležící na stejnojmenném poloostrově mezi Thajským zálivem a Jihočínským mořem. Patří k ní také ostrovy Hon Khoai a Hon Ba Dac. Má rozlohu 5331 km² a žije v ní přes 1 200 000 obyvatel (odhad 2011), hlavním městem je Cà Mau, významné centrum petrochemického průmyslu a výroby umělých hnojiv.\n\nProvincie má tropické monzunové podnebí, je tvořena nížinou, která je pravidelně zaplavována a protkána četnými vodními cestami. Značnou část území pokrývají mangrovy a kajeputové lesy, hlavní ekonomickou aktivitou je lov ryb, krevet a želv, pěstuje se rýže, mango a noni. Na nejjižnějším vietnamském mysu byla vyhlášena biosférická rezervace Národní park Mũi Cà Mau.\n\nOblast má silné historické a kulturní vazby s Kambodžou, k Vietnamu byla připojena až v 18. století. Název pochází z khmerského \"tuk kha mau\" („černá voda“). Žije zde menšina Khmer Krom. \n\n\n"}
{"id": "1353421", "url": "https://cs.wikipedia.org/wiki?curid=1353421", "title": "Qatar ExxonMobil Open 2018", "text": "Qatar ExxonMobil Open 2018\n\nQatar ExxonMobil Open 2018 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem Plexicushion. Konal se na úvod sezóny mezi 2. až 7. lednem 2018 v katarském hlavním městě Dauhá jako dvacátý šestý ročník turnaje.\n\nUdálost se řadila do kategorie ATP World Tour 250 a její celkový rozpočet činil 1 386 665 dolarů. Nejvýše nasazeným hráčem ve dvouhře se stala světová pětka Dominic Thiem z Rakouska. Jako poslední přímý účastník do hlavní singlové soutěže nastoupil dominikánský 83. hráč žebříčku Víctor Estrella Burgos, jenž vypadl v úvodním kole s pátým nasazeným Richardem Gasquetem.\n\nPo třech dauhaských finálových porážkách získal první katarský titul ve svém čtvrtém závěrečném zápase 31letý francouzský tenista Gaël Monfils. Druhou společnou trofej z mužské čtyřhry na túře ATP si odvezla rakousko-chorvatská dvojice Oliver Marach a Mate Pavić.\n\nNásledující hráčí obdrželi divokou kartu do hlavní soutěže:\n\nNásledující hráč využil k účasti žebříčkovou ochranou:\n\nNásledující hráč nastoupil jako náhradník:\n\nNásledující hráči postoupili z kvalifikace::\n\n\nNásledující páry obdržely divokou kartu do hlavní soutěže:\n\n\n"}
{"id": "1353427", "url": "https://cs.wikipedia.org/wiki?curid=1353427", "title": "Tantalový kondenzátor", "text": "Tantalový kondenzátor\n\nTantalový elektrolytický kondenzátor je elektrolytický kondenzátor, pasivní součást elektronických obvodů. Skládá se z tantalové pelety coby anody, která je obalena tenkou izolační vrstvou jeho oxidu. Ten tvoří dielektrikum a je obklopen kapalným či pevným elektrolytem coby katodou. Protože vrstva oxidu je velmi tenká a zároveň s relativně vysokou permitivitou dielektrické vrstvy, tantalové kondenzátory odlišuje od jiných zejména vysoká kapacita na jednotku objemu (vysoká objemová účinnost) a nižší hmotnost.\n\nTantal je konfliktní surovina. Tantalové elektrolytické kondenzátory jsou podstatně dražší než srovnatelné hliníkové elektrolytické kondenzátory.\n\nTantalové kondenzátory jsou ze své podstaty polarizované komponenty. Závěrné (opačné) napětí je může zcela zničit. Non-polární nebo bipolární tantalové kondenzátory jsou vyrobeny účinným spojením dvou polarizovaných kondenzátorů do série, s anodami orientovanými v opačných směrech.\n\nElektrolytické kondenzátory využívají zvláštních chemických vlastností některých kovů (historicky v angličtině zvané \"valve metals\"\")\", které mohou tvořit souvislé izolační vrstvy svých oxidů. Přivedením kladného napětí na tantalovou anodu v elektrolytické lázni pokryjeme tuto izolační vrstvou oxidu s tloušťkou úměrnou aplikovanému napětí. Tato vrstva oxidu slouží jako dielektrikum pro elektrolytický kondenzátor. Tabulka porovnání vlastností těchto zoxidovaných anod tantalových a niobových:\nPoté, co se vytvoří dielektrikum oxidací hrubé anodové struktury tantalu, je třeba vytvořit katodu. U elektrolytických kondenzátoru tuto roli hraje elektrolyt. V praxi existuje mnoho různých druhů elektrolytu. Obecně ale platí, že elektrolyty lze rozlišit do dvou kategorií, \"pevné a \"nepevné\" \"elektrolyty. Nepevným elektrolytem bývá obyčejně tekuté médium, jehož vodivost je iontová. Pevné elektrolyty mají elektronovou vodivost a tím jsou i citlivější vůči náhlému přepětí nebo proudovým rázům.\nVrstva oxidu může také být zničena, pokud zaměníme polaritu použitého napětí.\n"}
{"id": "1353428", "url": "https://cs.wikipedia.org/wiki?curid=1353428", "title": "Puan", "text": "Puan\n\nOkres Puan ( – \"Puan gun\") je okres v provincii Severní Čolla v Jižní Koreji. Má rozlohu přibližně 493 čtverečních kilometrů a v roce 2007 v něm žilo bezmála sedmašedesát tisíc obyvatel.\n\nPuan leží na břehu Žlutého moře. Hraničí na severovýchodě s územím města Kimdže, na východě s územím města Čongup a na jihu s okresem Kočchang.\n"}
{"id": "1353429", "url": "https://cs.wikipedia.org/wiki?curid=1353429", "title": "Tchäan", "text": "Tchäan\n\nOkres Tchäan ( – \"Tchäan gun\") je okres v provincii Jižní Čchungčchong v Jižní Koreji. Má rozlohu přibližně 504 čtverečních kilometrů a k roku 2003 v něm žilo přibližně čtyřiašedesát tisíc obyvatel.\n\nTchäan leží na poloostrově v Žlutém moři na západním kraji Jižní Korey a pozemní hranici má jen na východě s územím města Sosan.\n"}
{"id": "1353430", "url": "https://cs.wikipedia.org/wiki?curid=1353430", "title": "Aramil", "text": "Aramil\n\nAramil () je město v Sverdlovské oblasti v Ruské federaci. Při sčítání lidu v roce 2010 mělo přes čtrnáct tisíc obyvatel.\n\nAramil leží na východním okraji Středního Uralu na Iseti, přítoku Tobolu v povodí Obu. Od Jekatěrinburgu, správního střediska oblasti, je vzdálena přibližně 25 kilometrů jihovýchodně, tedy z druhé strany letiště Kolcovo.\n\nOd roku 1933 vede přes Aramil železniční trať z Jekatěrinburgu do Kurganu.\n\nAramil byla založena v roce 1675 jako obchodní středisko při ústí stejnojmenné říčky do Iseti. Městem je od roku 1966.\n"}
{"id": "1353435", "url": "https://cs.wikipedia.org/wiki?curid=1353435", "title": "Zimrí (král)", "text": "Zimrí (král)\n\nZimrí (hebrejsky: \"Zimri\"), v českých překladech Bible přepisováno též jako Zamri, byl pátým králem Severního izraelského království. Jeho jméno se vykládá jako \"„Ochránil Hospodin“\". Dle názoru moderních historiků a archeologů vládl v roce 884 př. n. l. Podle kroniky Davida Ganse by však k jeho kralování mělo dojít v roce 3010 od stvoření světa neboli v rozmezí let 752–751 před naším letopočtem. První kniha králů uvádí, že jeho vláda trvala pouhých 7 dní.\n\nZimrí byl původně velitelem vozby krále Ély. Zorganizoval však proti němu spiknutí a krále Élu ubil, když se ve svém sídelním městě Tirse opíjel v domě jistého Asry. Zimrí pak usedl na jeho trůn a nechal vyvraždit všechny možné královské nástupce z dynastie svého předchůdce. Když se o tom vojáci krále Ély, kteří v té době obléhali pelištejský Gibetón, doslechli, ustanovili nad sebou za krále svého velitele Omrího. Ten se svým vojskem odtáhl od Gibetónu a oblehl Tirsu. Konec sedmidenní vlády Zimrího je v První knize králů popsán takto: \"„Když Zimrí viděl, že město bude dobyto, vešel do paláce královského domu, královský dům nad sebou zapálil, a tak zemřel pro své hříchy, které páchal, ...“\" Po Zimrího smrti došlo k občanské válce mezi dvěma uchazeči o trůn – Omrím a Tibním, z níž vyšel vítězně Omrí.\n\n"}
{"id": "1353436", "url": "https://cs.wikipedia.org/wiki?curid=1353436", "title": "Echinococcus vogeli", "text": "Echinococcus vogeli\n\nEchinococcus vogeli (Rausch & Bernstein 1972) je drobná tasemnice z čeledi Taeniidae parazitující ve střevech psů pralesních a psů domácích. Mezihostitelem tasemnice je paka nížinná (\"Cuniculus paca\") a aguti zlatý (\"Dasyprocta leporina\"). Vyskytuje se pouze ve Střední a Jižní Americe. \"E. vogeli\" je největší ze všech ostatních zástupců rodu \"Echinococcus\", dospělci dosahují velikosti okolo 12 milimetrů. Atypickým hostitelem mohou být primáti nebo člověk. Infekce člověka je poměrně vzácná a onemocnění se označuje jako polycystická echinokokóza. Druh („vogeli“) byl pojmenován na počest po německém parazitologovi Johannesi Vogelovi, který v 50. létech 20. století objasnil cyklus příbuzného a známějšího měchožila bublinatého.\n"}
{"id": "1353440", "url": "https://cs.wikipedia.org/wiki?curid=1353440", "title": "Echinococcus oligarthra", "text": "Echinococcus oligarthra\n\nEchinococcus oligarthra (Diesing, 1863) je drobná, 2-3 mm dlouhá tasemnice z čeledi Taeniidae parazitující ve střevech jihoamerických kočkovitých šelem. Mezihostitelem tasemnice jsou jihoamerické druhy hlodavců, například vačice nebo zástupci čeledi Dasyproctidae. Vyskytuje se pouze ve Střední a Jižní Americe. \"E. oligarthra\" je nejmenší ze všech ostatních zástupců rodu \"Echinococcus\" a společně s \"E. felidis\" jsou jedinými představiteli rodu adaptovanými na kočkovité šelmy. Nejčastěji se vyskytuje u pumy, jaguára, ale předpokládá se, že druh může infikovat všechny druhy kočkovitých šelem na Americkém kontinentu. Atypickým mezihostitelem mohou být primáti nebo člověk. Infekce člověka je vzácná a onemocnění se označuje jako polycystická echinokokóza.\n"}
{"id": "1353458", "url": "https://cs.wikipedia.org/wiki?curid=1353458", "title": "Dennis Lehane", "text": "Dennis Lehane\n\nDennis Lehane (* 4. srpna 1965 Boston) je americký spisovatel, autor detektivních románů. Mezi jeho první knihy patří A Drink Before the War a Gone, Baby, Gone, podle které byl v roce 2007 natočen stejnojmenný film. Mimo tohoto románu byly podle jeho knih natočeny filmy Tajemná řeka v roce 2003 (kniha vyšla v roce 2004 v překladu Roberta Křesťana) a Prokletý ostrov v roce 2010.\n\nNarodil ve v americkém Bostonu ve čtvrti Dorchester. V okolí Bostonu strávil velkou část svého života a napsal i většinu svých knih. V současnosti žije v jižní Kalifornii. Je nejmladším z pěti dětí a oba jeho rodiče emigrovali do Spojených států amerických z Irska. Je absolventem Boston College High School a Eckred College, kde také nalezl svou vášeň pro psaní. Se svou první manželkou Sheilou Lawn se rozvedl a vzal si lékařku Angelu Bernardo, se kterou má jednu dceru \"Tessu\".\n"}
{"id": "1353465", "url": "https://cs.wikipedia.org/wiki?curid=1353465", "title": "Omrí (král)", "text": "Omrí (král)\n\nOmrí (hebrejsky: \"Omri\"), v českých překladech Bible přepisováno též jako Amri, byl šestým králem Severního izraelského království. Jeho jméno se vykládá jako \"„Můj násilník“\". Dle názoru moderních historiků a archeologů vládl asi v letech 884 až 873 př. n. l. Podle kroniky Davida Ganse by však jeho kralování mělo spadat do let 3010–3021 od stvoření světa neboli do rozmezí let 752–740 před naším letopočtem, což odpovídá 12 letům vlády, jak je uvedeno v První knize králů.\n\nOmrí byl původně velitelem vojsk krále Ély. Když s vojskem obléhal město Gibetón, které bylo v držení Pelištejců, doslechl se o tom, že v Tirse byl jeho král zavražděn a trůnu se chopil Zimrí. Vojáci, kterým Omrí velel, se odmítli s tímto stavem smířit a ustanovili nad sebou za krále Omrího. Ten se svými vojáky odtáhl od Gibetónu a zaútočil na Tirsu – sídelní město severoizraelských králů. Když Zimrí viděl, že město bude dobyto, místo toho, aby se vzdal, zapálil královský dům a uhořel v něm. Z Tirsy pak nad územím severního Izraele začal vládnout Omrí, ale zpočátku jej za krále neuznali ti, kteří podporovali Tibního, o němž kromě jména nic bližšího nevíme. Poté, co Omrí ve vojenském střetu porazil Tibního a jeho podporovatele, upevnil svou moc. Mimo jiné též založil a vybudoval město Šomerón, které ustanovil za hlavní město severního Izraele místo Tirsy.\n\nOmrí je první izraelský král, který je zmiňován na starověkých asyrských nápisech. Omrího jméno se též nalézá na proslulé Méšově stéle, jež byla v roce 1868 nalezena v rozvalinách moábského města Dibonu. I když se v očích ciziny těšil jistého uznání, bibličtí pisatelé jej vidí jako toho, kdo pokračoval v modlářství svých předchůdců a kdo je v páchání zla ještě předčil. Po smrti Omrího usedl na izraelský trůn v Šomronu jeho syn Achab.\n\n"}
{"id": "1353469", "url": "https://cs.wikipedia.org/wiki?curid=1353469", "title": "Enzo Bearzot", "text": "Enzo Bearzot\n\nEnzo Bearzot (26. září 1927 Aiello del Friuli – 21. prosinec 2010 Milán) byl italský fotbalista a trenér furlánského původu. Hrál na postu obránce nebo defenzivního záložníka za prvoligové kluby Inter Milán a FC Turín, týmu Calcio Catania pomohl v roce 1954 k prvnímu postupu do nejvyšší soutěže. V roce 1955 nastoupil za italskou reprezentaci v mezistátním utkání proti Maďarsku (porážka 0:2).\n\nPo ukončení aktivní kariéry v roce 1964 se stal trenérem. Od roku 1969 vedl italskou mládežnickou reprezentaci a byl asistentem trenéra prvního týmu Ferruccia Valcareggiho, v letech 1975 až 1986 byl hlavním trenérem. Je italským rekordmanem, když vedl národní tým ve 104 zápasech. Získal s ním čtvrté místo na mistrovství světa ve fotbale 1978 i na domácím mistrovství Evropy ve fotbale 1980, na mistrovství světa ve fotbale 1982 dovedl Italy k překvapivému titulu mistrů světa. Vedl také italský výběr na Letních olympijských hrách 1984, na funkci rezignoval po mistrovství světa ve fotbale 1986, kde jeho tým vypadl v osmifinále. V letech 2002–2005 byl technickým ředitelem trenérské sekce Italské fotbalové federace.\n\nV roce 1982 obdržel Cenu Seppa Herbergera pro nejlepšího evropského trenéra a titul velkodůstojníka Řádu zásluh o Italskou republiku. Na jeho počest se od roku 2011 uděluje italskému trenérovi roku Cena Enzo Bearzota.\n"}
{"id": "1353472", "url": "https://cs.wikipedia.org/wiki?curid=1353472", "title": "Ruchbrot", "text": "Ruchbrot\n\nRuchbrot je ve Švýcarsku výraz používaný pro tmavý chléb. Termín „ruch“ znamená ve švýcarském dialektu „drsný“, „hrubý“. Chléb se vyrábí z mouky středního vymletí, tzv. \"Ruchmehl\", ale může obsahovat i jiné druhy mouky. Obvykle je tvarován jako protáhlý bochník, který je na povrchu několikrát nakrojen. K dostání je ale i v jiných, regionálně odlišných formách. Ruchbrot je nejlevnější chléb ve Švýcarsku a je k dispozici po celé zemi.\n"}
{"id": "1353503", "url": "https://cs.wikipedia.org/wiki?curid=1353503", "title": "Kali (hudebník)", "text": "Kali (hudebník)\n\nKoloman Magyary, uměleckým jménem Kali (* 29. prosinec 1982) je slovenský raper. Pochází z bratislavské části Petržalka.\n\nNa hiphopové scéně působí od roku 2008. Své debutové album nazvané \"Pod maskou je pravda\" vydal v roce 2010. Tentýž rok vydal také album \"Na čo čakať.\" V roce 2011 pokračoval v práci na albu \"Konec je nový začátek\". Kvůli finančním problémům mělo být toto album poslední, nicméně Magyarymu v této situaci pomohl Don Čičo.\n\nUž po vydání alba \"Zlý Príklad\" v rozhovoru pro High-Life přiznal, že chce ukončit svou kariéru, že má v plánu další album a konečně dvojalbum \"Dezert\". \n\nPlánoval album \"Psycho\", to však bylo později přejmenováno na \"Dezert.\" Mělo být jeho posledním albem, avšak v průběhu roku nastala změna. \n\nKoncem roku 2018 vyšlo album s názvem \"Dovi Dopo\".\n\nSkladby např. Bol raz jeden Kral, Pamätáš\n\nDebutoval v únoru 2008, kdy mu produkci obstaral známy DJ z H16 Abe a už tehdy se začalo mluvit o novém raperovi z Petržalky. Skladba \"Zaplať keď si je*al\" se dostala na 1. místo v hitparádě na hip-hop.sk\n\nMagyary se dostal do povědomí skladbou \"Som hrdý\" s produkcí od Smarta, na kterou byl natočen videoklip. V klipu se objevil raper Gamba a DJ Grimaso.\n\nTehdy jako skupina pod jménem \"851 01\" (Kali a Mates) vydali EP s šesti písněmi. Na EP byli hostěni Lubeck, Šipo, Elvi a tehdy neznámý Rakby. O hudební produkci se postarali Abe, Dame a Mako.\nAlbum vyšlo v omezeném množství 1000 kusů v březnu 2010. O hudební produkci se postarali Grimaso (H16), Abe (H16), Mako, Smart, Opak, Dame, DJ Jazzy a další. Na albu byli hostěni Šipo, Zverina, Majk Spirit, Tuko, Separé, Decko, Dame, Berezin, Lubeck, Opak a Sketa.\n\nAlbum bylo určeno ke stažení z internetu. Na albu byli hosté Kaidžas, L.u.g.e.r, Svetový hlas, Lubeck, Homo Pacientz, Sedláci a Plexo.\n\nAlbum vyšlo v dubnu 2012. O hudební produkci se postaral PETER PANN. Na albu byli hostěni Suchý Pes, Jihovýchod, Šárka, Gitanas, L.u.g.e.r, Jay Diesel, Šipo a Kaidžas. Na albu se objevila bonusová skladba \"I Když jsi pro mě přišel II\" (původní skladba, tentokrát s orchestrem). Toto album mělo být původně poslední.\n\nMagyary se rozhodl udělat ještě jeden mixtape, ale nahrávání mu šlo od ruky, a tak vytvořil plnohodnotné album, které ho vystřelilo do výšin slovenské rappové scény. Nikdo nevěřil, že po 5 měsících bude další album stejně dobré jako \"Konec je nový začátek\", ale \"Kto to povedal?\" posunul úroveň ještě výš a z dvojice Kali & Peter Pann se v průběhu roku stala jednou z nejžádanějších dvojic na Slovensku. Některé z písní hrála slovenská a česká rádia. O hudební produkci se postarali PETER PANN, Grimaso, FARKI, El Murda, Stym, Hajtkovič, S3RiOUS a Tezet. Jako hosté se na albu představili Slipo, Sajmon, Tomáš Jedno a Šárka.\n\nAlbum vyšlo v říjnu 2013. O všechnu hudební produkci se postaral PETER PANN. Na albu hostovali: Miky Mora, Mishell, Rakby, Majself, Plexo, Don Čičo, Mišo Biely, Čistychov, Slipo a Gitanas. Stejnojmenná skladba \"Užívam si to\" se stala Kaliho nejúspěšnější (15 mil. zhlédnutí na YouTube).\n\n76 minut hudby a 22 písní nabízí Kaliho album NIKTO, zprodukované PETER PANNOM. Nejslavnější skladby na albu jsou \"Jackpot\", \"Mýlia sa\", \"Amatér\", \"Nikto\" a \"Viac to nejde\". Na albu spolupracovali: Slipo, Dominika Mirgová, Hi Def, Thomas, Miky Mora, Ricco a Claudia, Eusebio, DJ MikroMan (skreče), Rob Šucha (bicí), Martez (beatbox), Peťo Bulík a Pavol Bereza (kytara).\n\nV pořadí sedmé sólové album vyšlo 15. března 2016. V září 2015 vydal Magyary první videosingl \"Dosnívané\", kde přemýšlí nad důsledky slávy na osobnosti člověka. Skladba měla mimořádný úspěch a získala ocenění rádia Evropa 2. Další vydané videoklipy také predurčovali úspěch alba. Skladba \"Nerieš\" vytvořená ve spolupráci se Separem a Matějem Strakou také zaznamenala obrovský úspěch. Na albu byl ještě host český rapper Marpo. O hudební produkci se postarali známý i neznámí producenti: Taifun, Slavo Repaský, El Murdo, Marek Šurin, Stevie Vie, Matěj S., Tretina, Infinit, Peter Pann, Hajtkovič, EMERES a Fash Flaga. Během dvou dnů předprodeje se album stalo platinovým.\n\nV létě 2016 Magyary oznámil, že připravuje album \"Psycho\", ale později bylo album z neznámých důvodů přejmenováno na \"Dezert\". Vyšlo 1. března 2017 a nabízí 19 skladeb. Před vydáním alba zveřejnil Kali videoklipy ke skladbám \"Zasa sme to\", \"Jazda\", \"Púšťam ťa\" a \"Čo s nimi\". Na albu nechybí dobře známí hosté: Separ, Nerieš, Dame, Dawe White, Šárka, Tomáš Botló, Majk Spirit, Slipo a Majself. O hudební produkci se kromě Petra postarali Grimaso, Jeso, Stevie Vie, Palio, Taifun, El Murdo, Grizzly, Infinit a Hajtkovič.\n\nV průběhu roku 2018 se Magyary rozhodl, že jeho album „Dovi Dopo“ nebude jeho posledním, ale už nebude tak aktivní.\n"}
{"id": "1353520", "url": "https://cs.wikipedia.org/wiki?curid=1353520", "title": "Fluent", "text": "Fluent\n\nFluent byl emailový klient vyvíjený bývalými vývojáři Googlu. Důvodem vzniku emailu bylo to, že podle vývojářů byl čas na změnu, protože za dobu 40 let své existence se emailové služby příliš nezměnily.<ref name=\"zpravy.aktualne.cz/ekonomika/technika/ex-vyvojari-googlu-tvori-fluent-e-mail-budoucnosti/r~i:article:734263/?redirected=1515070573\"></ref> Všichni z trojice vývojářů (Cameron Adams, Dhanji Prasanna, Jochen Bekmann) se před tím podíleli na vývoji Google Wave, což Fluent velmi ovlivnilo.<ref name=\"www.computerworld.com/article/2504163/web-apps/fluent-review--an-innovative-new-interface-for-gmail.html\"></ref> V počátku Fluent pracoval pouze s účta na Gmailu, ale plánovalo se napojení i na další poskytovatele emailových služeb.<ref name=\"www.businessinsider.com/fluent-adds-social-streaming-features-to-email-2012-3\"></ref> V době vývoje bylo možné se zaregistrovat do demoverze emailového klienta, ale účet byl zpřístupněn až po dvou měsících od registrace.<ref name=\"www.techrepublic.com/blog/google-in-the-enterprise/fluent-a-brilliant-new-gmail-interface-that-you-cant-have\"></ref>\n\n"}
{"id": "1353527", "url": "https://cs.wikipedia.org/wiki?curid=1353527", "title": "Długi Staw Gąsienicowy", "text": "Długi Staw Gąsienicowy\n\nDługi Staw Gąsienicowy je ledovcové jezero ve skupině Gąsienicowých Stawů ve Vysokých Tatrách v Polsku. Je druhým nejvýše položeným plesem v západní části, nazývané Dolina Zielona Gąsienicowa, přičemž nejvýše položený je Zadni Staw Gąsienicowy. Má rozlohu 1,5930 ha a je 254 m dlouhé a 100 m široké. Dosahuje maximální hloubky 10,6 m a objem vody v něm činí 81 060 m³. Leží v nadmořské výšce 1783 m.\n\nJezero má protáhlý tvar ze severu na jih, od nějž je odvozen jeho název. Západně od plesa klesá práh, pod nímž se nachází nižší patro Zieloné Gąsienicowe doliny s Czerwonymi Stawki Gąsienicowymi a Kurtkowcem. Na jihovýchodě leží o několik desítek metrů výše Zadni Staw Gąsienicowy. Východně se nad plesem zvedá hřeben Kościelce\n\nVe vzdálenosti 20 severozápadně od jižního konce do jezera ústí potok ze Zadneho Stawu a voda odtéká ze severního cípu plesa na sever a posléze se stáčí na západ do Niżneho Czerwoneho Stawku. Rozměry jezera v průběhu času zachycuje tabulka:\n Modrá turistická značka vede několik metrů od jeho severního břehu. Jezero je přístupné:\n\n\n"}
{"id": "1353531", "url": "https://cs.wikipedia.org/wiki?curid=1353531", "title": "William Hallowes Miller", "text": "William Hallowes Miller\n\nWilliam Hallowes Miller (6. dubna 1801 Velindre poblíž Llandovery, Carmarthenshire, Wales – 20. května 1880 Cambridge) byl velšský mineralog, krystalograf a fyzik.\n\nVzdělání získal na St John's College univerzity v Cambridge. Několik let zde působil jako školitel, během této doby vydal pojednání o hydrostatice a hydrodynamice.\n\nZvláštní pozornost věnoval krystalografii. Po rezignaci Williama Whewella v roce 1832 se stal jeho nástupcem jako profesor mineralogie. Tento post zastával až do roku 1870. Svou hlavní práci v oblasti krystalografie publikoval v roce 1839 (\"Treatise on Crystallography\"). V ní popsal později po něm pojmenované Millerovy indexy, užívané v krystalografii pro jednoduchý popis krystalografických rovin a směrů.\n\nByl jmenován členem výboru, ustanoveného britským parlamentem pro standardizování měr, stejně jako členem Královské komise. Jeho úkolem bylo reformovat normy délky a hmotnosti po požáru, který v roce 1834 zničil staré standardy. V roce 1852 editoval nové vydání díla \"Elementary Introduction to Mineralogy\" H. J. Brookea. V roce 1870 se stal členem \"International Commission du Metre\".\n\nMiller společně s H. J. Brookem poprvé popsal minerály annabergit a whewellit.\n\n\n"}
{"id": "1353535", "url": "https://cs.wikipedia.org/wiki?curid=1353535", "title": "Jan z Klenové a Janovic", "text": "Jan z Klenové a Janovic\n\nJan hrabě z Klenové, svobodný pán z Janovic ( \"Johann Graf von Klenau, Freiherr von Janowitz\", 13. dubna 1758, Praha – 6. října 1819, Brno) byl rakouský generál jezdectva a také velící generál na Moravě a ve Slezsku. Pocházel ze starého českého šlechtického rodu Janovských z Janovic a Klenové.\n\nJeho rodiči byli hrabě Václav Ignác Josef z Klenové a Janovic a jeho manželka, hraběnka Marie Josefa z Bredova.\n\nDne 1. října 1774 nastoupil jako kadet ke 47. pěšímu pluku. Poté přešel k jezdectvu a za války o bavorské dědictví (1778–1779) se stal rytmistrem u 5. pluku švališérů. Vyznamenal se rovněž ve válce proti Turkům v roce 1788, byl povýšen na majora. \n\nBěhem první koaliční války roku 1793 bojoval v porýnské armádě pod velením Dagoberta Wurmsera. Tam se vyznamenal v několika bitvách, jako např. 27. července 1794 u Lutychu. \n\nBěhem Německá osvobozenecká válka v roce 1813 byl Klenovský povýšen na generál jezdectva a obdržel sbor armády v Čechách. Účastnil se bojů u Drážďan a bitvy u Lipska (bitva národů). 26. října velel drážďanskému blokádnímu oddílu. 7. listopadu nabídl maršál de Saint-Cyr vyjednávání, která byla 11. listopadu zakončena kapitulací vojska. Téměř 28 000 mužů padlo do zajetí a mělo být odvedeno do Štrasburku. Polní maršál Karel Filip ze Schwarzenbergu však smlouvu 17. listopadu prohlásil za neplatnou, a maršálovi dal na vybranou stáhnout se zpět do Drážďan nebo se nechat zajmout Rakušany. Maršál zvolil druhou možnost. Klenovského vojsko odtáhlo do Itálie, jedna část k Rýnu. Generál obdržel rozkaz odebrat se do Prahy a poté do Vídně, a teprve odtud byl vyslán k vojsku do Itálie. \n\nV roce 1815 se stal velícím generálem na Moravě a ve Slezsku se sídlem v Brně. V této funkci setrval až do své smrti.\n\n\nV roce 1800 se oženil s Marií Josefou Tallianovou de Vieseck (* 1763) vdovou po Antonu Somsichovi de Sard. Narodila se jim dcera:\n"}
{"id": "1353554", "url": "https://cs.wikipedia.org/wiki?curid=1353554", "title": "Eric Martin", "text": "Eric Martin\n\nEric Martin (* 10. října 1960, Long Island, New York, Spojené státy americké) je americký rockový hudebník zaměřující se na zpěv. Nejvíce je znám díky svému angažmá ve skupině Mr. Big, kde působí od jejího založení roku 1988. Již v té době měl ale za sebou různá angažmá v mnoha jiných skupinách a také nějaká sólová alba. V jejich vydávání pokračuje i přes svoji činnost s kapelou. Od roku 2013 vystupuje jako host s metalovou operou Avantasia.\n\n"}
{"id": "1353556", "url": "https://cs.wikipedia.org/wiki?curid=1353556", "title": "Knížata z Montenuovo", "text": "Knížata z Montenuovo\n\nMontenuovo, italsky Neuberg, je již od středověku význačný šlechtický rod. Německá větev si založila ve 12. století otcovský hrad Neuberg poblíž německého Heilbronu v Baden Wuentenbergu. Tehdy byli říšští rytíři. Jeden z nich zdědil zřejmě na konci 12. století velká území a majetky ve Vogtlandu, kde si u dnešní Aše založil hrad Neuberg s osadou Neuberg. Větev, která zůstala na hradě v Německu, přejmenovala svojí část hradu na Neipperg, a od té doby se i tak nazývala. Hrad má doposud dvě věže, z nichž jedna je dlouhodobě neobydlená. \nRod jednoho z potomků grafa Neipperga doposud žije na zámku ve Schweigernu, nedaleko otcovského hradu. Zde žije i jeden kníže Montenuovo, potomek Marie Luisy Habsbursko-Lotrinské, vnučky Marie Terezie, vdovy po Napoleonovi, která se po smrti Napoleona provdala za generála grafa Neipperga, a měli spolu tři děti – pojmenované knížata Montenuovo.\nHlubší kořeny tohoto rodu však mají přímou přízeň s českými Přemyslovci. A to sice, jsou přímými potomky Bořivoje a Ludmily. V roce 2006 se konalo na zámku Černínů v Čechách setkání potomků Přemyslovců. Byl přítomen i hrabě Heinrich Neipperg se svojí manželkou, princeznou z Hohenlohe. Oba mají zdokladován tento svůj původ, s přesně vyčísleným pokolením.\n\n"}
{"id": "1353570", "url": "https://cs.wikipedia.org/wiki?curid=1353570", "title": "Sayonara (přehrávač)", "text": "Sayonara (přehrávač)\n\nSayonara Player je svobodný a otevřený přehrávač zvuku pro Linux. Napsán je v programovacím jazyku C++, je založen na knihovně Qt a používá multimediální framework GStreamer. Je dostupný pro unixové operační systémy a je vydán za podmínek GNU General Public License.\n\nPřehrávač je přehledný a rychlý. I když se jedná o lehký přehrávač, má mnoho vlastností, které jsou potřebné pro vedení velkých hudebních sbírek. Většina těchto funkcí je přitom obsažena ve známých funkcemi vybavených přehrávačích zvuku. Během vývoje Sayonary se ale hlavní pozornost (oproti realitě mnoha jiných přehrávačů) soustředila na výkon přehrávače, nízké zatížení procesoru a spotřebu paměti. Záměrem autora je, aby bylo ovládání přehrávače intuitivní, aby se snadno používal. U uživatele by nikdy neměl vzniknout dojem, že používá zbytečně nafouklý program, čímž by měl být schopen soutěžit s nejoblíbenějšími přehrávači hudby. Má mnoho funkcí, jako je knihovna, editor značek ID3, ekvalizér, rádio LastFM, odesílání informací zjištěných při přehrávání LastFM, nahrávání datového toku atd. \n\nKnihovnu lze spravovat podle umělců, alb, žánrů nebo souborových cest. Sayonara obsahuje důmyslný editor značek, který pomáhá s udržením pořádku v hudební sbírce (knihovně). Lze mít více seznamů skladeb současně, uložit/přejmenovat/smazat je nebo je ukládat v běžných formátech pro seznamy skladeb. Jsou přítomny složitější knihovní moduly, jako je podpora pro SoundCloud nebo SomaFM.\n\nDále jsou tu některé užitečné moduly pomáhající vylepšit pohodlí posluchače. Některými ze zajímavých modulů jsou ekvalizér, řízení rychlosti přehrávání/výšky tónu, prolínač, záložky pro skladby a funkce vysílání.\n\nLze nahrávat všechny skladby přenášené po internetu. Tyto jsou automaticky značkovány. Při poslechu obyčejných internetových záznamů se zobrazuje historie všech přehraných skladeb. Pokud internetové nebo zvukové záznamy obsahují nějaké údaje o členění do kapitol, Sayonara tyto informace použije, aby byla poskytnuta možnost rychlého skákání v těchto skladbách.\n\n\n\n\n\n"}
{"id": "1353576", "url": "https://cs.wikipedia.org/wiki?curid=1353576", "title": "Douglas C-1", "text": "Douglas C-1\n\nDouglas C-1 byl transportní letoun vyráběný od roku 1925 Douglas Aircraft Corporation pro Armádní leteckou službu Spojených států.\nSpolečnost Douglas v roce 1925 obdržela zakázku na devět jednomotorových transportních letounů, a první kus opustil její továrnu v kalifornské Santa Monica 2. května 1925. C-1 byl prvním typem v nově vzniklé řadě „C“, určené pro nákladní letouny (\"Cargo\").\n\nJednalo se o dvouplošník poháněný motorem Liberty, s dvoučlennou osádkou v otevřeném kokpitu.\nKonstrukce typu vycházela z několika předchozích projektů firmy Douglas (včetně letounů Douglas World Cruiser, použitých k prvnímu obletu zeměkoule v roce 1924) a zahrnovala uzavřený prostor pro přepravu šesti cestujících anebo 1 100 kg (2 500 liber) nákladu. Ve spodní části trupu byl umístěn poklop, dovolující nakládání obzvlášť rozměrných anebo těžkých nákladů, zejména leteckých motorů, přímo do nákladového prostoru. Na pravé straně ve střední části trupu byly pomocné dveře pro nástup cestujících či menší náklady.\n\nTyp se představil veřejnosti v roce 1926 během soutěže spolehlivosti dopravních letounů Ford National Reliability Air Tour.\nV letech 1926 a 1927 \"United States Army Air Corps\" objednal dalších sedmnáct kusů, v mírně zvětšené variantě C-1C.\n\nNěkolik C-1 bylo užíváno k experimentálním účelům, například jako létající zkušebny motorů, sanitní letadla a také jako tankovací při raných pokusech s doplňováním paliva za letu. Dva z těchto letounů byly v lednu 1929 použity jako létající tankery během rekordního vytrvalostního letu Fokkeru C-2 pojmenovaného \"Question Mark\" v době trvání 150 hodin.\n\n\nÚdaje platí pro C-1\n\n"}
{"id": "1353578", "url": "https://cs.wikipedia.org/wiki?curid=1353578", "title": "Muzeum rakouských dějin", "text": "Muzeum rakouských dějin\n\nMuzeum rakouských dějin (alternativně česky Muzeum dějin Rakouska; ) je od roku 2015 plánovaný muzejní projekt, věnující se dějinám Rakouska, který by měl býti otevřen u příležitosti oslav 100. výročí ukončení první světové války (1918) a rozpadu Rakousko-Uherské konstituční monarchie (1918) dne 12. listopadu 2018 ve vídeňském Hofburgu (přesněji v jeho areálu tzv. Neuen Burgu). Jeho první ředitelkou je od 13. února 2017 historička, muzeoložka a kurátorka Monika Sommer-Sieghart.\n\n"}
{"id": "1353579", "url": "https://cs.wikipedia.org/wiki?curid=1353579", "title": "Douglas DT", "text": "Douglas DT\n\nDouglas DT \nbyl dvouplošný torpédový bombardér, který představoval první vojenskou zakázku pro společnost Douglas Aircraft Company, a první krok v její pozdější dlouhodobé spolupráci s Námořnictvem Spojených států amerických.\n\nZakázka č. 53305, vypsaná námořnictvem 21. dubna 1921, na pouhých osmnácti stránkách specifikovala požadavky, které vyústily v koupi tří letounů DT (D jako Douglas, T pro torpédový) se sklopnými křídly.\n\nTyp DT měl křídla dřevěné konstrukce, a trup ze svařovaných ocelových trubek, potažený hliníkem ve přední a střední části, a plátnem v zadní. Mohl být vybaven buď plovákovým anebo kolovým podvozkem a hlavní výzbroj tvořilo torpédo o hmotnosti 816 kg (1 800 lb).\n\nSpolečnost Douglas postavila 46 kusů DT-1 a DT-2 pro Námořnictvo Spojených států amerických, Norské královské námořnictvo a Peruánské námořnictvo. Dvacet kusů bylo postaveno v licenci u Lowe, Willard & Fowler Engineering Company (LWF), šest u Naval Aircraft Factory (NAF) a jedenáct u společnosti Dayton-Wright. Dalších sedm bylo licenčně vyrobeno v Norsku tamní Marinens Flyvebåtfabrik. Ačkoliv v době německé invaze do země se stále nacházely ve službě, v bojích již aktivně nasazeny nebyly.\n\nLetoun poprvé vzlétl v listopadu 1921 a výroba typu trvala do roku 1929. Stroje DT působily z první letadlové lodi US Navy USS \"Langley\", pozemních základen a nosičů hydroplánů. Několik kusů užívala i Námořní pěchota Spojených států amerických. \n\nKromě hlavní výrobní varianty, označené DT-2, existovaly i další verze, nesoucí označení DT-4, DT-5, DT-6, a DTB. Stroje licenčně vyrobené společností Dayton-Wright jí byly interně označovány jako SDW.\n\nTyp se stal základem pro letouny Douglas World Cruiser, které v roce 1924 jako první obletěly zeměkouli.\n\n\nÚdaje platí pro plovákový DT-2\n\n\n \n"}
{"id": "1353580", "url": "https://cs.wikipedia.org/wiki?curid=1353580", "title": "Vojtěch Budík", "text": "Vojtěch Budík\n\nVojtěch Budík (* 29. ledna 1998, [Pardubice]], Česko) je český hokejový obránce.\n\nBudík reprezentoval Českou republiku od svých 14 let. Odchovanec pardubického hokeje za tento klub nastupoval až do juniorské kategorie, do které nahlédl již ve svých 15 letech. Po absolvování šampionátu osmnáctiletých 2015 jej draftoval kanadský juniorský tým Prince Albert Raiders z ligy WHL, do kterého zamířil před sezónou 2015/16, ve které se taktéž účastnil mistrovství do 18 let. Po sezóně byl draftován do NHL v 5. kole klubem Buffalo Sabres z celkově 130. místa. Na přelomu let 2016 a 2017 hrál ve dvou utkáních juniorského šampionátu. O rok později už jako starší hráč patřil mezi opory obranných řad českého juniorského výběru na šampionátu do 20 let 2018 v americkém Buffalu.\n\n\n"}
{"id": "1353583", "url": "https://cs.wikipedia.org/wiki?curid=1353583", "title": "Furské jazyky", "text": "Furské jazyky\n\nFurské (forské) jazyky jsou malou jazykovou skupinou. Mluví jimi asi půl milionu lidí. Je možné, že se řadí mezi nilosaharské jazyky, ale toto spojení nebylo nikdy potvrzeno.\n\n"}
{"id": "1353601", "url": "https://cs.wikipedia.org/wiki?curid=1353601", "title": "2018 v letectví", "text": "2018 v letectví\n\nTento článek obsahuje seznam událostí souvisejících s letectvím, které proběhly roku 2018.\n\n\n\n\n\n"}
{"id": "1353602", "url": "https://cs.wikipedia.org/wiki?curid=1353602", "title": "Tarchun", "text": "Tarchun\n\nTarchun () je gruzínský limonádový nápoj, který má chuť estragonu. Tradičně má zelenou barvu.\n\nVynalezl ho gruzínský lékárník Mitrophane Laghidse v roce 1887 v hlavním městě Tbilisi poté, co smísil estragonový sirup s vodou nasycenou s oxidem uhličitým. Komerčně se však začal vyrábět až v roce 1981. \n\nDistribuuje se na rusky mluvícím území, nebo se exportuje do přilehlých zemí pod značkou \"Tarchuna\". V roce 2006 Estonské ministerstvo pro hospodářství a komunikaci rozhodlo, že je slovo Tarhun název pro druh nápoje a nemůže být tedy chráněn jako ochranná známka. Rozhodlo tak při sporu mezi společností \"OÜ Acerra\" a \"AS Tallinna Karastusjoogid\".\n"}
{"id": "1353606", "url": "https://cs.wikipedia.org/wiki?curid=1353606", "title": "Martin Vantruba", "text": "Martin Vantruba\n\nMartin Vantruba (* 7. února 1998, Trnava, Slovensko) je slovenský fotbalový brankář, od ledna 2018 hráč klubu SK Slavia Praha na hostování v FC Spartak Trnava.\n\nDo prvoligového týmu Spartaku Trnava se dostal v létě 2016. V nejvyšší slovenské lize debutoval 27. července 2017 proti Podbrezové (výhra 2:1). Podzimní část sezóny 2017/18 se mu vydařila, v 18 zápasech vychytal 8 čistých kont. Spartak se i díky němu držel na vedoucí příčce slovenské ligy.\n\nV lednu 2018 podepsal smlouvu do června 2022 se Slavií Praha, která ho ponechala do léta téhož roku na hostování ve Spartaku Trnava.\n\nVantruba byl členem slovenských mládežnických reprezentací U16, U18, U19 a U20.\n\n"}
{"id": "1353607", "url": "https://cs.wikipedia.org/wiki?curid=1353607", "title": "Stejnopohlavní manželství ve Vietnamu", "text": "Stejnopohlavní manželství ve Vietnamu\n\nVietnam nelegalizoval stejnopohlavní manželství, ani žádnou jinou formu stejnopohlavních svazků.\n\nPředchozí legislativa odmítající všechny formy soužití byla nahrazená novým manželským zákonem, který přijal vietnamský parlament v roce 2000.\n\nV květnu 2012 se ve městě Ha Tien konal tradiční svatební obřad homosexuálního páru, který však následně pozastavily místní autority.\n\nO dva měsíce později oznámil vietnamský ministr spravedlnosti Ha Hung Cuong, že vláda zváží možnost legalizace sňatků pro páry stejného pohlaví kvůli ochraně svobod jednotlivců, mezi něž patří i manželství pro všechny. Téma rovného manželství se mělo stát předmětem politických diskuzí na jaře 2013. Nicméně v únoru 2013 požádalo Ministerstvo spravedlnosti, aby je vietnamské Národní shromáždění odložilo na rok 2014.\n\nV červnu 2013 navrhlo Ministerstvo spravedlnosti zákon, který by odstranil zákaz sňatků mezi osobami stejného pohlaví ze zákona o manželství a rodině, a aby poskytl určitá práva párům stejného pohlaví žijícím ve společné domácnosti. Národní shromáždění se návrhem začalo zabývat v říjnu 2013. 24. září 2013 vydala vietnamská vláda dekret rušící veškeré správní sankce za uzavírání stejnopohlavního manželství. Ten nabyl účinnosti 11. listopadu 2013. 27. května 2014 odstranila Komise pro sociální záležitosti při Národním shromáždění veškerá ustanovení týkající se práv a povinnosti soužití párů stejného pohlaví vycházející z vládního návrhu novely zákona o manželství a rodině. Pozměněný návrh přijalo Národní shromáždění 19. června 2014. Účinným se stal 1. ledna 2015.\n\nČlánek 64 vietnamské ústavy říká: \"Rodina je základem společnosti, a že manželství a rodina podléhají zvláštní ochraně ze strany státu. Manželství je založené na principu svobodného rozhodnutí, vzájemné plodnosti, monogamie a rovnosti mezi manželem a manželkou. Rodiče jsou plně zodpovědní za řádnou výchovu svých dětí v dobré občany. Děti a vnoučata jsou povinny ctít svých rodičů a prarodičů a v souladu s dobrými mravy jim poskytnout patřičnou péči v nemoci a ve stáří. Stát a společnost by měly aktivně usilovat o nulovou diskriminaci dětí.\" Tento článek byl v listopadu 2013 ostraněn a nahrazen článkem 36, který neobsahuje žádnou přímou definici manželství.\n\nOd 12. ledna 2013 vietnamská vláda nepokutuje nikoho, kdo se zúčastní svatebního obřadu, v němž jako snoubenci figurují osoby stejného pohlaví. Co se týče regionálních záležitostí, tak místní autority jsou oprávněny se opřít o následující dekret, který je opravňuje hájit své legitimní zájmy.\n\nPrůzkum z prosince 2012 shledal, že by 37 % Vietnamců podpořilo legalizaci stejnopohlavního manželství, zatímco 58 % bylo proti.\n\nV květnu 2014 podpořilo stejnopohlavní manželství pouze 33,7 % respondentů. 52,9 % bylo proti.\n\nV prosinci 2016 by legalizaci sňatků pro páry stejného pohlaví podpořilo 45 % Vietnamců, zatímco 25 % by bylo proti.\n\n"}
{"id": "1353608", "url": "https://cs.wikipedia.org/wiki?curid=1353608", "title": "Savitar", "text": "Savitar\n\nSavitar či Savitr je védský bůh, jeden z Áditjů. Zpravidla je označován za sluneční božstvo a často splývá se Súrjou. Jeho jméno vykládáno jako „podněcovatel“ či „probuditel“. Jeho dcerou je bohyně Savitrí.\n\nSavitar také stejně jako řecký Hélios „svítí všem stvořením“ a je zlatooký a má zlaté zpřežení. Epiteta „s dobrými prsty“ či „se zlatými pažemi“ užívaná o tomto božstvu se též objevují u dalších indoevropských božstev slunce či úsvitu. V rgvédském hymnu 10.85 zase dává Sómovi za manželku bohyni Súrjá, která je v jiných případech označována za dceru slunečního boha Súrji.\n\nNaproti tomu Jaan Puhvel který jeho jméno vykládá jako „roditel“ a odvozuje jej od slova \"sús\" „rodič, dárce života, matka“. Jeho solární atributy přisuzuje povšechně solárnímu charakteru všech Áditjů, s mnohými z nichž je také ztotožňován. Vykládá jej spíše za produkt teologických spekulací kněžské vrstvy představující dobročinnost.\n\nSavitar je také vzýván v hinduistické mantře Gájatrí, jejíž text vychází z rgvédského hymnu 3.62.\n\n__BEZOBSAHU__\n"}
{"id": "1353609", "url": "https://cs.wikipedia.org/wiki?curid=1353609", "title": "Stupno (nádraží)", "text": "Stupno (nádraží)\n\nŽelezniční stanice Stupno je dopravnou řízenou dle dopravního předpisu SŽDC D3 a nachází se v katastru obce Břasy, v části Stupno. Leží na trati 176 (Chrást u Plzně - Radnice). Staví zde osobní vlaky směřující do Plzně, Chrástu u Plzně a Radnic. Dříve odtud mířily vlaky i do Rokycan. Vlaky na této trati jsou bez průvodčího, proto jsou cestující povinni si zakoupit jízdenku v samoobslužném automatu. Dříve byl ve staniční budově přítomen výpravčí. Roku 1963 zde byla naposledy k vidění parní lokomotiva, poté zde byly nasazeny dieselové jednotky. Dnes je trať obsluhována vlaky Regionova. U stanice vede modrá turistická trasa č. 1434 a u přejezdu, nedaleko stanice, modrá turistická trasa končí a napojuje se na zelenou turistickou trasu č. 3614, vedoucí do Nadryb, opačným směrem na Radeč.\n\n"}
{"id": "1353614", "url": "https://cs.wikipedia.org/wiki?curid=1353614", "title": "698 (číslo)", "text": "698 (číslo)\n\nŠest set devadesát osm je přirozené číslo. Římskými číslicemi se zapisuje DCXCVIII a řeckými číslicemi χϟη. Následuje po čísle šest set devadesát sedm a předchází číslu šest set devadesát devět.\n\n698 je:\n\n"}
{"id": "1353615", "url": "https://cs.wikipedia.org/wiki?curid=1353615", "title": "Marek Zachar", "text": "Marek Zachar\n\nMarek Zachar (* 11. června 1998, Liberec, Česko) je český hokejový útočník hrající kanadskou juniorskou ligu QMJHL v týmu Sherbrooke Phoenix.\n\nZachar je odchovancem Libereckých Bílých Tygrů, za které hrál postupně v mladším a starším dorostu a následně v juniorském a ve 3 utkáních i v dospělém extraligovém výběru v sezóně 2015/16. V této sezóně byl také na 4 utkání zapůjčen prvoligovému klubu Benátek nad Jizerou. V roce 2016 se jako kapitán účastnil šampionátu osmnáctiletých a před sezónou 2016/17 se stěhoval do kanadského juniorského klubu Sherbrooke Phoenix. V sezóně 2017/18 v juniorské lize QMJHL za Sherbrooke sbíral v průměru bod na zápas a byl vybrán do české juniorské reprezentace jako kapitán výběru na MSJ 2018 v Buffalu.\n\n\n"}
{"id": "1353616", "url": "https://cs.wikipedia.org/wiki?curid=1353616", "title": "699 (číslo)", "text": "699 (číslo)\n\nŠest set devadesát devět je přirozené číslo. Římskými číslicemi se zapisuje DCXCIX nebo IDCC a řeckými číslicemi χϟθ. Následuje po čísle šest set devadesát osm a předchází číslu sedm set.\n\n699 je:\n\n"}
{"id": "1353623", "url": "https://cs.wikipedia.org/wiki?curid=1353623", "title": "Seznam hostů Avantasie", "text": "Seznam hostů Avantasie\n\nSeznam hostů Avantasie uvádí seznam hudebníků, kteří se podíleli na studiových nahrávkách metalové opery Avantasia. U vokalistů jsou uvedeny názvy písní, na kterých se podíleli, u hráčů na hudební nástroje je uveden jejich nástroj a v závorce pořadí písní, ve kterých hráli, na albu.\n"}
{"id": "1353626", "url": "https://cs.wikipedia.org/wiki?curid=1353626", "title": "Amdang", "text": "Amdang\n\nAmdang (též mimi nebo biltine, amdangem: \"sìmí amdangtí\") je jazyk, kterým se mluví v Čadu (konkrétně v jeho západní části, v regionu Ouaddaï, severně od města Biltine), několik málo mluvčích ovšem také žije v Súdánu (regiony Dárfúr a Kordofán). Počet mluvčích se odhaduje na 41 000.\n\nAmdang je blízký jazyku Fur a řadí se mezi furské jazyky, což je nejspíše podskupina nilosaharských jazyků.\n"}
{"id": "1353627", "url": "https://cs.wikipedia.org/wiki?curid=1353627", "title": "Vogler", "text": "Vogler\n\nPříjmení Vogler nese více různých osobností:\n\n"}
{"id": "1353628", "url": "https://cs.wikipedia.org/wiki?curid=1353628", "title": "Tropický deštný les Sumatry", "text": "Tropický deštný les Sumatry\n\nDědictví tropického deštného lesa Sumatry je název jedné z položek seznamu světového přírodního dědictví UNESCO. Na tomto seznamu figuruje od roku 2004. Jedná se o skupinu 3 indonéských národních parků na 6. největším ostrově světa – Sumatře. Nacházejí se v různých částech ostrova a jejich souhrnná plocha je 25 245 km² (cca 5,7% rozlohy celého ostrova). Od roku 2011 jsou zároveň zařazeny mezi lokality světového dědictví v ohrožení kvůli rozšiřujícímu se zemědělství, odlesňování, výstavbě komunikací a obecnému nedodržování zákonů o ochraně přírody. \n\nNadmořská výška v chráněných území se pohybuje od 0 m n. m. až do 3 805 m n. m. (sopka Kerinci v Barisanském pohoří). Zdejší nížinné i horské deštné tropické lesy oplývají vysokou biodiverzitou. \n\nZbývající deštné lesy Sumatry jsou útočištěm mnoha živočišných savců unikátních pro tento ostrov, např. druhy králík krátkouchý, slon sumaterský, tygr sumaterský, nosorožec sumaterský, dhoul sumaterský, orangutan sumaterský, hulman ebenový, makak vepří, serau sumaterský, levhart Diardův a muntžak sumaterský. Flóra je závislá na nadmořské výšce, ve které roste – rozlišujeme nížinné a horské deštné lesy. Mezi zdejší specifické rostliny patří Rafflesia arnoldi, Rafflesia acehensis, Rafflesia rochusseni, Rafflesia micropylorum Amorphophallus titanum, Amorphophallus gigas. Roste zde minimálně 300 druhů orchidejí. \n"}
{"id": "1353630", "url": "https://cs.wikipedia.org/wiki?curid=1353630", "title": "Čepičkovo dub na Pile", "text": "Čepičkovo dub na Pile\n\nČepičkovo dub na Pile \nje památný strom, který roste v blízkosti obce Nemanice v nadmořské výšce 575 m. \nPodle měření z roku 2016 má tento dub letní (Quercus robur) obvod kmene 394 cm, výšku 25 metrů a jeho stáří bylo odhadnuto na 200 let. Chráněn je od roku 2016 pro svůj vzrůst, věk a jako krajinná dominanta.\nDnes již majestátný dub byl původně vysazen na dvoře německého statku u cesty z Pily (Seeg)\ndo Lískovce (Grafenried). Obě tyto dnes již zaniklé osady připadly k Čechám po úpravě hranic v roce 1764.\nPo poválečném vysídlení byly již jen minimalně dosídleny a po zřízení hraničního pásma v 50. letech byl jejich osud zpečetěn.\n\nDub byl pojmenován po lesníkovi Čepičkovi z Nové Hutě u Nemanic, který sloužil ve zdejším revíru a strom měl velmi rád. Důvodem pro zařazení stromu mezi památné stromy nebyly pouze jeho úctyhodné rozměry, ale především snaha místních obyvatel mít\nmožnost o strom náležitě pečovat.\n\nGrafenriedské lípy (1.7 km)\nNemanické duby (2.6 km)\nVranovské jasany (4.2 km)\nNuzarovská lípa (4.6 km)\nVranovské jilmy (5.0 km)\n\n"}
{"id": "1353631", "url": "https://cs.wikipedia.org/wiki?curid=1353631", "title": "Turistická značená trasa 3614", "text": "Turistická značená trasa 3614\n\nPočátek trasy se nachází u Korečnického mlýna, v údolí Berounky, pod hradištěm Nadryby. Poté trasa vede proti proudu podél Korečnického potoka do vsi Všenice. Za Všenicemi trasa vede kolem Korečského rybníka směrem ke Šternberské hrobce ve Stupně. Po minutí hřbitova trasa ústí do zástavby, odkud míří směrem k prvnímu stupni tamější základní školy. Od školy je již vidět železniční přejezd, kde se zelená značka setkává s modrou turistickou trasou č. 1434. Trasa přechází přejezd na druhou stranu a stáčí se doprava do polí. Po 2,5 km trasa dochází k silnici II/232 a k rozcestníku u zámku na Březině, který je i rozcestníkem červeně turistické značené stezky č. 0207. Dalším rozcestník je u statku na Březině, kde zelená trasa vstupuje do Přírodního parku Radeč, odkud míří do Sklené Huti. Trasa pokračuje k odbočce na Bílou skálu, kde v pravěku stávalo hradiště. Na rozcestníku Radeč-západ se trasa setkává se žlutě značenou stezkou č. 6605. Trasa dále vede přes vrcholy Radeč (721 m n. m.) a Brno (718 m.n.n.). Na vrcholu Brno stojí vysílač. Trasa končí rozcestníkem Radeč-východ, kde navazuje na červeně značenou trasu č. 0209.\n"}
{"id": "1353632", "url": "https://cs.wikipedia.org/wiki?curid=1353632", "title": "Bartl", "text": "Bartl\n\nPříjmení Bartl nese více různých osobností:\n\n"}
{"id": "1353634", "url": "https://cs.wikipedia.org/wiki?curid=1353634", "title": "Geyer (příjmení)", "text": "Geyer (příjmení)\n\nPříjmení Geyer nese více různých osobností:\n\n"}
{"id": "1353635", "url": "https://cs.wikipedia.org/wiki?curid=1353635", "title": "Altmann (příjmení)", "text": "Altmann (příjmení)\n\nPříjmení Altmann nese více různých osobností:\n\n\n"}
{"id": "1353636", "url": "https://cs.wikipedia.org/wiki?curid=1353636", "title": "Jízda na vozech do Nîmes", "text": "Jízda na vozech do Nîmes\n\nVilém Oranžský vyčítá králi Ludvíkovi, že rozdal všechna léna a na něho zapomněl, ačkoliv mu prokázal velké služby a jenom díky němu byl korunován – viz píseň \"Korunovace krále Ludvíka\". Král namítá, že před Vilémem má padesát jiných vazalů právo na léno. Nato Vilém prohlásí, ať se mu každý z nich postaví v plné zbroji a pokud postupně nesrazí jednoho po druhém s koně, že se léna vzdá.\n\nSlabošský král se poleká a nabídne Vilémovi díl ze svého dědictví (tedy část královského území, které je ale ze zákona nedělitelné), což Vilém jako věrný vazal odmítne. Stejně tak odmítne dědictví po rytíři Bérangirovi a přísahá, že se postaví každému, kdo by sáhl na dědictví po rytíři, který padl v boji pro záchranu krále. Jako léno si vybere kraj okolo města Nîmes, který je obsazen Saracény. Když dosáhl investitury tohoto zatím pomyslného panství, vytáhl s mnoha rytíři k Nîmes, Přestrojil se za kupce, své synovce přestrojil za vozky a rytíře ukryl v sudech, o kterých tvrdil, že obsahují zboží. Tak se jeho rytíři dostali na vozech do města, které pak dobyli.\n\n"}
{"id": "1353640", "url": "https://cs.wikipedia.org/wiki?curid=1353640", "title": "Daniel Vecka", "text": "Daniel Vecka\n\nDaniel Vecka (* 15. listopadu 1999 Karlovy Vary) je český lední hokejista hrající na pozici brankáře.\n\nS ledním hokejem začínal v rodných Karlových Varech ve věku devíti let, tedy později, než je obvyklé s tímto sportem začínat. Posléze trénoval ve starším dorostu Kadaně a nastupoval za juniory Klášterce nad Ohří. V sezóně se připravoval s mládežnickým výběrem Chomutova a během následujícího ročníku s pražskou Hvězdou. Od sezóny 2016/2017 je členem kádru HC Slavia Praha, a to jak juniorů, tak posléze též mužského výběru. Veckovým vzorem je český brankář Michal Neuvirth.\n"}
{"id": "1353642", "url": "https://cs.wikipedia.org/wiki?curid=1353642", "title": "73. tankový prapor", "text": "73. tankový prapor\n\n73. tankový prapor „Hanácký“ s posádkou v Přáslavicích je vojenský útvar Pozemních sil Armády České republiky v sestavě 7. mechanizované brigády a jediná tanková jednotka české armády.\n\n73. tankový prapor je historickým nástupcem 7. protitankového dělostřeleckého pluku, který vznikl v únoru 1945 rámci 4. brigády 1. československého armádního sboru v SSSR. Po řadě reorganizací byl útvar pod názvem 33. tankový pluk v květnu 1966 přemístěn do posádky Přáslavice. Počátkem října 1994 byl pluk transformován na 73. mechanizovaný prapor, v prosinci 2003 na 73. smíšený mechanizovaný prapor a v lednu 2005 na 73. tankový prapor.\n\n73. tankový prapor je vyzbrojen především dvěma verzemi sovětského tanku T-72, licenčně vyráběného v Československu. Prapor tabulkově disponuje 30 modernizovanými tanky T-72M4 CZ, 27 v základní a 3 ve velitelské úpravě. Vzhledem k omezené provozuschopnosti těchto tanků jimi byla na počátku roku 2018 plně vyzbrojena pouze 1. tanková rota, zatímco 2. a 3. rota obdržely reaktivované (nemodernizované) tanky T-72M1, kterými je v počtu 10 kusů vybavena také 1. tanková rota Aktivních záloh.\n\nK další technice praporu patří vyprošťovací tanky VT-72M4 CZ, bojová vozidla pěchoty BVP-2, osobní terénní automobily UAZ-469 a nákladní automobily Tatra 810 a Tatra 815. Vojáci jsou vyzbrojeni pistolemi CZ 75 SP-01 Phantom, útočnými puškami CZ 805 BREN, samopaly CZ Scorpion EVO 3, odstřelovacími puškami SVD a ručními protitankovými zbraněmi RPG-7 a RPG-75.\n\nOrganizační struktura 73. tankového praporu na počátku roku 2018:\n\n\n\n"}
{"id": "1353645", "url": "https://cs.wikipedia.org/wiki?curid=1353645", "title": "Zdeněk Beňo", "text": "Zdeněk Beňo\n\nZdeněk Beňo (* 12. března 1976) je bývalý český fotbalista, obránce.\n\nV české lize hrál za FC Slovan Liberec. Nastoupil v 15 ligových utkáních. V nižších soutěžích hrál i za FC Alfa Slušovice a FK Svit Zlín.\n\n\n"}
{"id": "1353646", "url": "https://cs.wikipedia.org/wiki?curid=1353646", "title": "Mistrovství České republiky v orientačním běhu 2015", "text": "Mistrovství České republiky v orientačním běhu 2015\n\n23. ročník Mistrovství České republiky v orientačním běhu proběhl v roce 2015 ve čtyřech individuálních a třech týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2015. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1353648", "url": "https://cs.wikipedia.org/wiki?curid=1353648", "title": "Bouchard", "text": "Bouchard\n\nBouchard je francouzské příjmení. Vyvinulo se z německého \"Burkhardt\" (pevný hrad) a je pátým nejčastějším příjmením v Québecu.\n\n"}
{"id": "1353649", "url": "https://cs.wikipedia.org/wiki?curid=1353649", "title": "Modrásek měchýřníkový", "text": "Modrásek měchýřníkový\n\nModrásek měchýřníkový (\"Iolana iolas\") je druh denního motýla z čeledi modráskovitých (\"Lycaenidae\"). Rozpětí jeho křídel je 36 až 40 mm. Samci mají modrá křídla s úzkým tmavým lemem. Samice jsou také modře zbarveny, ale oproti samcům mají široký tmavý lem a nevýrazné tmavé skvrny podél vnějšího okraje zadních křídel. Rub křídel u obou pohlaví je šedý s výraznou řadou černých skvrn.\n\nMotýl je rozšířený od Španělska přes Francii, Švýcarsko a Itálii dále na východ (Balkánský poloostrov a Turecko) až po Írán. Nejseverněji se vyskytuje na území Maďarska. V České republice se tento druh modráska nevyskytuje. Obývá kamenité slunné svahy a křovinaté stepi v nížinách a pahorkatinách.\n\nŽivnou rostlinou modráska měchýřníkového je žanovec měchýřník (\"Colutea arborescens\") z čeledi bobovitých (\"Fabaceae\"). Samice klade vajíčka na květní kalich a nezralé lusky. Housenky, které jsou myrmekofilní, se živí nezralými semeny v luscích. Motýl je jednogenerační (monovoltinní) s letovou periodou od konce dubna do počátku července. Při špatných klimatických podmínkách se mohou dospělci z první generece objevovat i později. Příležitostně může mít motýl i částečnou druhou generaci (srpen a září). Přezimuje kukla.\n"}
{"id": "1353653", "url": "https://cs.wikipedia.org/wiki?curid=1353653", "title": "O'Hara", "text": "O'Hara\n\nO'Hara je příjmení irského původu, které nosí následující osobnosti:\n\n"}
{"id": "1353655", "url": "https://cs.wikipedia.org/wiki?curid=1353655", "title": "Slepičí vrch", "text": "Slepičí vrch\n\nSlepičí vrch je název několika kopců v Čechách:\n\n"}
{"id": "1353657", "url": "https://cs.wikipedia.org/wiki?curid=1353657", "title": "Ivan Otto Schwarz", "text": "Ivan Otto Schwarz\n\nIvan Otto Schwarz (11. prosince 1923, Bratislava, Československo – 4. ledna 2018, Londýn, Spojené království) byl československý generál. Byl aktivní během druhé světové války, kdy sloužil v britské RAF jako střelec a radiotelegrafista v 311. československé bombardovací peruti.\n\nIvan Otto Schwarz se narodil židovským rodičům. V únoru 1939 začal studovat gymnázium ve Walesu, které ale brzy opustil, protože si jeho rodina nemohla dovolit platit školné. V 16 letech musel lhát o svém věku, když narukoval do britské armády. V té se později dostal k československým britským jednotkám. Po válce se na chvíli vrátil do Československa, ještě před únorovým převratem roku 1948 ale odešel zpět do Británie, kde se usadil v Londýně. Následně za ním přijely z původní domoviny i snoubenka a později i matka se sestrou. Plynně hovořil slovensky, česky a anglicky. Zemřel 4. ledna 2018.\n\nIvan Otto Schwarz byl u jednoho z největších československých válečných úspěchů druhé světové války. Jeho bombardér Liberator v roce 1943 potopil německou loď SS Alsterufer, která převážela z Japonska do Německa strategicky důležitý wolfram (cca 344 tun, což je množství které přibližně odpovídalo potřebě této suroviny německým válečným průmyslem na jeden rok). Za podíl na této akci byl Schwarz vyznamenán Československým válečným křížem. Úspěchu si v článku z 30. prosince 1943 všiml i britský deník The Times.\n\n"}
{"id": "1353658", "url": "https://cs.wikipedia.org/wiki?curid=1353658", "title": "Studio Dům", "text": "Studio Dům\n\nStudio Dům je amatérské divadlo založené režisérkou Evou Tálskou v Brně v roce 1991. Studio bylo koncipováno jako umělecký soubor propojující inscenační tvorbu s alternativní divadelní školou.\n\nZaložení Studia Dům předcházela touha Evy Tálské inscenovat vlastní projekty v alternativních divadelních prostorech (např. opuštěné budovy, městské části, domy). Impulsem ke vzniku inscenace tak neměl být dramatický text, nýbrž rozehrání určitého prostoru nebo inspirace konkrétním domem. Odtud vzešel i název divadla. Místem pro uskutečnění první inscenace se měl stát dům v Ptašinského ulici č. 13. Nakonec se od představy inscenací v neobydlených domech upustilo a studio se zaměřilo především na zkoušení neobvyklých divadelních postupů. Roku 1991 Eva Tálská spolu s hudebním skladatelem Milošem Štědroněm založili Nadaci Studio Dům, jejímž cílem bylo zajištění financí pro tyto divadelní experimenty. Prvním domem, který nakonec divadlo zabydlelo, byl Dům umění. První inscenací byla preformance Za devatero horami.\n\nHerci věku 15-20 let byli do souboru nabíráni konkurzem. Soubor pracoval 4-5 let a poté se přirozeně obměňoval. Během práce na inscenacích získával soubor nejen patřičné herecké zkušenosti, jednotlivci současně dostávali na vybranou, jakému uměleckému druhu se chtějí nadále věnovat. I když byl soubor tvořen herci amatéry, vedli ho profesionálové. Od začátku své herecké kariéry se tedy mohli věnovat skládání hudby pod vedením Miloše Štědroně či výtvarnému umění u výtvarnice Jany Prekové. Pod vedením Antonína Maloně vytvářeli herci také loutky, které k tvorbě Studia Dům neodmyslitelně patřily. Stanislava Tomanová a Míla Kudličková vedly jevištní mluvu, pohybovou výuku měla na starosti Alena Ambrová, herečka Divadla Husa na provázku a další. Později se k souboru přidávali další profesionálové. Herci se zdokonalovali ve vzdušné akrobacii, žonglování nebo pantomimě. Eva Tálská tímto způsobem navázala na koncept nepravidelné dramaturgie autorských divadel 60. let 20.století. Studio pod vedením této režisérky vychovalo mnoho divadelníků, kteří se divadlu věnují ve své profesi. Mezi ně patří například herec Jan Budař, Matěj Dadák, Martin Chamer, herečka Eva Vrbková, Kateřina Jebavá a Martina Krátká, sbormistr Jan Ocetek nebo teatrologové či praktičtí divadelníci, dramaturgové a překladatelé David Drozd, Pavel Drábek, Tomáš Pavčík, Pavla Dombrovská, Andrea Hanáčková, Barbara Gregorová či Barbora Schnelle.\n\nLidová poezie se stala tématem prvních dvou generací Studia Dům. První plnohodnotná inscenace Betlém (1991) se hrála v rozličných městech na Vánoce v letech 1991-1996. Dodnes se hrává pod záštitou Divadla Husa na provázku v Brně. Pohyb herců se inspiroval sochami a obrazy s křesťanskou tématikou, mluvené slovo pak bylo stylizované v duchu barokních lidových her. Toto představení se většinou odehrávalo na schodech kostela, i když bylo uzpůsobeno téměř jakémukoliv pouličnímu prostoru. Inscenace nevychází z konkrétní textové předlohy. Jedná se o koláž, kterou Eva Tálská sestavila na základě vánočních koled a lidových her. \n\nInscenace Svatební Dům byla uvedena v roce 1999 v Domě pánů z Fanalu. Byla rozdělena na čtyři různé části podle různorodě výtvarně pojatých místností. E. Tálská využívala každého prostředku, který jí dům nabídl (křivé podlahy, trámy atd.). Námětem k této inscenaci byly opět lidové pověsti, zvyky a písně.\n\nK příkladům inscenací inspirovaných lidovou poezií, tradicemi a maskami patřila i Lidovka (1997), která byla součástí neverbálního představení Stárnutí. Příběhy v inscenaci vypovídaly o životech různých lidí. Poslední příběh, který dal název celé inscenaci, byl příběh dvojice, která se miluje, ale muže posléze odvedou na vojnu. Inscenace postrádala mluvené slovo, herci se pouze scénicky pohybovali, gestikulovali a používali mimiku.\n\nEva Tálská však netvořila jen lidově laděné inscenace. V roce 2006 pod jejím vedením vznikla poetická montáž snů deseti interpretů/herců pod názvem Sny. Na začátku inscenace se všichni herci uložili ke spánku, pak přišel muž v černém cylindru a na jevišti postupně ožívaly jednotlivé sny. Sny byly mezi sebou úzce propojeny skrze významy evokované rozehranými dramatickými situacemi. Vše působilo dojmem plynoucích obrazů, které se objevovaly a zase mizely jako ve snu. Inscenace zachycovala témata strachu, manipulace či ponížení. Celkově však působila jako tragikomedie, která měla pomoci divákům zbavit se strachu a povznést se nad ním.\n\nEva Tálská byla také jedním ze zakladatelů Divadla Husa na provázku, které se Studiem Dům vždy úzce spolupracovalo. Jednou ze společných inscenací byla pašijová lidová hra Komedie o umučení a slavném vzkříšení Pána a Spasitele našeho Ježíše Krista (2000). Mezi další inscenace Evy Tálské patří například Svatbičky (1997), Černá panna (1997) nebo Arlekino vévodou Bretaňským, Rytmy Krčmy (2003), Krvák (2007), Výprodej snů (2009) a další. \n\n\n"}
{"id": "1353659", "url": "https://cs.wikipedia.org/wiki?curid=1353659", "title": "Jakub Galvas", "text": "Jakub Galvas\n\nJakub Galvas (* 15. června 1999, Ostrava, Česko) je český hokejový obránce hrající Finskou ligu v týmu Mikkelin Jukurit.\n\nJakub Galvas je talentovaným českým hokejovým obráncem, jenž se narodil do hokejové rodiny v Ostravě, kde začínal s hokejem ve 3 letech v tamních Vítkovicích a pokračoval v Karlových Varech. V dorostu nastupoval za Olomouc, ve které pokračoval až na krátké zapůjčení do Dukly Jihlava do juniorského věku, když už v 16 letech nastupoval pravidelně za \"A\" tým Olomouce v extralize. Ve všech věkových kategoriích také pravidelně nastupoval za mládežnické reprezentace. Úspěšně reprezentoval Česko na Světovém poháru do 17 let 2016, v témže roce vyhrál s reprezentací do 18 let Memoriál Ivana Hlinky, posléze hrál ve dvou utkáních na šampionátu 18letých 2017 a o rok později na šampionátu juniorů 2018. V roce 2017 byl draftován do NHL týmem Chicago Blackhawks, přesto však i v sezóně 2017/18 zůstal věrný Olomouci, kde se tak mohl setkat se svým otcem Lukášem, jenž přestoupil z Třince a vytvořil s ním první obrannou dvojici otce se synem v historii extraligy. Jeho strýcem je navíc bývalý extraligový obránce Opavy a Vítkovic David Galvas a o 6 let mladší bratr Tomáš hraje v mládežnických olomouckých výběrech.\n\n\n"}
{"id": "1353662", "url": "https://cs.wikipedia.org/wiki?curid=1353662", "title": "Hruj hadovitá", "text": "Hruj hadovitá\n\nHruj hadovitá (\"Ophidion barbatum\") nebo také hruje vousatá je mořská ryba, vyskytující se v Atlantském oceánu při pobřeží Evropy a severní Afriky od Lamanšského průlivu po Senegal, její rozšíření zasahuje až do severní části Středozemního moře. Je demersálním druhem, který žije u dna do hloubky 150 m a v případě ohrožení se zahrabává do písku. Živí se převážně korýši a drobnými rybkami, aktivní je v noci, plave vlnivými pohyby jako úhoř. Samice klade vejce, obalená rosolovitou hmotou. Hruj má protáhlé tělo dlouhé asi 25–30 cm, z čehož asi pětinu tvoří hlava; ústa jsou opatřena hmatovými vousky, horní čelist je delší než dolní. Ryba má světle hnědé zbarvení s narůžovělými odstíny, hřbetní, řitní a ocasní ploutve jsou spojeny v jednolitý nízký lem s černým okrajem. Její vzhled jí dal vědecký název, pocházející z řeckého výrazu pro malého hada (ὄφις). Hospodářsky je bezvýznamná.\n"}
{"id": "1353665", "url": "https://cs.wikipedia.org/wiki?curid=1353665", "title": "Styx (album)", "text": "Styx (album)\n\nStyx je debutové hudební album od americké skupiny Styx. Bylo původně vydáno v roce 1972 na značce Wooden Nickel Records. Znovuvydáno bylo v roce 1980 pod titulem Styx I s novým obalem. Koncem roku 2012 bylo znovu vydáno na CD jako zdigitalizovaná nahrávka společně s alby \"Styx II\" (1973), \"The Serpent Is Rising\" (1973) a \"Man of Miracles\" (1974).\n\n\nSingles - \"Billboard\" (USA)\n\n"}
{"id": "1353672", "url": "https://cs.wikipedia.org/wiki?curid=1353672", "title": "Max Eiselin", "text": "Max Eiselin\n\nMax Eiselin (* 8. ledna 1932 Kriens) je švýcarský horolezec, zakladatel prvního sportovního horského obchodu ve Švýcarsku a vedoucí expedice, jejíž členové 13. května 1960 jako první vystoupili na vrchol osmitisícovky Dhaulágirí (8 167 m n. m.).\n\nV roce 1963 uspořádal Eiselin první švýcarskou expedici do pohoří Hindúkuš.\n\nEiselinova síť obchodů pro horský sport má – kromě hlavního obchodu v Lucerně – pobočky ve čtyřech dalších městech, provozuje lezeckou stěnu a nabízí výlety, kurzy a komerční expedice. Dvacet let po prvním výstupu společnost zorganizovala další expedici na Dhaulágirí, která dosáhla jejího vrcholu 13. května 1980, tedy ve stejný den jako před dvaceti lety.\n\n\n"}
{"id": "1353674", "url": "https://cs.wikipedia.org/wiki?curid=1353674", "title": "Petr Hlavatý", "text": "Petr Hlavatý\n\nPetr Hlavatý (30. června 1958 Hořice v Pokrkonoší - 25. prosince 2017 Kolín) byl český zpěvák, pedagog a sbormistr. Byl externím spolupracovníkem Státní opery Praha a profesorem zpěvu v ZUŠ Františka Kmocha v Kolíně. Jako umělecký vedoucí a sbormistr vedl v minulosti sbor Akademického gymnázia ve Štěpánské ulici v Praze a smíšený pěvecký sbor Cantores Cantant při ZUŠ Františka Kmocha v Kolíně.\n\nAbsolvoval na pražské HAMU a po sametové revoluci krátce vystupoval v Národním divadle na jevišti Státní opery, kde nadále zůstával jako externista. Spolupracoval s předními symfonickými orchestry, velkou řádkou filharmonických těles s váženými dirigenty (Libor Pešek, Jiří Bělohlávek, Václav Neumann, Vladimír Válek a další). Byl sólistou Komorní opery v Praze. Účinkoval jako sólista v provedení Mozartova Requiem ve Francii (dirigoval slavný Yehudi Menuhin) za účasti významných zpěváků. Považoval se za příznivce skladatelů klasické a církevní tvorby, snažil se o jejich propagování a autentické nastudování a provádění. Oratorní a písňová tvorba českých a světových autorů (Dvořák, Smetana, Martinů, Schubert, Janáček a další) mu byla bližší než operní scéna. \n\nDlouhá léta působil jako pedagog na Akademickém gymnáziu v Praze, kde vedl i tamní smíšený sbor. Později začal také vyučovat zpěv na Základní umělecké škole Františka Kmocha v Kolíně. Pod jeho rukama prošly desítky laureátů pěveckých soutěží a členů dnešních operních divadel. Za pedagogickou práci a přístup k umění byl třikrát oceněn Společností Jana Masaryka a byla mu udělena Pamětní medaile Cti a vděčnosti.\n\nOd roku 2013 převzal malý sboreček Církve československé husitské a vybudoval z něj po nastudování náročnějších sborových skladeb a rozšíření o své žáky sbor Cantores Cantant pod Základní uměleckou školou v Kolíně. Dnes má tento sbor cca 25 členů a jeho repertoár je zaměřen na klasickou a církevní tvorbu. Sbor vystupuje zpravidla v kostelech v Kolíně, Kutné Hoře, Praze, Hradci Králové. Z významných skladeb, které sbor nastudoval, je možné jmenovat Dvořákovo Stabat Mater, Mozartovo Requiem nebo jeho Korunovační.\n\nPetr Hlavatý zemřel 25. prosince 2017 v kolínské nemocnici. Poslední rozloučení proběhlo 3. ledna 2018 v kolínském chrámu sv. Bartoloměje při zádušní mši celebrované kardinálem Dominikem Dukou. Na přání zesnulého zaznělo Mozartovo Requiem.\n"}
{"id": "1353684", "url": "https://cs.wikipedia.org/wiki?curid=1353684", "title": "Stewball", "text": "Stewball\n\nStewball (nebo také Skewball) je píseň o dostihovém koni. Patřila mezi takzvané „broadsheet“ balady, tj. písně šířené na jednostranně potištěných volných listech papíru zejména na Britských ostrovech a v Severní Americe od 16. do 19. století.\n\nV původním textu je oslavován dostihový kůň, jehož jméno bylo psáno jako „Squball“, „Sku-ball“ nebo „Stewball“. Jeho jméno naznačuje, že se jednalo o strakatého koně, který se anglicky nazývá „skewbald“. Tento kůň se narodil v roce 1741 a do svých jedenácti let byl považován za nejlepšího koně své doby. Závodil nejdříve v Anglii a později v Irsku. Jeho nejslavnějším závodem se stal dostih na pláních u irského Kildare, v němž porazil favorizovanou šedou klisnu, jejímž majitelem je neoblíbený Sir Ralph Gore. A právě o tomto vítězství vypráví píseň. \n\nNejstarší tištěná verze pochází z roku 1784. Píseň se stala velmi oblíbenou a brzy vzniklo několik verzí textu. Do roku 1828 se pod názvem \"Stewball\" rozšířila i do Ameriky, kde vznikly další verze. Stala populární zejména mezi černými otroky na jihu. Tuto verzi nahrál v roce 1940 Lead Belly a v roce 1950 také skupina The Weavers. Další odlišné verze nahrál Woody Guthrie, z nichž převzala takzvanou kovbojskou verzi upravenou jako waltz skupina The Greenbriar Boys a v roce 1961 ji vydala na albu \"New Folks\". Tuto verzi záhy převzala a velmi zpopularizovala skupina Peter, Paul and Mary. Po nich následovali v roce 1964 Joan Baezová a Chad Mitchell Trio a v roce 1966 The Hollies.\n\nJako původní anglické verze (s původní melodií) můžeme považovat verze, které nahráli v roce 1971 Steeleye Span na albu \"Ten Man Mop or Mr. Reservoir Butler Rides Again\"s názvem \"Skewball\" a v roce 1976 Andy Irvine s názvem \"The Plains Of Kildare\".\n\nHugues Aufray nazpíval v roce 1966 francouzskou verzi s názvem \"Stewball\" s textem, který napsal s Pierrem Delanoë. Text vypráví tragickou vzpomínku chlapce na dostih, v němž zahynul bílý kůň, do kterého otec vložil všechno své jmění. Tuto verzi nazpíval v roce 2011 Alpha Blondy ve stylu reggae.\n\nFrancouzský text se stal také předlohou pro českou verzi. Píseň Milana Dvořáka s názvem \"Kdysi byl mojí láskou\" a s textem, který je v podstatě překladem francouzského, vyšla na albu \"Trampské perly 4\" v podání Radky Smíškové.\n\nMelodii použili v roce 1971 John Lennon a Yoko Ono pro píseň \"Happy Xmas (War Is Over)\".\n"}
{"id": "1353685", "url": "https://cs.wikipedia.org/wiki?curid=1353685", "title": "Albert Michnáč", "text": "Albert Michnáč\n\nAlbert Michnáč (* 18. října 1998, Praha, Česko) je český hokejový útočník hrající kanadskou juniorskou ligu OHL v týmu Mississauga Steelheads.\n\nMichnáč je defenzivním útočníkem a tvůrcem hry, kterého odchovala pražská Sparta. Od sezóny 2013/14 začal nastupovat za mládežnické reprezentační výběry, ale nominace na velké turnaje se mu vyhýbaly. Před sezónou 2016/17 byl v CHL Import Draftu vybrán juniorským kanadským týmem Guelph Storm, který hrál v lize OHL a kam také zamířil. Zde hrál jednu sezónu a poté ve stejné lize přesídlil do Mississaugy Steelheads, kde se mu v sezóně 2017/18 dařilo v produktivitě natolik, že si vysloužil nominaci na světový šampionát juniorů 2018 v americkém Buffalu, kde nastupoval v útoku s Filipem Zadinou a Martinem Nečasem.\n\n"}
{"id": "1353686", "url": "https://cs.wikipedia.org/wiki?curid=1353686", "title": "Alan Dundes", "text": "Alan Dundes\n\nAlan Dundes (8. září 1934 – 30. března 2005) byl americký folklorista, působil na University of California v Berkeley. \n\nJeho práce byla rozhodující k ustanovení folkloristiky jako akademické disciplíny v USA. Je autorem 12 knižních publikací (a řady studií) a editorem či spoluautorem dvanácti dalších. Jeden z jeho nejpozoruhodnějších článků se nazývá \"Seeing is Believing\" („Vidět znamená věřit“), ve kterém uvedl, že Američané oceňují zrak více než ostatní smysly.\n\nZavedl pojem \"alomotiv\" (vytvořený obdobně jako \"allomorf\", doplňující koncept \"motifém\" (od \"morfém\"), který zavedl Kenneth L. Pike), jako koncept, který se má použít při analýze struktur pohádek z hlediska motivů v nich identifikovaných.\n\nDundes navštěvoval univerzitu v Yaleu, kde studoval angličtinu a seznámil se se svou ženou Carolyn. Ovšem dříve než svá studia zde dokončil, přihlásil se Dundes do ROTC (Reserve Officers' Training Corps), a cvičil, aby se stal námořním komunikačním důstojníkem. Když se ukázalo, že loď, na kterou má být vyslán, a která byla umístěna v Neapolském zálivu, už měla komunikačního důstojníka, požádal Dundes o jiné místo na témže plavidle. Tak strávil dva roky údržbou artilerie na lodi ve Středozemním moři. Po dokončení své služby, navštěvoval Dundes univerzitu v Indianě, aby zde získal doktorát z folkloristiky. V Indianě studoval pod otcem amerického folkloru Richardem Dorsonem. Rychle se ustavil jako síla, kterou je třeba na poli folkloristiky počítat. Absolvoval studia velmi rychle a poté odešel vyučovat na univerzitu v Kansasu, kde zůstal pouze rok, než mu byla nabídnuto místo na katedře antropologie na Kalifornské univerzitě v Berkeley, kde vyučoval folklór. Dundes zastával tuto pozici 42 let, až do své smrti v roce 2005.\n\nAlan Dundes byl výborným lektorem, jeho kurz Úvod do folkloru přitahoval mnoho studentů. V tomto kurzu byli studenti seznámeni s mnoha různými formami folklóru, od mýtů, legend a příběhů až po přísloví, hádanky, vtipy, hry, folkspeech (slang) až po lidovou víru a stravování. Pro splnění tohoto kurzu musel každý student shromáždit, identifikovat a analyzovat 40 projevů folklóru. Celý tento materiál (asi 500 000 položek) je umístěn a katalogizován v archivu folkloru Berkeley. Dundes také vedl kurzy o americkém folklóru a psychoanalytickém přístupu k folklóru (jeho oblíbený přístup), a dále absolventské semináře o mezinárodních dějinách folkloristiky a o historii a vývoji folklórní teorie.\n\nKe konci svého života Dundes obdržel od bývalého studenta šek v hodnotě 1 000 000 dolarů. Dárce si přál zůstat anonymní. Alan Dundes tyto peníze použil k založení nadačního fondu na podporu studia folkloristiky na univerzitě.\n\nPředtím, než může být termín folkloristika jasně definován, je třeba si uvědomit, že pojmy folklor a tradice jsou definovány mnoha různými způsoby. Zatímco někteří používají slovo folk jen ve spojitosti s prostředím tradiční venkovské kultury nebo vzdálených kultur, Alan Dundes nazývá tuto definici \"nesprávným a úzkým konceptem lidu jako negramotného v gramotné společnosti\" (Devolutionary Premise, 13). On sám definuje lid jako: dvě nebo více osob, které mají společný znak a vyjadřují svou sdílenou identitu prostřednictvím tradic. Dundes vysvětluje tento bod nejlépe v jeho eseji The Devolutionary Premise in Folklore Theory (1969):\n\"Lidová nebo selská společnost je jen jedním příkladem, lidu“ ve folkloristickém smyslu. Každá skupina lidí, která sdílí společný integrační faktor, např. městská skupina, jako je odborová organizace, může míti a má folklór. \"Folk\" je flexibilní koncept, který se může vztahovat k národu (jako v americkém folklóru), nebo jedné rodině. Kritickým problémem při definování folkloru je: jaké skupiny ve skutečnosti folklorní tradice mají? \"(Důraz v originále, viz poznámka pod čarou 34, 13)\nS touto rozšířenou společenskou definicí lidu se také objevil širší pohled na materiál považovaný za folklór, který zahrnuje, jak poukazuje William Wilson, \"věci, které lidé tvoří slovy (verbální tradice), věci, které vytvářejí rukama (materiální tradice), a co působí se svými činy (běžné zvyklosti) \"(2006, 85).\n\nDalší implikací tohoto širšího vymezení pojmu folk, podle Dundese je, že folkloristická práce je spíše interpretační a vědecká než popisná nebo věnovaná výhradně uchování folkloru. V roce 1978 ve sbírce své vědecké práce Essays in Folkloristics, Dundes v předmluvě prohlašuje: \"Folkloristika je vědecké studium folkloru stejně jako lingvistika je vědecká studie jazyka. [. . .] To implikuje důslednou intelektuální disciplínu s určitým pokusem aplikovat teorii a metodu na folklorní materiály „(vii). Jinými slovy, Dundes zastává používání folkloristiky jako preferovaného termínu pro akademickou disciplínu věnovanou studiu folkloru.\n\nPodle Dundese bude folkloristická práce pravděpodobně důležitá i v budoucnosti. Dundes píše: \"Folklór je univerzální: folklor zde vždy byl a se vší pravděpodobností vždy bude. Dokud bude docházet k lidské interakci za využití tradičních forem komunikace, budou folkloristé i nadále mít zlaté příležitosti ke studiu folklóru \"(Devolutionary Premise, 19) Podle folkloristy Williama A. Wilsona \"studium folkloru není jen příjemným zážitkem, který je užitečný především pro ukrácení dlouhé chvíle. Spíše je to ústřední a zásadně důležité pro naši snahu porozumět vlastnímu chování a chování našich spoluobčanů \"(2006, 203).\n\n\n 1. Fox, Margalit (2005-04-02). \"Alan Dundes, 70, Folklorist Who Studied Human Custom, Dies\". The New York Times. Retrieved 2008-10-31.\n"}
{"id": "1353687", "url": "https://cs.wikipedia.org/wiki?curid=1353687", "title": "Radim Šalda", "text": "Radim Šalda\n\nRadim Šalda (* 18. února 1999, Pardubice, Česko) je český hokejový obránce hrající kanadskou juniorskou ligu QMJHL v týmu Saint John Sea Dogs.\n\nŠalda se narodil v Pardubicích, ale hokej začínal hrát v žákovských týmech Hronova, odkud odešel do mladšího dorostu Hradce Králové. Tam s klubem vyhrál titul v sezónách 2013/14 a 2014/15. Ve druhé ze dvou jmenovaných sezón začal Česko reprezentovat v mládežnických výběrech. Jeho první větší reprezentační akcí byl Světový pohár do 17 let 2016, na který navázal o několik měsíců později ve vítězném Memoriálu Ivana Hlinky. V reprezentaci osmnáctiletých pokračoval také v sezóně 2016/17, ve které byl nominován na MS 18'. V té sezóně už byl ve svých 16 letech oporou královéhradeckého juniorského týmu, plus byl také zapůjčen pro baráž do Litoměřic a po sezóně byl draftován do CHL týmem Saint John Sea Dogs hrajícím v kanadské juniorské lize QMJHL. Tam odešel před sezónou 2017/18 ve které premiérově nastupoval za českou juniorskou reprezentaci a to i na světovém šampionátu 2018 v americkém Buffalu.\n\n\n"}
{"id": "1353688", "url": "https://cs.wikipedia.org/wiki?curid=1353688", "title": "Namhä", "text": "Namhä\n\nOkres Namhä ( – \"Namhä gun\") je okres v provincii Jižní Kjongsang v Jižní Koreji. Má rozlohu přibližně 357 čtverečních kilometrů a v roce 2011 v něm žilo přes padesát tisíc obyvatel.\n\nLeží na jihozápadě provincie Jižní Kjongsang a jedná se o ostrovní okres skládající se z velkého ostrova Namhädo, menšího Čchangsŏndo, tří ještě menších ostrovů Čodo, Hodo a Nodo a ještě dalších 73 neobydlených ostrůvků.\n"}
{"id": "1353692", "url": "https://cs.wikipedia.org/wiki?curid=1353692", "title": "Petr Silný", "text": "Petr Silný\n\nPetr Silný (* 7. dubna 1981) je bývalý český fotbalista, obránce a záložník.\n\nV české lize hrál za FC Slovan Liberec. Nastoupil v 10 ligových utkáních. V nižších soutěžích hrál i za FK Arsenal Česká Lípa.\n\n\n"}
{"id": "1353699", "url": "https://cs.wikipedia.org/wiki?curid=1353699", "title": "Kaple svatého Vojtěcha (Kounov)", "text": "Kaple svatého Vojtěcha (Kounov)\n\nKaple svatého Vojtěcha se nachází asi 1,5 km severoseverovýchodně od obce Kounov na svahu náhorní planiny Na Rovinách na stavebním pozemku parcelní číslo 90 (katastrální území Kounov u Rakovníka).\n\nKaple byla postavena na přelomu 17. a 18. století (letopočet, uvedený v interiéru na schodišti kruchty, uvádí rok 1706) pravděpodobně na místě starší kaple. Nachází se podle pověsti na místě, kde svatý Vojtěch v roce 992 po dlouhém období sucha modlitbami vyprosil déšť. První kaple na tomto místě byla údajně postavena již v roce 999.\n\nKe kapli se konaly každoroční pouti až do roku 1948, kdy byly komunistickým režimem zakázány. Pouť probíhala první neděli po svátku svatého Vojtěcha. Tradice poutí byla obnovena v roce 2006.\n\nKaple je v pramenech v roce 1829 uváděna jako stavba v ubohém stavu, v roce 1831 byla opravena. Severozápadně od kaple se nacházela poustevna, která je doložena již před rokem 1841. Na fotografii z roku 1948 jsou ještě patrné zbytky stavby (již bez střechy). V následujících letech byla stavba zbořena.\n\nKaple byla zapsána jako kulturní památka na základě rozhodnutí Krajského střediska státní památkové péče a ochrany přírody ze dne 26. ledna 1973.\n\nOd roku 2010 proběhla oprava kaple.\n\nKaple je orientována ve směru jih - sever. Má obdélníkový tvar a na severu půlkruhovou apsidu. Kamenná stavba z lomového opukového kamene je místy doplněná cihelným zdivem.\n\nKaple má hlavní vstup v jižním průčelí, další dva boční vstupy jsou naproti sobě v bočních stěnách. Dveře jsou původní, dřevěné s úhlopříčně kladenými prkny. Nad vstupy jsou půlkruhově zaklenutá okna, která osvětlují interiér.\n\nPrůčelí je omítnuto štukovou omítkou a zdobeno lizénami a nárožními pilastry, okolo oken jsou štukové šambrány. V jižním průčelí je nad hlavním vstupem profilovaná římsa. Ve štítu nad hlavní římsou je nika zaklenutá konchou, ve které je umístěna pískovcová socha svatého Vojtěcha. Po stranách niky jsou pilastry. Štít je ozdoben koulemi a obelisky. Průčelí apsidy je hladké bez ozdob.\n\nKrov je hambalkový bez vaznic. Střecha je valbová krytá bobrovkami. V devatenáctém století byl na střeše sanktusník (patrný na fotografii z roku 1897), který byl koncem devatenáctého století odstraněn. Následně byl zvon umístěn na vrcholu štítu jižního průčelí (patrný na fotografiích z první poloviny dvacátého století).\n\nInteriér má rovný strop. Kněžiště od lodi odděluje kamenný stupeň. Podlaha je z kamenných dlaždic. Okenní i dveřní niky jsou zaklenuty segmentově. Ve stěně po stranách kněžiště se nachází dvě dvojice nik nad sebou. Niky jsou zaklenuty konchou, horní niky pak mají vloženou mušli. Okolo celého interiéru je hlavní římsa a nad ní fabion. Strop je zdoben štukovým zrcadlem, v rozích doplněným štukovými kruhy. Na jižní straně je dřevěná kruchta. Na schodech kruchty je uveden letopočet 1706.\n\nOltář z roku 1883 s obrazem svatého Vojtěcha a s patrně nejstarším vyobrazením kaple je umístěn v kostele svatého Bartoloměje v Rakovníku.\n\n"}
{"id": "1353701", "url": "https://cs.wikipedia.org/wiki?curid=1353701", "title": "Věra Müllerová", "text": "Věra Müllerová\n\nJméno a příjmení Věra Müllerová nosí více osob:\n"}
{"id": "1353715", "url": "https://cs.wikipedia.org/wiki?curid=1353715", "title": "Every Third Thought", "text": "Every Third Thought\n\nEvery Third Thought je druhé studiové album amerického herce a zpěváka Davida Duchovnyho. Vydáno bylo 9. února 2018. Předtím, než vyšlo na kompaktním disku a dlouhohrající gramofonové desce, bylo vydáno digitálně. Nahráno bylo v prosinci 2016 v brooklynském studiu Atomic Sound.\n\n"}
{"id": "1353716", "url": "https://cs.wikipedia.org/wiki?curid=1353716", "title": "Z mrtvého domu", "text": "Z mrtvého domu\n\nZ mrtvého domu je opera o třech dějstvích od Leoše Janáčka, jenž je současně autorem libreta, které vytvořil překladem a úpravou románu románu Fjodora Michajloviče Dostojevského z roku 1862. Je to také Janáčkova poslední opera a měla premiéru 12. dubna 1930 v Národním divadle v Brně, dva roky po autorově smrti.\n\nJanáček na opeře začal pracovat v únoru 1927 a dokončil ji 8. června 1928, a zřejmě si byl vědom, že je to jeho poslední opera. Proto se rozhodl porušit svůj zvyk vytvářet své postavy podle své múzy Kamily Stösslové, ačkoli téma osamělosti a odloučení poslední opery je možno zřetelně chápat jako reakci na její lhostejnost k jeho citům.\n\nV opeře se objevuje pouze jedna ženská postava a děj je umístěn do sibiřské věznice, kterou představuje velký sbor namísto několika výrazných postav. Dílo prakticky nemá hlavní děj jako celek, ale jednotlivé postavy líčí své životní příběhy, a ve druhém dějství se objevuje \"hra ve hře\".\n\nJanáček operu \"Z mrtvého domu\" před svou smrtí dokončil. Jeho žáci Břetislav Bakala a Osvald Chlubna však usoudili, že orchestrace zůstala nedokončena, a tak \"vyplnili\" rozsáhlé části partitury a závěr opery upravili tak, aby vyzněl optimističtěji. Další zásahy do textu pak udělal Ota Zítek, když změnil některé části textu nebo sled událostí. O několik desítek let později se stále více prosazovala původní verze, tak jak ji Janáček zamýšlel, a ta se také nakonec vžila. Nicméně některá provedení jsou dosud uváděna v novější podobě, kde konec příběhu vyznívá méně chmurně.\n\nOpera vyžaduje velké obsazení orchestru, včetně řetězů coby perkusního nástroje k navození zvuku věznice. Janáček také použil celé nebo zkrácené texty písně vězňů z Dostojevského.\n\nAranžmá opery ve formě suity dirigenta Františka Jílka byla provedena Brněnskou státní filharmonií.\n"}
{"id": "1353719", "url": "https://cs.wikipedia.org/wiki?curid=1353719", "title": "Moor Mother", "text": "Moor Mother\n\nMoor Mother (případně Moor Mother Goddess), vlastním jménem Camae Ayewa, je americká zpěvačka a básnířka. Vyrůstala v marylandském městě Aberdeen. Spolu s Rasheedah Phillips je členkou literárního a uměleckého kolektivu Black Quantum Futurism. Rovněž byla členkou punkrockové skupiny The Mighty Paradocs. Své první sólové album nazvané \"Fetish Bones\" vydala v září roku 2016. V listopadu 2019 vydala album \"Analog Fluids of Sonic Black Holes\".\n\n"}
{"id": "1353727", "url": "https://cs.wikipedia.org/wiki?curid=1353727", "title": "Púšan", "text": "Púšan\n\nPúšan(sanskrtsky पूषन् \"Pūṣan\") je védský bůh, ochránce dobytka a jezdí na voze taženém kozami. Také je ochráncem cest, jež chrání před vlky a bandity, průvodcem duší do podsvětí, přivádí nevěstu k ženichovi a navracuje ztracené a ukradené věci. Taktéž má funkci Súrjova posla. Jako ostatní Áditjové je některými autory řazen mezi sluneční božstva.\n\nUž od konce 19. století byl Púšan etymologicky spojován s řeckým Panem, bohem pastýřů a divočiny. Obě jména jsou odvozována od praindoevropského \"*Péhusōn\" či \"*Puhs(h)nés\" od kořene \"*-péh\" „chránit, živit (dobytek). Svými funkcemi mimo ochranu dobytka se však spíše podobá Hermovi, který je Panovým otcem. Etymologicky příbuzný může být také pruský bůh plodnosti země Pušaitis.\n"}
{"id": "1353728", "url": "https://cs.wikipedia.org/wiki?curid=1353728", "title": "Epifýza (část kosti)", "text": "Epifýza (část kosti)\n\nEpifýza je koncová část dlouhé kosti, na kterou naléhá metafýza se svou metafyzární chrupavkou (pokud kost roste) nebo bez ní (po zástavě růstu kosti).\n"}
{"id": "1353729", "url": "https://cs.wikipedia.org/wiki?curid=1353729", "title": "Podporujte akademii", "text": "Podporujte akademii\n\nPodporujte akademii (v anglickém originále \"Up the Academy\") je americká filmová komedie z roku 1980. Jejím režisérem byl Robert Downey Sr., zatímco na scénáři spolupracovali Tom Patchett a Jay Tarses. Ve filmu hráli Ralph Macchio, Barbara Bach, Ron Leibman a další. Malou roli (bez uvedení v titulcích) ve filmu měl také režisérův syn Robert Downey Jr. Pojednává o skupině nepřizpůsobivých studentů na vojenské škole. Na soundtracku k filmu se nachází například písně od Iggyho Popa, Lou Reeda či skupin The Modern Lovers a Blondie.\n\n"}
{"id": "1353732", "url": "https://cs.wikipedia.org/wiki?curid=1353732", "title": "Dwoisty Staw Gąsienicowy", "text": "Dwoisty Staw Gąsienicowy\n\nDwoisty Staw Gąsienicowy nebo jen Dwoisty Staw je soubor dvou ledovcových jezer nacházejících se v dolní části Zielone Gąsienicowe doliny ve Vysokých Tatrách v Polsku. Plesa leží v nadmořské výšce 1657 m na horním okraji pásma kosodřeviny.\n\n\n\n"}
{"id": "1353744", "url": "https://cs.wikipedia.org/wiki?curid=1353744", "title": "Vévoda z Cambridge", "text": "Vévoda z Cambridge\n\nVévoda z Cambridge (\"Duke of Cambridge\") je jedním z několika královských vévodských titulů ve Spojeném království. Titul (pojmenovaný podle města Cambridge v Anglii) je dědičný mezi členy královské rodiny mužského pohlaví a byl již udělen několikrát. Jeho vznik sahá do 17. století a je následníkem dřívějšího titulu \"Earl of Cambridge\". Několikrát zanikl a byl po více než stoleté přestávce obnoven v roce 2011, kdy byl udělen 29. dubna princi Williamovi v den jeho sňatku s Catherine Elizabeth Middletonovou.\n\nTitul byl poprvé udělen roku 1660 \"Charlesovi\", synu vévody z Yorku, pozdějšího krále Jakuba II. Stuarta. Formálně jej však nikdy neobdržel, neboť zemřel ve věku šesti měsíců. K prvnímu oficiálnímu vytvoření vévodství došlo v roce 1664, kdy titul získal \"James Stuart\" (1664–1667), druhý syn vévody z Yorku, ale i ten záhy zemřel a titul znovu zanikl. Podobně se vedlo dalším držitelům titulu, synům vévody z Yorku: \"Edgarovi\" (1667–1671) a \"Charlesovi\" (1677).\n\nZnovu byl titul vytvořen v roce 1706 a udělen \"Jiřímu Augustovi\", synu pozdějšího krále Jiřího I.. Když pak Jiří Augustus usedl na britský trůn jako Jiří II., titul splynul s titulem královským.\n\nK obnovení titulu došlo v roce 1850. Vévodou z Cambridge se stal princ Adolf Frederik (1774–1850), sedmý syn krále Jiřího III. Titul pak po jeho smrti v roce 1850 zdědil i jeho jediný syn \"Jiří\". Ten byl pak vyloučen z dědičnosti titulu, neboť jeho manželství bylo v rozporu z britským dědickým právem (Royal Marriages Act 1772) a titul jeho smrtí v roce 1904 na dalších více než 100 let znovu zanikl.\n\n29. dubna 2011, v den sňatku prince Williama s Catherine Elizabeth Middletonovou, bylo oznámeno že William obdržel tituly vévoda z Cambridge, hrabě ze Strathearnu a baron z Carrickfergusu. Listina udělující tyto tituly obdržela velkou pečeť dne 26. května 2011. Následníkem je jeho prvorozený syn princ George z Cambridge.\n\n"}
{"id": "1353746", "url": "https://cs.wikipedia.org/wiki?curid=1353746", "title": "Count Vaseline", "text": "Count Vaseline\n\nCount Vaseline, vlastním jménem Stefan Murphy, (* 70. léta 20. století) je irský zpěvák a kytarista. Byl frontmanem skupiny The Mighty Stef, která ukončila svou činnost po vydání čtyř alb v roce 2016. Murphy následně začal vystupovat sólově pod pseudonymem Count Vaseline. Později se z rodného Irska odstěhoval (mezitím krátce bydlel v Berlíně) do Atlanty v Georgii. V září 2016 vydal své první sólové album nazvané \"Yo No Soy Marinero\". Druhé, které dostalo název \"Cascade\", následovalo v roce 2017. Dvě písně z alba byly přímo inspirovány tehdejší volbou amerického prezidenta. Ještě téhož roku vydal své další album nazvané \"Tales from the Megaplex\". Na albu se nachází například píseň „Hail Hail John Cale“, která je poctou velšskému hudebníkovi Johnu Caleovi.\n"}
{"id": "1353757", "url": "https://cs.wikipedia.org/wiki?curid=1353757", "title": "Ørestad", "text": "Ørestad\n\nØrestad je moderní rozvíjející se městská čtvrť v hlavním městě Dánska, Kodani. Když byla navrhovaná, jako cíl bylo určeno, aby zde pracovalo 80 tisíc lidí, 20 tisíc lidí zde žil a stejný počet zde studoval. Jedná se o tzv. plánované město, rozvržení bylo navrhnuto najednou. Z centra sem vede linka metra, ve čtvrti se při budování kladl důraz na veřejnou dopravu. Nachází se zde budovy ve stylu moderní architektury, například obchodní centrum Field's, budova dánské filharmonie, stadion Royal Arena, či největší rezidenční budova a konferenční centrum Dánska.\n\n"}
{"id": "1353760", "url": "https://cs.wikipedia.org/wiki?curid=1353760", "title": "Oruro", "text": "Oruro\n\nOruro je město v Bolívii se zhruba 260 000 obyvateli, které je správním střediskem stejnojmenného departementu. Leží 230 km severozápadně od metropole země Sucre na úpatí hory Jach'a Ch'ankha v nadmořské výšce 3735 m a má extrémně chladné a suché klima typické pro region Altiplano. Nedaleko města se nachází vyschlé jezero Poopó, národní park Sajama a údolí Qala Qala s předkolumbovskými skalními kresbami. Orurem prochází Panamericana, je rovněž spojeno železnicí s chilským pacifickým přístavem Antofagasta.\n\nOruro založil v roce 1606 španělský conquistador Manuel de Castro del Castillo y Padilla; původně je nazval \"Villa San Felipe de Austria\" na počest krále Filipa III., současný název dostalo město podle domorodého kmene Uru. Jeho rozvoj je spojen s bohatými ložisky stříbra, cínu a wolframu, majitelem zdejších dolů byl multimiliardář Simón Iturri Patiño, jehož rezidence slouží jako muzeum. Město je také známé velkým karnevalem s procesím masek zvaným \"diablada\", který byl roku 2001 zapsán na seznam mistrovských děl ústního a nehmotného dědictví lidstva pod patronací UNESCO. Významnými památkami jsou také katedrála Nanebevzetí Panny Marie a věž Faro de Conchupata, na níž v roce 1851 poprvé zavlála bolivijská vlajka. Město má mineralogické muzeum a technickou univerzitu, je sídlem římskokatolické diecéze. V nedaleké vesnici Isallawi se narodil prezident Evo Morales.\n\n\n"}
{"id": "1353761", "url": "https://cs.wikipedia.org/wiki?curid=1353761", "title": "Jakub Lauko", "text": "Jakub Lauko\n\nJakub Lauko (* 28. března 2000 Praha, Česko) je český hokejový útočník hrající v týmu Providence Bruins. Draftován do NHL byl v roce 2018 v třetím kole týmem Boston Bruins na celkově 77. pozici.\n\nLauko se sice narodil v Praze, ale vyrůstal na Chomutovsku, kde také začínal s hokejem. Jakubův otec Roman Lauko je součástí managementu chomutovského klubu, kde vykonává roli vedoucího mužstva a v chomutovském klubu působí od roku 1991, takže Jakub měl k hokeji od mala velmi blízko. Už od svých 13 let nastupoval v chomutovském dresu mladšího dorostu, tedy s hráči až o 3 roky staršími. Od 15 let nastupoval za mládežnické reprezentační výběry a v roce 2016 byl účastníkem Světového poháru do 17 let, kde se stal druhým nejproduktivnějším hráčem. Po turnaji povýšil do chomutovského A týmu, kde v 16 letech 11. listopadu 2016 debutoval v domácím utkání proti pražské Spartě. Týden poté ve svém 4. extraligovém utkání poprvé skóroval a stal se nejmladším chomutovským střelcem historie a navíc prvním extraligovým střelcem narozeným v roce 2000. Před sezónou 2017/18 jej draftoval do systému elitních kanadských juniorských lig CHL tým Rouyn-Noranda Huskies, kam však Lauko odmítl odejít a pokračoval tak v Chomutově. V létě 2017 se zúčastnil Memoriálu Ivana Hlinky, kde s reprezentací do 18 let získal stříbrnou medaili a pomohl v 5 utkáních 4 góly a i když jej po turnaji trenér Pešán kritizoval za zbytečné fauly, tak jej přesto nominoval i na mistrovství světa juniorů na přelomu let 2017 a 2018. Zúčastnil se i MS juniorů 2020 kde ale kvůli zranění kolene stihl odehrát jen 6 vteřin úvodního zápasu proti Rusku.\n\n\n"}
{"id": "1353768", "url": "https://cs.wikipedia.org/wiki?curid=1353768", "title": "Svatá Justina", "text": "Svatá Justina\n\nSvatá Justina či Justýna může být jedna z těchto světic:\n\n"}
{"id": "1353774", "url": "https://cs.wikipedia.org/wiki?curid=1353774", "title": "Slimák žlutý", "text": "Slimák žlutý\n\nSlimák žlutý (\"Malacolimax tenellus\"), nazývaný také plžík žlutý, je slimákovitý plž náležící do rodu \"Malacolimax\". Popsal jej Otto Friedrich Müller, dánský přírodovědec, roku 1774. Vědeckými synonymy jsou: \"Arion melanocephalus\", \"Arion tenellus\" a \"Limax tenellus\". Tento až 5cm slimák se vyznačuje žlutou, na hlavě tmavší, barvou, kterou získává asi v 6. měsíci života. Nemá ulitu. Záměna může nastat s rodem \"Deroceras\".\n\nJeho domovinou je Evropa. Žije jak v severní a střední (vyskytuje se i na území Česka a sousedního Slovenska), tak i v části Pyrenejí a oblasti od Francie až po východní Evropu, kde žije v Rusku a Ukrajině. Dle jiných zdrojů se však ve východní Evropě nevyskytuje.\n\nSlimák se vyskytuje v oblastech v nadmořské výšce pod 1 700 metrů, vyloučena nicméně není ani výška vyšší. S tímto druhem se lze setkat převážně v lesích, preferovanými jsou především ty bukové, v nichž obývá stinná stanoviště na zemi. Ta opouští za deště či během noci, především v chladnějších obdobích. Tento slimák se živí hlavně houbami, lišejníky a zbytky rostlin. Rozmnožování probíhá pomocí kopulace či samooplození. Vajíčka o rozměrech 2 až 4 mm jsou kladena v shlucích o 15 až 35 například pod shnilé listy. Za 20 až 120 dní se z nich vylíhnou mláďata. Slimák žlutý se dožívá asi jednoho roku. Vyjma hlístic pro něj představují hrozbu i lidské aktivity. Protože je závislý na lesích, ztráta lesního biotopu pro něj představuje hrozbu. Stále však není ohrožení závažné a populace je stabilní až zvyšující se, proto Mezinárodní svaz ochrany přírody považuje slimáka žlutého za málo dotčený taxon.\n\n"}
{"id": "1353775", "url": "https://cs.wikipedia.org/wiki?curid=1353775", "title": "Vinicio Capossela", "text": "Vinicio Capossela\n\nVinicio Capossela (* 14. prosince 1965) je italský zpěvák a multiinstrumentalista, hrající na kytaru, klavír, akordeon a různé perkusní nástroje. Narodil se italským rodičům v německém Hannoveru, ale brzy se odstěhovali do italského regionu Emilia-Romagna. Počínaje rokem 1987 žije v Miláně. Do značné míry je inspirován americkým hudebníkem Tomem Waitsem, nahrál i několik coververzí jeho písní. Rovněž byl označován za spojovací most mezi Paolem Contem a Waitsem. V roce 2017 získal cenu Premio Tenco.\n\n"}
{"id": "1353783", "url": "https://cs.wikipedia.org/wiki?curid=1353783", "title": "Massimo Ranieri", "text": "Massimo Ranieri\n\nMassimo Ranieri, rodným jménem Giovanni Calone, (* 3. května 1951 Neapol) je italský zpěvák a herec. Zpěvu se věnoval od dětství a již v roce 1964 vydal pod pseudonymem Gianni Rock několik singlů. Později následovala řada dalších nahrávek a několik televizních vystoupení, avšak většího úspěchu se mu dostalo až s příchodem roku 1969, kdy v televizním vystoupení zazpíval píseň „'O Sole Mio“. Téhož roku vydal svou první dlouhohrající desku nazvanou \"Massimo Ranieri\". Jako herec vystupoval jak v televizi, tak i v divadle a filmu. V roce 2017 získal cenu Premio Tenco.\n\n"}
{"id": "1353789", "url": "https://cs.wikipedia.org/wiki?curid=1353789", "title": "Camané", "text": "Camané\n\nCamané, vlastním jménem Carlos Manuel Moutinho Paiva dos Santos Duarte, (* 20. prosince 1966 Oeiras) je portugalský zpěvák, zabývající se stylem fado. Své první album \"Uma Noite de Fados\", jehož producentem byl José Mário Branco, vydal v roce 1995. Branco se produkčně podílel na řadě jeho dalších alb. V roce 2017 přispěl na album, které nahrál David Fonseca u příležitosti nedožitých sedmdesátých narozenin anglického zpěváka Davida Bowieho. Camané zpíval v coververzi písně „Space Oddity“. V roce 2017 získal cenu Premio Tenco.\n\n"}
{"id": "1353797", "url": "https://cs.wikipedia.org/wiki?curid=1353797", "title": "Stockholm (album)", "text": "Stockholm (album)\n\nStockholm je první sólové studiové album zpěvačky Chrissie Hynde, členky skupiny The Pretenders. Vydáno bylo dne 10. června 2014 společností Caroline Records a na jeho produkci se podíleli Björn Yttling a Joakim Åhlund. Coby hosté na albu hráli například kanadský hudebník Neil Young či bývalý tenista John McEnroe (oba na kytary). Deska se umístila na 36. místě hitparády Billboard 200. Nahrána byla ve studiu Ingrid ve Stockholmu. Deska dostala svůj název právě podle tohoto města.\n\n\n"}
{"id": "1353798", "url": "https://cs.wikipedia.org/wiki?curid=1353798", "title": "Stockholm (rozcestník)", "text": "Stockholm (rozcestník)\n\nStockholm může být:\n\n"}
{"id": "1353799", "url": "https://cs.wikipedia.org/wiki?curid=1353799", "title": "Bernard Sumner", "text": "Bernard Sumner\n\nBernard Sumner (* 4. ledna 1956), také známý jako Bernard Albrecht, je anglický zpěvák, skladatel, hudebník a nahrávací producent. Je zakládajícím členem kapel Joy Division a New Order, a také byl jeden z prvních hudebníků, kteří se vydali směrem k realizaci electronicy a synthpopu.\n\nJe oceňován za upravování a progresi britské taneční muziky a popularizace technologických pokroků sekvencerů. V devadesátých letech spolupracoval s bývalým kytaristou The Smiths Johnnym Marrem v kapele Electronic.\n"}
{"id": "1353811", "url": "https://cs.wikipedia.org/wiki?curid=1353811", "title": "Dorothy Hamillová", "text": "Dorothy Hamillová\n\nDorothy Stuart Hamillová (* 26. července 1956 Chicago) je bývalá americká krasobruslařka. Vyhrála Nebelhorn Trophy 1971 a Pražskou brusli 1972, v letech 1974 až 1976 získala tři tituly seniorské mistryně USA v řadě. Na mistrovství světa v krasobruslení byla sedmá v roce 1972, čtvrtá v roce 1973, v letech 1974 a 1975 získala stříbrnou medaili a v roce 1976 vyhrála. Je rovněž olympijskou vítězkou z Innsbrucku 1976. Po olympiádě ukončila amatérskou kariéru a vystupovala v ledových show Ice Capades a Broadway on Ice, za představení Romea a Julie získala v roce 1983 Cenu Daytime Emmy, v letech 1984 až 1987 vyhrála čtyřikrát v řadě mistrovství světa profesionálů v krasobruslení. V roce 1993 vyhrála spolu s Mary Lou Rettonovou anketu agentury Associated Press o nejpopulárnějšího sportovce v USA.\n\nJejím prvním manželem byl v letech 1982–1984 zpěvák Dean Paul Martin, s druhým manželem Kennethem Forsythem má dceru Alexandru. Vydala autobiografickou knihu \"On and Off the Ice\", v níž uvedla, že od dětství trpí dědičnou chronickou depresí. V roce 2000 byla uvedena do World Figure Skating Hall of Fame a v roce 2007 do Connecticut Women's Hall of Fame.\n\n"}
{"id": "1353813", "url": "https://cs.wikipedia.org/wiki?curid=1353813", "title": "2018 ve fotografii", "text": "2018 ve fotografii\n\nTento článek obsahuje významné fotografické události v roce 2018.\n\n\n\n\n\n\n\n\n\n\n\n\n\n\n\n\nPřehled vybraných významných výstav:\n\n\n\n\n\n\n\n\n\n\n\n\n\n\n\n"}
{"id": "1353814", "url": "https://cs.wikipedia.org/wiki?curid=1353814", "title": "Otto Friedrich Müller", "text": "Otto Friedrich Müller\n\nOtto Friedrich (nebo Frederik) Müller (11. března 1730 Kodaň – 26. prosince 1784 Kodaň) byl dánský přírodovědec, jeden z průkopníků v oblasti výzkumu fauny Dánska a Norska, autor klasifikace více než 3 000 druhů.\n\nOtto Friedrich Müller se narodil v Kodani. Vzdělání získal na zdejší univerzitě, nejprve studoval teologii a poté právo. Přivydělával si i jako hudebník. Poté 17 let působil jako vychovatel ve rodině vdovy po bývalém premiérovi. S nejstarším synem několik let cestoval. V roce 1767 se usadil v Kodani a bohatě se zde oženil.\n\nVěnoval se především malakologii, je ale znám i jako entomolog, ornitolog a botanik. Byl členem Academia Caesarea Leopoldina, Královské švédské akademie věd, Francouzské akademie věd a berlínské „Společnosti přátel přírodních věd“.\n\nKromě jiného poprvé popsal například mlže \"Chlamys islandica \" (1776), slimáka žlutého (\"Malacolimax tenellus\", 1774) nebo rod z řádu buchanek: \"Cyclops\" (1776).\n\nNa jeho počet byl pojmenován rod \"Muellera\" L.f. z čeledi bobovité (Fabaceae).\n\n\n"}
{"id": "1353816", "url": "https://cs.wikipedia.org/wiki?curid=1353816", "title": "1918 ve fotografii", "text": "1918 ve fotografii\n\nTento článek obsahuje významné fotografické události v roce 1918.\n\n\n\n\n\n\n\n\n"}
{"id": "1353817", "url": "https://cs.wikipedia.org/wiki?curid=1353817", "title": "Kostel svatého Jozefa (Jistebná)", "text": "Kostel svatého Jozefa (Jistebná)\n\nKostel svatého Jozefa (polsky: \"Kościół św. Józefa\") je historický římskokatolický dřevěný filiální kostel v obci Jistebná, gmina Jistebná, okres Těšín, Slezské vojvodství. Kostel stojí uprostřed osady Mlaskawka. Je filiálním kostelem farnosti Panny Marie z Fátimy v Stecówce děkanát Jistebná diecéze bílsko-żywiecká.\n\nDřevěný kostel je součástí Stezky dřevěné architektury v Slezském vojvodství.\n\nPůvodně postavena v Javořince v osadě Třicatek na místě kapličky Panny Marie z Fátimy z roku 1866. V roce 1947 byl postaven nový dřevěný kostel, jako poděkování obyvateli za přežití druhé světové války. V letech 1996–1997 byl přenesen do osady Mlaskawka v Jistebné.\n\nKostel je jednolodní dřevěná roubená stavba zakončena polygonálním kněžištěm. Vstup je v průčelí krytý pultovou střechou. Střecha je sedlová krytá plechem, původně byla krytá šindelem. Věž je vsazena nad průčelím lodi je zakončena jehlanovou střechou s plechovou krytinou.\n\nInteriér je prostý. V hlavním oltáři se nachází dřevěný kříž, který vytvořil Józef Bock z Mlaskawky. Dřevorytiny křížové cesty a tabernákulum v podobě kapličky vytvořil Jan Krężelok z Koniakowa.\n\nV Jistebné se nacházejí další sakrální stavby. V osadě Kubalonka je kostel svatého Kříže z roku 1779, v osadě Stecówka je kostel Panny Marie z Fátimy z let 1857–1859 a v osadě Andziołówce votivní kaple rodiny Konarzewských z roku 1922.\n\n\n"}
{"id": "1353821", "url": "https://cs.wikipedia.org/wiki?curid=1353821", "title": "Eli and the Thirteenth Confession", "text": "Eli and the Thirteenth Confession\n\nEli and the Thirteenth Confession je druhé studiové album americké zpěvačky Laury Nyro. Vydáno bylo v březnu roku 1968 společností Columbia Records a spolu se zpěvačkou jej produkoval Charles Calello. Calello je rovněž aranžérem písní. Deska se umístila na 181. příčce hitparády Billboard 200. Časopis \"Uncut\" desku zařadil mezi sto nejlepších alb všech dob. V roce 2002 bylo album vydáno v remasterované verzi se třemi bonusovými nahrávkami.\n\nAutorkou všech skladeb je Laura Nyro.\n\n"}
{"id": "1353823", "url": "https://cs.wikipedia.org/wiki?curid=1353823", "title": "St. Louis Film Critics Association Awards 2004", "text": "St. Louis Film Critics Association Awards 2004\n\n1. ročník předávání cen asociace St. Louis Film Critics Association se konal dne 10. února 2005.\n\nNejlepší film: \"Letec\"\n\nNejlepší film (komedie/muzikál): \"Bokovka\"\n\nNejlepší cizojazyčný film: \"Příliš dlouhé zásnuby\" (Francie) a \"Motocyklové deníky\" (Brazílie) (remíza)\n\nNejlepší režie (komedie/muzikál): Alexander Payne – \"Bokovka\"\n\nNejlepší režie (drama): Martin Scorsese – \"Letec\"\n\nNejlepší scénář: \"Bokovka –\"  Alexander Payne a Jim Taylor\n\nNejlepší mužský výkon v hlavní roli: Jamie Foxx – \"Ray\"\n\nNejlepší ženský výkon v hlavní roli: Hilary Swank – \"Million Dollar Baby\"\n\nNejlepší mužský výkon ve vedlejší roli: Thomas Haden Church – \"Bokovka\"\n\nNejlepší ženský výkon ve vedlejší roli: Cate Blanchett – \"Letec\"\n\nNejlepší animovaný film: \"Úžasňákovi\"\n\nNejlepší hudba: \"Ray\"\n\nNejlepší vizuální efekty: \"Úžasňákovi\" a \"Svět zítřka\"\n\nNejlepší výprava: \"Svět zítřka\" \"a Letec\" (remíza)\n\nNejlepší kamera: Zhato Xiaoding – \"Klan létajících dýk\"\n\nNejlepší dokument: \"Fahrenheit 9/11\"\n"}
{"id": "1353824", "url": "https://cs.wikipedia.org/wiki?curid=1353824", "title": "Echinococcus felidis", "text": "Echinococcus felidis\n\nEchinococcus felidis (Ortlepp, 1937) je drobná tasemnice z čeledi Taeniidae parazitující ve střevech lvů (\"Panthera leo\") a hyen v Africe. Mezihostitelem jsou velcí afričtí býložravci, přesné spektrum mezihostitelů však není známo. \"E. felidis\" je sesterským druhem \"E. granulosus\", jemuž je i nejvíce podobný morfologicky i geneticky. Původně byl považován za genetickou variantu \"E. granulosus\" a byl označován jako tzv. lví kmen. Ze všech zástupců rodu \"Echinococcus\" je asi nejméně prozkoumaný.\n"}
{"id": "1353826", "url": "https://cs.wikipedia.org/wiki?curid=1353826", "title": "Konstal 102Na", "text": "Konstal 102Na\n\nKonstal 102Na je polská dvoučlánková tramvaj, která byla vyráběna na začátku 70. let 20. století podnikem Konstal a která byla odvozena od vozu Konstal 102N. Úzkorozchodná verze byla označena jako 803N. Celkem bylo vyrobeno 432 vozů této kloubové tramvaje, jež našla uplatnění u polských dopravních podniků.\n\nKonstrukční řešení tramvaje 102Na vycházelo z jednosměrného dvoučlánkového vozu 102N; 102Na je jednosměrný šestinápravový motorový tramvajový vůz. Vozová skříň tramvaje se skládá ze dvou článků, každý z nich je usazen na vlastním krajním podvozku a společném podvozku středním, kde se nachází i kloubový mechanismus spojující obě části karoserie. Zatímco oba krajní podvozky je vybaveny dvěma trakčními motory, z nichž každý pohání jednu nápravu (celkem tedy čtyři hnací nápravy), střední podvozek je běžný (bezmotorový). V každém článku se v pravé bočnici nacházejí dvoje skládací dveře ovládané elektricky. Elektrický proud je z trolejového vedení odebírán pantografem umístěným na střeše předního článku. Sedačky pro cestující jsou po celém voze rozmístěny systémem 1+1. V přední části vozu se nachází oddělená kabina řidiče, který ovládá tramvaj jízdním a brzdovým pedálem. Do tohoto typu tramvaje je možno montovat podvozky jak pro normální rozchod kolejí 1435 mm, tak i pro rozchod 1000 mm.\n\n\nV letech 1970–1973 bylo vyrobeno celkem 435 vozů 102Na, 20 vozů 102NaW, 23 vozů 102Nd a 171 vozů 803N. Byly určeny výhradně pro Polsko (Čenstochová, Krakov, Gdaňsk, Katovice a přilehlý region GOP, Poznaň, Vratislav, Bydhošť, Toruň, Štětín a Lodž).\n\nDo Štětína bylo v roce 1971 dodáno 10 tramvají 102Na (evidenční čísla 601–610). Dalších vozů se Štětín dočkal v letech 1989 a 1972, kdy bylo dodáno zbylých 20 tramvají (do ev. č. 630). Během let 1989 a 1990 byla odepsána část vozů 102Na. V letech 1994–1995 byly štětínské dvoučlánkové vozy modernizovány v Krakově. Rekonstrukcí prošla vozová skříň: rekonstruován byl interiér, místo jednoho předního světlometu byly dosazeny dva. Další tramvaje byly vyřazeny v letech 2004–2005. Poslední vozy 102Na jezdily až do roku 2007. Dva jsou zachovány jako historické (ev. č. 604 a 606).\n"}
{"id": "1353830", "url": "https://cs.wikipedia.org/wiki?curid=1353830", "title": "Fur (jazyk)", "text": "Fur (jazyk)\n\nFur (furem: \"bèle fòòr\" nebo \"fòòraŋ bèle\", arabsky: فوراوي, též zvaný konjara) je furský jazyk, kterým se mluví v západní Súdánu (region Dárfúr). Mluví jím asi 745 000 lidí.\n\nJe to jeden z nejrozšířenějších jazyků Dárfúru. V jazyce fur vysílá Radio Dabanga (krom toho vysílá i v dalších jazycích).\n"}
{"id": "1353832", "url": "https://cs.wikipedia.org/wiki?curid=1353832", "title": "St. Louis Film Critics Association Awards 2005", "text": "St. Louis Film Critics Association Awards 2005\n\n2. ročník předávání cen asociace St. Louis Film Critics Association se konal dne 8. ledna 2006.\n\nZkrocená hora\n\nTsotsi • Jihoafrická republika\n\nAng Lee – \"Zkrocená hora\"\n\nZkrocená hora – Larry McMurtry a Diana Ossana\n\nHeath Ledger – \"Zkrocená hora\"\n\nJudi Dench – \"Show začíná\"\n\nGeorge Clooney – \"Syriana\"\n\nRachel Weisz – \"Nepohodlný\"\n\nNesvatbovi\n\nKing Kong\n\nPutování tučňáků\n\nSin City – město hříchu\n"}
{"id": "1353833", "url": "https://cs.wikipedia.org/wiki?curid=1353833", "title": "Poruba (album)", "text": "Poruba (album)\n\nPoruba je studiové album českého písničkáře Jaromíra Nohavici. Vydáno bylo v listopadu 2017 a jeho producentem byl Dalibor Cidlinský Jr. Nahrávání desky začalo na jaře 2017, později bylo přerušeno a následně se pokračovalo. Svůj název deska dostala podle stejnojmenné části Ostravy, kde Nohavica vyrůstal.\n\nAutorem všech skladeb je Jaromír Nohavica.\n"}
{"id": "1353837", "url": "https://cs.wikipedia.org/wiki?curid=1353837", "title": "St. Louis Film Critics Association Awards 2006", "text": "St. Louis Film Critics Association Awards 2006\n\n3. ročník předávání cen asociace St. Louis Film Critics Association se konal dne 7. ledna 2007.\n\n\nSkrytá identita\n\nFaunův labyrint \n\nMartin Scorsese – \"Skrytá identita\"\n\nKrálovna – Peter Morgan\n\nForest Whitaker – \"Poslední skotský král \"\n\nHelen Mirren – \"Královna\"\n\nDjimon Hounsou – \"Krvavý diamant\"\n\nJennifer Hudson – \"Dreamgirls\"\n\nAuta\n\n\"Barevný závoj\"\n\n\nNepříjemná pravda\n\nRunning with Scissors\n\nLet číslo 93\n"}
{"id": "1353839", "url": "https://cs.wikipedia.org/wiki?curid=1353839", "title": "St. Louis Film Critics Association Awards 2007", "text": "St. Louis Film Critics Association Awards 2007\n\n4. ročník předávání cen asociace St. Louis Film Critics Association se konal dne 24. prosince 2007.\n\nTahle země není pro starý\n\nJuno\n\n\"Skafandr a motýl –\" Francie/Spojené státy americké\n\nEthan Coen a Joel Coen – \"Tahle země není pro starý\"\n\nDiablo Cody – \"Juno\"\n\nDaniel Day-Lewis – \"\"Až na krev\"\"\n\nEllen Page – \"Juno\"\n\nCasey Affleck – \"Zabití Jesseho Jamese zbabělcem Robertem Fordem\"\n\nAmy Ryan – \"Gone, Baby, Gone\"\n\n\"Ratatouille\"\n\nRoger Deakins – \"Zabití Jesseho Jamese zbabělcem Robertem Fordem\"\n\nStephen Sondheim – \"\"\n\n\n\"Sicko\"\n\n\nBratři Solomonovi\n"}
{"id": "1353840", "url": "https://cs.wikipedia.org/wiki?curid=1353840", "title": "Milan Klouček", "text": "Milan Klouček\n\nMilan Klouček (* 30. dubna 1998, Pardubice, Česko) je český hokejový brankář hrající českou Extraligu v týmu HC Dynamo Pardubice.\n\nKlouček se jako pardubický rodák zařadil mezi další odchovance pardubického hokeje, kde až na krátká hostování působil do roku 2018. I když už od svých 15 let chytal za mládežnické reprezentační výběry, tak na větší akci se podíval až v 19 letech, kdy byl nominován na juniorský světový šampionát 2018 v americkém Buffalu, kde ovšem jako třetí brankář ani jednou nenastoupil. Více se mu dařilo na klubové úrovni, když nastoupil v české extralize už ve svých 18 letech 9. září 2016 na ledě Třince. V sezóně 2017/18 patřil k největším oporám Dynama.\n\n"}
{"id": "1353842", "url": "https://cs.wikipedia.org/wiki?curid=1353842", "title": "St. Louis Film Critics Association Awards 2008", "text": "St. Louis Film Critics Association Awards 2008\n\n5. ročník předávání cen asociace St. Louis Film Critics Association se konal dne 15. prosince 2008.\n\n\"Podivuhodný případ Benjamina Buttona\"\n\n\"Po přečtení spalte\"\n\n\"Milionář z chatrče\" – India, Velká Británie a Spojené státy americké\n\nDanny Boyle – \"\"Milionář z chatrče\"\"\n\nPeter Morgan – \"Duel Frost/Nixon\"\n\nSean Penn – \"Milk\"\n\nKate Winslet – \"Předčítač\" a \"Nouzový východ\"\n\nHeath Ledger – \"\"Temný rytíř\"\"\n\nViola Davis – \"Pochyby\"\n\nVALL-I\n\nMandy Walker – \"Austrálie\"\n\n\"Muž na laně\"\n\nNezvaný host\n\nTemný rytíř\n\nPodivuhodný případ Benjamina Buttona\n"}
{"id": "1353845", "url": "https://cs.wikipedia.org/wiki?curid=1353845", "title": "St. Louis Film Critics Association Awards 2009", "text": "St. Louis Film Critics Association Awards 2009\n\n6. ročník předávání cen asociace St. Louis Film Critics Association se konal dne 21. prosince 2009. Nominace byly oznámeny 15. prosince 2009\n\n\"Lítám v tom\"\n\nPařba ve Vegas\n\n\"Krvavé pobřeží\" (Čína)\n\nKathryn Bigelow – \"\"Smrt čeká všude\"\"\n\n\"500 dní se Summer\" –  Scott Neustadter a Michael H. Weber\n\nGeorge Clooney – \"Lítám v tom\"\n\nCarey Mulligan – \"Škola života\"\n\nChristoph Waltz – \"Hanebný pancharti\"\n\nMo'Nique – \"Precious\"\n\nVzhůru do oblak\n\nDion Beebe – \"Nine\"\n\nNine\n\nAvatar\n\n\"O kapitalismu s láskou\"\n\nAvatar\n\nVzhůru do oblak– První scéna se svatbou\n"}
{"id": "1353846", "url": "https://cs.wikipedia.org/wiki?curid=1353846", "title": "St. Louis Film Critics Association Awards 2010", "text": "St. Louis Film Critics Association Awards 2010\n\n7. ročník předávání cen asociace St. Louis Film Critics Association se konal dne 20. prosince 2010.\n\nThe Social Network\n\nScott Pilgrim proti zbytku světa\n\nGalimatyáš (Francie)\n\nDavid Fincher – \"The Social Network\"\n\nAaron Sorkin – \"The Social Network\"\n\nDavid Seidler – \"Králova řeč\"\n\nColin Firth – \"Králova řeč\"\n\nNatalie Portman – \"Černá labuť\"\n\nChristian Bale – \"\"Fighter\"\"\n\nMelissa Leo – \"Fighter\"\n\n\n\"The Tillman Story\"\n\n\"The Social Network\"\n\n\"Počátek\"\n\n\"Počátek\"\n\nGalimatyáš\n\n\"127 hodin\" – přiblížená scéna, která začíná pohledem na Arona a poté se kamera vzdaluje a je vidět, jak izolovaný je od ostatních lidí (remiza)\n\n\"Počátek\" – hotelová scéna s Josephem Gordon-Levittem (remíza)\n"}
{"id": "1353847", "url": "https://cs.wikipedia.org/wiki?curid=1353847", "title": "Galvas", "text": "Galvas\n\nPříjmení Galvas nese více různých osobností:\n\n"}
{"id": "1353850", "url": "https://cs.wikipedia.org/wiki?curid=1353850", "title": "Hugh McCracken", "text": "Hugh McCracken\n\nHugh McCracken (31. března 1942 – 28. března 2013) byl americký kytarista. Pocházel z hudební rodiny, jeho otec vedl o víkendech taneční kapelu, zatímco matka pracovala v nočním klubu. V polovině šedesátých letech hrál pod pseudonymem Mack Pierce v kapele The Funatics. Později pracoval převážně jako studiový hudebník. Hrál s mnoha hudebníky, mezi něž patří Laura Nyro, Garland Jeffreys, Paul McCartney, John Lennon, B. B. King a další. Kromě kytary hrál také na foukací harmoniku. Zemřel na leukemii na Manhattanu ve věku 70 let.\n"}
{"id": "1353854", "url": "https://cs.wikipedia.org/wiki?curid=1353854", "title": "St. Louis Film Critics Association Awards 2011", "text": "St. Louis Film Critics Association Awards 2011\n\n8. ročník předávání cen asociace St. Louis Film Critics Association se konal dne 12. prosince 2011.\n\n\"Umělec\"\n\n\nMichel Hazanavicius – \"Umělec\"\n\nAlexander Payne, Nat Faxon a Jim Rash – \"Děti moje\"\n\nMichel Hazanavicius – \"Umělec\"\n\nGeorge Clooney – \"Děti moje\"\n\nRooney Mara – \"Muži, kteří nenávidí ženy\"\n\nAlbert Brooks – \"Drive\"\n\nBérénice Bejo – \"Umělec\"\n\nBeing Elmo: A Puppeteer's Journey\n\n\"Tintinova dobrudružství\"\n\nEmmanuel Lubezki – \"Strom života\"\n\n\"Umělec\"\n\n\"13 samurajů\" (Japonsko)\n\n\"Harry Potter a Relikvie smrti – část 2\"\n\n\nMusíme si promluvit o Kevinovi\n\n\n"}
{"id": "1353855", "url": "https://cs.wikipedia.org/wiki?curid=1353855", "title": "St. Louis Film Critics Association Awards 2012", "text": "St. Louis Film Critics Association Awards 2012\n\n9. ročník předávání cen asociace St. Louis Film Critics Association se konal dne 11. prosince 2012.\n\n\"Argo\"\n\n\"Až vyjde měsíc\" (remíza)\n\n\"Méďa\" (remíza)\n\nBen Affleck – \"Argo\"\n\n\"Lincoln\" – Tony Kushner (remíza)\n\n\"Terapie láskou\" – David O. Russell (remíza)\n\n\"30 minut po půlnoci\" – Mark Boal\n\nDaniel Day-Lewis – \"Lincoln\"\n\nJessica Chastain – \"30 minut po půlnoci\"\n\nChristoph Waltz – \"Nespoutaný Django\"\n\nAnn Dowd – \"Nařčení\" (remíza)\n\nHelen Hunt – \"Sezení\" (remíza)\n\n\"Pátrání po Suger Manovi\"\n\n\"Raubíř Ralf\"\n\nRoger Deakins – \"Skyfall\"\n\nPí a jeho život\n\n\"Nespoutaný Django\" (remíza)\n\n\"Až vyjde měsíc\" (remíza)\n\n\"Nedoknutelní\" (Francie)\n\n\"Nařčení\" (remíza)\n\n\"Vlastní zbraň podmínkou\" (remíza)\n\nNespoutaný Django (remíza)\n\nHitchcock (remíza)\n\nNic nás nerozdělí (remíza)\n\nMistr (remíza)\n"}
{"id": "1353857", "url": "https://cs.wikipedia.org/wiki?curid=1353857", "title": "St. Louis Film Critics Association Awards 2013", "text": "St. Louis Film Critics Association Awards 2013\n\n10. ročník předávání cen asociace St. Louis Film Critics Association se konal dne 14. prosince 2013. Nominace byly oznámeny dne 9. prosince 2013.\n\n\"12 let v řetězech\"\n\nA dost! (remíza)\n\n\"U Konce světa\" (remíza)\n\nSteve McQueen – \"12 let v řetězech\"\n\nJohn Ridley – \"12 let v řetězech\"\n\nSpike Jonze – \"Ona\"\n\nChiwetel Ejiofor – \"\"12 let v řetězech\"\"\n\nCate Blanchett – \"Jasmíniny slzy\"\n\nJared Leto – \"Klub poslední naděje\"\n\nLupita Nyong'o – \"\"12 let v řetězech\"\"\n\nČerný zabiják\n\n\"Ledové království\"\n\nSean Bobbitt – \"12 let v řetězech\"\n\nGravitace\n\n\"Velký Gatsby\"\n\nArcade Fire – \"Ona\"\n\nV nitru Llewyna Davise\n\n\"Život Adele\" (Francie)\n\n\"Dočasný domov\"\n\n12 let v řetězech\n"}
{"id": "1353858", "url": "https://cs.wikipedia.org/wiki?curid=1353858", "title": "St. Louis Film Critics Association Awards 2015", "text": "St. Louis Film Critics Association Awards 2015\n\n12. ročník předávání cen asociace St. Louis Film Critics Association se konal dne 20. prosince 2015. Nominace byly oznámeny dne 13. prosince 2015.\n\n\"Spotlight\"\n\nTom McCarthy – \"Spotlight\"\n\nDrew Goddard – \"Marťan\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nBrie Larson – \"Room\"\n\nSylvester Stallone – \"Creed\"\n\nAlicia Vikander – \"Ex Machina\"\n\nAmy\n\n\"Dobrou, mámo\" (Rakousko)\n\n\"V hlavě\"\n\nEmmanuel Lubezki – \"Revenant Zmrtvýchvstání\"\n\nMargaret Sixel – \n\n\n\nEnnio Morricone – \"Osm hrozných\"\n\n„Writing's on the Wall“ – \"Spectre\"\n\nLove & Mercy\n\n\"Vykolejená\"\n\nRevenant Zmrtvýchvstání\n\n\"Fantastická čtyřka\"\n"}
{"id": "1353859", "url": "https://cs.wikipedia.org/wiki?curid=1353859", "title": "St. Louis Film Critics Association Awards 2016", "text": "St. Louis Film Critics Association Awards 2016\n\n13. ročník předávání cen asociace St. Louis Film Critics Association se konal dne 18. prosince 2016. Nominace byly oznámeny dne 12. prosince 2016.\n\n\"La La Land\"\n\nDamien Chazelle – \"La La Land\"\n\nWhit Stillman – \"Láska a přátelství\"\n\nTaylor Sheridan – \"Za každou cenu\"\n\nCasey Affleck – \"Místo u moře\"\n\nIsabelle Huppert – \"Elle\"\n\nMahershala Ali – \"Moonlight\"\n\nViola Davis – \"Ploty\"\n\nNejsem žádný tvůj negr\n\n\"Elle\" (Francie)\n\n\nLinus Sandgren – \"La La Land\"\n\nSebastián Sepúlveda – \"Jackie\"\n\nKniha džunglí\n\nSeong-hee Ryu – \"Komorná\"\n\nJustin Hurwitz – \"La La Land\"\n\n\"Sing Street\"\n\n„Audition (The Fools Who Dream)“ – \"La La Land\"\n\nČarodějnice\n\nAve, Caesar!\n\n\n\nLa La Land – první taneční scéna „Another Day of Sun“\n"}
{"id": "1353860", "url": "https://cs.wikipedia.org/wiki?curid=1353860", "title": "St. Louis Film Critics Association Awards 2017", "text": "St. Louis Film Critics Association Awards 2017\n\n14. ročník předávání cen asociace St. Louis Film Critics Association se konal dne 17. prosince 2017. Nominace byly oznámeny dne 11. prosince 2017.\n\nTvář vody\n\nGuillermo del Toro – \"Tvář vody\"\n\nScott Neustadter a Michael H. Weber – \"\"\n\n\"Tvář vody –\" Guillermo del Toro a Vanessa Taylor\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nRichard Jenkins – \"Tvář vody\"\n\n\nLaurie Metcalf – \"Lady Bird\"\n\n\nJane\n\nV písku - Příslib svobody\n\n\"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\nBlade Runner 2049\n\n\"Tvář vody\"\n\nJonny Greenwood – \"Nit z přízraků\"\n\nBaby Driver\n\n"}
{"id": "1353867", "url": "https://cs.wikipedia.org/wiki?curid=1353867", "title": "Chicago Film Critics Association Awards 2007", "text": "Chicago Film Critics Association Awards 2007\n\n20. ročník předávání cen asociace Chicago Film Critics Association se konal dne 13. prosince 2007.\n\nTahle země není pro starý\n\n\"4 měsíce, 3 týdny a 2 dny\" – Rumunsko\n\nEthan Coen a Joel Coen – \"Tahle země není pro starý\"\n\nEthan Coen a Joel Coen – \"Tahle země není pro starý\"\n\nDiablo Cody – \"Juno\"\n\nDaniel Day-Lewis – \"\"Až na krev\"\"\n\nEllen Page – \"Juno\"\n\nJavier Bardem – \"\"Tahle země není pro starý\"\"\n\nCate Blanchettová – \"\"\n\n\"Ratatouille\"\n\nRoger Deakins – \"Tahle země není pro starý\"\n\n\"Once\" – Glen Hansard a Markéta Irglová\n\n\"Sicko\"\n\nBen Affleck – \"Gone, Baby, Gone\"\n\nMichael Cera – \"Juno\" a \"Superbad\"\n"}
{"id": "1353869", "url": "https://cs.wikipedia.org/wiki?curid=1353869", "title": "Chicago Film Critics Association Awards 2008", "text": "Chicago Film Critics Association Awards 2008\n\n21. ročník předávání cen asociace Chicago Film Critics Association se konal dne 18. prosince 2008.\n\n\"VALL-I\"\n\n\"Ať vejde ten pravý\" – Švédsko\n\nDanny Boyle – \"\"Milionář z chatrče\"\"\n\nSimon Beaufoy – \"Milionář z chatrče\"\n\nAndrew Stanton a Jim Reardon – \"VALL-I\"\n\nMickey Rourke – \"Wrestler\"\n\nAnne Hathaway – \"\"Rachel se vdává\"\"\n\nHeath Ledger – \"\"Temný rytíř\"\"\n\nKate Winslet – \"Předčítač\"\n\nVALL-I\n\nWally Pfister – \"Temný rytíř\"\n\n\"Muž na laně\"\n\nThomas Newman – VALL-I\n\nTomas Alfredson – \"Ať vejde ten pravý\"\n\nDev Patel – \"Milionář z chatrče\"\n"}
{"id": "1353886", "url": "https://cs.wikipedia.org/wiki?curid=1353886", "title": "Five (album, Tony Banks)", "text": "Five (album, Tony Banks)\n\nFive je šesté sólové studiové album anglického hudebníka Tonyho Bankse. Vydáno bylo 2. února roku 2018 společností BMG Records. Produkoval jej Banksův dlouholetý spolupracovník Nick Davis. Album bylo zčásti nahráváno v Londýně a v Praze. Stejně jako v případě předchozího alba \"\", na němž jej doprovázeli Filharmonici města Prahy, i zde využil služeb českého orchestru, tentokrát Českého národního symfonického orchestru, který dirigoval Nick Ingman.\n"}
{"id": "1353887", "url": "https://cs.wikipedia.org/wiki?curid=1353887", "title": "Chicago Film Critics Association Awards 2009", "text": "Chicago Film Critics Association Awards 2009\n\n22. ročník předávání cen asociace Chicago Film Critics Association se konal dne 21. prosince 2009.\n\n\"Smrt čeká všude\"\n\n\"Bílá stuha\" (Německo)\n\nKathryn Bigelowová – \"\"Smrt čeká všude\"\"\n\n\"Lítám v tom\" – Jason Reitman a Sheldon Turner\n\n\"Smrt čeká všude\" – Mark Boal\n\nJeremy Renner – \"Smrt čeká všude\"\n\nCarey Mulligan – \"Škola života\"\n\nChristoph Waltz – \"Hanebný pancharti\"\n\nMo'Nique – \"Precious\"\n\nVzhůru do oblak\n\n\"Smrt čeká všude\" – Barry Ackroyd\n\n\"Vzhůru do oblak\" – Michael Giacchino\n\nAnvil! The Story of Anvil\n\nNeill Blomkamp – \"District 9\"\n\nCarey Mulligan – \"Škola života\"\n"}
{"id": "1353893", "url": "https://cs.wikipedia.org/wiki?curid=1353893", "title": "Chicago Film Critics Association Awards 2010", "text": "Chicago Film Critics Association Awards 2010\n\n23. ročník předávání cen asociace Chicago Film Critics Association se konal dne 20. prosince 2010.\n\nThe Social Network\n\n\"Prorok\" (Francie)\n\nDavid Fincher – \"The Social Network\"\n\nAaron Sorkin – \"The Social Network\"\n\nChristopher Nolan – \"Počátek\"\n\nColin Firth – \"Králova řeč\"\n\nNatalie Portmanová – \"Černá labuť\"\n\nChristian Bale – \"\"Fighter\"\"\n\nHailee Steinfeld – \"Opravdová kuráž\"\n\nWally Pfister – \"Počátek\"\n\n\n\"Banksy: Exit Through the Gift Shop\"\n\nClint Mansell – \"Černá labuť\"\n\nDerek Cianfrance – \"Blue Valentine\"\n\nJennifer Lawrence – \"Do morku kosti\"\n"}
{"id": "1353894", "url": "https://cs.wikipedia.org/wiki?curid=1353894", "title": "Chicago Film Critics Association Awards 2011", "text": "Chicago Film Critics Association Awards 2011\n\n24. ročník předávání cen asociace Chicago Film Critics Association se konal dne 19. prosince 2011.\n\n\"Strom života\"\n\nTerrence Malick – \"Strom života\"\n\nSteven Zaillian a Aaron Sorkin – \"Moneyball\"\n\nMichel Hazanavicius – \"Umělec\"\n\nMichael Shannon – \"Take Shelter\"\n\nMichelle Williams – \"Můj týden s Marilyn\"\n\nAlbert Brooks – \"Drive\"\n\nJessica Chastain – \"Černobílý svět\"\n\nThe Interrupters\n\n\"Rango\"\n\nEmmanuel Lubezki – \"Strom života\"\n\nCliff Marinez – \"Drive\"\n\n\"Rozchod Nadera a Simin\" (Írán)\n\nSean Durkin – \"Martha Marcy May Marlene\"\n\nElizabeth Olsen – \"Martha Marcy May Marlene\"\n"}
{"id": "1353896", "url": "https://cs.wikipedia.org/wiki?curid=1353896", "title": "Chicago Film Critics Association Awards 2012", "text": "Chicago Film Critics Association Awards 2012\n\n25. ročník předávání cen asociace Chicago Film Critics Association se konal dne 17. prosince 2012.\n\n\"30 minut po půlnoci\"\n\nKathryn Bigelow – \"30 minut po půlnoci\"\n\n\"Lincoln\" – Tony Kushner\n\n\"30 minut po půlnoci\" – Mark Boal\n\nDaniel Day-Lewis – \"Lincoln\"\n\nJessica Chastain – \"30 minut po půlnoci\"\n\nPhilip Seymour Hoffman – \"Mistr\"\n\nAmy Adams – \"Mistr\"\n\nNeviditelná válka\n\n\"Norman a duchové\"\n\nAž vyjde měsíc\n\nMihai Mălaimare Jr. – \"Mistr\"\n\nWilliam Goldenberg a Dylan Tichenor – \"30 minut po půlnoci\"\n\nJonny Greenwood – \"Místr\"\n\nLáska (Francie)\n"}
{"id": "1353897", "url": "https://cs.wikipedia.org/wiki?curid=1353897", "title": "Lollypop (přehrávač)", "text": "Lollypop (přehrávač)\n\nLollypop je svobodný a otevřený, moderní a rychlý přehrávač zvuku pro Linux. Je založen na knihovně GTK a používá multimediální framework GStreamer. Je dostupný pro unixové operační systémy a je vydán za podmínek GNU General Public License.\n\nByl s moderním rozhraním inspirovaným materiálovým designem navržen tak, aby výborně pracoval v prostředí plochy GNOME, se zaměřením na intuitivní minimalistický vzhled, který usnadňuje jeho přijetí uživateli a bezproblémové používání. Má všechny od hudebního přehrávače očekávané funkce, jako je procházení hudební sbírky a prohledávání hudebních souborů v ní, natahování textů písní a životopisných údajů umělců z internetu, a stejně tak automatické stahování obalů k hudebním souborům.\n\nPřehrávač dělá skvělou práci při pořádání a procházení alb a umělců. Můžete všechna alba, která máte, vidět v jednom dlouhém seznamu. Klepnutí na jedno z nich vyvolá ve spodní části obrazovky vyskakovací okno, v němž je vidět seznam všech písní na tom albu. Volba řada pracuje jako dočasný seznam skladeb. Do řady se dají přidávat písně, a potom je přeuspořádat nebo písně dle libovůle odebrat.\n\nDovolí začlenit internetová rádia, obsahuje hezké rozhraní pro přidávání, procházení a přehrávání internetových rozhlasových stanic.\n\n\n"}
{"id": "1353898", "url": "https://cs.wikipedia.org/wiki?curid=1353898", "title": "Chicago Film Critics Association Awards 2013", "text": "Chicago Film Critics Association Awards 2013\n\n26. ročník předávání cen asociace Chicago Film Critics Association se konal dne 16. prosince 2013. Nominace byly oznámeny dne 13. prosince 2013.\n\n\"12 let v řetězech\"\n\nSteve McQueen – \"12 let v řetězech\"\n\nJohn Ridley – \"12 let v řetězech\"\n\nSpike Jonze – \"Ona\"\n\nChiwetel Ejiofor – \"\"12 let v řetězech\"\"\n\nCate Blanchett – \"Jasmíniny slzy\"\n\nJared Leto – \"Klub poslední naděje\"\n\nLupita Nyong'o – \"\"12 let v řetězech\"\"\n\nZpůsob zabíjení\n\n\"Zvedá se vítr\"\n\nEmmanuel Lubezki – \"Gravitace\"\n\nGravitace – Alfonso Cuarón a Mark Sanger\n\nGravitace\n\nArcade Fire – \"Ona\"\n\n\"Způsob zabíjení\" (Dánsko/Norsko/Velká Británie)\n\nDestin Daniel Cretton – \"Dočasný domov\"\n\nAdèle Exarchopoulos – \"Život Adele\"\n"}
{"id": "1353902", "url": "https://cs.wikipedia.org/wiki?curid=1353902", "title": "Chicago Film Critics Association Awards 2014", "text": "Chicago Film Critics Association Awards 2014\n\n27. ročník předávání cen asociace Chicago Film Critics Association se konal dne 15. prosince 2014. Nominace byly oznámeny dne 12. prosince 2014.\n\n\"Chlapectví\"\n\nRichard Linklater – \"Chlapectví\"\n\nGillian Flynn – \"Zmizelá\"\n\nWes Anderson – \"Grandhotel Budapešť\"\n\nMichael Keaton – \"Birdman\"\n\nJulianne Moore – \"Pořád jsem to já\"\n\nJ. K. Simmons – \"Whiplash\"\n\nPatricia Arquette – \"Chlapectví\"\n\nVyšší moc (Švédsko)\n\nŽivot Rogera Eberta\n\n\"LEGO příběh\"\n\nEmmanuel Lubezki – \"Birdman\" (remíza)\n\nRubert Yeoman – \"Grandhotel Budapešť\" (remíza)\n\nTom Cross – \"Whiplash\"\n\nMica Levi – \"Pod kůží\"\n\n\"Grandhotel Budapešť\"\n\nDamien Chazelle – \"Whiplash\"\n\nJack O'Connell – \"Hvězda kriminálu/Nezlomný\"\n"}
{"id": "1353904", "url": "https://cs.wikipedia.org/wiki?curid=1353904", "title": "Chicago Film Critics Association Awards 2015", "text": "Chicago Film Critics Association Awards 2015\n\n28. ročník předávání cen asociace Chicago Film Critics Association se konal dne 16. prosince 2015. Nominace byly oznámeny dne 14. prosince 2015.\n\n\nGeorge Miller – \"\"\n\nAdam McKay a Charles Randolph – \"Sázka na nejistotu\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nBrie Larson – \"Room\"\n\nBenicio del Toro – \"\"\n\nAlicia Vikander – \"Dánská dívka\"\n\nAmy\n\nSaulův syn (Maďarsko)\n\n\"V hlavě\"\n\nJohn Seale – \"\"\n\nJason Ballantine a Margaret Sixel – \n\n\nEnnio Morricone – \"Osm hrozných\"\n\nAlex Garland – \"Ex Machina\"\n\nJacob Tremblay – \"Room\"\n"}
{"id": "1353906", "url": "https://cs.wikipedia.org/wiki?curid=1353906", "title": "Chicago Film Critics Association Awards 2016", "text": "Chicago Film Critics Association Awards 2016\n\n29. ročník předávání cen asociace Chicago Film Critics Association se konal dne 15. prosince 2016. Nominace byly oznámeny dne 11. prosince 2016.\n\n\"Moonlight\"\n\nBarry Jenkins – \"Moonlight\"\n\nSeo-Kyung Chung a Chan-wook Park – \"Komorná\"\n\nKenneth Lonergan – \"Místo u moře\"\n\nCasey Affleck – \"Místo u moře\"\n\nNatalie Portman – \"Jackie\"\n\nMahershala Ali – \"Moonlight\"\n\nMichelle Williams – \"Místo u moře\"\n\n\n\"Komorná\" (Jižní Korea)\n\nKubo a kouzelný meč\n\nLinus Sandgren – \"La La Land\"\n\nTom Cross – \"La La Land\"\n\n\"Komorná\"\n\nMica Levi – \"Jackie\"\n\nRobert Eggers – \"Čarodějnice\"\n\nLucas Hedges – \"Místo u moře\"\n"}
{"id": "1353907", "url": "https://cs.wikipedia.org/wiki?curid=1353907", "title": "Chicago Film Critics Association Awards 2017", "text": "Chicago Film Critics Association Awards 2017\n\n30. ročník předávání cen asociace Chicago Film Critics Association se konal dne 12. prosince 2017.\n\nLady Bird\n\nChristopher Nolan - \"Dunkerk\"\n\nJames Ivory – \"Dej mi své jméno\"\n\n\"Uteč\" \"–\" Jordan Peele\n\nTimothée Chalamet \"–\" \"Dej mi své jméno\"\n\nSaoirse Ronan \"–\" \"Lady Bird\"\n\nWillem Dafoe – \"The Florida Project\"\n\nLaurie Metcalf – \"Lady Bird\"\n\nJane\n\n\"Čtverec\"\n\n\"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\n\"Blade Runner 2049\"\n\nJonny Greenwood – \"Nit z přízraků\"\n\nGreta Gerwig – \"Lady Bird\"\n\nTimothée Chalamet – \"Dej mi své jméno\"\n"}
{"id": "1353911", "url": "https://cs.wikipedia.org/wiki?curid=1353911", "title": "Wouldn't It Be Great", "text": "Wouldn't It Be Great\n\nWouldn't It Be Great je studiové album americké zpěvačky Loretty Lynn. Vydáno bylo 28. září roku 2018 společností Sony Legacy. Album produkovali zpěvaččina dcera Patsy Lynn Russell spolu s Johnem Carterem Cashem, synem Johnnyho Cashe a June Carter Cash. Deska byla nahrána ve studiu Cash Cabin Studio v Hendersonville ve státě Tennessee. Vydání alba bylo původně naplánováno na 18. srpen roku 2017. Již 12. července 2017 však bylo oznámen jeho odklad, stejně jako zrušení následného turné, a to z důvodu zpěvaččiny nemoci. Později se o něm přestalo mluvit a až koncem srpna 2018 bylo zveřejněno nové datum vydání: 28. září 2018. Album obsahuje jak nové písně, tak i nové verze starších písní. Svůj název deska dostala podle písně „Wouldn't It Be Great“, kterou Loretta Lynn původně vydala na svém albu \"Just a Woman\" v roce 1985.\n\n"}
{"id": "1353912", "url": "https://cs.wikipedia.org/wiki?curid=1353912", "title": "Prosinec 2017", "text": "Prosinec 2017\n\n\n\n\n\n\n\n\n\n\n\n\n\n\n\n"}
{"id": "1353913", "url": "https://cs.wikipedia.org/wiki?curid=1353913", "title": "Ondřej Vála", "text": "Ondřej Vála\n\nOndřej Vála (* 13. dubna 1998, Kolín, Česko) je český hokejový obránce hrající kanadskou juniorskou ligu WHL v týmu Kamloops Blazers.\n\nVála hokejově vyrůstal v Pardubicích, kde z žákovského hokeje prošel přes mladší a starší dorost až k juniorům, kde byl oporou zadních řad už ve svých 16 letech. Od roku 2013 navíc nastupoval za české mládežnické reprezentace, ale větší akci si zahrál až na Memoriálu Ivana Hlinky 2015. Před sezónou 2015/16 byl draftován v CHL Import Draftu z 11. místa Kamloopsem Blazers z ligy WHL, kam také odešel hrát. Svými výkony na sebe upozornil trenéry reprezentační osmnáctky a byl nominován na šampionát 2016. Po sezóně si jej jako nedraftovaného hráče pozval do přípravného kempu tým NHL - Dallas Stars. V kempu si vysloužil počáteční tříletou nováčkovskou smlouvu. Přesto byl odeslán nejdříve na 3 utkání do nižší ligy AHL k týmu Texas Stars a posléze zpět do juniorské WHL. Vála byl opět testován v kempu Dallasu před sezónou 2017/18, ale po třech utkáních byl opět odeslán do Kamloopsu. V obou sezónách, tedy 2016/17 a 2017/18 se účastnil juniorských světových šampionátů a na druhém z nich plnil roli asistenta kapitána týmu.\n\n\n"}
{"id": "1353917", "url": "https://cs.wikipedia.org/wiki?curid=1353917", "title": "Scott Johnson", "text": "Scott Johnson\n\nScott Johnson (* 12. května 1952 Madison) je americký experimentální hudební skladatel a kytarista. Studoval na Wisconsinské univerzitě v Madisonu. Byl členem několika rockových kapel a roku 1975 se usadil v New Yorku. V roce 1982 uvedl skladbu \"John Somebody\" pro kytaru a nahranou řeč. Jeho hudbu zde doprovází zcela nesmyslný text. Text se postupně opakuje a zkracuje. Skladba byla později, v roce 1986, nahrána a vydána na stejnojmenném albu. Mezi jeho další skladby patří například \"How It Happens\", \"Convertible Debts\" a \"The Value of People and Things\". Jeho skladby hrály například soubory Kronos Quartet, Bang on a Can a Alarm Will Sound. Rovněž je autorem hudby k filmu \"Patty Hearstová\" (1988). Je držitelem Guggenheimova stipendia za rok 2006.\n\n\n"}
{"id": "1353918", "url": "https://cs.wikipedia.org/wiki?curid=1353918", "title": "Maharashtra Open 2018", "text": "Maharashtra Open 2018\n\nMaharashtra Open 2018, oficiálním názvem Tata Open Maharashtra 2018, byl tenisový turnaj mužů na profesionálním okruhu ATP World Tour, hraný v areálu Mhalunge Balewadi Tennis Complex na otevřených dvorcích s tvrdým povrchem Plexi Pave. Konal se na úvod sezóny mezi 1. až 6. lednem 2018 v indickém městě Puné jako dvacátý třetí ročník turnaje, respektive první po přesunu dějiště z Čennaí. \n\nUdálost se řadila do kategorie ATP World Tour 250. Celkový rozpočet činil 561 345 dolarů. Nejvýše nasazeným hráčem ve dvouhře se opět stal šestý tenista světa Marin Čilić z Chorvatska, který obdržel volný los do druhého kola a dohrál v semifinále. Jako poslední přímý účastník do hlavní singlové soutěže nastoupil indický 122. hráč žebříčku Juki Bhambri, jehož ve druhém kole vyřadil Francouz Pierre-Hugues Herbert.\n\nTřináctý singlový titul na okruhu ATP Tour vybojoval Francouz z konce první světové stovky žebříčku Gilles Simon. Premiérovou společnou trofej ze čtyřhry si odvezla nizozemská dvojice Robin Haase a Matwé Middelkoop.\n\nNásledující hráčí obdrželi divokou kartu do hlavní soutěže:\n\nNásledující hráč využil k účasti ve dvouhře žebříčkovou ochranu:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1353919", "url": "https://cs.wikipedia.org/wiki?curid=1353919", "title": "Austin Falk", "text": "Austin Falk\n\nAustin Falk (* 20. prosince 1993) je americký herec, \nkterý je nejvíce známý rolí \"Nashe\" v sitcomu \"2 Socky\". Další významnější film, kde se objevil byl hororovém snímek \"Tales of Halloween\". V roce 2015 hrál v seriálu \"Nešika\".\n\nPochází z Kanady. Má bratra Alexe a je ženatý s Allison Falk. V soukromí se věnuje sportu a zpěvu.\n\n"}
{"id": "1353923", "url": "https://cs.wikipedia.org/wiki?curid=1353923", "title": "Wayne Coyne", "text": "Wayne Coyne\n\nWayne Michael Coyne (* 13. ledna 1961 Pittsburgh) je americký zpěvák a kytarista. V roce 1983 spoluzaložil skupinu The Flaming Lips, s níž v následujících desetiletích vydal řadu alb. Zpočátku ve skupině působil i jeho bratr Mark. Roku 2008 režíroval film \"Christmas on Mars\". V roce 2013 se podílel na písni „The Perfect Life“ z Mobyho alba \"Innocents\". Roku 2016 vystupoval v epizodě „Pickathon“ seriálu \"Portlandia\".\n\n"}
{"id": "1353926", "url": "https://cs.wikipedia.org/wiki?curid=1353926", "title": "Buddhistická ekonomie", "text": "Buddhistická ekonomie\n\nBuddhistická teorie nevidí rozdíl mezi náboženskými hodnotami a hmotným blahobytem, protože jsou přirozenými spojenci. Systematicky hledá cesty, jak dosáhnout daných cílů s minimem prostředků. Snaží se maximalizovat lidské uspokojení pomocí optimálních vzorců konzumu, zatímco moderní ekonomie se snaží maximalizovat konzum pomocí optimálních vzorců produkce. Požadavkem Buddhovy vznešené osmidílné cesty je spravedlivý (livelihood) života. Základními myšlenkami je jednoduchost a nenásilí. Pro buddhistického ekonoma malé prostředky vedou k neobyčejně uspokojivým cílům.\n\nJedním z autorů věnujícím se buddhistické ekonomii byl například ekonom E.F. Schumacher, který se mimo jiné zajímal právě i o buddhismus. Ve svém známém díle \"Malé je milé\" spojil tyto dvě linie zájmu - buddhismus s ekonomií, přičemž pojednává o tom, jaké by byly cíle ekonomů, kdyby nevycházeli z materialismu, ale z buddhistického pohledu na svět. Buddhističtí ekonomové by se pokoušeli o optimální produkci a spotřebu, nikoliv o maximální. Jejich ekonomika by byla nenásilná a plně si vědoma vyčerpatelnosti zdrojů.\n\n\nTouží po plné zaměstnanosti (rozdíl oproti moderní ekonomií, z které vyplývá, že ideálem zaměstnavatele je produkce bez zaměstnanců a ideálem zaměstnance příjem bez práce. Zaměstnanci jsou totiž velkou nákladovou položkou, kterou je potřeba omezit na minimum).\n\n1) Dává člověku možnost využívat a rozvíjet své schopnosti.\n\n2) Umožňuje mu překonat vlastní sebestřednost prostřednictvím spolupráce.\n\n3) Dává vznik zboží a službám, které jsou třeba pro důstojnou existenci.\n\nDůležitý je důraz na podstatu práce jako na to, co nás vyživuje a oživuje naše vyšší já a povzbuzuje k tomu nejlepšímu, čemu je schopno (indický filosof a ekonom J. C. Kumarappa).\n"}
{"id": "1353927", "url": "https://cs.wikipedia.org/wiki?curid=1353927", "title": "Vliv globálního oteplování na člověka", "text": "Vliv globálního oteplování na člověka\n\nKlimatická změna již přinesla možná i trvalé změny zemského geologického, biologického a ekologického systému. Tyto změny vedly ke zhoršení různých environmentálních nebezpečí pro lidské zdraví, mezi něž patří extrémní počasí, ozonová díra, zvyšující se nebezpečí požárů, ztráta biodiverzity, zatížení systémů, které produkují potraviny, nebo celosvětové šíření infekčních onemocnění. Světová zdravotnická organizace (WHO) odhaduje, že klimatická změna ročně způsobí 160 000 lidských úmrtí ročně.\n\nVětšinu nepříznivých následků klimatické změny zakouší chudé a nízkopříjmové skupiny obyvatel po celé planetě, jejichž zdraví, bohatství a další životní kvality jsou mnohem více svázané se životním prostředím, ve kterém žijí, a přitom mají mnohem menší možnosti se se změnami životního prostředí vyrovnat. Zpráva věnující se celosvětovému dopadu klimatické změny na člověka publikovaná v roce 2009 Světovým humanitárním fórem (Global Humanitarian Forum) odhadovala více než 300 000 lidských úmrtí a okolo 125 miliard dolarů ekonomické ztráty každý rok. Klimatické změny způsobují podle této zprávy nejvíce ztrát na lidských životech kvůli zhoršujícím se povodním a suchům v rozvojových zemích.\n\nDůsledky klimatické změny člověka nejsnadněji ovlivní v oblastech, které přesahují jeho možnost adaptace. Mezi tyto doposud známé slabiny se dají zařadit extrémní počasí, prudká změna klimatu nebo limitovaný přístup ke zdrojům (finančním, technickým, lidským, institucionálním), a vyrovnání se s těmito změnami je pro člověka těžko zvládnutelné. Mezivládní panel pro změny klimatu (IPCC) publikoval v roce 2007 zprávu, která mapovala hlavní slabá místa průmyslu, osídlení a společnosti vůči klimatické změně. Následující kategorizace zahrnuje několik stupňů, které uvádějí, s jakou mírou pravděpodobnosti si můžeme být jisti, že se skutečně jedná o slabé místo.\n\nLidské zdraví je vystaveno široké škále rizik, které způsobuje klimatická změna. Již v roce 2006 se uvádělo. že následujících desetiletích se tato rizika ještě zvýší, často na kritickou úroveň, pokud tedy bude klimatická změna probíhat stejným tempem jako až do té doby. Zdravotní rizika lze shrnout do tří hlavních skupin:\nHrozí také, že klimatická změna zpomalí, zastaví nebo dokonce zvrátí mezinárodní boj proti dětské podvýživě, úmrtnosti z průjmových onemocnění a šíření dalších infekčních onemocnění. Klimatická změna se projevuje především zhoršováním existujících a často obrovských zdravotních problémů, především v chudších částech světa. Současné proměnlivé počasí už nyní přináší negativní dopad na zdraví chudých lidí v rozvojových státech, což bude klimatickou změnou pravděpodobně ještě mnohonásobně zhoršeno.\n\nMěnící se klima tedy ovlivňuje předpoklady zdravé populace: čistá voda a vzduch, dostatečné potravinové zásoby, přirozené zábrany šíření přenašečů infekčních chorob a vhodný a bezpečný domov. Teplejší a proměnlivější klima vede k vyššímu počtu některých ovzduší znečišťujících látek, zvyšuje míru a rozptyl přenosu infekčních onemocnění skrze znečištěnou vodu a kontaminované jídlo a ovlivněním přenašečových (vektorových) organismů (např. komárovitých) nebo snazším zprostředkováním hostitelských druhů, které poskytují útočiště těmto infekčním přenašečům (např. dobytek, netopýři nebo hlodavci). Změny teploty, srážek a sezónnosti snižují zemědělskou produkci v mnoha oblastech, včetně těch nejméně rozvinutých zemí, kde tento jev ohrožuje zdraví dětí a jejich růst a celkový zdravotní stav a plnohodnotné schopnosti dospělých. S tím, jak se planeta otepluje, závažnost (a pravděpodobně i četnost) katastrof způsobených počasím bude stoupat, což se už v mnoha oblastech na světě v posledních desetiletích děje. Globální oteplování tedy změnami v zásobování jídlem a vodou může nepřímo zvýšit negativní dopady na zdraví člověka včetně podvýživy, průjmových onemocnění, zranění, kardiovaskulárních a respiračních nemocí a nemocí šířených skrze vodu a hmyz.\n\nRovné šance na zdravý život a klimatická změna mají velký dopad na lidské zdraví a kvalitu života a jsou propojeny mnoha způsoby. Zpráva WHO Komise pro sociální podmínky lidského zdraví (Commission on Social Determinants of Health) v roce 2004 upozorňovala, že znevýhodněné společnosti mají větší tendenci čelit nepřiměřenému podílu dopadů klimatické změny, protože jsou vystavenější a zranitelnější zdravotním ohrožením. Přes 90 % zemřelých na následky malárie a průjmových onemocnění jsou děti věku pěti let a mladší a často pochází z rozvojových zemí. Dalšími často postiženými skupinami jsou ženy, staří lidé a ti, kteří žijí na malých ostrovech rozvojových států a v pobřežních oblastech, megaměstech nebo horských oblastech, jak uváděla zpráva UNDP v roce 2007.\n\nČlánek z roku 2011 publikovaný v časopise Americký psycholog (American Psychologist) určil tři třídy psychologických dopadů globální klimatické změny:\n\nKvůli své proměnlivosti a výkyvům jsou případy extrémního počasí pravděpodobně ještě důležitější (v případě jejich dopadu na lidské zdraví) než postupný dlouhotrvající trend zvyšování průměrné teploty, jak uváděla např. již práce z roku 2002. Extrémní počasí, jakými jsou třeba záplavy nebo sucha, často doprovází infekční onemocnění. Tyto lokální epidemie se objevují v důsledku ztráty infrastruktury, tedy například nemocnic a sanačních služeb, ale také kvůli změnám v místní ekologické stabilitě a prostředí.\n\nKlimatická změna může vést k drastickému zvýšení počtu různých infekčních onemocnění. Začátkem poloviny 70. let \"se objevila, obnovila a přerozdělila infekční onemocnění\". Příčin tohoto úkazu bylo více, od sociálních, environmentálních, po klimatické vlivy, nicméně mnoho lidí tvrdí, že \"nestálost infekčních onemocnění může být jedním z prvních biologických projevů klimatické nestálosti\". Ačkoliv je mnoho infekčních onemocnění ovlivněno klimatickými změnami, nemoci způsobené přenašeči, jakými jsou malárie, horečka dengue a leishmanióza, se objevují v silném kauzálním vztahu. Pozorování a výzkumy odhalily distribuční posun škůdců a patogenů od rovníku směrem k zemským pólům.\n\nZvyšující se počet srážek může zvýšit počet komárů, a to nepřímo rozšiřováním vhodného prostředí pro jejich larvy a nárůstem jejich potravinových zdrojů. Malárie ročně zabije přibližně 300 000 dětí mladších pěti let, což při zvyšujících se teplotách znamená bezprostřední riziko. Modely již v roce 2005 opatrně naznačovaly, že riziko malárie se zvýší o 5–15 % do roku 2012 v důsledků klimatické změny.\n\nNásleduje výčet sociodemografických a environmentálních vlivů pochází z roku 2003.\n\nSociodemogratické vlivy, které nejsou omezeny jen na následující výčet: vzory lidské migrace a cestování, účinnost veřejného zdravotnictví a lékařské infrastruktury kontrolující hrozby nemocí, přerozdělení léků proti malárii, momentální zdravotní stav populace.\n\nEnvironmentální vlivy: změny ve využití půdy (např. deforestace), rozšiřování zemědělských a vodních rozvojových projektů (které mají tendenci zvětšovat prostor pro život komárů) a celkově urbanizační trend (tedy zvyšující se koncentrace lidských hostitelů). Patz a Olson už v roce 2006 tvrdili, že tyto krajinné změny mohou ovlivnit lokální počasí více než déle trvající změna klimatu. Například deforestace a kultivace přírodních mokřadů v afrických vrchovinách vytvořily výhodné podmínky pro přežití larev komárů, což částečně vedlo ke zvýšenému výskytu malárie. Vlivy těchto neklimatických činitelů komplikují poznání a ztěžují potvrzení přímého kauzálního vztahu mezi klimatickou změnou a malárií. Je vysoce nepravděpodobné, že by klima mělo nějaké izolované dopady, na kterých by se nepodíleli i jiní činitelé.\n\nStudie autorů Sahney, Benton a Falcon-Lang z roku 2010 uvádí, že klimatická změna může způsobit dramatický úbytek habitatů, například aridní podmínky mohou způsobit deforestaci deštných lesů, jak se ostatně již v minulosti stalo.\n\nTeplota 35 °C měřená teploměrem, jehož baňka (čidlo) je obalena mokrou textilií, je prahovou pro odolnost lidského systému, který při jejím překročení ztrácí možnost dostatečného ochlazování své kůže. Studie Národního úřadu pro oceán a atmosféru (NOAA) z roku 2013 vyvozuje, že teplotní stres při současném emisním scénáři sníží pracovní možnosti. Existují také důkazy, že vysoké teploty mohou zvýšit úmrtnost u lidských plodů (fetusů) a dětí. Ačkoliv je hlavní pozornost upírána především na zdravotní dopady a rizika vyšších teplot, je vhodné brát také v úvahu, že vysoké teploty snižují schopnost učení a pracovní produktivity, což může ovlivnit ekonomii a rozvoj států.\n\nZdroje sladké vody, na které se lidstvo spoléhá, jsou vysoce citlivé na proměny počasí a klimatu. V roce 2007 IPCC publikoval zprávu s vysokou mírou spolehlivosti, ve které se tvrdí, že změny klimatu mají pouze negativní dopad na zdroje vody a sladkovodní ekosystémy ve všech světových oblastech. IPCC také s velmi vysokou mírou spolehlivosti již tehdy konstatoval, že aridní a semiaridní oblasti jsou k těmto rizikům obzvláště náchylné.\n\nS tím, jak se klima otepluje, mění charakter světových deštných lesů, evaporace, sněhu, vodních toků a dalších činitelů, kteří ovlivňují zásoby vody a její kvalitu. Specifické dopady zahrnují:\n\nKlimatická změna zapříčiňuje přemísťování lidí z několika důvodů. Tím nejzřejmějším a nejdramatičtějším důvodem je zvyšující se počet a horší dopady katastrof způsobených počasím, které ničí domovy a přirozená prostředí, což nutí lidi hledat nové domovy nebo živobytí jinde. Dopady klimatické změny, jakými jsou například dezertifikace nebo vzestup hladiny oceánů postupně snižuje možnosti pro živobytí a nutí společnosti vzdát se jejich tradičního domova a najít vhodnější prostředí. Toto se v současnosti děje v oblastech africké Sahele, semiaridním páse, který se nachází přímo pod severními africkými pouštěmi. Zhoršující se životní prostředí zapříčiněné klimatickou změnou také může vést k četnějším konfliktům kvůli zdrojům, což také může způsobit přesunutí lidí.\n\nIPCC odhaduje, že v roce 2050 bude existovat 150 milionů environmentální migrantů, a to především kvůli zaplavujícím se pobřežním lokalitám, pobřežní erozi a zemědělské stagnaci. IPCC nicméně varuje, že je nesmírně těžké změřit rozsah environmentální migrace kvůli složitosti problému a nedostatku dat.\n\nPodle Tuzemského centra pro sledování přesunu (Internal Displacement Monitoring Centre) bylo více než 42 milionů lidí během let 2010 a 2011 přemístěno v Asii a Tichém Oceánu. Toto číslo zahrnuje lidi přemístěné kvůli bouřím, záplavám a vlnám veder a mrazu. Další byli přemístěni kvůli vzestupu hladiny oceánů. Většina z těch, kteří byli donuceni opustit domovy se nakonec vrátila, když se podmínky zlepšily, nicméně se neurčitý počet z nich stal migranty, většinou v jejich vlastní zemi, ale i skrze mezinárodní hranice.\n\nAsie a Tichý Oceán jsou těmi nejvíce náchylnými oblastmi na světě k přírodním katastrofám, jak v absolutním počtu katastrof, tak v rozsahu zasažené populace. Děje se tak z velké části kvůli klimatickým dopadům a v těchto oblastech často žijí velmi zranitelné populace, které jsou nerovně chudé a přehlížené. Zpráva Asijské rozvojové banky z roku 2012 zmiňuje problematická místa, která mají velkou náchylnost k rizikům záplav, cyklón, tajfunů a nedostatku vody.\n\nNěkteré ostrovní národy z Tichého Oceánu, jako například Tuvalu, Kiribati nebo Maledivy zvažují případné evakuace, protože ochrana před povodněmi se může stát ekonomicky nerealistickou. Tuvalu již má dohodu s Novým Zélandem o postupném přemístění. To však přesto pro některé ostrovany nepřipadá v úvahu. Nechtějí totiž opustit své domovy, půdy a rodiny. Někteří jednoduše neznají potenciální hrozbu klimatické změny svému ostrovu, což může být způsobeno nedostatkem povědomí vůbec o tom, že nějaká klimatická změna existuje. Na hlavním ostrově Fidži Viti Levu ve městě Vutia polovina respondentů v provedeném průzkumu nikdy neslyšela o klimatické změně (Lata a Nuun, 2012). A i když o tom lidé na tomto ostrově povědomí mají, mnoho tvrdí, že to je problém způsobený vyspělými zeměmi a ty by také měly tento problém vyřešit.\n\nVlády zvažují různé přístupy ke snížení migrace způsobené environmentálními podmínkami v rizikových společnostech, včetně programů sociální ochrany, rozvoje pracovních míst a základní urbánní infrastruktury a managementu rizik katastrof. Někteří experti dokonce podporují migraci jako vhodný způsob ke zvládnutí environmentálních výzev. Což je nicméně kontroverzní, jelikož migranti, obzvláště ti bez odborných dovedností, jsou těmi nejzranitelnějšími lidmi ve společnosti a často je jim odepřena základní ochrana a přístup ke službám.\n\nKlimatická změna je pouze jedním důvodem, který může přispět k tomu, že se domácnost rozhodne k migraci. Dalšími důvody mohou být chudoba, populační růst nebo zaměstnanecké podmínky. Z tohoto důvodu je obtížné určit environmentální migranty jako skutečné \"uprchlíky\" oficiálně definované UNHCR. Nedokáže to ani Rámcová úmluva OSN o změně klimatu nebo Kjótský protokol, mezinárodní dohoda o klimatické změně, zahrnující předpisy týkající se pomoci a ochraně pro ty, kteří budou přímo ovlivněni klimatickou změnou.\n\nStudie již z roku 2007 očekávají, že záplavy způsobené vzestupem hladiny oceánů na malých ostrovech a v megadeltách ohrozí životně důležitou infrastrukturu a lidská sídla. To může vést k problematické apatridě pro populace v zemích jako Maledivy a Tuvalu a bezdomovectví v nízko ležících oblastech jako Bangladéš.\n\nSvětová banka v roce 2016 předpovídala, že těžké zásahy rozdmýchají konflikty a migraci napříč Středním východem, Střední Asií a Afrikou.\n\nKlimatická změna má potenciál rozjiskřit existující napětí nebo vytvářet nová, může také stávající problémy násobně zhoršovat. Může být katalyzátorem pro násilné konflikty a hrozbou mezinárodní bezpečnosti. IPCC tvrdí, že environmentální migrace může zhoršit konflikty, i když si není jistý, do jaké míry hraje roli zvyšující se vzácnost zdrojů. Klimatické změny samozřejmě vždy nevedou k násilnostem a konflikty jsou často způsobeny více vlivy.\n\nMnoho expertů varuje, že klimatické změny mohou vést k vyššímu počtu konfliktů. Panel pro armádní poradenství (Military Advisory Board) složený z vysloužilých generálů a admirálů v roce 2007 předpověděl, že globální oteplování znásobí hrozby v už nyní těkavých oblastech. Centrum pro strategická a mezinárodní studia (Center for Strategic and International Studies) a Centrum pro novou americkou bezpečnost (Center for a New American Security), dva washingtonské think tanky, týž rok prohlásily, že záplavy \"mají potenciál vyzývat regionální a dokonce i národní identity\", což vede k \"ozbrojeným konfliktům o zdroje\". Ukazují, že největší hrozby by přišly z \"velkých lidských migrací, jak uvnitř států, tak skrze existující hranice\". Jiní výzkumníci jsou nicméně skeptičtější. Jedna studie dokonce nenašla žádný statisticky významný vztah mezi klimatem a konflikty při použití evropských dat z let 1000 až 2000.\n\nVztah mezi klimatickou změnou a bezpečností je záležitost pro autority napříč světem, včetně Rady bezpečnosti OSN a skupiny G77 rozvojových národů. Očekává se, že rozvojové národy zasáhne klimatická změna obzvláště silně. Britská zahraniční tajemnice Margaret Beckett v roce 2007 řekla, že \"nestabilní klima podráždí některé základní kameny konfliktů, jako například migrační tlak a soutěž o zdroje\". Vazba mezi dopadem klimatické změny na člověka a hrozba násilných a ozbrojených konfliktů je obzvláště důležitá, protože znásobené destabilizující podmínky jsou ovlivněny současně.\n\nExperti vidí vazby vlivu klimatické změny v několika vážných konfliktech:\nVýzkumníci studující staré klimatické jevy (paleoklimatologie) dokázali, že dlouhotrvající výkyvy počtu válek a změny v populaci následovaly cykly teplotních změn od předindustriální éry. Studie z roku 2016 objevila, že \"sucho může přispět k udržování konfliktu, především pro skupiny, které jsou závislé na zemědělství a politicky vyloučené skupiny ve velmi chudých zemích. Tyto výsledky naznačují vzájemnou vazbu mezi přírodou a společností, kde násilné konflikty a environmentální problémy vytváří neblahý koloběh, ve kterém každý jev přispívá ke zranitelnosti jedné skupiny vůči druhé\".\n\nNásledky klimatické změny a chudoby nejsou rozděleny napříč společnostmi rovnoměrně. Individuální a sociální vlivy jako gender, věk, vzdělání, etnicita, geografie a jazyk vedou k různým mírám zranitelnosti a schopnosti přizpůsobit se vlivům klimatické změny. Klimatická změna může ovlivnit skupiny náchylností k hladu, chudobě a různým onemocněním, např. průjmovým nebo malárií, což navíc nerovnoměrně dopadá na děti. Děti mají také, podle studie z roku 2008, až o 14–44 % větší pravděpodobnost úmrtnosti kvůli environmentálním vlivům, což z nich opět dělá ty nejzranitelnější. Tyto skupiny budou v urbánních oblastech, které trpí nízkou kvalitou vzduchu a přelidněním, nejvíce bojovat za zlepšení jejich situace.\n\nJak už v roce 2006 vysvětlila Světová meteorologická organizace, \"nedávné zvýšení společenských dopadů tropických cyklón bylo způsobeno zvyšující se koncentrací populace a infrastruktury do přímořských oblastí\". Pielke a kol. (2008) zkoumali následky pevninských hurikánů na území Spojených států mezi lety 1900–2005 a neobjevili žádný trend, který by dokazoval, že se zvyšují absolutní normalizované náklady na náhradu škod. 70. a 80. léta 20. století se vymykala kvůli extrémně nízkému množství škod v porovnání s ostatními desetiletími. Desetiletí mezi lety 1996–2005 má druhý největší počet škod za posledních 11 dekád, nejvyšší náklady skýtá období mezi lety 1926–1935. Nejničivější bouří byl hurikán Miami v roce 1926 s normalizovanou škodou 157 miliard dolarů.\n\nAmerický Pojišťovací deník (Insurance Journal) se již v roce 2006 domníval, že \"by se mělo očekávat, že ztráty způsobené katastrofami se zdvojnásobí zhruba každých deset let kvůli stoupajícím cenám konstrukcí, zvyšujícímu se počtu konstrukcí a změnám v jejich charakteristice\". Asociace britských pojišťovatelů (Association of British Insurers, ABI) o rok dříve určila, že omezení uhlíkových emisí by předešlo 80 % projektovaných dodatečných nákladů za tropické cyklóny ročně do 80. let 21. století. Náklady se zvyšují částečně také kvůli tomu, že budovy se staví v rizikových oblastech, např. v těch přímořských nebo v záplavových zónách. ABI tvrdí, že snížení zranitelnosti vůči některým nevyhnutelným dopadům klimatické změny, např. odolnější budovy a zlepšená protipovodňová opatření, také mohou ušetřit značné náklady v dlouhodobější perspektivě.\n\nVelkou výzvou pro lidská osídlení je vzestup hladiny oceánů, který je v současnosti pozorován a předpokládán výzkumem zkoumající zrychlený úbytek ledu v Grónsku i Antarktidě. Odhady pro rok 2100 z roku 2009 byly přinejmenším dvojnásobné oproti předchozím odhadům IPCC AR4 (v roce 2017 se odhady, vzhledem k mnohem lepší znalosti mechanismů pohybu ledu i měření jeho úbytků, ještě zvýšily, mohlo by jít i více než o 2 m). Dle stejné analýzy mohou podle regionálních změn zvyšující se srážky způsobit více povodní, jinde zase jejich úbytek nebo rozsáhlejší sucha kvůli nedostatku vodních zdrojů.\n\nKvůli historicky výhodné lokalitě pro obchodní záležitosti je mnoho největších světových a nejvíce prosperujících měst na pobřeží. V rozvojových zemích žijí nejchudší skupiny obyvatel často v záplavových lokalitách, nezřídka kvůli tomu, že to je jediné dostupné místo nebo kvůli plodným zemědělským půdám. Tato osídlení však často postrádají infrastruktury, jako např. hráze a včasný výstražný systém. Chudší společnosti také mají tendenci méně spořit, nebýt pojištěny nebo nemají přístup k úvěrům na nápravy škod způsobených katastrofami.\n\nNicholls a Tol (2006) o vlivu vzestupu hladiny oceánů říkají:Nejhorší budoucnost vzestupu hladiny oceánů nás čeká nejspíše podle scénářů A2 a B2 [IPCC], které především odráží rozdíly mezi socioekonomickou situací (přímořské populace, HDP) spíše než důležitost vzestupu oceánské hladiny. Malé ostrovy a říční delty jsou v nich zranitelnější, než ukazovaly dřívější analýzy. Společně tyto výsledky naznačují, že lidské společnosti budou mít více možností, jak ke vzestupu hladin přistoupit, než bývá momentálně uváděno. Nicméně tento závěr musíme nahlížet optikou, že stále nerozumíme těmto možnostem a podstatné vlivy vzestupu hladiny, které zatím neznáme, zůstávají pravděpodobné.IPCC v roce 2007 vydala zprávu, že socioekonomické dopady klimatické změny v přímořských a nízko ležících oblastech budou nesmírně špatné. Následující dopady byly projektovány s vysokou mírou spolehlivosti.\nStudie z roku 2007 věnující se prostředí a urbanizaci tvrdí, že 634 milionů lidí žije v přímořských oblastech s maximální nadmořskou výškou 9,1 metru. Tato studie také tvrdí, že okolo dvou třetin světových měst, jejichž populace přesahuje pět milionů obyvatel, se nachází v nízko ležících přímořských oblastech.\n\nInfrastruktury ropy a zemního plynu jsou zranitelné vůči vlivům klimatické změny a zvyšujícím se rizikům katastrof, jakými jsou bouře, cyklóny, záplavy a dlouhotrvající vzestup hladiny oceánů. Minimalizace těchto rizik stavěním v méně rizikových oblastech mohou být drahé a nemožné v zemích v přímořských lokalitách nebo na ostrovních státech. Všechny tepelné elektrárny spoléhají na vodu, kterou jsou chlazeny. Klimatická změna také může zvýšit četnost such a způsobit nedostatky sladké vody. Další dopad tepelných elektráren je, že se zvyšující se teplotou, ve které pracují, se snižuje jejich účinnost a tím pádem i produkce. Zdroje ropy často pochází z oblastí, kterou jsou náchylné k velkým přírodním katastrofám, riziky mohou být tropické bouře, hurikány, cyklóny a záplavy. Příkladem může být hurikán Katrina, a jeho dopad na ropnou těžbu v Mexickém zálivu, když zničil 126 a poškodil 183 těžebních plošin.\n\nNicméně dříve nedotčené arktické oblasti by měly být podle informací z roku 2012 dostupné pro těžbu zdrojů.\n\nKlimatická změna spolu s extrémním počasím a přírodními katastrofami může ovlivnit jaderné elektrárny mnoha způsoby, podobně jako v případě těžby ropy, uhlí a zemního plynu. Každopádně dopad nedostatku vody pro chladiče jaderných elektráren bude větší než na ostatní tepelné elektrárny. Je to kvůli tomu, že staré reaktory jsou navrženy s vodou chlazenými jádry, jejichž teplota je shora velice omezena. Mají tím nízkou termodynamickou účinnost výroby elektřiny, do okolí musí při témže elektrickém výkonu předávat více tepla než tepelné elektrárny využívající spalování. Tato situace zapříčinila, že některé jaderné reaktory budou vypnuty, dokud jejich chladicí systémy nebudou vylepšeny, aby poskytly vyšší kapacitu. Dodávky jaderné energie byly zmenšeny nižším tokem řek a suchy, což znamená, že řeky dosáhly maximální teploty pro chlazení. Takové odstávky se staly ve Francii během vln veder v letech 2003 a 2006. Během těchto vln veder muselo 17 reaktorů omezit svou produkci nebo být vypnuto. 77 % francouzské elektřiny je produkováno jadernou energií a v roce 2009 podobná situace způsobila nedostatek 8 GW, což donutilo francouzskou vládu k importu elektřiny. Další případy se staly v Německu, kde extrémní teploty snížily produkci jaderné energie devětkrát v důsledku vysokých teplot mezi lety 1979 až 2007. Konkrétně pak:\nPodobné události se staly i jinde v Evropě během stejných horkých letních měsíců. Mnoho vědců souhlasí, že pokud bude globální oteplování pokračovat, tyto problematické jevy se budou opakovat častěji.\n\nZměny výšky toku řek korelují s množstvím produkované energie přehradami. Nižší toky způsobené suchem, klimatickou změnou, přehradami proti směru toku řek nebo odkloněním toku snižují množství skutečných zásob v přehradách, což tím pádem snižuje množství vody, které může být použito pro výrobu hydroelektřiny. Následek sníženého toku řek může být snížení zásob elektřiny v oblastech, které jsou silně závislé na hydroelektrické energii. Riziko sníženého toku se může zvýšit s rizikem klimatické změny. Studie řeky Colorado ze Spojených států naznačují, že střední scénář klimatické změny (zvýšení o 2 °C, které mohou o 10 % snížit srážky) může snížit odtok řeky o 40 %. Zejména Brazílie je silně závislá na hydroelektřině a zvyšující se teplota, snižující tok řek a změna srážkového systému ji může nebezpečně ohrozit a ročně snížit produkci její elektřiny o 7 % do konce 21. století.\n\nVědecké důkazy pro vazby mezi globálním oteplováním a zvyšujícími se náklady přírodních katastrof v důsledku extrémního počasí jsou podle studie z roku 2014 slabé, nicméně přední středoproudí environmentální řečníci jako Barack Obama nebo Al Gore zdůrazňují, že vazba je možná. Nejvyšší podíl zvyšujících se nákladů kvůli událostem jako např. hurikán Sandy jsou kvůli zvýšeným nákladům na opravy, které jsou způsobeny pojištěním vybavení budov ve zranitelných lokalitách. Tato informace byla nicméně v roce 2014 kritizována Paulem Krugmanem a zpravodajským portálem ThinkProgress jako popírání klimatické změny.\n\nOdvětví, které je přímo zasaženo riziky klimatické změny je pojišťovnictví. Podle zprávy z roku 2005 od Asociace britských pojišťovatelů by omezení uhlíkových emisí předešlo 80 % projektovaných dodatečných nákladů za tropické cyklóny ročně do 80. let 21. století. Zpráva od stejné asociace z roku 2004 hlásá, že \"klimatická změna není vzdáleným problémem pro budoucí generace, aby se s ní vypořádaly, naopak, v mnohých podobách už je tady nyní a na pojišťovací byznys dopadá právě teď\". Zpráva tvrdí, že rizika katastrof spojených s počasím pro domácnosti a majetek se už nyní zvyšují o 2–4 % ročně v důsledku měnících se podmínek počasí a nároky za škody způsobené bouřemi a povodněmi se ve Spojeném království zdvojnásobily na více než 6 miliard liber mezi lety 1998–2003 v porovnání s předchozími pěti lety. Výsledkem jsou stoupající ceny pojištění a riziko, že v některých oblastech se protipovodňové pojištění stane nedostupným pro ty, kteří mají nižší příjmy.\n\nFinanční instituce včetně dvou největších zajišťovnických společností na světě Munich Re a Swiss Re varovaly v roce 2002 studií, že \"zvyšující se četnost závažných klimatických událostí spojených se společenskými trendy by mohly stát téměř 150 miliard dolarů každoročně v následujícím desetiletí\". Tyto náklady by zatížily zákazníky, daňové poplatníky a pojišťovací společnosti, společně se zvyšující se cenou spojenou s pojistkami a pomoci při katastrofách.\n\nVe Spojených státech se ztráty pojišťoven také velmi zvýšily. Již práce z r. 1999 ukázala, že 1% růst srážek ročně může zvýšit ztráty při katastrofách o více než 2,8 %. Hrubý nárůst se většinou připisoval zvýšené populaci a hodnotě majetku ve zranitelných přímořských oblastech, přestože došlo k nárůstu četnosti katastrof spojených s počasím, jako byly silné deště od 50. let 20. století.\n\nCesty, vzletové dráhy, železniční tratě a potrubí (včetně potrubí na ropu, kanalizaci a vodu) mohou vyžadovat zvýšenou míru obsluhy a obnovy, s tím jak budou vystaveny vyšším teplotním změnám. Oblasti, které již jsou nepříznivě ovlivněny (vč. oblastí permafrostu), jsou vystaveny vysoké míře subsidence, což způsobuje deformaci cest, potopení základů a vážné poškození cest.\n"}
{"id": "1353928", "url": "https://cs.wikipedia.org/wiki?curid=1353928", "title": "Alexandr Šljapnikov", "text": "Alexandr Šljapnikov\n\nAlexandr Gavrilovič Šljapnikov (\"Александр Гаврилович Шляпников\", 30. srpna 1885 Murom – 2. září 1937 Moskva) byl ruský revolucionář. Pocházel ze starověrecké rodiny, od dětství musel manuálně pracovat, aby po otcově předčasné smrti uživil rodinu. V šestnácti letech odešel z rodné Muromi do Petrohradu, kde pracoval jako soustružník v Něvských loděnicích. V roce 1901 vstoupil do Ruské sociálně demokratické dělnické strany a v roce 1903 se přidal k její bolševické frakci. Za účast v revoluci roku 1905 byl vězněn a v roce 1908 odešel do exilu, žil ve Francii, Německu a Anglii, udržoval milostný poměr s Alexandrou Kollontajovou. Za první světové války se vrátil do Ruska pod falešným jménem Jacob Noe a v době únorové revoluce byl nejvýše postaveným představitelem komunistů na ruském území, ale po návratu Lenina a jeho skupiny byl odsunut do pozadí. Po ustavení Rady lidových komisařů zastával v letech 1917–1918 pozici lidového komisaře práce, pak byl vyslán jako člen vojenského sovětu na jižní frontu, později působil jako odborový funkcionář a obchodní přidělenec ve Francii. Ve dvacátých letech byl jedním z vůdců takzvané dělnické opozice. Vydal historickou práci \"Sedmnáctý rok\", která však byla kvůli rozporům s oficiální interpretací revolučních událostí záhy zakázána. V roce 1932 byl vyloučen z komunistické strany a v roce 1935 odsouzen k vyhnanství v Astrachani, záhy nato však byl znovu zatčen a obviněn z účasti ve spikleneckém centru, proti němuž byly vedeny Moskevské procesy. Odolal však nátlaku a odmítl podle připraveného scénáře přiznat svoji vinu, byl proto zastřelen ještě před zahájením procesu. V roce 1963 byl rehabilitován a v roce 1988 bylo zrušeno jeho vyloučení ze strany. \n\n\n"}
{"id": "1353934", "url": "https://cs.wikipedia.org/wiki?curid=1353934", "title": "Ỹ", "text": "Ỹ\n\nỸ (minuskule ỹ) je písmeno latinky, které se nazývá Y s vlnovkou. Vyskytuje se ve vietnamštině, guaranštině a v indiánských jazycích apalai, kaingang, timbira a toba.\n\n\nV Unicode má Ỹ a ỹ tyto kódy:\n\nỸ U+1EF8\n\nỹ U+1EF9\n"}
{"id": "1353936", "url": "https://cs.wikipedia.org/wiki?curid=1353936", "title": "Austin Film Critics Association 2005", "text": "Austin Film Critics Association 2005\n\n1. ročník předávání cen asociace Austin Film Critics Association se konal v roce 2005.\n\n\n"}
{"id": "1353938", "url": "https://cs.wikipedia.org/wiki?curid=1353938", "title": "Austin Film Critics Association 2006", "text": "Austin Film Critics Association 2006\n\n2. ročník předávání cen asociace Austin Film Critics Association se konal v roce 2. ledna 2007.\n\n\n"}
{"id": "1353943", "url": "https://cs.wikipedia.org/wiki?curid=1353943", "title": "Austin Film Critics Association 2007", "text": "Austin Film Critics Association 2007\n\n3. ročník předávání cen asociace Austin Film Critics Association se konal v roce 20. prosince 2007.\n\n\n"}
{"id": "1353945", "url": "https://cs.wikipedia.org/wiki?curid=1353945", "title": "Austin Film Critics Association 2008", "text": "Austin Film Critics Association 2008\n\n4. ročník předávání cen asociace Austin Film Critics Association se konal 16. prosince 2008.\n\n\n"}
{"id": "1353946", "url": "https://cs.wikipedia.org/wiki?curid=1353946", "title": "Austin Film Critics Association 2009", "text": "Austin Film Critics Association 2009\n\n5. ročník předávání cen asociace Austin Film Critics Association se konal 15. prosince 2009.\n\n\n\n"}
{"id": "1353947", "url": "https://cs.wikipedia.org/wiki?curid=1353947", "title": "Austin Film Critics Association 2010", "text": "Austin Film Critics Association 2010\n\n6. ročník předávání cen asociace Austin Film Critics Association se konal 22. prosince 2010.\n\n\n"}
{"id": "1353948", "url": "https://cs.wikipedia.org/wiki?curid=1353948", "title": "Filip Vávra", "text": "Filip Vávra\n\nFilip Vávra (* 13. října 1977 Praha) je český aktivista, publicista, a spisovatel, zakladatel neonacistické organizace Národní odpor. Vávra se nicméně brání, že věc ohledně založení organizace Národní odpor byla složitější a ne tak, jak ji prezentují média. \n\nNarodil se v Praze na Vinohradech, kde žije dosud. Jeho otcem je český zpívající bubeník Vítězslav Vávra. Studoval na Anglo-americké univerzitě v Praze, obor \"Business Administration\". Studium ukončil bakalářskou zkouškou v září 2004. V roce 2008 byl přijat na navazující magisterské studium na Katedru severoamerických studií Fakultě sociálních věd Univerzity Karlovy. Toto magisterské studium nedokončil.\n\nNa začátku 90. let 20. století byl aktivní v subkultuře skinhead, od které se v polovině 90. let posunul více k politického aktivismu. V září 1999 byl u založení skupiny Národní odpor Praha (NOP). Krátce byl předním aktivistou této skupiny, ale po sporech s dalšími aktivisty se z této skupiny stáhl. V lednu 2000 odjel do Irska. NOP se přeměnila z politické skupiny na skupinu pořádající hudební krajně pravicové koncerty. Po svém návratu z Irska v září 2000 za NOP mluvil na demonstraci proti sjezdu Mezinárodního měnového fondu v Praze, poté vstoupil do Vlastenecké republikánské strany během sjezdu strany v březnu 2001. Strana byla poté přejmenována na Národně sociální blok (NSB). Tento název ovšem nebyl Ministerstvem vnitra České republiky povolen. Prošel poté název Pravá Alternativa. Strana nedokázala překonat názorové rozdíly svých aktivistů a ke konci roku 2001 se rozpadla. Vávra se poté 1. května 2002 se účastnil neonacistické demonstrace v Brně, která byla policií rozehnána. V roce 2007 mu vyšla jeho první kniha, sci-fi román \"Nebeská družina\".\n\nV dubnu 2009, v době studií na Katedře severoamerických studií, po dohodě s dalšími studenty a některými profesory realizoval příjezd amerického aktivisty a bývalého vůdce Ku-klux-klanu Davida Dukea, který měl na katedře diskutovat se studenty. Setkání bylo znemožněno policií, která Dukea se souhlasem státní zástupkyně zatkla a týž den i obvinila. Cizinecká policie poté rozhodla, že Duke musí do půlnoci 25. dubna 2009 opustit Česko a Duke tak i učinil. Filip Vávra tehdy odmítl s policií spolupracovat a za odmítnutí svědectví dostal pokutu, která byla později zrušena. Obvinění bylo v září 2009 státní zástupkyní zastaveno i proti Dukemu. V rozhovoru pro časopis Reflex v létě 2017 Vávra uvedl, že není součástí Národního odporu již od roku 2000.\n\nV roce 2011 poskytl rozhovor internetovému portálu Parlamentní listy, v němž tvrdil, že Útvar pro odhalování organizovaného zločinu vyvíjí tlak na jeho tehdejší zaměstnavatele.\n\nV červenci 2017 vydal vlastním nákladem knihu \"Těžký boty to vyřešej hned\" shrnující historii počátků skinheads zejména v Praze v období z přelomu 80. a 90. let 20. století. Vávra je trenérem CrossFitu.\n\nObvodní soud pro Prahu 1 k 30. 5. 2018 zastavil 8 let trvající trestní stíhání proti Vávrovi a dalším ve věci tzv. Samolepkového procesu. V zatím nepravomocném rozsudku soud také komentoval Národní odpor vycházejíc z Manifestu Národního odporu z roku 1999 a uvedl, že \"\"základní program hnutí Národní odpor a všechny jeho přívržence nelze a priori pokládat za neonacistický, antisemitistický, rasisticky a násilně smýšlející\"\". Soud také uvedl, že postoje Národního odporu z roku 1999, kdy byl jeho součástí i Vávra, jsou dnes běžnou součástí politického diskursu v ČR. Státní zástupkyně Zdeňka Galková však podala proti usnesení soudkyně Dany Šindelářové stížnost. Stíhání bylo začátkem září 2019 definitivně zastaveno.\n\nMěstská část Praha 2 zahájila s Filipem Vávrou jednání u Obvodního soudu Prahy 2 jednání o vyklizení městského bytu ve kterém Filip Vávra bydlel z důvodu neplacení nájmu. Soudní řízení bylo ukončeno 3.5.2019.\n\nV lednu 2017 spustil zpravodajské internetové stránky \"Středoevropan\", kde figuruje k lednu 2018 jako jediný stálý redaktor. Od 18. dubna 2019 jsou web a facebookové stránky neaktivní. Relevantnost serveru je opakovaně zpochybňována například projektem Manipulatoři.cz, zaměřujícím se na boj s hoaxy a manipulacemi. Vávra se chtěl proti tvrzením uvedeným na webu Manipulátoři.cz soudně bránit. Nezaplatil však soudní poplatek a soud proto řízení zastavil. Web Středoevropan.cz se rovněž nachází na seznamu stránek se sporným obsahem Konspiratori.sk. Seznam vytváří odborná komise. Vávra se k projektu Konspiratori.sk kriticky vyjádřil, když zveřejnil komunikaci se zástupci tohoto serveru. Z ní vyplývá, že umístění webu Středoevropan.cz na jejich seznam není objektivní, ale subjektivní, a že autoři seznamu Vávrovi 4 měsíce neuměli dát konkrétní příklady, proč jeho web na seznamu je. Vávra upozorňuje, že po naléhání mu web \"vylepšil\" známku hodnocení, ale opět nedoložil konkrétní důvody. Z komunikace vyplývá, že konkrétní web se na seznam dostane na základě subjektivního a nepřezkoumatelného hodnocení poroty, která své důvody nijak nekomentuje. \n\nNicméně i přes to informace ze serveru sdílí například Václav Klaus ml.\n\nČeský graffiti a hiphopový umělec Vladimír Brož ze skupiny PSH vydal v roce 2013 svou druhou sólovou desku, Idiot. Jednou z skladeb na albu je píseň Planeta Praha, popisující umělcovo mládí, v jejímž textu vystupuje Filip Vávra jako jeden z aktérů.\n\n\n"}
{"id": "1353949", "url": "https://cs.wikipedia.org/wiki?curid=1353949", "title": "Austin Film Critics Association 2011", "text": "Austin Film Critics Association 2011\n\n7. ročník předávání cen asociace Austin Film Critics Association se konal 28. prosince 2011.\n\n\n"}
{"id": "1353951", "url": "https://cs.wikipedia.org/wiki?curid=1353951", "title": "Austin Film Critics Association 2012", "text": "Austin Film Critics Association 2012\n\n8. ročník předávání cen asociace Austin Film Critics Association se konal 18. prosince 2012.\n\n\n"}
{"id": "1353953", "url": "https://cs.wikipedia.org/wiki?curid=1353953", "title": "Austin Film Critics Association 2013", "text": "Austin Film Critics Association 2013\n\n9. ročník předávání cen asociace Austin Film Critics Association se konal 17. prosince 2013.\n\n\n"}
{"id": "1353954", "url": "https://cs.wikipedia.org/wiki?curid=1353954", "title": "Austin Film Critics Association 2014", "text": "Austin Film Critics Association 2014\n\n10. ročník předávání cen asociace Austin Film Critics Association se konal 17. prosince 2014.\n\n\n"}
{"id": "1353955", "url": "https://cs.wikipedia.org/wiki?curid=1353955", "title": "Austin Film Critics Association 2015", "text": "Austin Film Critics Association 2015\n\n11. ročník předávání cen asociace Austin Film Critics Association se konal 29. prosince 2015.\n\n\nGeorge Miller – \"\"\n\nMichael Fassbender – \"Steve Jobs\"\n\nBrie Larson – \"Room\"\n\nSylvester Stallone – \"Creed\"\n\nAlicia Vikander – \"Ex Machina\"\n\nPete Docter, Meg LeFauve a Josh Cooley – \"V hlavě\"\n\nEmma Donoghue – \"Room\"\n\n\"V hlavě\"\n\nSaulův syn (Maďarsko)\n\n\"Ex Machina\"\n\nEdward Lachman – \"Carol\"\n\nEnnio Morricone – \"Osm hrozných\"\n\nPodoba ticha\n\nJacob Tremblay – \"Room\"\n\nDavid Zellner – \"Kumiko, lovkyně pokladů\"\n\n"}
{"id": "1353957", "url": "https://cs.wikipedia.org/wiki?curid=1353957", "title": "Austin Film Critics Association 2016", "text": "Austin Film Critics Association 2016\n\n12. ročník předávání cen asociace Austin Film Critics Association se konal 28. prosince 2016.\n\n\nBarry Jenkins – \"Moonlight\"\n\nCasey Affleck – \"Místo u moře\"\n\nIsabelle Huppertová – \"Elle\"\n\nMahershala Ali – \"Moonlight\"\n\nViola Davis – \"Ploty\"\n\nBarry Jenkins – \"Moonlight\"\n\n\nEric Heisserer – \"Příchozí\"\n\n\"Kubo a kouzelný meč\"\n\n\"Věž\"\n\n\"Komorná\"\n\nČarodějnice\n\nJustin Hurwitz – \"La La Land\"\n\nLinus Sandgren – \"La La Land\"\n\nKeith Maitland – \"Věž\"\n\nKeith Maitland – \"Věž\"\n\n"}
{"id": "1353970", "url": "https://cs.wikipedia.org/wiki?curid=1353970", "title": "Tomahawk (přehrávač)", "text": "Tomahawk (přehrávač)\n\nTomahawk svobodný a otevřený přehrávač zvuku pro Linux, Windows a macOS. Klient pro operační systém Android je v současnosti ve verzi beta. Zaměřuje se na změť spojené uživatelovy hudební knihovny rozprostřené napříč místními a po síti zprostředkovanými jinde uloženými sbírkami a na internetové služby.\n\nZnakem programu je obzvláště vyhledávací funkce pro hudbu poskytovanou různými službami zabývajícími se přenosem hudebního materiálu mezi zdrojem a koncovým uživatelem. K tomu program může sloužit i jako klient počítačové sítě, ve které spolu komunikují přímo jednotliví klienti (uživatelé).\n\nTomahawk má povědomé jako iTunes vypadající rozhraní. Levý sloupec nabízí přístup k seznamům skladeb, historii hledání, oblíbené skladby, žebříčky a další skupiny informací.\n\nTomahawk umožňuje nainstalovat přídavné moduly pro několik různých hudebních služeb. Jsou to tyto následující: Spotify, Youtube, Jamendo, Grooveshark, Last.fm, SoundCloud, ownCloud, 4shared, Dilandau, Official.fm, Ampache, Subsonic, Google Play Music, Beats Music, Beets, Rdio (toho času jen pro Android), Deezer (toho času jen pro Android),\n\nV roce 2013 Tomahawk spustil aplikaci HTML Toma.hk. Nástroj umožňující přímé sdílení písní po internetu. Tomahawk nechá uživatele zadat jméno umělce a název písně, pPak Toma.hk vyplivne kód v HTML, který lze vložit do internetových stránek, poskytující přímé odkazy na přehratelné skladby po internetu.\n\nV březnu 2014 Tomahawk spustil svůj napříč systémy jdoucí synchronizační a společenský program nazvaný \"Hatchet\" (beta verze). Ačkoli stále ještě ve vývoji, služba uživatelům dovoluje vidět, co poslouchají ostatní uživatelé a sdílet přes Tomahawk seznamy skladeb. Také poskytuje uživatelské seznamy skladeb a seřízení \"milovaných\" skladeb přes několik zařízení.\n\nPrvní verze 0.0.1 byla zveřejněna 25. března 2011. Počátkem roku 2017 byla práce na vývoji projektu pozastavena.\n\n"}
{"id": "1353971", "url": "https://cs.wikipedia.org/wiki?curid=1353971", "title": "59. ročník udílení Filmových cen Britské akademie", "text": "59. ročník udílení Filmových cen Britské akademie\n\n59. ročník udílení Filmových cen Britské akademie se konal v Odeon Leicester Square v Londýně 19. února 2006. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítali v britských kinech v roce 2005.\n\nTučně jsou označeni vítězové.\n"}
{"id": "1353974", "url": "https://cs.wikipedia.org/wiki?curid=1353974", "title": "Modrásek tažný", "text": "Modrásek tažný\n\nModrásek tažný (\"Leptotes pirithous\") je druh denního motýla z čeledi modráskovitých (\"Lycaenidae\"). Rozpětí jeho křídel je 24 až 28 mm. Samci mají matně modrofialová křídla, na nichž prosvítá kresba z rubu křídel. Samice mají hnědavé zbarvení a na vnitřní části křídel jsou modře poprášené. Na rubu zadních křídel u obou pohlaví jsou na vnitřním rohu dobře patrné dvě černé skvrny a dlouhá ostruha. Tyto skvrny jsou po celém obvodu lemovány modrými šupinkami.\n\nMotýl je rozšířený v severní Africe, na jihu Evropy a na Středním východě. V Evropě, kde jeho populace nejsou stálé a jsou doplňovány z migračních vln ze severní Afriky, je rozšířený v zemích kolem Středozemního moře. Odtud potom zalétává do střední Evropy. Vzácně se objevuje v Německu, v Rakousku (Dolní Rakousy), v Česku (jižní Morava), na jihu Slovenska a v Maďarsku. Obývá suché křovinaté stepi a lesostepi, vojtěšková pole a ruderály.\n\nŽivnými rostlinami modráska tažného jsou především druhy z čeledi bobovitých (\"Fabaceae\"), kyprejovitých (\"Lythraceae\") a vřesovcovitých (\"Ericaceae\"). V jižní Evropě má motýl více generací (polyvoltinní). Dospělce lze zahlédnout od února do října. Ve střední Evropě se migrující modrásci objevují ojediněle od srpna do října a vzácně i dříve.\n\nV České republice se modrásek tažný objevuje velice vzácně. Doloženy jsou pouze dva nálezy z jihu Moravy. V roce 1952 byl jeden exemplář motýla nalezen v Klentnici u Mikulova a v roce 2002 druhý exemplář v Hnanicích u Znojma.\n\n"}
{"id": "1353978", "url": "https://cs.wikipedia.org/wiki?curid=1353978", "title": "58. ročník udílení Filmových cen Britské akademie", "text": "58. ročník udílení Filmových cen Britské akademie\n\n58. ročník udílení Filmových cen Britské akademie se konal v Odeon Leicester Square v Londýně 12. února 2005. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítali v britských kinech v roce 2004.\n\nTučně jsou označeni vítězové.\n"}
{"id": "1353983", "url": "https://cs.wikipedia.org/wiki?curid=1353983", "title": "701 (číslo)", "text": "701 (číslo)\n\nSedm set jedna je přirozené číslo. Římskými číslicemi se zapisuje DCCI a řeckými číslicemi ψα. Následuje po čísle sedm set a předchází číslu sedm set dva.\n\n701 je:\n\n"}
{"id": "1353984", "url": "https://cs.wikipedia.org/wiki?curid=1353984", "title": "702 (číslo)", "text": "702 (číslo)\n\nSedm set dva je přirozené číslo. Římskými číslicemi se zapisuje DCCII a řeckými číslicemi ψβ. Následuje po čísle sedm set jedna a předchází číslu sedm set tři.\n\n702 je:\n\n"}
{"id": "1353985", "url": "https://cs.wikipedia.org/wiki?curid=1353985", "title": "704 (číslo)", "text": "704 (číslo)\n\nSedm set čtyři je přirozené číslo. Římskými číslicemi se zapisuje DCCIV a řeckými číslicemi ψδ. Následuje po čísle sedm set tři a předchází číslu sedm set pět.\n\n704 je:\n\n"}
{"id": "1353988", "url": "https://cs.wikipedia.org/wiki?curid=1353988", "title": "Filip Král", "text": "Filip Král\n\nFilip Král (* 20. října 1999, Brno, Česko) je český hokejový obránce hrající kanadskou juniorskou ligu WHL v týmu Spokane Chiefs.\n\nKrál je odchovancem brněnské Komety, za kterou nastupoval ve všech mládežnických kategoriích a to až dokud si v sezóně 2016/17 nezahrál v extralize dospělých. S hokejem však začínal v Blansku. Kometa však měla nabytou soupisku kvalitními obránci a tak Král nedostával příliš prostoru a byl odesílán na střídavé starty do Třebíče. Ještě před tím však v sezóně 2015/16 zvítězil s Kometou v kategorii staršího dorostu a Král pomohl týmu 29 asistencemi, což byl nejlepší výsledek obránce v lize. Startoval s českou reprezentací do 18 let na Memoriálu Ivana Hlinky 2016, který vyhráli a poté hrál i na světovém poháru do 17 let 2016. Následovala příležitost u reprezentace do 18 let na světovém šampionátu do 18 let 2017. V 5 utkáních play-off extraligy dospělých 2017 pomohl Kometě k českému titulu. Díky úspěchům jej v CHL Import Draftu 2017 draftoval americký juniorský tým Spokane Chiefs, do kterého odešel před sezónou 2017/18 hrát ligu WHL. Na přelomu let 2017 a 2018 hrál na juniorském šampionátu v americkém Buffalu. Skauti NHL tohoto ofenzivního obránce doporučovali do výběru ve 3. kole draftu NHL 2018.\n\n\n\n"}
{"id": "1353989", "url": "https://cs.wikipedia.org/wiki?curid=1353989", "title": "Trost", "text": "Trost\n\nPříjmení Trost nese více různých osobností:\n\n"}
{"id": "1353991", "url": "https://cs.wikipedia.org/wiki?curid=1353991", "title": "Carlow", "text": "Carlow\n\nCarlow () je město v hrabství Carlow ve středovýchodní části Irska. Je správním střediskem hrabství a žije zde obyvatel, přičemž je i nejlidnatějším městem hrabství. Město leží na území bývalé provincie Leinster. V současnosti se rozšiřuje i za hranice hrabství na území hrabství Laois.\n\nMěsto leží na soutoku řek Barrow a Burren na křižovatce silnic N9, N80 a regionálních silnic R417, R430, R725 a R726. Nachází se v severozápadní části hrabství Carlow na hranici se sousedním hrabstvím Laois. Přes Carlow také prochází železniční trať Kildare–Kilkenny.\n\nK důležitým pozoruhodnostem města patří: zámek Carlow Castle, katedrála, budova soudu a radnice. Východně od města se nachází významná archeologická lokalita, megalitické pohřebiště Brownshill Dolmen. Carlow je sídlem vysoké školy Institute of Technology.\n\nNejvětším podnikem ve městě je firma Braun s divizí Oral-B, v roce 2005 byla zavřena továrna na výrobu cukru Irish Sugar Company. Na řece Barrow je přístav a loděnice pro sportovní plavidla.\n\n\n\n"}
{"id": "1353992", "url": "https://cs.wikipedia.org/wiki?curid=1353992", "title": "Wahl", "text": "Wahl\n\nPříjmení Wahl nese více různých osobností:\n\n"}
{"id": "1353993", "url": "https://cs.wikipedia.org/wiki?curid=1353993", "title": "Weingartner", "text": "Weingartner\n\nPříjmení Weingartner nese více různých osobností:\n\n"}
{"id": "1354001", "url": "https://cs.wikipedia.org/wiki?curid=1354001", "title": "Fleck", "text": "Fleck\n\nPříjmení Fleck nese více různých osobností:\n\n"}
{"id": "1354005", "url": "https://cs.wikipedia.org/wiki?curid=1354005", "title": "Jaromír Ondráček", "text": "Jaromír Ondráček\n\nJaromír Ondráček (30. dubna 1931 Dolní Kounice – 1. března 2003 Brno) byl český archeolog, který se zabýval závěrem doby kamenné a počátkem doby bronzové. \n\nV letech 1951–1956 studoval archeologii na Filozofické fakultě Univerzity Jana Evangelisty Purkyně v Brně (dnes Masarykova univerzita) a studium ukončil obhajobou diplomové práce o protoúnětické kultuře. Od roku 1956 do roku 1990 pracoval v Archeologickém ústavu ČSAV v Brně, kde byl vedoucím technického oddělení, později vedoucím výzkumného úseku a v letech 1974 až 1990 zástupcem ředitele. V roce 1966 obhájil kandidátskou práci \"Časně únětická kultura na Moravě a problém jejího vzniku\". \n\nJaromír Ondráček se zabýval pravěkem střední Evropy a specializoval se na problematiku pozdního eneolitu a počátku doby bronzové. Prováděl celou řadu záchranných a sytematických výzkumů (věteřovské sídliště v Budkovicích, epišňůrové pohřebiště v Holešově, sídliště kultury zvoncovitých pohárů v Bořitově a další). Byl členem vědeckého kolegia historie ČSAV, tajemníkem oborové komise archeologie nebo členem redakční rady \"Archeologických rozhledů\" a \"Památek archeologických\". Vedle toho působil i jako školitel v rámci vědecké aspirantury. \n\n\n"}
{"id": "1354012", "url": "https://cs.wikipedia.org/wiki?curid=1354012", "title": "Turistická značená trasa 1434", "text": "Turistická značená trasa 1434\n\nTrasa začíná ve Stupně u železničního přejezdu, kde se setkává se zeleně značenou trasou č. 3614. Další rozcestník stojí u železniční stanice. Cesta dále vede k přírodní památce Bašta, upomínce na již ukončenou těžbu uhlí na Radnicku. Trasa se zde napojuje na naučnou stezku Po stopách důlní činnosti na Břasku. Cesta prochází Kříšemi, konkrétně místními částmi Bašta a Doubravka. Za Doubravkou trasa míjí přírodní památku Kateřina, lom se stěnou z karbonských slepenců. Za Kateřinou se rozprostírá areál nevelkého zámečku Hochperk, vystavěného v 18. století uhlobaronem a průmyslníkem Antonínem Hochbergem z Hennersdorfu. Po jednom kilometru se cesta dostává k silnici, odkud lze přestoupit na autobus ze zastávky \"Břasy, Vranovice, u Martínků\". Sto metrů od stanice autobusu stojí rozcestník Vranovice-Amerika, kde se modrá trasa větví. Pravá vede k rozhledně Na Vrších, levá vstupuje do přírodního parku Horní Berounku a po párset metrech končí napojením na žlutou turistickou trasu č. 6612 u rozcestníku Na Drážkách.\n"}
{"id": "1354013", "url": "https://cs.wikipedia.org/wiki?curid=1354013", "title": "Helm", "text": "Helm\n\nPříjmení Helm nese více různých osobností:\n\n"}
{"id": "1354024", "url": "https://cs.wikipedia.org/wiki?curid=1354024", "title": "32. ročník People's Choice Awards", "text": "32. ročník People's Choice Awards\n\n32. ročník People's Choice Awards se konal 10. ledna 2007 v Shrine Auditorium v Los Angeles, Kalifornie. Moderátorem večera byl Craig Ferguson a ceremoniál vysílala stanice CBS.\n\nTučně jsou označeni vítězové.\n"}
{"id": "1354026", "url": "https://cs.wikipedia.org/wiki?curid=1354026", "title": "Édouard François Zier", "text": "Édouard François Zier\n\nÉdouard François Zier (1856, Paříž – 19. ledna 1924, Thiais) byl francouzský malíř a ilustrátor. \n\nByl nejprve žákem svého otce, malíře polského původu Victora Casimira Ziera, a poté malíře a sochaře Jeana-Léona Gérômeho.\n\nOd roku 1874, kdy Debutoval v Pařížském salonu obrazem \"La Mort de Caton d'Utique\", byl jako umělec velmi aktivní. Roku 1880 vystavoval v Salonu obraz \"Charles VI et Odette\". Tyto dva obrazy a obraz \"Esther\" (1883) zakoupil francouzský stát. Zúčastňoval se také výstav v Salonu des Artistes Français, kde v roce 1900 získal medaili za třetí místo a v roce 1904 za druhé.\n\nZnám je ale především jako ilustrátor. Pracoval pro mnoho periodik jako \"L'Illustration\", \"Le Monde illustré\".\"Le Courrier français\" nebo \"Le Journal de la jeunesse\" a od roku 1905 až do své smrti spolupracoval s dívčím časopisem \"La Semaine de Suzette\". Především včak ilustroval celou řadi knih.\n"}
{"id": "1354027", "url": "https://cs.wikipedia.org/wiki?curid=1354027", "title": "Sedmikvítek evropský", "text": "Sedmikvítek evropský\n\nSedmikvítek evropský (\"Trientalis europaea\") je drobná, vytrvalá, v květnu až červenci bíle kvetoucí, planě rostoucí rostlina, jediný evropský zástupce rodu sedmikvítek. Někdy bývá považován za synonym \"Lysimachia europaea\".\nRoste téměř v celé Evropě a v rozsáhlých areálech severní části Asie, od ruské západní Sibiře přes Kazachstán, severní Čínu a Mongolsko až na Dálný východ a Korejský poloostrov, zasahuje také na některé ostrovy Japonska. Nedávno byl ze sedmikvítku evropského vydělen sedmikvítek severní (\"Trientalis arctica\") rostoucí v Severní Americe.\n\nV české krajině je rozšířen především v oreofytiku a jen roztroušeně roste na navazujících územích mezofytika. Nejvýše vystupuje v Krkonoších do 1450 m n. m (Bílá louka). Sedmikvítek evropský je v \"Červeném seznamu cévnatých rostlin České republiky\" zařazen mezi vzácnější druhy vyžadující pozornost (C4a).\n\nVyžaduje půdu humózní, chudou na živiny a hlavně s kyselou reakcí. Roste nejčastěji v horských smrčinách, na polostinných vlhkých až mokrých horských loukách, na rašeliništích a bažinách, někdy též jako podrost klečových porostů. Mimo les jej lze nalézt většinou nad hranicí lesa, v nižších polohách je vzácný.\n\nVytrvalá bylina s přímou, nevětvenou lodyhou vysokou 5 až 15 cm, vyrůstající z tenkého, plazivého oddenku na koncích hlízovitě ztlustlého. Lodyha je porostlá jednoduchými, obvejčitými nebo kopinatými listy, spodní střídavé (nejvýše tři) jsou přisedlé, celokrajné a na konci tupé. Horní (v počtu 5 až 12) rostou nahloučené v přeslenech na konci lodyhy, jsou krátce řapíkaté, po obvodě jemně zubaté a vrchol mají špičatý. Čepele spodních listů bývají dlouhé jen 3 až 8 mm, u horních jsou větší, 2 až 5 cm. Po odkvětu listy žloutnou a opadávají, suché lodyhy většinou zůstávají vzpřímené po celou zimu.\n\nZ úžlabí horních listů vyrůstají na tenkých, asi 3 cm dlouhých stopkách jeden až dva květy, nejčastěji sedmičetné. Odtud pochází i rodové jméno \"sedmikvítek\", skutečný počet se ale může pohybovat v rozmezí 5 až 9. Květ velký až 15 mm má kališní lístky drobné, jen 3 mm dlouhé, čárkovité a korunní lístky bílé či výjimečně narůžovělé, velké až 7 mm, eliptické a na konci špičaté. Elipsoidní prašníky, nejčastěji sedm (5 - 9), jsou oranžové, čnělka je zakončena hlavičkovitou bliznou. Prašníky se otvírají mnohem později než dozrají blizny a proto bývá často pyl opylovačem přenesen na již neživou, zaschlou bliznu. Květy neprodukují nektar a jsou hmyzem navštěvovány jen řídce.\n\nPlod je mnohosemenná, kulatá tobolka velká 5 mm obsahující vejčitá, asi 1 mm velká semena. Tobolky se otevírají chlopněmi a semena z nich většinou vypadávají v říjnu a listopadu, někdy však zůstávají až do poloviny zimy uzavřená v tobolce na lodyze. Pravděpodobně z důvodu špatného opylování se u tohoto druhu semena vyvíjení jen zřídkakdy.\n\nSedmikvítek evropský vytváří málo semen a mají různou dobu dormance, tvrdé osemením špatně propouští vodu a drobné semenáčky se málo prosazují v zapojeném porostu. Je předpoklad, že se v přírodě rozmnožuje semeny jen výjimečně a šíří se většinou vegetativně.\n\nZ hlízy mateřské rostliny roste jeden až pět tenkých oddenků na koncích hlízovitě ztlustlých. Oddenky jsou nevětvené, až 75 cm dlouhé a spirálovitě stočené v měkkém substrátu asi 2 cm pod povrchem. Hlízovitý konec se vyvine ve vytrvalou hlízu, ze které po uschnutí spojovacího oddenku vyroste kořen a další rostlina. Nová hlíza po zesílení vypouští oddenky a vytváří opět dceřiny hlízy a rostliny.\n\nZ podzemních pupenů stávající lodyhy mohou vyrůst nové lodyhy, které pokvetou až následný rok, vytvářejí tak husté trsy rostlin. Taktéž z úžlabí spodních listů vyrůstají odnože plazící se po povrchu půdy, jejich konce se zavrtávají do půdy a tam se na nich vyvíjejí hlízy. Při narušování půdy nebo jejím přesunu dochází k rozptýlení drobných hlízek po okolí.\n\n"}
{"id": "1354029", "url": "https://cs.wikipedia.org/wiki?curid=1354029", "title": "Petr Kodýtek", "text": "Petr Kodýtek\n\nPetr Kodýtek (* 17. srpna 1998, Sušice, Česko) je český hokejový útočník hrající střídavě českou Extraligu a 1. českou hokejovou ligu v týmu HC Škoda Plzeň, respektive v týmu HC Stadion Litoměřice.\n\nKodýtek hrál v českých reprezentačních mládežnických výběrech již od svých 15 let, ale svou první větší akci si odbyl Memoriálu Ivana Hlinky 2015 a poté na MS do 18 let 2016. V sezóně 2016/17 vyhrál s Plzní juniorskou extraligu, když výrazně pomohl svojí produktivitou. V té samé sezóně však nastoupil za Plzeň i ve 24 zápasech extraligy dospělých. V sezóně 2017/18 nastupoval mezi dospělými Plzně v extralize a Litoměřic v 1. lize. V polovině sezóny byl vybrán do juniorské reprezentace na MSJ 2018, kde s týmem Česka obsadili 4. místo a Kodýtek byl na šampionátu nejmenším hokejistou. V 7. čtvrtfinále proti Olomouci pomohl týmu svým gólem (jeho první gól v play-off české extraligy)\n"}
{"id": "1354030", "url": "https://cs.wikipedia.org/wiki?curid=1354030", "title": "Mistrovství světa juniorů v ledním hokeji 2020", "text": "Mistrovství světa juniorů v ledním hokeji 2020\n\n44. Mistrovství světa juniorů v ledním hokeji 2020 se konalo v České republice, konkrétně v Ostravě a v Třinci.\n\nVe dvou základních skupinách hrálo vždy pět týmů systémem každý s každým. Vítězství se počítá za tři body, v případě nerozhodného výsledku si oba týmy připíší bod a následuje 5 min. prodloužení a v případě nerozhodného výsledku samostatné nájezdy. Tato kritéria rozhodují o držiteli bonusového bodu.\n\nZ obou skupin postoupila čtveřice mužstev, která hrála čtvrtfinále křížovým způsobem (vítězové skupin se čtvrtými týmy z opačných skupin, druzí hráli se třetími). Páté týmy základních skupin spolu sehrály sérii na dva vítězné zápasy, poražené mužstvo(Kazachstán) ze série sestoupilo z elitní skupiny.\n\nV playoff se v případě nerozhodného výsledku po základní hrací době bude prodlužovalo deset minut (ve finále dvacet), případně by následovaly samostatné nájezdy. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední sestoupil do B skupiny a nahradí jej v příštím ročníku vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz postoupil do B skupiny I. divize a poslední sestoupil do B skupiny. V B skupině II. divize postoupí vítěz do A skupiny a poslední sestoupí do III. divize, jejíž vítěz jej nahradí.\n\nV Třinecké Werk aréně a Ostravské Ostravar aréně probíhalo od 26.12.2019 až do 6.1.2020 Mistrovství světa Juniorů (hráčů do 20 let) v ledním hokeji. Ve skupině A, která hraje v Třinci, hrály týmy národů Kazachstánu, Finska, Švédska, Slovenska a Švýcarska. Odehrálo se zde celkově 12 zápasů, z nichž poslední zápas se zde kvůli menší kapacitě stadionu odehrálo 3. čtvrtfinále 2.1 v 17:30 hodin, semifinále a další zápasy se odehrávaly již ve větší ostravské aréně. Vstupenky na třinecké zápasy se pohybovaly v rozmezí 140-290 českych korun. O lístky byl veliký zájem a většina zápasů byla vyprodána. Lístky byly vypouštěny v několika vlnách, z nichž první byla už na jaře roku 2019. Pro Třinec i Českou republiku bylo toto mistrovství, i vzhledem k popularitě hokeje v Česku, velice významnou událostí..\n\nÚčast si jakožto postupující tým z nižší skupiny zajistilo Německo. Dále se turnaje účastnila mužstva, která se umístila do 9. místa na MSJ 2019.\n\n"}
{"id": "1354031", "url": "https://cs.wikipedia.org/wiki?curid=1354031", "title": "Lukáš Vilt", "text": "Lukáš Vilt\n\nLukáš Vilt (* 30. října 1991 Most) je český choreograf, tanečník a příležitostný herec.\n\nVyrůstal v Litvínově, kde absolvoval prvních sedm ročníků 3. Základní školy, poslední dva roky základního vzdělání dokončil na Základní škole Hora svaté Kateřiny. Během základní školy také v Litvínově navštěvoval taneční skolu Casio Jarmily Hrabákové. Zde získal základy klasického tance a zároveň se zde věnoval moderním stylům jako je rock and roll či disco tanec. Ve studiu tance pokračoval i v dospělosti. Následně vystudoval dva ročníky Pedagogického lycea na \"Vyšší odborné škole ekonomické, sociální a zdravotnické, Obchodní akademii, Střední pedagogické škole a Střední zdravotnické škole\" v Mostě, během studií na této škole byl lektorem taneční školy FreeDance v Mostě. V roce 2009 byl přijat na Mezinárodní konzervatoř Praha, kde studoval obor hudebně dramatický. Zde v roce 2016 úspěšně absolvoval a získal pedagogické minimum. V tomto období byl dva roky členem dvou tanečních skupin. První skupinou byla \"IF\" pod vedením Leony Kvasnicové a \"JAD Dance company\" patřící Yemi A.D., se kterou přibližně dva roky externě spolupracoval. V letech 2013–2015 působil jako lektor Musical dance v tanečním a pohybovém studiu Dancers‘ club v Praze a zároveň se věnoval pedagogické praxi na Mezinárodní konzervatoři Praha. \n\nUž během studií na Mezinárodní konzervatoři v Praze začal účinkovat v muzikálových inscenacích a současně tvořit své první muzikálové choreografie. Nejprve to bylo na pražských scénách jako je Divadlo Hybernia, Divadlo na Vinohradech či Divadlo U Hasičů. V roce 2013 mu tehdejší šéf souboru muzikálu a operety Divadla Josefa Kajetána Tyla, Roman Meluzín, nabídl účinkování v muzikálu Footloose. Z toho následně vznikla jejich spolupráce, během které v divadle nejen účinkoval ve více než deseti inscenacích, ale současně pro místní muzikály vytvořil několik choreografií. Během let 2015 a 2016 byl pedagogem na letní taneční škole \"Ballet school Prague\". Od září 2017 je pedagogem moderního tance na konzervatoři v Teplicích.\n\nV současné době působí jako lektor jazz dance, musical dance a contemporary.\n\nKromě choreografií k divadelním muzikálovým inscenacím v DJKT Plzeň a na několika pražských muzikálových scénách vytvořil také taneční koncepci 3. ročníku show JÁ PŮJDU DÁL.\n"}
{"id": "1354032", "url": "https://cs.wikipedia.org/wiki?curid=1354032", "title": "Římskokatolická farnost Rožnov pod Radhoštěm", "text": "Římskokatolická farnost Rožnov pod Radhoštěm\n\nŘímskokatolická farnost Rožnov pod Radhoštěm je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem Všech svatých.\nSoučasný farní kostel byl vystavěn jako náhrada za dřevěný kostelík ze 16. století v letech 1745–50. Kvůli probíhajícím nepokojům byl však včetně interiérů definitivně dokončen až v roce 1752. Roku 1900 se v Rožnově hlásilo 2 939 obyvatel ke katolíkům, 46 k evangelíkům, 26 bylo židů. V roce 1930 zde žilo 3 248 katolíků, 127 evangelíků, 11 židů a 185 občanů bez vyznání.\n\nKatolický farář jménem Jan je v písemnostech poprvé zmiňován roku 1490. Zřejmě už tehdy zde žili i nekatolíci, kteří v polovině 16. století v městečku již převládali. Katolická fara byla obnovena roku 1666.\n\nOd července 2011 byl farářem R. D. Mgr. Kamil Obr. Toho s platností od července 2018 vystřídal R. D. Mgr. Pavel Hofírek.\n\nNa území farnosti se pravidelně pořádá tříkrálová sbírka. V roce 2018 se při ní vybralo 382 560 korun.\n\nV červnu 2018 byly završeny téměř dva měsíce trvající práce na opravách interiéru farního kostela.\n\n"}
{"id": "1354034", "url": "https://cs.wikipedia.org/wiki?curid=1354034", "title": "Markéta Bádenská (1932)", "text": "Markéta Bádenská (1932)\n\nMarkéta Bádenská (\"Margarete Alice Thyra Viktoria Marie Louise Scholastica;\" 14. července 1932 – 15. ledna 2013) se narodila jako jediná dcera bádenského markraběte Bertholda a princezny Teodory Řecké a Dánské. Byla nejstarší neteří prince Philipa, vévody z Edinburghu a pra pra pravnučkou královny Viktorie.\n\nPrincezna Markéta se narodila 14. července 1932 v německém zámku Salem, kde vyrůstala. Její otec řídil společně s Kurtem Hahnem školu.\n\nV roce 1948 se přestěhovala do Londýna, a vyškolila se jako zdravotní sestra v nemocnici Svatého Tomáše. V roce 1953 se zúčastnila korunovace Alžběty II. V Londýně poznala prince Tomislava, člena vyhnané jugoslávské královské rodiny.\n\n5. června 1957 se Markéta provdala za prince Tomislava, mladšího bratra bývalého jugoslávského krále Petra II. Občanský sňatek se konal v Salemu, následován 6. června luteránským a srbským pravoslavným. Mezi hosty byli princ Philip, vévoda z Edinburghu a bývalý bulharský car Simeon II. Markéta měla s Tomislavem dvě dětiː\n\n\nPár se usadil ve Spojeném království a vedl ovocnou farmu u Billinghurstu v Sussexu. V roce 1981 se rozvedli.\n\nPo smrti Lady Kateřiny Brandramové v roce 2007 se stala nejvyšším žijícím potomkem královny Viktorie v přímé ženské linii.\n\nPrincezna Markéta zemřela ve Farnhamu, Surrey, 15. ledna 2013, po dlouhé nemoci. Pohřeb se konal v srbském pravoslavném kostele Svatého Sávy v Notting Hillu 24. ledna 2013. Mezi smutečními hosty byl její strýc vévoda z Edinburghu, řecká králova Anna Marie a jugoslavský korunní princ Alexandr. Princezna Markéta byla pohřbena na rodinném hřbitově ve Stefansfeldu u německého Bádenu 28. ledna 2013.\n"}
{"id": "1354036", "url": "https://cs.wikipedia.org/wiki?curid=1354036", "title": "The Grand Illusion", "text": "The Grand Illusion\n\nThe Grand Illusion je sedmé studiové album od americké skupiny Styx, nahrané v Paragon Recording Studios v Chicagu a vydané 7. července 1977. Album svými hity \"Come Sail Away\" a \"Fooling Yourself\", spolu s prodejem více než tří milionů, odstartovalo hvězdnou dráhu skupiny.\n\n\n\n\n"}
{"id": "1354039", "url": "https://cs.wikipedia.org/wiki?curid=1354039", "title": "Karel Huppner", "text": "Karel Huppner\n\nKarel Huppner (1. srpna 1884, Bezdružice – 1956, ?) byl český pilot a velitel řady jednotek rakousko-uherského letectva. Po vzniku republiky zastával jako druhý v pořadí funkci velitele československého letectva a po odchodu do civilu působil jako první ředitel ČSA a poté i Československé letecké společnosti.\n\nKarel Huppner se narodil roku 1883 v Bezdružicích. Absolvoval reálné gymnázium na Královských Vinohradech a Infanterie-Kadetten-Schule ve Vídni. K létání jej přivedl spolužák Rudolf Holeka. Jeho další spolužák a přítel Jindřich Kostrba byl v roce 1918 jmenován prvním velitelem československého letectva. V srpnu 1906 se Huppner stal velitelem čety pěšího pluku 16. Poté sloužil několik let ve Vídni v hodnosti nadporučíka u pěšího pluku 21. Za záchranu několika osob před utonutím přitom dostal rakouskou záslužnou medaili. Při nejbližší příležitosti se přihlásil k letectvu, v roce 1913 absolvoval pilotní kurs, stal se instruktorem a byl přijat k letecké setnině č. 7 (Flik 7).\n\nJednotka Flik 7 byla zmobilizována 23. srpna 1914 na letišti Kraków-Rakowice na bázi tamějšího Flugpark 7 pod velením nadporučíka Hermanna Edler von Nemetz. S Flikem 7 byl Karel Huppner v roce 1914 nasazen na východní frontě. Na podzim 1914 uskutečnil za nepříznivého počasí průzkumný let spolu se svým pozorovatelem poručíkem pěšího pluku 21 Františkem Schornem. Nepřátelské pozice se nacházely ve značné vzdálenosti, a proto let trval neobvykle dlouho. Jakmile byli oba letci zpozorováni v nepřátelském táboře, byla na ně zahájena prudká palba. Navzdory vybuchujícím šrapnelům nadporučík Huppner pokračoval v průzkumném letu. Po přistání bylo zjištěno, že hlavně na nosných plochách křídel bylo letadlo opakovaně zasaženo. Za svůj čin byli jak polní pilot nadporučík Huppner, tak i jeho pozorovatel poručík Schorn, navržení k vyznamenání. Od srpna 1915 velel Huppner Flieger-Schule (letecké škole) v Szegedu. Jeho další působení bylo na italské frontě, kde v srpnu 1916 převzal místo velitele u jednotky Flik 29, od září 1917 velel Fliku 57 a od května 1918 Aufklärung-Gruppe (průzkumné skupině) v hodnosti setníka vzduchoplavectva.\n\nV listopadu 1918 byl Karel Huppner přijat do československé armády v hodnosti kapitána a byl jmenován leteckým referentem Vrchního velitelství branné moci v Praze. Dne 20. února 1919 převzal po Jindřichu Kostrbovi velení československého letectva, resp. Leteckého sboru československého vzduchoplavectva. Na postu přednosty Oddělení aviatického Vojenského odboru \"B\" MNO jej 28. srpna 1919 vystřídal Otto Jindra a Huppner byl jmenován velitelem letecké skupiny Čechy. V souvislosti s reorganizací letectva byl 4. října 1919 zřízen nový útvar s názvem Letecké školy, jemuž podléhaly všechny letecké školy na území Československa. Major Karel Hupner byl jmenován velitelem a jako sídlo velitelství bylo určeno letiště Cheb. V dubnu 1920 bylo Velitelství československé aviatiky pro Slovensko přejmenováno na Letecký pluk 1 v Bratislavě. Vlastní výstavba pluku však začala až v říjnu 1920 na jeho novém působišti v Černínských kasárnách v Praze, a to pod velením majora Karla Huppnera. V březnu 1923 se stal velitelem vojenského dopravního oddílu a v srpnu téhož roku byl penzionován.\n\nPočínaje dnem 6. října 1923 byly všechny složky státu, které doposud organizovaly leteckou dopravu, včleněny do nově založeného státního podniku Československé státní aerolinie (ČSA), jehož prvním ředitelem se stal major Karel Huppner. Po odchodu z ČSA se Huppner stal vrchním ředitelem Československé letecké společnosti (ČLS) v Praze, kterou založily Škodovy závody dne 22. ledna 1927, přičemž byl pověřen vybudováním celé organizace. Piloti ČLS byli mezi prvními v Evropě, kteří ovládali létání v mracích a přistávání za špatné viditelnosti. V letech 1935 až 1938 společnost zakoupila několik amerických letounů Douglas DC-2 a DC-3 a její letadlový park tak byl jedním z nejmodernějších v Evropě. Činnost ČLS byla v září 1938 ovlivněna vypuknutím sudetské krize. Letadlo ČLS typu DC-3 (imatrikulace OK-AIE) odváželo dne 16. září 1938 z Ruzyně lorda Runcimana, představitele tzv. Runcimanovy mise. V prvních dnech mobilizace byla veškerá letecká doprava přerušena. Zaměstnanci ČLS byli mobilizováni a zařazeni jako kurýrní letka pod velením majora Huppnera. Po uzavření Mnichovské dohody byl provoz v omezeném rozsahu postupně obnoven. Po abdikaci prezidenta Československé republiky Edvarda Beneše zorganizoval ředitel ČLS Karel Huppner dne 22. října 1938 jeho tajný odlet do Londýna. Posádka stroje DC-2 (OK-AIC) letěla nad mraky a s vypnutou radiostanicí, protože trasa letu vedla nad Německem. Karel Huppner byl ředitelem Československé letecké společnosti až do německé okupace v březnu 1939. Zemřel v roce 1956.\n\n"}
{"id": "1354045", "url": "https://cs.wikipedia.org/wiki?curid=1354045", "title": "Tyranovec", "text": "Tyranovec\n\nTyranovec je české označení několika rodů ptáků čeledi tyranovití:\n\n"}
{"id": "1354049", "url": "https://cs.wikipedia.org/wiki?curid=1354049", "title": "Žibritov", "text": "Žibritov\n\nŽibritov je obec na Slovensku v okrese Krupina. Žije zde  obyvatel.\n\nJe situována v jihovýchodní části Štiavnických vrchů na rozhraní Skalky, Sitnianského předhůří a Krupinské planiny - podcelku \"Bzovícka pahorkatina\".\nSpolu s dalšími pěti obcemi regionu (Baďan, Beluj, Kráľovce-Krnišov, Počúvadlo a Prenčov) je součástí sdružení \"Mikroregión Južné Sitno\". Katastr obce má rozlohu 996 ha.\n\nPrvní zmínka o obci pochází z roku 1266. V minulosti patřila více majitelům (hrad Lietava, Sitnianské panství, Koháryové, Koburgové). V letech 1442 - 1446 byly v obci nájezdy husitských vojsk. V letech 1544 a 1576 byla obec napadena a vypleněna Turky. V roce 1700 byla postavena obecná škola a v roce 1838 evangelický kostel. V roce 1807 obec vyhořela. \n\nStředu obce dominuje malá bašta (zvonička) postavená v roce 1586, která je pozůstatkem bývalého zámečku s kostelem a sloužila jako strážní a obranná věž v období tureckých nájezdů. Do léta 2009 ji zdobil i zvon z roku 1680 od známého zvonaře Balthasara Herolda z Vídně. Obyvatelé se v minulosti zabývali především výrobou dřevěného uhlí, které bylo potřebné pro důlní hutě, později zemědělstvím, ovocnářstvím a okrajově i vinohradnictvím. Původní architekturu obce tvořily kamenné tříprostorové domy se slaměnou střechou. \n\nV erbu obce, který vychází z historické pečeti, dominuje motiv révy se čtyřmi třásněmi hroznů ovinutými kolem dřevěného kola, což poukazuje na fakt, že pěstování révy v obci má svou tradici. V obci a blízkém okolí se natáčely některé exteriéry prvního slovensko-maďarského koprodukčního filmu \"Dáždnik svätého Petra\" (1958) v hlavní roli s Karlem Machatou i filmů \"Stopy na Sitne\" (1968) a \"Cesta ženy\" (1974).\n\n\n\nZajímavostí je geologický výtvor nazýván \"Štangarígeľ\" (Krupinská bradla) a Sixova stráň. Za raritu lze považovat poslední obhospodařované vinice s révou starší více než 70 let, nacházející se na jižním úbočí vrchu \"Veinperg\" (Viniční vrch) nad údolím potoka Bebrava v nadmořské výšce 460–485 m n. m. Ale bývalé, už zaniklé vinice (v 60. letech 20. st.) vystupovaly až po kótu 520  m n. m., takže v té době to byly pravděpodobně nejvýše položené vinice na Slovensku. Obec dnes drží jeden primát - v současnosti je to nejvýše položená obec na Slovensku s vlastními vinicemi. \n\nZ vrcholových poloh některých nezalesněných kopců v okolí obce je za příznivého počasí pěkný výhled do doliny Bebravy - pravostranného přítoku řeky Krupinice, na Krupinskou planinu až k maďarskému pohoří Börzsöny, jakož i na Banskou Štiavnici a na Sitno. Nad obcí je malá vodní nádrž s možností koupání a rybolovu. Ještě dále směrem na Svätý Anton se nachází zrekonstruovaná bývalá hájovna \"Rázdel\", která je využívána pro rekreační účely. Asi 1 km od ní roste 280letý dub zimní nazývaný \"Vlčí dub\". K tomuto pamětníkovi dávných dob se dá dostat po modré turistické značce od zmiňované chaty. V lokalitě \"Hlina\" na úpatí Hrubé hory rostou na bývalých pastvinách statné duby cerové s obvodem kmene 4–5 metrů. V okolních dubových a dubovo-bukových lesích žije srnčí, jelení, dančí, mufloní zvěř a divoká prasata. Potvrzený je i výskyt lišky, jezevce, kočky divoké, rysa i medvěda.\nDne ​​11. listopadu 2011 byla slavnostně otevřena Žibritovská naučná stezka. Čtyři informační tabule nacházející se na naučné stezce informují návštěvníky o geologické minulosti okolí obce. Chodník začíná u bývalé žibritovské fary a pokračuje dolinou potoka Bebrava až na \"Štangarígeľ\".\n\n\n"}
{"id": "1354050", "url": "https://cs.wikipedia.org/wiki?curid=1354050", "title": "Vratislav Preclík", "text": "Vratislav Preclík\n\nVratislav Preclík (* 26. července 1946, Praha) je český strojní inženýr, odborník v logistice a technologickém projektování, amatérský historik, publicista a spisovatel, vysokoškolský pedagog. Jako znalec odkazu T. G. Masaryka je místopředsedou a zakladatelem spolku Masarykovo demokratické hnutí a dalších občanských sdružení. Založil časopis \"Strojař\", obnovil \"Čas\", kde je předsedou redakční rady, a napsal dvanáct vysokoškolských textů, včetně monografií.\n\nNarodil se v Praze. Jeho otec, Vratislav Jan František Preclík z Nuslí, pracoval od doby první republiky jako knihkupec v tiskárně F. B. Batovce na Národní třídě v Praze a byl redaktorem časopisu Mladá generace , maminka Marie narozena ve Skutči roku 1913, lidová malířka, pocházela ze starého rodu Becků z Horní Lužice. Studoval na Vyšší průmyslové škole strojnické Josefa Božka v Praze 1 a inženýrské studium na ČVUT v Praze, fakultě strojní u profesora Josefa Pešáka, v letech 1964 až 1969 a získal diplom s vyznamenáním. V roce 1968 se pokusil obnovit Masarykovu akademii práce (založenou po roce 1918 a rozpuštěnou v roce 1952).\n\nOd roku 1969 pracoval v oblasti vědy, výzkumu a vývoje (z politických důvodů nebyl přijat mezi řádné pedagogické pracovníky přestože úspěšně přednášel), absolvoval pedagogické studium na Ústavu pro doškolování pracovníků ČVUT v Praze, pracoval na technických úkolech státního plánu, externě vyučoval a studoval aspiranturu. V roce 1977 získal vědeckou hodnost kandidáta technických věd a po vědeckých atestacích byl samostatným vědeckým pracovníkem ČVUT v Praze. Podílel se na realizaci pružného výrobního systému v Olomouci.. Spolupracoval rovněž s výzkumnými ústavy a praxí na výzkumu využití moderní výpočetní techniky v oblasti technické přípravy výroby a montáže i materiálového inženýrství .\n\nK výročí fakulty strojní ČVUT obdržel 28. září 1989 medaili za práci v celostátní odborné skupině automatizace inženýrských prací ČSVTS (Československé vědeckotechnické společnosti). V té době vypracoval autorsky také objektivní historii Fakulty strojní ČVUT (1945 - 1989) do publikace Stopami průkopníků, v jejíž tiráži, po vypuštění zpracované části o srpnu 1968, včetně tehdy zvoleného, ale stranou neschváleného děkana Prof. Dr. Františka Krupky, nebyl autorsky uveden. Oficiálním pedagogem na fakultě se stal až po roce 1989, kdy se řádně habilitoval, byl jmenován a ustanoven docentem na fakultě strojní. Vedl oddělení projektování. V roce 1990 se stal členem výboru celostátní odborné skupiny historie techniky při ČSVTS a členem redakční rady časopisu Strojnický obzor. Jako předseda stipendijní komise fakulty a stipendijní komise při rektorátu ČVUT v Praze organizoval konference studentské tvůrčí činnosti a spolupracoval s Nadací Preciosa vedenou prof. Věnkem Šilhánem.\n\nV roce 1993 byl ustanoven školitelem doktorského studia na ČVUT v Praze a vyučoval také doktorské předměty v češtině a angličtině. Krom vedení a řešení grantových projektů (GA ČR: \"Návrh databáze obrobitelnosti\", \"Návrh expertního systému technologičnosti konstrukce z hlediska montáže\", MŠMT: \"Nové materiály INFRA 2\", Výzkumný záměr \"Integrované inženýrství\", ), přednáškové činnosti, rozsáhlé spolupráce s praxí a publikační činnosti na fakultě strojní i externě, připravil a zavedl výuku předmětů projektování také v angličtině.\n\nOd roku 1975 vedl přes 300 diplomových a bakalářských prací a byl místopředsedou nebo členem komise pro obhajoby a státní závěrečné zkoušky na čtyřech ústavech (katedrách) ČVUT v Praze. Byl také ustanoven předsedou komisí pro státní závěrečné zkoušky a obhajoby bakalářských, diplomových a doktorských prací na TU v Liberci a ZČU v Plzni. Pro tyto univerzity a VUT Brno i VŠB TU Ostrava vypracoval řadu recenzních, oponentních i lektorských posudků kvalifikačních prací, učebních textů a publikací. V letech 2009 a 2010 působil rovněž jako středoškolský profesor .\n\nV roce 1989, kdy se stal členem sdružení pedagogických pracovníků postižených z politických důvodů, pomáhal založit Masarykovo demokratické hnutí a byl zvolen jeho místopředsedou. V listopadu 1989 také podepsal prohlášení Občanského fóra, založeného 19. listopadu 1989 v Praze Václavem Havlem. V letech 1990 až 1995 vystupoval také v doprovodných programech na výstavách (Český malíř Herbert Masaryk, T. G. Masaryk - člověk a umění), které Masarykovo demokratické hnutí uspořádalo a zahajoval je prezident Václav Havel. Stal se rovněž předsedou přípravného výboru pro obnovu MAP (Masarykovy akademie práce). V letech 1992-93 založil dva časopisy, \"Strojař\" a \"Čas\". V roce 1995 obnovil Masarykovu akademii práce jako sdružení MAP, strojní společnost na ČVUT v Praze, kde je statutárním zástupcem. Obě organizace zastupuje ve výkonném výboru a předsednictvu Evropského hnutí v České republice. K životnímu jubileu obdržel 6. července 1996 od předsedy Masarykova demokratického hnutí dr. Emila Ludvíka pamětní dvojetuji se stříbrnými mincemi T. G. Masaryka, jako uznání za dosavadní dobrovolnou práci v občanském sdružení pro rozvoj demokracie. V letech 1990 až 1998 se jako člen předsednictva MDH (Masarykova demokratického hnutí) účastnil svými příspěvky čtyř celostátních konferencí spolupořádaných Evropským hnutím v ČR, Univerzitou Karlovou (1990-1998) a Masarykovou univerzitou (1995) \"Evropské hodnoty demokracie a výchovy po zkušenostech s totalitou\". Každoročně také připravoval jako představitel Masarykovy akademie práce, strojní společnosti na ČVUT v Praze \"besedy s válečnými letci RAF\" (František Fajtl, František Peřina, Stanislav Hlučka, Petr Uruba, Emil Boček a další) pro studenty ČVUT v Praze, členy Evropského hnutí v ČR, demokratické organizace i veřejnost. V roce 1999 spoluorganizoval rovněž konferenci k stému výročí \"Hilsnerova Polenského procesu\".\n\nZa dobrovolnou práci v Masarykově demokratickém hnutí byl 7. března 1998 v Míčovně Pražského hradu oceněn Čestnou medailí T. G. Masaryka za věrnost jeho odkazu (spolu s Martou Kubišovou, Jiřím Suchým a dalšími). Příspěvkem „T. G. Masaryk a August Comte“ se od 4. března 2000 zúčastnil čtyřdenní mezinárodní konference ke 150. výročí narození T. G. Masaryka na Pražském hradě a ve Valdštejnském paláci, včetně odhalení pomníku TGM na Hradčanském náměstí prezidentem Václavem Havlem, na jehož přípravě a zbudování se podílel.\nJe autorem několika odborných publikací a mnoha článků (Acta Polytechnica, Strojař, Strojnický obzor, Technik, Technický týdeník, Strojírenská technologie, Strojírenská výroba, Čas., Lidová demokracie a další) s technickou, ekonomickou, Masarykovskou i legionářskou tématikou. Zúčastnil se mnoha mezinárodních konferencí s technickou i legionářskou tématikou. Mezi roky 1968 a 1987 patřil mezi dobrovolné svatovítské zvoníky kardinála Františka Tomáška. V pražské katedrále měl v roce 1973 rovněž církevní sňatek. Syn Vratislav, pozdější absolvent stavební fakulty ČVUT v Praze, se narodil 18.ledna 1975 . Byl členem České genealogické společnosti, přispíval do Zpravodaje a ročenky a (po ukončení činnosti ČGS v době normalizace) poté Klubu pro českou heraldiku a genealogii. Pracoval také v celostátní odborné skupině historie techniky ČSVTS. V letech 2006 až 2011 byl předsedou redakčního kruhu časopisu \"Čas\", od roku 2011 je předsedou jeho nově ustavené redakční rady. Přispívá pravidelně nejen do časopisu Čas, ale také publikuje knižně v rámci edice Masarykovy knižnice \"Hlas\". Zavedl rovněž rubriku \"hledání mostů přes řeku času, právě před sto lety\". Zabývá se osobností Tomáše Garrigua Masaryka , také ve vztahu k jeho československým legionářům , spolutvůrcům republiky a sokolské tradici . Jeho dědeček byl ruským legionářem a do jeho blízkého příbuzenstva patřil i velitel legionářského obrněného vlaku \"Orlík\" poručík (později za války popravený prvorepublikový generál) Václav Šára. Působí také jako recenzent a hodnotitel prací literární soutěže \"Masaryk do škol\" (TGM - život, dílo a odkaz pro současnost i budoucnost) a na Magistrátu hlavního města Prahy v zasedacím velkém sále Nové radnice na Mariánském náměstí moderuje každoročně slavnostní vyhodnocení. Od roku 1990 vystupuje také na podvečerech MDH a EH v ČR v divadle Kolowrat a v Klubu techniků na Novotného lávce 5 v Praze 1. Jako místopředseda MDH a člen jeho předsednictva se snaží naplňovat praktický odkaz T. G. Masaryka. Je zakládajícím členem Sboru pro obnovu pomníku Hrdinům od Zborova. Ve vědeckotechnickém recenzovaném časopise Strojař, vydávaném Masarykovou akademií práce, strojní společností na ČVUT v Praze, z.s. je od roku 1992 členem redakční rady a vedoucím redaktorem. Jeho vědeckotechnické příspěvky jsou zaměřeny nejen do oblasti projektování, racionalizace, průmyslové logistiky a logistiky jako vědy, ale i vědeckých základů strategie \"Průmyslu 4.0\". \n\nMedaile k 125. výročí Fakulty strojní ČVUT v Praze (1864-1989), udělil děkan fakulty, velká posluchárna 256, Technická 2/4, Praha 6, 28. září 1989\n\nMasarykova stříbrná etuje k životnímu jubileu (50 let, 26. 7.), udělil dr. Emil Ludvík, předseda MDH, Zasedací síň Masarykova demokratického hnutí, Na Příkopě 10, Praha 1, 6. července 1996\n\nČestná medaile T. G. Masaryka, (za věrnost odkazu TGM a jeho uskutečňování), udělilo předsednictvo Masarykova demokratického hnutí, Míčovna Pražského hradu, 7. března 1998\n\nMasarykova bronzová medaile k 150. výročí narození TGM za aktivní účast na mezinárodní konferenci T. G. Masaryk \"Idea demokracie a současné evropanství\", Praha - Hrad 4. - 7. března 2000, garant H.E. Václav Havel, 4. března 2000\n\nUznání za spolupráci mezi ČVUT v Praze a Nadací Preciosa udělením \"Kubické zirkonie\" předsedy nadace, udělil předseda představenstva prof. Věněk Šilhán, Praha 6, rektorát ČVUT, duben 2009,\n\nUznání za spolupráci mezi ČVUT v Praze, Fakultou strojní a Nadací Preciosa udělením \"Kubické zirkonie\", ředitel nadace Ing. Ivo Schotta, velká posluchárna 266, Technická 4, Praha 6, duben 2017\n\n\nVýznamné výstavy, na nichž se podílel přípravou, organizací, přednáškami, doprovodnými programy, moderováním, besedami, průvodcovskou službou i autorsky\n\n125 let Fakulty strojní ČVUT v Praze, září – prosinec 1989, Národní technické muzeum v Praze, Praha 7\n\nČeský malíř Herbert Masaryk, život a dílo, říjen 1993 – leden 1994, Národní třída, síň ÚLUV, Praha 1\n\nT. G. Masaryk – člověk a umění, březen – červen 1995, Národní třída, síň ÚLUV, Praha 1\n\nPutovní výstava Kulturního a společenského odkazu T. G. Masaryka s historií MDH (hl. autoři Zdeněk Pokorný, Ladislav Smejkal, historie Vratislav Preclík): \"Masarykův odkaz\"\n\n•2014 Městské muzeum Česká Lípa, Liberec, školy Praha 2 a Praha 5, Senát Parlamentu ČR, Museum Brandýs n. L.\n•2015-2016 Kopřivnice, Příbor, Plzeň, Kadaň, Zlín, Trutnov, České Budějovice, Milevsko\n•2017-2018 Zlín, Kanada, USA, Toronto, Masaryktown, Světlá n.S., Poděbrady, Kostelec n.O. , Frýdlant v Čechách, Praha 14\n"}
{"id": "1354051", "url": "https://cs.wikipedia.org/wiki?curid=1354051", "title": "Miss Czech Republic", "text": "Miss Czech Republic\n\nMiss Czech Republic (do ledna 2018 Miss Face Czech Republic) je soutěž krásy pořádaná od roku 2010. Zakladatelkou se stala česká modelka Taťána Makarenko, která působí i jako ředitelka a držitelka licencí. Vítězka jezdí reprezentovat na světovou soutěž Miss World. Od roku 2019 pod Miss Czech Republic spadá také licence Mister World, tedy pánská soutěž pořádaná světovou soutěží Miss World. \n\nOd založení v roce 2010 až do ledna 2018 se soutěž jmenovala \"Miss Face Czech Republic\". Finálový večer vysílá Tv Óčko. Od roku 2015 dívky z této soutěže reprezentují Česko ve světových soutěžích Miss World, Miss Grand International, Miss International, Miss Intercontinental ,Miss Supranational a Miss Global .\n\nSoutěž je určena pro dívky mezi 17 a 25 lety s min. trvalým pobytem na území ČR. Z castingů v OC po celé ČR postupuje do semifinále cca 70-90 dívek. Semifinále probíhá 2 dny, kdy první den je vybráno TOP 20 semifinalistek, ze kterých druhý den semifinále je vybráno do finále 10 dívek, z nichž je vybráno na Galavečeru 5 vítězek a které poté jezdí reprezentovat ČR na světové soutěže krásy.\n\n\n"}
{"id": "1354075", "url": "https://cs.wikipedia.org/wiki?curid=1354075", "title": "Donát Ulrich", "text": "Donát Ulrich\n\nDonát Ulrich, někdy též Donat Ulrich, (1. března 1800 Litovel – 3. června 1874 Litovel) byl městský úředník a kronikář. Jako poslední působil ve svém rodném městě ve funkci městského purkrabí. Sepsal první kroniku zachycující vývoj města Litovle.\nRodné město zachycoval i na kresbách. Díky jedné z nich, na níž zobrazil náměstí Přemysla Otakara II., se vědělo, že zde kdysi stával pranýř. Během rekonstrukce náměstí v roce 2014 se pak skutečně povedlo jeho základy nalézt.\n"}
{"id": "1354076", "url": "https://cs.wikipedia.org/wiki?curid=1354076", "title": "Leo Welch", "text": "Leo Welch\n\nLeo „Bud“ Welch (22. března 1932 – 19. prosince 2017) byl americký bluesový zpěvák a kytarista. Na kytaru začal hrát ve svých třinácti letech a od patnácti vystupoval na veřejnosti. Po dobu více než 35 let pracoval jako dřevorubec. Svou hudební kariéru zahájil v roce 2013 nedlouho poté, co byl natočen na narozeninové párty. Své první album, nazvané \"Sabougla Voices\", vydal v lednu 2014. Druhé \"I Don't Prefer No Blues\" následovalo v březnu 2015. V roce 2016 o něm byl natočen dokumentární film \"Late Blossom Blues: The Journey of Leo “Bud” Welch\". Roku 2017 vydal koncertní album \"Live at The Iridium\". Zemřel toho roku ve věku 85 let.\n"}
{"id": "1354078", "url": "https://cs.wikipedia.org/wiki?curid=1354078", "title": "Laura Gallego García", "text": "Laura Gallego García\n\nLaura Gallego García (* 11. října 1977, Quart de Poblet, Valencie) je španělská spisovatelka, zaměřující se ve své literární tvorbě na psaní literatury pro děti a mládež.\nLaura Gallego García vystudovala na univerzitě ve Valencii hispanistiku, a to se zaměřením na středověkou literaturu. Svoje první literární dílo, \"Zodiaccía, un mundo diferente\", sepsala společně se svojí kamarádkou Miriam již ve věku 11 let, avšak to nebylo nikdy oficiálně uveřejněno (pozn.: je dostupné na jejich internetových stránkách). \n\nV letech 1998 a 2001 získala opakovaně španělské literární ocenění Premio de Literatura Infantil El  Barco de Vapor, roku 2012 se pak stala také nositelkou španělské národní literární ceny pro děti a mládež (Premio Nacional de Literatura Infantil y Juvenil).\n\n"}
{"id": "1354080", "url": "https://cs.wikipedia.org/wiki?curid=1354080", "title": "1. ročník předávání cen Amerického filmového institutu", "text": "1. ročník předávání cen Amerického filmového institutu\n\n1. ročník předávání cen asociace Amerického filmového institutu ocenil nejlepších deset filmů roku z roku 2000. \n\n"}
{"id": "1354081", "url": "https://cs.wikipedia.org/wiki?curid=1354081", "title": "Krchleby (hradiště)", "text": "Krchleby (hradiště)\n\nKrchleby jsou pravěké hradiště u stejnojmenné vesnice u Staňkova v okrese Domažlice. Nachází se na vrchu Holubí hlava jeden kilometr severovýchodně od vesnice.\n\nHradiště u Krchleb existovalo v pozdní době halštatské. Datování provedli Jaroslav Bašta a Dara Baštová na základě nálezů keramických střepů v roce 1988.\n\nStaveništěm hradiště se stala ostrožna nad soutokem dvou drobných potoků. Její příčné opevnění se dochovalo přibližně v délce 300 metrů. Tvoří je sestava dvou valů a čtyři metry hlubokého příkopu mezi nimi. Celková šířka opevnění je čtrnáct metrů. Vnější val je vysoký jeden metr, zatímco vnitřní val dosahuje výšky dva až tři metry.\n\n"}
{"id": "1354084", "url": "https://cs.wikipedia.org/wiki?curid=1354084", "title": "Heligoland (album)", "text": "Heligoland (album)\n\nHeligoland je páté studiové album anglické skupiny Massive Attack. Vydáno bylo v únoru 2010 společností Virgin Records. Umístilo se na šesté příčce Britské albové hitparády. V domovské zemi se rovněž stalo zlatým. Coby hosté se na albu podíleli například Tunde Adebimpe, Guy Garvey a Damon Albarn.\n"}
{"id": "1354085", "url": "https://cs.wikipedia.org/wiki?curid=1354085", "title": "2. ročník předávání cen Amerického filmového institutu", "text": "2. ročník předávání cen Amerického filmového institutu\n\n2. ročník předávání cen Amerického filmového institutu se konal dne 5. ledna 2002. Nominace byly oznámeny dne 17. prosince 2001. Ceremoniál vysílala stanice CBS. Živé vysílání sledovalo ve Spojených státech amerických pouhých 5,5 milionů diváků a tak se organizace rozhodla, že se vrátí k původním vyhlášení deseti nejlepších filmů a deseti nejlepších televizních programů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1354086", "url": "https://cs.wikipedia.org/wiki?curid=1354086", "title": "3. ročník předávání cen Amerického filmového institutu", "text": "3. ročník předávání cen Amerického filmového institutu\n\n3. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354087", "url": "https://cs.wikipedia.org/wiki?curid=1354087", "title": "4. ročník předávání cen Amerického filmového institutu", "text": "4. ročník předávání cen Amerického filmového institutu\n\n4. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354088", "url": "https://cs.wikipedia.org/wiki?curid=1354088", "title": "5. ročník předávání cen Amerického filmového institutu", "text": "5. ročník předávání cen Amerického filmového institutu\n\n4. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354089", "url": "https://cs.wikipedia.org/wiki?curid=1354089", "title": "6. ročník předávání cen Amerického filmového institutu", "text": "6. ročník předávání cen Amerického filmového institutu\n\n6. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354090", "url": "https://cs.wikipedia.org/wiki?curid=1354090", "title": "7. ročník předávání cen Amerického filmového institutu", "text": "7. ročník předávání cen Amerického filmového institutu\n\n7. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354091", "url": "https://cs.wikipedia.org/wiki?curid=1354091", "title": "8. ročník předávání cen Amerického filmového institutu", "text": "8. ročník předávání cen Amerického filmového institutu\n\n8. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354092", "url": "https://cs.wikipedia.org/wiki?curid=1354092", "title": "9. ročník předávání cen Amerického filmového institutu", "text": "9. ročník předávání cen Amerického filmového institutu\n\n9. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354093", "url": "https://cs.wikipedia.org/wiki?curid=1354093", "title": "10. ročník předávání cen Amerického filmového institutu", "text": "10. ročník předávání cen Amerického filmového institutu\n\n10. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354094", "url": "https://cs.wikipedia.org/wiki?curid=1354094", "title": "11. ročník předávání cen Amerického filmového institutu", "text": "11. ročník předávání cen Amerického filmového institutu\n\n11. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354095", "url": "https://cs.wikipedia.org/wiki?curid=1354095", "title": "12. ročník předávání cen Amerického filmového institutu", "text": "12. ročník předávání cen Amerického filmového institutu\n\n12. ročník předávání cen Amerického filmového institutu 11. prosince 2011 ocenil nejlepších deset filmů a deset filmových programů.\n\n\n"}
{"id": "1354096", "url": "https://cs.wikipedia.org/wiki?curid=1354096", "title": "13. ročník předávání cen Amerického filmového institutu", "text": "13. ročník předávání cen Amerického filmového institutu\n\n13. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354097", "url": "https://cs.wikipedia.org/wiki?curid=1354097", "title": "14. ročník předávání cen Amerického filmového institutu", "text": "14. ročník předávání cen Amerického filmového institutu\n\n14. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354099", "url": "https://cs.wikipedia.org/wiki?curid=1354099", "title": "15. ročník předávání cen Amerického filmového institutu", "text": "15. ročník předávání cen Amerického filmového institutu\n\n15. ročník předávání cen Amerického filmového institutu ocenil nejlepších jedenáct filmů a deset filmových programů.\n\n\n"}
{"id": "1354100", "url": "https://cs.wikipedia.org/wiki?curid=1354100", "title": "16. ročník předávání cen Amerického filmového institutu", "text": "16. ročník předávání cen Amerického filmového institutu\n\n16. ročník předávání cen Amerického filmového institutu ocenil nejlepších deset filmů a deset filmových programů.\n\n\n\n\n"}
{"id": "1354101", "url": "https://cs.wikipedia.org/wiki?curid=1354101", "title": "17. ročník předávání cen Amerického filmového institutu", "text": "17. ročník předávání cen Amerického filmového institutu\n\n17. ročník předávání cen Amerického filmového institutu ocenil nejlepších deset filmů a deset filmových programů.\n\n\n"}
{"id": "1354102", "url": "https://cs.wikipedia.org/wiki?curid=1354102", "title": "18. ročník předávání cen Amerického filmového institutu", "text": "18. ročník předávání cen Amerického filmového institutu\n\n18. ročník předávání cen Amerického filmového institutu ocenil nejlepších deset filmů a deset filmových programů.\n\n\n\n"}
{"id": "1354118", "url": "https://cs.wikipedia.org/wiki?curid=1354118", "title": "Mistrovství Evropy v rychlobruslení 2018", "text": "Mistrovství Evropy v rychlobruslení 2018\n\nMistrovství Evropy v rychlobruslení 2018 se konalo ve dnech 5.–7. ledna 2018 v rychlobruslařské hale Konkobežnyj centr Kolomna v ruské Kolomně. Jednalo se o 29. společné mistrovství Evropy a celkově o 43. evropský ženský šampionát a 112. mistrovství Evropy pro muže.\n\nVůbec poprvé bylo rychlobruslařské mistrovství Evropy pořádáno formou závodů na jednotlivých tratích. Až do roku 2016 byl totiž na programu evropského šampionátu pouze klasický víceboj. Mezinárodní bruslařská unie ale rozhodla, že od roku 2017 dojde ke změně formátu soutěže. V roce 2017 byl kromě klasického víceboje vůbec poprvé v rámci ME pořádán i sprinterský víceboj, takže na mistrovství startovali i sprinteři. Vícebojařské soutěže se na ME od tohoto roku konají vždy v lichých letech. V sudých letech, počínaje rokem 2018, jsou na programu ME závody na jednotlivých tratích.\n\nČeskou výpravu tvořili Sebastian Druszkiewicz, Eliška Dřímalová, Karolína Erbanová, Natálie Kerschbaummayr a Nikola Zdráhalová.\n\nZávodu se zúčastnilo 19 závodníků.\nZávodu se zúčastnilo 24 závodníků.\nZávodu se zúčastnilo 22 závodníků.\nZávodu se zúčastnilo 18 závodníků.\nZávodu se zúčastnilo 15 závodníků.\nZávodu se zúčastnilo šest týmů.\nZávodu se zúčastnilo pět týmů.\nZávodu se zúčastnilo 20 závodnic.\nZávodu se zúčastnilo 24 závodnic.\nZávodu se zúčastnilo 23 závodnic.\nZávodu se zúčastnilo 18 závodnic.\nZávodu se zúčastnilo 16 závodnic.\nZávodu se zúčastnily tři týmy.\nZávodu se zúčastnilo pět týmů.\n"}
{"id": "1354139", "url": "https://cs.wikipedia.org/wiki?curid=1354139", "title": "Tomáš Drucker", "text": "Tomáš Drucker\n\nTomáš Drucker (* 20. července 1978, Bratislava, Československo) je slovenský právník, manažer a politik, člen Národní rady Slovenské republiky (NR SR). V letech 2016 až 2018 byl ministrem zdravotnictví ve třetí vládě Roberta Fica, v roce 2018 byl ministrem vnitra ve vládě Petera Pellegriniho.\n\nTomáš Drucker vystudoval aplikovanou informatiku a průmyslovou automatizaci na Slovenské technické univerzitě v Bratislavě a také Právnickou fakultu Trnavské univerzity v Trnavě. V letech 1997 až 2002 pracoval ve společnosti Gratex International, v letech 2004 až 2012 pak v konzultační společnosti IQUAP.\n\nOd roku 2006 začal také působit ve státních firmách. V letech 2006 až 2007 byl členem představenstva VOP Nováky, v letech 2010 a 2012 pak členem dozorčí řady společnosti JAVYS. Od roku 2012 zastával funkci generálního ředitele a předsedy představenstva Slovenské pošty. \n\n23. března 2016 byl jmenován slovenským prezidentem Andrejem Kiskkou – jako nestraníka navrženého vládním SMEREM – ministrem zdravotnictví ve třetí vládě Roberta Fica. Jeho nástup do čela ministerstva zdravotnictví doprovázely personální změny ve vyšším managementu slovenských státních institucí. Poté, co vláda Roberta Fica podala v důsledku vraždy Jána Kuciaka demisi, se Drucker stal ministrem vnitra v nové vládě Petera Pellegriniho. Po třech týdnech ve funkci podal v dubnu 2018 demisi se zdůvodněním, že nechce dále polarizovat veřejnost, která po Kuciakově vraždě požadovala odvolání policejního prezidenta Tibora Gašpara, Drucker ale k jeho odvolání neviděl důvod. Ve funkci ho po krátkém působení premiéra Pellegriniho nahradila Denisa Saková.\n\nV říjnu 2019 založil politickou stranu Dobrá voľba, v čele jejíž kandidátky kandiduje v parlamentních volbách v roce 2020.\n\nJeho chotí je Lucia Druckerová, se kterou se zná již od zhruba šesti let věku.\n\n"}
{"id": "1354155", "url": "https://cs.wikipedia.org/wiki?curid=1354155", "title": "Houston Film Critics Society Awards 2007", "text": "Houston Film Critics Society Awards 2007\n\n1. ročník předávání cen organizace Houston Film Critics Society se konal dne 3. ledna 2008.\n\nTahle země není pro starý\n\n\"Skafandr a motýl –\" Francie/Spojené státy americké\n\nTim Burton – \"\"\n\nDiablo Cody – \"Juno\"\n\nDaniel Day-Lewis – \"\"Až na krev\"\"\n\nJulie Christie – \"Daleko od ní\"\n\nJavier Bardem – \"\"Tahle země není pro starý\"\"\n\nAmy Ryan – \"Gone, Baby, Gone\"\n\n\"Hairspray\"\n\n\"Ratatouille\"\n\nRoger Deakins – \"Zabití Jesseho Jamese zbabělcem Robertem Fordem\"\n\n\"Pokání\" - Dario Marianelli\n\n„Falling Slowly“ - \"Once\"\n\nThe King of Kong\n"}
{"id": "1354158", "url": "https://cs.wikipedia.org/wiki?curid=1354158", "title": "Houston Film Critics Society Awards 2008", "text": "Houston Film Critics Society Awards 2008\n\n2. ročník předávání cen organizace Houston Film Critics Society se konal dne 17. prosince 2008.\n\nPodivuhodný případ Benjamina Buttona\n\n\"Mongol - Čingischán\" – Kazachstán\n\nDanny Boyle – \"\"Milionář z chatrče\"\"\n\nSimon Beaufoy – \"Milionář z chatrče\"\n\nSean Penn – \"Milk\" jako Harvey Milk\n\nAnne Hathaway – \"\"Rachel se vdává\"\" jako Kym Buchman\n\nHeath Ledger – \"\"Temný rytíř\"\" jako Joker\n\nViola Davis – \"\"Pochyby\"\" jako paní Millerová\n\nPochyby\n\nVALL-I\n\nClaudio Miranda – \"\"Podivuhodný případ Benjamina Buttona\"\"\n\n\"Muž na laně\"\n\nTerence Blanchard – \"\"\n\n„Down to Earth“ – Peter Gabriel – \"VALL-I\"\n"}
{"id": "1354159", "url": "https://cs.wikipedia.org/wiki?curid=1354159", "title": "Šepoty a výkřiky", "text": "Šepoty a výkřiky\n\nŠepoty a výkřiky (ve švédském originále \"Viskningar och rop\") je švédské filmové drama, které natočil režisér Ingmar Bergman podle vlastního scénáře. Děj filmu se odehrává na panství na konci devatenáctého století a pojednává o třech sestrách, přičemž jedna z nich bojuje s rakovinou. Ve filmu hrály například Harriet Anderssonová, Ingrid Thulin a Liv Ullmannová. Film byl v pěti kategoriích nominován na Oscara, přičemž cenu za nejlepší kameru získal. Ve filmu byla použita hudba Fryderyka Chopina a Johanna Sebastiana Bacha.\n"}
{"id": "1354161", "url": "https://cs.wikipedia.org/wiki?curid=1354161", "title": "Houston Film Critics Society Awards 2009", "text": "Houston Film Critics Society Awards 2009\n\n3. ročník předávání cen organizace Houston Film Critics Society se konal dne 19. prosince 2009.\n\n\"Smrt čeká všude\"\n\n\"Sin Nombre\" (Španělsko)\n\nKathryn Bigelowová – \"\"Smrt čeká všude\"\"\n\n\"Lítám v tom\" – Jason Reitman a Sheldon Turner\n\nGeorge Clooney – \"Lítám v tom\"\n\nCarey Mulligan – \"Škola života\"\n\nChristoph Waltz – \"Hanebný pancharti\"\n\nAnna Kendrick – \"Lítám v tom\"\n\nVzhůru do oblak\n\n\"Smrt čeká všude\" – Barry Ackroyd\n\n\"Vzhůru do oblak\" – Michael Giacchino\n\n„Petey's Song“ – Jarvis Cocker, Noah Baumbach a Wes Anderson – \"Fantastický pan Lišák\"\n\nZátoka\n"}
{"id": "1354162", "url": "https://cs.wikipedia.org/wiki?curid=1354162", "title": "Ŷ", "text": "Ŷ\n\nŶ (minuskule ŷ) je speciální znak latinky, používaný ve velštině a v indiánském jazyce tupí. Nazývá se Y s cirkumflexem.\n\nV Unicode má Ŷ a ŷ tyto kódy:\n\nŶ U+0176\n\nŷ U+0177\n"}
{"id": "1354163", "url": "https://cs.wikipedia.org/wiki?curid=1354163", "title": "Houston Film Critics Society Awards 2010", "text": "Houston Film Critics Society Awards 2010\n\n4. ročník předávání cen organizace Houston Film Critics Society se konal dne 18. prosince 2010.\n\nThe Social Network\n\n\"Muži, kteří nenávidí ženy\" (Švédsko)\n\nDavid Fincher – \"The Social Network\"\n\nAaron Sorkin – \"The Social Network\"\n\nJesse Eisenberg – \"The Social Network\"\n\nNatalie Portmanová – \"Černá labuť\"\n\nChristian Bale – \"\"Fighter\"\"\n\nHailee Steinfeld – \"Opravdová kuráž\"\n\nWally Pfister – \"Počátek\"\n\n\nRestrepo\n\nHans Zimmer – \"Počátek\"\n\n„We Are Sex Bob-Omb“ – Beck – \"Scott Pilgrim proti zbytku světa\"\n\n\"Jonah Hex\"\n\n"}
{"id": "1354165", "url": "https://cs.wikipedia.org/wiki?curid=1354165", "title": "Houston Film Critics Society Awards 2011", "text": "Houston Film Critics Society Awards 2011\n\n5. ročník předávání cen organizace Houston Film Critics Society se konal dne 7. ledna 2012.\n\n\"Děti moje\"\n\nNicolas Winding Refn – \"Drive\"\n\nAlexander Payne, Nat Faxon a Jim Rash – \"Děti moje\"\n\nMichael Fassbender – \"Stud\"\n\nTilda Swintonová – \"Musíme si promluvit o Kevinovi\"\n\nAlbert Brooks – \"Drive\"\n\nShailene Woodley – \"Děti moje\"\n\nNim\n\n\"Rango\"\n\nEmmanuel Lubezki – \"Strom života\"\n\nLudovic Bource – \"Umělec\"\n\n„Life's A Happy Song“ – Bret McKenzie – \"Mupeti\"\n\n\nViděl jsem ďábla (Jižní Korea)\n\n\"Princ a pruďas\"\n\n"}
{"id": "1354166", "url": "https://cs.wikipedia.org/wiki?curid=1354166", "title": "Houston Film Critics Society Awards 2012", "text": "Houston Film Critics Society Awards 2012\n\n6. ročník předávání cen organizace Houston Film Critics Society se konal dne 5. ledna 2013.\n\n\"Argo\"\n\nBen Affleck – \"Argo\"\n\n\"Lincoln\" – Tony Kushner\n\nDaniel Day-Lewis – \"Lincoln\"\n\nJennifer Lawrence – \"Terapie láskou\"\n\nTommy Lee Jones – \"Lincoln\"\n\nAnne Hathaway – \"Bídníci\"\n\n\"Pátrání po Suger Manovi\"\n\n\"Raubíř Ralf\"\n\nRoger Deakins – \"Skyfall\"\n\nReinhold Heil, Johnny Klimek a Tom Tykwer – \"Atlas mraků\"\n\n„Skyfall“ – Adele – \"Skyfall\"\n\nMůj otec je šílenec\n\n\"Holy Motors\" (Francie/Německo)\n\n"}
{"id": "1354168", "url": "https://cs.wikipedia.org/wiki?curid=1354168", "title": "Houston Film Critics Society Awards 2013", "text": "Houston Film Critics Society Awards 2013\n\n7. ročník předávání cen organizace Houston Film Critics Society se konal dne 15. prosince 2013.\n\n\"12 let v řetězech\"\n\nAlfonso Cuarón – \"Gravitace\"\n\nJohn Ridley – \"12 let v řetězech\"\n\nChiwetel Ejiofor – \"\"12 let v řetězech\"\"\n\nSandra Bullock – \"Gravitace\"\n\nJared Leto – \"Klub poslední naděje\"\n\nLupita Nyong'o – \"\"12 let v řetězech\"\"\n\n20 Feet from Stardom\n\n\"Ledové království\"\n\nEmmanuel Lubezki – \"Gravitace\"\n\nSteven Price – \"Gravitace\"\n\n„Please Mr. Kennedy“ – Ed Rush, George Cromarty, T-Bone Burnett, Justin Timberlake, Joel Coena a Ethan Coen – \"V nitru Llewyna Davise\"\n\n\"Hon\" (Dánsko)\n\n\"Machři 2\"\n\n"}
{"id": "1354169", "url": "https://cs.wikipedia.org/wiki?curid=1354169", "title": "Menšinový zákon", "text": "Menšinový zákon\n\nMenšinový zákon je neformální označení zákona č. 273/2001 Sb., o právech příslušníků národnostních menšin. Tento zákon provádí články 24 a 25 hlavy třetí Listiny základních práv a svobod a vytváří tak právní rámec národnostní politiky České republiky, vymezuje národnostní menšiny a zaručuje výkon práv příslušníkům národnostních menšin.\n\nZákladní zásadou je, že z příslušnosti k národnostní menšině nesmí nikomu vzejít žádná újma.\n\nNárodnostní menšiny se mohou podílet na správě věcí veřejných a mít aktivní účast v kulturním, společenském a hospodářském životě. K tomu vláda zřizuje svůj poradní orgán – Radu vlády pro národnostní menšiny. Jejím předsedou je vybraný člen vlády. Členy Rady jsou zástupci orgánů veřejné moci a paritně (alespoň z poloviny) též zástupci národnostních menšin navržení sdruženími příslušníků národnostních menšin.\n\nPříslušníci tradičních menšin, které dlouhodobě žijí na území ČR mají zejména právo na užívání jazyka menšiny v úředním styku a před soudy, ve věcech volebních a také při vzdělávání. Mají právo na zachování a rozvíjení svého jazyka kultury a tradic a na jejich respektování. Stát je k tomu povinen vytvářet podmínky. Právo na rozšiřování a přijímání informací v jazyce národnostní menšiny pak zaručuje možnost vytváření a šíření informací prostřednictvím médií (periodického tisku, rozhlasových a televizních pořadů, apod.) v jazyce národnostních menšin.\n\nDo působnosti Rady vlády pro národnostní menšiny patří:\n\n"}
{"id": "1354171", "url": "https://cs.wikipedia.org/wiki?curid=1354171", "title": "Ȳ", "text": "Ȳ\n\nȲ (minuskule ȳ) je speciální znak latinky, který se používal v mrtvých jazycích livonština a staroangličtina, dále v přepisech do latinky ISO 9 a ALA-LC.\n\nV Unicode mají Ȳ a ȳ tyto kódy:\n\nȲ U+0232\n\nȳ U+0233\n"}
{"id": "1354173", "url": "https://cs.wikipedia.org/wiki?curid=1354173", "title": "Houston Film Critics Society Awards 2014", "text": "Houston Film Critics Society Awards 2014\n\n8. ročník předávání cen organizace Houston Film Critics Society se konal dne 10. ledna 2014.\n\n\"Chlapectví\"\n\nRichard Linklater – \"Chlapectví\"\n\nRichard Linklater – \"Chlapectví\"\n\nJake Gyllenhaal – \"Slídil\"\n\nJulianne Moore – \"Pořád jsem to já\"\n\nJ. K. Simmons – \"Whiplash\"\n\nPatricia Arquette – \"Chlapectví\"\n\nVyšší moc (Švédsko)\n\n\n\"Lego příběh\"\n\nEmmanuel Lubezki – \"Birdman\"\n\nAlexandre Desplat – \"Grandhotel Budapešť\"\n\n„Everything Is Awesome“ – Jo Li a The Lonely Island – \"Lego příběh\"\n\nChlapectví\n\n\"Grandhotel Budapešť\"\n\n\"Chlapectví\"\n\n\"The Identical\"\n"}
{"id": "1354174", "url": "https://cs.wikipedia.org/wiki?curid=1354174", "title": "Kanárník", "text": "Kanárník\n\nKanárník (\"Canarium\") je rod rostlin z čeledi březulovité. Jsou to aromatické, převážně dvoudomé stromy se střídavými zpeřenými listy a drobnými trojčetnými květy. Plodem je peckovice. Rod zahrnuje asi 120 druhů a je rozšířen v tropech Starého světa od Afriky až po Tichomoří.\n\nKanárníky jsou dřeviny mnohostranného významu. Řada druhů je v tropech vyhledávána nebo i pěstována pro jedlé plody, některé jdou těženy pro dřevo nebo jsou zdrojem pryskyřic či esenciálních olejů. Pěstují se také jako okrasné a stínící stromy a mají význam v medicíně.\n\nKanárníky jsou stálezelené, nízké nebo častěji vzrůstné, obvykle dvoudomé stromy, řidčeji keře nebo liánovité keře. Stromovití zástupci mají často u paty kmene opěrné pilíře. Pryskyřice je průsvitná, vodovitá nebo lepkavá. Listy jsou lichozpeřené, s palisty. Jednotlivé lístky jsou celokrajné, pilovité nebo zubaté, na řapíčcích většinou s charakteristickými ztlustlinami (pulvinus). Květy jsou drobné, převážně jednopohlavné, trojčetné, uspořádané v úžlabních až téměř vrcholových, latovitých, hroznovitých či klasovitých květenstvích. Kalich je trojlaločný, zpravidla vytrvalý a za plodu zvětšený. Koruna je složena ze 3 volných lístků. V samčích květech je 6 tyčinek, které mohou být volné nebo srostlé do trubičky. Samičí květy obsahují semeník srostlý ze 3 plodolistů a se stejným počtem komůrek. Čnělka je krátká, zakončená hlavatou nebo trojlaločnou bliznou. Plodem je vejcovitá, kulovitá až podlouhlá, často lehce trojhranná peckovice obsahující 1 až 2 (3) semena.\n\nOdborný název \"Canarium\" pochází z moluckého domorodého výrazu pro tuto dřevinu, \"kanari\". Od něj je odvozen i český název, který tedy nesouvisí ani s kanárkem ani s Kanárskými ostrovy, kde se tato dřevina nevyskytuje.\n\nRod kanárník zahrnuje asi 120 druhů. Je rozšířen v tropech Starého světa od Afriky přes tropickou Asii po Austrálii a ostrovy Oceánie. Největší počet druhů roste v jihovýchodní Asii a na Madagaskaru.\nPřevážná většina druhů roste v nížinných tropických deštných lesích, řidčeji i v poloopadavých monzunových lesích, stromových savanách, v Austrálii i na pobřežních dunách. Výjimečně vystupují do vyšších nadmořských výšek až po 1800 metrů. Některé druhy jsou charakteristickou složkou sekundárních lesů.\n\n\nOlejnatá jádra plodů několika desítek různých druhů kanárníků jsou jedlá a jsou tradičně konzumována v tropických zemích od Afriky až po Tichomoří. Obsahují asi 75 % tuků, 15 % bílkovin a 5 % sacharidů a jsou dosti výživná. Konzumují se syrová, pražená nebo vařená, přidávají se k rýži či do polévek a podobně. Archeologické vykopávky potvrdily jejich využívání již ve střední době kamenné, tedy ještě před vznikem zemědělství. Některé druhy jsou pěstovány na plantážích či v zahradách u domů, u jiných jsou plody sbírány z divoce rostoucích stromů. Největší produkce je na Filipínách, Nové Guineji, Vanuatu a Šalamounových ostrovech. Jen na Filipínách bylo v roce 1993 sklizeno téměř 3000 tun suchých plodů kanárníku. Mezi významné asijské druhy náleží zejména kanárník obecný, \"Canarium decumanum\" a \"Canarium odontophyllum\", z afrických druhů např. \"Canarium edule\". Ze zetlelých kmenů kanárníku obecného dobývají domorodci v tropické Asii jedlé larvy.\n\nNěkteré druhy jsou těženy pro dřevo. Dřevo kanárníku obecného je dobře opracovatelné a má poměrně široké využití ve vnitřních prostorách. Ve venkovním prostředí se nepoužívá, neboť snadno podléhá povětrnostním vlivům. Dřevo afrického druhu \"Canarium schweinfurthii\" je obchodováno pod názvem \"aiélé\". Je poměrně světlé a málo trvanlivé. Dřevo poskytují i asijské druhy. Ze dřeva \"Canarium decumanum\" se stavějí např. lodě,\n\nZ některých druhů kanárníku se získává pryskyřice, která vytéká z naříznutého kmene. Největší význam má v tomto směru asijský druh kanárník obecný, poskytující pryskyřici známou jako elemi. Pryskyřice je vonná a hořká a používá se zejména k výrobě laků a mastí, v parfumerii a jako chuťová přísada v potravinářství. Z filipínského kanárníku luzonského je získáváno tzv. manilské elemi, z afrického druhu \"Canarium schweinfurthii\" africké elemi.\nPryskyřice \"C. decumanum\" se používá k lepení dřeva a kovů a rozpuštěná v kokosovém mléce k tmelení lodí. Olej z plodů některých druhů se používá ke svícení. Z filipínského kanárníku luzonského se vyrábí esenciální olej, prodávaný pod názvem elemi.\n\nKanárníky mají poměrně mnohostranné využití v tradiční medicíně, v Asii např. kanárník luzonský, kanárník bílý, kanárník obecný, \"Canarium bengalense\", \"Canarium pimela\", v Africe \"Canarium schweinfurthii\", na Madagaskaru \"Canarium madagascariense\", na Mauriciu \"Canarium paniculatum\". Některé z těchto druhů mají významné antibakteriální účinky a používají se jako alternativa farmaceutických antibiotik.\n\nKanárník obecný je v tropické Asii občas vysazován jako stínící dřevina na plantážích, do větrolamů a jako pouliční strom.\n\n"}
{"id": "1354178", "url": "https://cs.wikipedia.org/wiki?curid=1354178", "title": "Houston Film Critics Society Awards 2015", "text": "Houston Film Critics Society Awards 2015\n\n9. ročník předávání cen organizace Houston Film Critics Society se konal dne 9. ledna 2015.\n\n\"Spotlight \"\n\nAlejandro G. Iñárritu – \"Revenant Zmrtvýchvstání\"\n\nTom McCarthy a Josh Singer – \"Spotlight\"\n\nMichael Fassbender – \"Steve Jobs\"\n\nBrie Larson – \"Room\"\n\nTom Hardy – \"Revenant Zmrtvýchvstání\"\n\nRooney Mara – \"Carol\"\n\n\"Amy \"\n\nSaulův syn (Maďarsko)\n\n\"V hlavě\"\n\nEmmanuel Lubezki – \"Revenant Zmrtvýchvstání\"\n\nEnnio Morricone – \"Osm hrozných\"\n\n„One Kind of Love“ – Scott Bennet a Brian Wilson – \"Love & Mercy\"\n\n\n\"Pixely\"\n"}
{"id": "1354179", "url": "https://cs.wikipedia.org/wiki?curid=1354179", "title": "Houston Film Critics Society Awards 2016", "text": "Houston Film Critics Society Awards 2016\n\n10. ročník předávání cen organizace Houston Film Critics Society se konal dne 6. ledna 2017.\n\nLa La Land\n\nDamien Chazelle – \"La La Land\"\n\nDamien Chazelle – \"La La Land\"\n\nCasey Affleck – \"Místo u moře\"\n\nNatalie Portmanová – \"Jackie\"\n\nJeff Bridges – \"Za každou cenu\"\n\nViola Davis – \"Ploty\"\n\n\n\"Komorná\" (Jižní Korea)\n\nKubo a kouzelný meč\n\nLinus Sandgren – \"La La Land\"\n\nJustin Hurwitz – \"La La Land\"\n\n„City of Stars“ – \"La La Land\"\n\nLa La Land\n\n\"La La Land\"\n\nZoolander 2\n\n"}
{"id": "1354180", "url": "https://cs.wikipedia.org/wiki?curid=1354180", "title": "Houston Film Critics Society Awards 2017", "text": "Houston Film Critics Society Awards 2017\n\n11. ročník předávání cen organizace Houston Film Critics Society se konal dne 6. ledna 2017. Nominace byly oznámeny 12. prosince 2017.\n\nTučně jsou označeni vítězové.\n\n\n\n\n\n\n\n\n\n\n\n\n\n\n\n\n"}
{"id": "1354184", "url": "https://cs.wikipedia.org/wiki?curid=1354184", "title": "Richard Bass", "text": "Richard Bass\n\nRichard Daniel „Dick“ Bass (21. prosince 1929 – 26. července 2015) byl americký horolezec a podnikatel. Byl vlastníkem rančů v Texasu. Rovněž byl horolezcem a jako vůbec první člověk vystoupil na nejvyšší vrcholy všech kontinentů, čímž zdolal tzv. Korunu planety. V době svého výstupu na Mount Everest v roce 1985 byl nejstarší osobou, které se podařilo vystoupit na tuto horu (později byl překonán). Byl vlastníkem několika lyžařských areálů. Byl třikrát ženatý, jeho první ženou byla Rita Crocker, druhou Marian Martin a třetí Alice Wosham.\n"}
{"id": "1354189", "url": "https://cs.wikipedia.org/wiki?curid=1354189", "title": "Avaro-Kachetská silnice", "text": "Avaro-Kachetská silnice\n\nAvaro-Kachetská silnice (rusky \"Аваро-Кахетинская дорога\", gruzínsky \"ავარო-კახეთის გზა\") je plánovaná silnice k vytvoření alternativního přechodu z Ruské federace do Gruzie k silnici E117 procházející Darialskou soutěskou. \n\nSpojení mezi dnešním Dagestánem a Gruzií existovalo od starověku. Obchodní cesta vedla od pobřeží Kaspického moře přes Velký Kavkaz historickým územím Didoetie na Blízký východ. V éře bývalého Sovětského svazu byla v provozu horská silnice, která spojovala obce Bežta a Achalsopeli. Tato cesta přestala být průjezdná po zániku Sovětského svazu v polovině devadesátých let dvacátého století. Od počátku dvacátého prvního století byla snaha k obnovení cesty, která vzala za své s konfliktem v Jižní Osetii v roce 2008. V roce 2014 vznikl z iniciativy ruské strany projekt Avaro-Kachetská silnice. Práce započaly v témže roce. Záměr propojit novou komunikací Blízký východ s Ruskem je prezentován hospodářskými důvody. Na dokončení projektu Avaro-Kachetská silnice má zájem především Arménie, která v případě napadení je odkázána na vojenskou pomoc Ruska. Gruzínská strana napojení na silnici ze svého území odmítá z důvodu bezpečnosti. Dagestán patří k vysoce militarizovaným územím Ruské federace s problémy uvnitř společnosti. K hlavním problémům patří vzestup islámského radikálního směru salafíja.\n\nProjekt Avaro-Kachetská silnice provází konspirační teorie o ovládnutí světa.\n\n"}
{"id": "1354192", "url": "https://cs.wikipedia.org/wiki?curid=1354192", "title": "Hvězdnicové", "text": "Hvězdnicové\n\nHvězdnicové (\"Asteroideae\") jsou podčeleď cévnatých rostlin v čeledi hvězdnicovité (\"Asteraceae\"). S přibližně 16–17 000 druhy v 1135 rodech jsou její nejrozsáhlejší podčeledí, zahrnují asi 65 % všech hvězdnicovitých. Patří sem jednoleté i vytrvalé rostliny, byliny, sukulenty i dřeviny kosmopolitního rozšíření, včetně mnoha významných užitkových, léčivých i okrasných druhů.\n\nPodčeleď byla navržena roku 1829 Johnem Lindleyem. Vnitřně se dále člení do 20 či 21 menších taxonomických jednotek – tribů a ty dále do množství subtribů. Největšími rody jsou smil (\"Helichrysum\", 500–600 druhů), pelyněk (\"Artemisia\", 550), mikanie (\"Mikania\", 430), pomíšenka (\"Baccharis\", 400), sporýšovka (\"Verbesina\", 300), \"Ageratina\" (290), dvouzubec (\"Bidens\", 235/340), stévie (\"Stevia\", 235), rmen (\"Anthemis\", 210) a turan (\"Erigeron\", 200). V české flóře jsou zastoupeny velmi bohatě, zhruba 70 rody.\n\nHvězdnicové jsou morfologicky i geneticky dobře odlišenou monofyletickou skupinou. Jako ostatní hvězdnicovité mají zástupci podčeledi květy uspořádané v úboru. Ten je typicky tvořen terčem s drobnými, pravidelnými, trubkovitými květy a paprsky z květů jazykovitých; výjimečně je přítomen pouze terč (např. u některých vratičů). Jazykovité květy jsou obvykle pouze samičí, zakončené jsou třemi zuby. Listy jsou obvykle střídavé, méně často vstřícné; cévní svazky jsou bikolaterální. Pletiva nemají mléčnice, často ale mají siličné kanálky. Obsahují éterické oleje a seskviterpeny, zásobní látkou je inulin, plodem nažka s chmýrem nebo bez chmýru.\n\nTribus \"Anthemideae\"\n\nTribus \"Astereae\"\n\nTribus \"Calenduleae\"\n\nTribus \"Eupatorieae\"\n\nTribus \"Gnaphalieae\"\nTribus \"Heliantheae\"\n\nTribus \"Inuleae\"\nTribus \"Senecioneae\"\nTribus \"Coreopsideae\"\n\nTribus \"Madieae\"\n\nTribus \"Polymnieae\"\n\n\nTribus \"Tageteae\"\nTribus \"Millerieae\"\nTribus \"Helenieae\"\n\nTribus \"Bahieae\"\n\n\n\n"}
{"id": "1354194", "url": "https://cs.wikipedia.org/wiki?curid=1354194", "title": "Christian Stangl", "text": "Christian Stangl\n\nChristian Stangl (* 10. července 1966 Landl) je rakouský horolezec. S horolezectvím začínal v Alpách, později lezl také v Andách a Himálaji. V roce 1991 byl vážně zraněn při pokusu o výstup novou cestou (po jižní stěně) na Baintha Brakk (7285 m n. m.). Na svou první osmitisícovku, Šiša Pangmu, vystoupil v roce 1998. Roku 2008 dokončil tzv. Korunu planety – vystoupil na nejvyšší vrcholy všech kontinentů. V roce 2013 se stal vůbec prvním člověkem, který dokončil projekt Seven Second Summits, který spočívá ve zlezení druhých nejvyšších hor všech kontinentů. Stangl byl za svůj úspěch zapsán do Guinnessovy knihy rekordů. Později jako první úspěšně dokončil také Seven Third Summits, kdy vystoupil na třetí nejvyšší hory kontinentů.\n"}
{"id": "1354197", "url": "https://cs.wikipedia.org/wiki?curid=1354197", "title": "Střevní motolice", "text": "Střevní motolice\n\nStřevní motolice je fylogeneticky nesourodá skupina motolic, jež parazitují ve střevech definitivního hostitele. Uvádí se, že více než 70 druhů střevních motolic může parazitovat u člověka. Střevní motolice u lidí jsou morfologicky různorodí paraziti s různými vývojovými cykly. Společným rysem této skupiny parazitů je fakt, že první mezihostitel je vždy plž a člověk se nakazí perorálně pozřením finálních larválních stádií. Jedná se tedy o alimentární infekci. Zdrojem infekce pro člověka mohou být rostliny kontaminované metacerkáriemi (\"Fasciolopsis buski\") nebo konzumace tepelně neupravených ryb (\"Metagonimus\" spp., \"Haplorchis\" spp.) korýšů či jiných sladkovodních organismů. Infekce člověka závisí většinou na infekční dávce a může být bez příznaků nebo jen s mírnými nespecifikovanými střevními obtížemi. Silné infekce mohou vést k podvýživě či ulceraci střevní sliznice. \n\n"}
{"id": "1354199", "url": "https://cs.wikipedia.org/wiki?curid=1354199", "title": "Mount Tyree", "text": "Mount Tyree\n\nMount Tyree je hora v pohoří Sentinel Range v Antarktidě. S výškou 4852 m n. m. je druhým nejvyšším vrcholem Antarktidy. Objevena byla v lednu roku 1958 a na její vrchol poprvé vystoupili John Evans a Barry Corbet v lednu 1967. Dalším horolezcem, který na horu vystoupil, byl až v roce 1989 Terrance „Mugs“ Stump. Mezi další úspěšné horolezce patří Alex Lowe (1997), Hans Kammerlander a Christian Stangl (oba 2012). Jižní stěna hory patří k nejvyšším na kontinentu a k roku 2018 nebyla zlezena.\n"}
{"id": "1354203", "url": "https://cs.wikipedia.org/wiki?curid=1354203", "title": "Werner Bahner", "text": "Werner Bahner\n\nWerner Bahner (18. června 1927, Neuwiese – 14. července 2019, Lipsko) byl německý romanista a filolog.\n\nPo absolvování střední školy ve Stollbergu studoval románské jazyky v Lipsku. V roce 1950 složil státní zkoušku a získal doktorát z filologie za práci na téma \"Studien zum Volksbegriff in der französischen Literatur (15.–18. Jahrhundert)\". Roku 1955 následovala jeho habilitace na téma z období tzv. Zlatého věku \"Theorien über den Ursprung der spanischen Sprache im Siglo de Oro\". 1. března 1960 byl jmenován profesorem a ředitelem Institutu romanistiky na univerzitě v Lipsku. V roce 1965 byl zvolen členem Německé akademie věd NDR v Berlíně. Od roku 1965 do roku 1969 byl ředitelem Institutu románských jazyků a kultury Berlínské akademie věd. Poté pracoval až do roku 1977 jako zástupce ředitele nebo ředitel divize Centrálního institutu pro literární historii akademie a až do roku 1989 jako ředitel Centrálního institutu lingvistiky. Až do konce roku 1991 vedl výzkumnou skupinu historie lingvistiky na výše zmíněném ústředním institutu. V roce 1965 byl zvolen řádným členem Saské akademie věd v Lipsku a 1966 řádným členem Německé akademie věd v Berlíně. Od října 1980 do dubna 1991 byl prezidentem Saské akademie věd. \n\n"}
{"id": "1354210", "url": "https://cs.wikipedia.org/wiki?curid=1354210", "title": "Jean Jacoby", "text": "Jean Jacoby\n\nJean Lucien Nicolas Jacoby (26. března 1891 Lucemburk – 9. září 1936 Mylhúzy) byl lucemburský malíř a grafik, zaměřený na sportovní tematiku. \n\nVyrůstal v Molsheimu, absolvoval École des Beaux-Arts ve Štrasburku, pracoval jako učitel výtvarné výchovy, kostelní malíř, propagační výtvarník, grafik v tiskárně Imprimerie Strasbourgeoise a od roku 1926 byl ilustrátorem v berlínském nakladatelství Ullstein Verlag. Hrával také amatérsky fotbal za Tennis Borussia Berlin. Po nástupu nacistů k moci odešel z Německa a pracoval pro curyšský týdeník \"Schweizer Illustrierte\". \n\nV roce 1923 získal s kresbou překážkářů první cenu ve výtvarné soutěži vypsané pařížským časopisem \"L’Auto\", v roce 1924 se stal vítězem umělecké soutěže na olympiádě s cyklem sportovních studií a o čtyři roky později prvenství obhájil s kresbou ragbistů. Se ziskem dvou zlatých medailí je historicky nejúspěšnějším účastníkem olympijských uměleckých soutěží, získal také čestné uznání na Letních olympijských hrách 1932. \n\nJeho manželka Marie Jacobyová byla také malířkou. Zemřel ve věku 45 let na infarkt myokardu. Je po něm pojmenován stadion ve městě Schifflange, před nímž stojí Jacobyho pomník od sochaře Wenzela Profanta. Jeho práce byly také využity na lucemburských poštovních známkách. \n\n"}
{"id": "1354212", "url": "https://cs.wikipedia.org/wiki?curid=1354212", "title": "Ẏ", "text": "Ẏ\n\nẎ (minuskule ẏ) je speciální znak latinky, který se nazývá Y s tečkou. Používá se v některých přepisech prákrtu do latinky a v přepisu azbuky ISO 9.\n\nV Unicode mají Ẏ a ẏ tyto kódy:\n\nẎ U+1E8E\n\nẏ U+1E8F\n"}
{"id": "1354218", "url": "https://cs.wikipedia.org/wiki?curid=1354218", "title": "Mistrovství České republiky v orientačním běhu 2014", "text": "Mistrovství České republiky v orientačním běhu 2014\n\n22. ročník Mistrovství České republiky v orientačním běhu proběhl v roce 2014 ve čtyřech individuálních a třech týmových disciplínách - nově přibylo mistrovství smíšených sprintových štafet, které tvoří dvě ženy a dva muži.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2014. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu sprintových štafet.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1354219", "url": "https://cs.wikipedia.org/wiki?curid=1354219", "title": "Ỳ", "text": "Ỳ\n\nỲ (minuskule ỳ) je speciální znak latinky, který se nazývá Y s obrácenou s čárkou, používaný ve velštině, vietnamštině a v jazyce timbira (indiánský jazyk Brazílie). Dále se používá v přepisech ISO 9 a ISO 233.\n\nV Unicode mají Ỳ a ỳ tyto kódy:\n\nỲ U+1EF2\n\nỳ U+1EF3\n"}
{"id": "1354220", "url": "https://cs.wikipedia.org/wiki?curid=1354220", "title": "Medal of Honor (počítačová hra)", "text": "Medal of Honor (počítačová hra)\n\nMedal of Honor (počítačová hra) může znamenat:\n\n"}
{"id": "1354223", "url": "https://cs.wikipedia.org/wiki?curid=1354223", "title": "Nemanické duby", "text": "Nemanické duby\n\nNemanické duby \nje skupina tří památných stromů,\nkteré rostou v těsné blízkosti fotbalového hřiště v obci Nemanice. Tvoří tak výraznou místní dominantu, neboť jsou\nsnadno viditelné z návsi, obecního koupaliště i hřiště.\nTyto letní duby (Quercus robur) rostou v nadmořské výšce 515 m\na podle měření z roku 2017 dosahují výšky 25 metrů. Po obvodu mají jejich kmeny 510, 370 a 410 centimetrů. Jejich stáří je pak shodně odhadováno na 200 let. Chráněny jsou od roku 2016 pro svůj vzrůst, věk a jako krajinná dominanta.\nV září roku 2017 bylo u všech tří dubů provedeno odborné arboristické ošetření.\nČepičkovo dub na Pile (2.6 km)\nGrafenriedské lípy (3.1 km)\nNuzarovská lípa (3.5 km)\nVranovské jasany (4.2 km)\nVranovské jilmy (4.6 km)\n\n"}
{"id": "1354224", "url": "https://cs.wikipedia.org/wiki?curid=1354224", "title": "Ỵ", "text": "Ỵ\n\nỴ (minuskule ỵ) je speciální znak latinky zvaný Y s tečkou dole. Používá se ve vietnamštině a v přepisu thajštiny ISO 11940.\n\nV Unicode mají Ỵ a ỵ tyto kódy:\n\nỴ U+1EF4\n\nỵ U+1EF5\n"}
{"id": "1354230", "url": "https://cs.wikipedia.org/wiki?curid=1354230", "title": "Isidor Petschek", "text": "Isidor Petschek\n\nIsidor Petschek (15. března 1854, Kolín – 18. června 1919, Praha) byl český a německý podnikatel a právník židovského původu. Společně s bratry Ignazem Petschkem a Juliem Petschkem patřil mezi nejbohatší podnikatele na území Čech.\n\nIsidorův otec byl židovský obchodník Moses Petschek (1822-1888), který roku 1871 koupil akcie nově založené Mostecké uhelné společnosti.\n\nJUDr. Isidor Petschek se narodil v Kolíně. Vystudoval na pražské universitě práva a později založil vlastní advokátní kancelář, centrum rodinného impéria Petschků. Z manželství s Kamillou Robitschek se již v Praze narodili synové Otto (1882-1934), Paul (1886-1946), Friedrich (1890-1940) a Hans (nar. 1895). Roku 1899 koupil vilu v Bubenči v Pelléově ulici čp. 13. Jeho synové v listopadu roku 1920 založili se svým strýcem Juliem a jeho synem Waltrem vlastní bankovní dům Petschek a spol. (\"Bankhaus Petschek & Co.\"), pro který byl v letech 1923–1929 podle návrhů architekta Maxe Spielmanna postaven jako sídlo Petschkův palác. Ottovi přenechal strýc Julius správu celého společného majetku pražské linie rodu Petschků. Ten se poté postavil do čela bankovního domu Petschek a spol. Druhý syn Paul zastupoval od října 1928 rodinné zájmy v Německu a žil v Berlíně-Wannsee. Od května 1936 byl zástupcem rodiny v Londýně.\n\n\n"}
{"id": "1354232", "url": "https://cs.wikipedia.org/wiki?curid=1354232", "title": "Florian Aaron", "text": "Florian Aaron\n\nFlorian Aaron (21. ledna 1805 Rod, Sibiu – 12. července 1887 Bukurešť) byl rumunský novinář, historik, romanista, rumunolog a lexikograf. \n\nAaron studoval v Sibiu, Blaji a Budapešti. Vyučoval v Craiově, v Goleşti Vrancea, mnoho let na Kollegiu St Sava v Bukurešti a nakonec na Bukurešťské univerzitě, založené v roce 1864. S Gheorgem Hillem založil v roce 1837 v Bukurešti \"România\", první rumunský deník v Munténii (objevil se pouze od 20. do 31. prosince).\n\nS Petrachem Poenaru a Gheorgem Hillem vytvořil v roce 1840 francouzsko-rumunský slovník překladem Dictionnaire de l'Académie française z roku 1835 do rumunštiny.\n\n"}
{"id": "1354235", "url": "https://cs.wikipedia.org/wiki?curid=1354235", "title": "Erika Abramsová", "text": "Erika Abramsová\n\nErika Abramsová (; * 25. ledna 1952) je francouzská spisovatelka a překladatelka, která se zabývá hlavně moderní českou literaturou a překládá ji do francouzštiny. Věnuje se i editorské a redaktorské práci (např. díla Ladislava Klímy nebo Jana Patočky) a překládá také z němčiny a z angličtiny.\n\nJako překladatelka převedla z češtiny do francouzštiny četné české myslitele a spisovatele, mezi které výběrově náleží Jan Patočka, Ladislav Klíma, Richard Weiner, Jakub Deml, Zbyněk Hejda, Ivan Blatný, Vladimír Holan, Jiří Kolář, Josef Hiršal, Josef Jedlička či Ivan Matoušek.\n\nPři vydávání pozůstalosti a z větší části nevydaného díla Ladislava Klímy je odpovědnou redaktorkou i českého vydání a patří mezi nejlepší znalce tohoto autora. Podobně při vydávání spisů Jana Patočky se podstatně podílela na jejich redakci a ediční přípravě.\n\nZa svoje překlady českých spisovatelů byla již v minulosti mnohokrát oceněna, např. udělením Medaile Jana Amose Komenského (1992), ceny Laure-Bataillon města Nantes (1992, společně s Josefem Hiršalem za překlad \"Písně mládí\"), francouzské státní ceny Grand prix national de la Traduction\" \"(1994), Magnesií literou \"za přínos české literatuře\" (2006), čestným doktorátem Univerzity Karlovy v Praze (2007). V lednu roku 2018 se pak také stala nositelkou Ceny Karla Čapka, již uděluje České centrum Mezinárodního PEN Klubu, „za mimořádnou ediční a překladatelskou práci a soustavné uvádění české literatury a vědy do kultury francouzské“.\n"}
{"id": "1354236", "url": "https://cs.wikipedia.org/wiki?curid=1354236", "title": "Seznam nouzových kolonií v Praze", "text": "Seznam nouzových kolonií v Praze\n\nToto je neuplný seznam nouzových kolonií v Praze. Ve 20. letech 20. století začaly v prstenci kolem Velké Prahy soubory provizorních staveb obývaných nejchudšími sociálními vrstvami obyvatel, které neměli dostatek financí na bydlení v činžovním nebo rodinném domě. Tyto soubory provizorních domů se nazývaly nouzové kolonie, které vznikaly často na pozemcích, které byly nerentabilní, například obrácené k severu, v příliš příkrém svahu apod. Pražská obec se k jejich vzniku stavěla zpočátku odmítavě, ale později sama začala zakládat vlastní nouzové kolonie jako například \"Za Aero\" nebo \"Arizona\". Většina těchto kolonií zanikla po druhé světové válce. Asi nejznámější a jedna z nejrozsáhlejších, která se dochovala dodnes, je bohdalecká kolonie Na Slatinách. \n\nSeznam je řazen zhruba ve směru číslování městských obvodů. \n\n\n"}
{"id": "1354238", "url": "https://cs.wikipedia.org/wiki?curid=1354238", "title": "Sarahah", "text": "Sarahah\n\nSarahah (arabsky صراحة) je sociální síť pro posílání anonymních vzkazů. Pochází ze Saúdské Arábie a vymyslel ho Zain al-Abidin Tawfiq. Spuštěn byl koncem roku 2016, populárním se stal až v roce 2017.\n\nUživatelé (nemusí být registrováni) mohou registrovaným uživatelům posílat anonymně vzkazy. Ti pak mohou odpovědět. V létě 2017 byla spuštěna aplikace \"Sarahah\" pro smartphony.\n\nNázev se odvíjí od arabského slova \"sarahah\", které znamená \"upřímnost\".\n"}
{"id": "1354239", "url": "https://cs.wikipedia.org/wiki?curid=1354239", "title": "Zápisky z mrtvého domu", "text": "Zápisky z mrtvého domu\n\nZápisky z mrtvého domu, \"Запи́ски из Мёртвого до́ма\" je román Fjodorа Michajloviče Dostojevského ve svou částech, složený z několika samostatných vyprávění. Román vznikl v letech 1860-1861. Dostojevskij ho napsal pod dojmem vlastních zkušeností z věznění Omské pevnosti, kde pobýval v letech 1850-1854.\n\nRomán má dokumentární charakter a seznamuje čtenáře s trudnými osudy odsouzených zločinců na Sibiři druhé poloviny 19. století. Autor uměleckým popisuje vše, co viděl a zažil během čtyř let, kdy byl sám vězněm katorgy v Omsku (v letech 1850 až 1854, kam byl poslán kvůli své účasti na petraševském hnutí. Román vznikal v letech 1860 až 1862 a první části byly publikovány v časopise „Vremja“.\n\nV roce 1927 začal téma Dostojevského románu zpracovávat Leoš Janáček pro svou poslední operu \"Z mrtvého domu\". Operu dokončil v červnu následujícího roku, v témže roce však také zemřel. Premiéry, která se konala 12. dubna 1930 v brněnském Národním divadle, se tak již nedočkal.\n\n"}
{"id": "1354240", "url": "https://cs.wikipedia.org/wiki?curid=1354240", "title": "Hedy (film)", "text": "Hedy (film)\n\nHedy (případně \"The 14 Year Old Girl\" nebo \"Hedy the Shoplifter\") je americký film, který natočil režisér Andy Warhol podle scénáře Ronalda Tavela. Reaguje na zatčení herečky Hedy Lamarrové kvůli krádežím v obchodě. Hereččinu roli ve filmu ztvárnil Mario Montez. Roli policistky, která herečku zatkla, hrála Mary Woronov, přičemž šlo o její první roli ve Warholově filmu. Dále se v něm objevili například Gerard Malanga, Ingrid Superstar a Jack Smith. Roli soudce ztvárnil scenárista filmu Ronald Tavel. Jde o černobílý film, natočený na 16mm kameru. Hudbu k němu vytvořili dva členové skupiny The Velvet Underground, jejímž byl Warhol manažerem, multiinstrumentalista John Cale a kytarista Lou Reed. Hudba je směsí violy, elektrické kytary a klavíru.\n\n"}
{"id": "1354244", "url": "https://cs.wikipedia.org/wiki?curid=1354244", "title": "Hedy (rozcestník)", "text": "Hedy (rozcestník)\n\nHedy může být:\n\n"}
{"id": "1354246", "url": "https://cs.wikipedia.org/wiki?curid=1354246", "title": "Alberto Accarisi", "text": "Alberto Accarisi\n\nAlberto Accarisi (1497 Cento – 1544) byl italský gramatik, lexikograf, italista a romanista. Pracoval jako notář.\n\nAccarisi (nebo Acarisio, Acharisio, Accarigi) psal, jako Niccolò Liburnio, Lucilio Minerbi a Francesco Alunno, slovníky a gramatiky, které následovaly doktrínu Pietra Bemba.\n\n"}
{"id": "1354249", "url": "https://cs.wikipedia.org/wiki?curid=1354249", "title": "Cantata (přehrávač)", "text": "Cantata (přehrávač)\n\nCantata je svobodný a otevřený přehrávač zvuku pro Linux, macOS, a Windows. Cantata je jedním z mnoha MPD klientů pro Linux a pro více operačních systému dostupná od verze 1.4. Napsána je v programovacím jazyku C++. Založena je na knihovně Qt, používá hudební server MPD a je vydána za podmínek GNU General Public License.\n\nCantata začala jako kopie QtMPC, hlavně aby poskytla lepší začlenění přehrávače do KDE (použitím knihoven/tříd KDE všude, kde to bylo možné). Dnes je kód (a uživatelské rozhraní) od QtMPC velice odlišný a jak sestavení pro KDE tak pro Qt (Linux) mají stejnou množinu funkcí. Od verze 1.4.0 je Cantata sestavována výhradně jako aplikace Qt (bez jakýchkoli závislostí na KDE).\n\nHudební server MPD běží na pozadí systému jako služba (nebo démon) a vyžaduje klienta (systém kontrolující komunikaci mezi počítačem a serverem, obyčejně s GUI), aby spravoval hudbu a uspořádával seznamy skladeb.\n\nMůžete MPD použít na to, abyste starý počítač proměnili v hrací hudební automat/hudební skříň (jukebox), připojit k němu jiné počítače v síti, seřídit ji na nastavení Raspberry Pi a dokonce pokračovat v přehrávání hudby, když spadne server X nebo je vypnut. Díky FFmpeg může MPD otevřít všechny oblíbené formáty zvukových souborů (OGG, MP3, MP4, AAC, FLAC, WAV/WAVE, a další) a také může posílat hudbu přes HTTP. Mezi dalšími věcmi podporuje přehrávání bez mezer a prolínání.\n\nMPD hudbu přehrává ze sbírek nebo databází vytvořených ze sbírky s hudbou. Proto je třeba poskytnout cestu k alespoň jedné složce obsahující hudební soubory. Cantata podporuje více databází, jež lze kdykoli přidat na kartě Nastavení → Sbírka.\n\nNa rozdíl od většiny ostatních klientů MPD ukládá Cantata kopii hudební knihovny (databáze) MPD do vyrovnávací paměti. Je to proto, aby se mohla vytvořit řádná hierarchie umělců a alb (kde Cantata použije, pokud ji nalezne, značku AlbumUmělec, v opačném případě se vrátí ke značce Umělec), pro poskytnutí počtů alb, počtů skladeb atd. v zobrazeních prohlížeče a v nástrojových radách, a také kvůli pomoci s kopírováním písní na/ze zařízení. Tato vyrovnávací paměť je aktualizována, jen když MPD poukáže na to, že jeho verze sbírky se liší od verze, kterou má Cantata.\n\nTato vlastnost staví Cantatu nad jiné klienty MPD. Pomáhá s rychlejším kopírováním souborů a nepřerušovaným tříděním, a umožňuje rychlé přistupování k hudebním souborům při vytváření dynamických seznamů skladeb. Tyto seznamy skladeb jsou založeny na pravidlech nebo filtrech, které se vybírají při jejich tvoření. Hlediska pro filtry zahrnují žánr, rok, jméno umělce, názvy skladby nebo alba, a tyto údaje jsou získány ze značek s popisnými daty.\n\nVe verzi 1.4.2 byla Cantata již slušně vybavena pro odhadování názvů skladeb ze značek. Byl vylepšen editor značek. V seznamu skladeb začalo být zobrazováno více údajů. Zlepšeno bylo také stahování zvukových záznamů (podcast). Uživatelé mohli začít měnit velikost obrázků obalů alb.\n\nVe výchozím nastavení je Cantata rozdělena do panelů s tlačítky pro přehrávání nahoře a malým nástrojovým panelem dole. K seznamům skladeb, složkám a proudům lze přistupovat z nástrojového panelu a náhled na hudbu a její výběr dělat v panelu se stromovým zobrazením. Řada (seznam skladeb) se otevře v postranním panelu napravo, kde je možné na kteroukoli skladbu klepnout pravým tlačítkem myši, čímž se vyvolá nabídka souvisejících činností, a lze přistoupit ke změně přednosti skladby, uspořádat soubory, přidat je do seznamů skladeb nebo kopírovat na zařízení. Také můžete ukázat a upravit informace ke skladbě a přímo v Cantatě upravit značky.\n\nVedle výchozího vzhledu lze mít nástrojový panel nahoře a soubory uspořádat v jednom ze tří pohledů na rozhraní: Knihovna (stromový pohled seskupený podle umělců a albs), Album (s obaly alb ukázanými jako náhledy) nebo Složky (jako ve správci souborů). Pohled se složkami je nejpraktičtější při správě hudby a lze z něj také otevřít správce souborů. Dialog nastavení ukrývá ještě více voleb.\n\nV něm lze zvolit, které části rozhraní budou viditelné a nastavit velikost, polohu a barvu ikon a textu. Kromě plného (rozšířeného) rozvržení má Cantata i malé rozhraní, které se povoluje v nabídce pro pohled na rozhraní.\n\n\n"}
{"id": "1354257", "url": "https://cs.wikipedia.org/wiki?curid=1354257", "title": "Maria Tănaseová", "text": "Maria Tănaseová\n\nMaria Tănaseová (rumunsky Maria Tănase, [maˈri.a təˈnase]; 25. září 1913 – 22. června 1963) byla rumunská zpěvačka a herečka. Její repertoár sahal od tradiční lidové rumunské hudby po soudobé žánry zábavní hudby. Pocházela z bukurešťské podnikatelské rodiny a svou pěveckou kariéru začala v roce 1934. Ve své době byla přední rumunskou zpěvačkou, zpívala v Rumunsku i zahraničí a získala řadu ocenění a vyznamenání. Zemřela předčasně na rakovinu.\n"}
{"id": "1354264", "url": "https://cs.wikipedia.org/wiki?curid=1354264", "title": "More Milk, Yvette", "text": "More Milk, Yvette\n\nMore Milk, Yvette (případně \"More Milk, Evette\") je americký film, který natočil režisér Andy Warhol podle hrubého návrhu příběhu od Ronalda Tavela. Premiéru měl 8. února 1966 ve Film-Maker's Cinemathèque v New Yorku. Snímek je poctou herečce Laně Turner, jejíž roli v něm ztvárnil Mario Montez. V dalších rolích se představili Richard Schmidt a Paul Caruso. Snímek byl natočen v listopadu 1965. Jde o černobílý film, natočený na 16mm kameru. Občas je uváděno, že k filmu nahrála hudbu skupina The Velvet Underground, jejímž manažerem byl Andy Warhol. Tato informace se nezakládá na pravdě, k omylu dochází od chvíle, kdy byla kapela chybně uvedena na plakátu k filmu.\n\n"}
{"id": "1354269", "url": "https://cs.wikipedia.org/wiki?curid=1354269", "title": "Péter Ágh", "text": "Péter Ágh\n\nPéter Ágh (* 30. leden 1982, Szombathely) je maďarský pravicový politik, od roku 2006 poslanec Zemského shromáždění v 5. — 7. volebním období za stranu Fidesz – Maďarská občanská unie, předseda mládežnické politické organizace Fidelitas v letech 2009 až 2015. \n\nNarodil se v roce 1982 v zadunajském Szombathely v župě Vas v tehdejší Maďarské lidové republice. Studoval na Katolické univerzitě Pétera Pázmánye (Pázmány Péter Katolikus Egyetem), a na Budapesti Corvinus Egyetem – Századvég Politikai Iskola.\n\nHovoří anglicky a maďarsky.\n\nV roce 1998 vstoupil do Fidelites, což je mládežnické politická organice pravicové strany Fidesz – Maďarská občanská unie, přičemž roku 1999 vstoupil i do Fideszu. Od roku 2003 je členem předsednictva této strany a v parlamentu zastával i post místopředsedy parlamentní frakce Fidesz–MPP. V průběhu 6. volebního období (2010–2014) měl v parlamentu 134 vystoupení. \n\n\n\n"}
{"id": "1354274", "url": "https://cs.wikipedia.org/wiki?curid=1354274", "title": "Letiště Peking Nan-jüan", "text": "Letiště Peking Nan-jüan\n\nLetiště Peking Nan-jüan (, IATA: NAY , ICAO: ZBNY) je letecká základna a zároveň jedno z civilních letišť v Pekingu, hlavním městě Čínské lidové republiky. Leží ve vzdálenosti přibližně osmnácti kilometrů jižně od centra ve čtvrti Nan-jüan obvodu Feng-tchaj. Je letištěm vedlejšího významu (hlavním pekingským letištěm je letiště Peking) a předpokládá se jeho uzavření po otevření nového mezinárodního letiště Peking Ta-sing.\n"}
{"id": "1354279", "url": "https://cs.wikipedia.org/wiki?curid=1354279", "title": "Mezinárodní letiště Peking Ta-sing", "text": "Mezinárodní letiště Peking Ta-sing\n\nMezinárodní letiště Peking Ta-sing (také Daxing) je mezinárodní letiště u Pekingu, hlavního města Čínské lidové republiky. Je budováno zhruba 46 kilometrů jižně od centra a částečně tak leží na území pekingského obvodu Ta-sing a částečně na území městské prefektury Lang-fang v provincii Che-pej. Mělo by tak sloužit Pekingu, provincii Che-pej a také městu Tchien-ťin.\n\nO vybudování nového ústředního letiště na jižním okraji města se rozhodlo v roce 2008 a už v roce 2013 prošlo dosavadním hlavním Centrálním letištěm Peking 82 milionů cestujících, takže jeho kapacita byla zcela naplněna. V prosinci 2014 byl schválen projekt nového letiště s šesti civilními a jednou vojenskou startovací a přistávací dráhou a cílovou kapacitou 75 milionů cestujících v roce 2025. První etapa projektu měla být hotova v září 2019, s rozpočtem na 11,2 miliardy USD, včetně železničního spojení na Západní nádraží. Celkový projekt i s připojením na železnici, metro, dálnice a autobusové linky zpracovala holandská developerská firma NACO. Provoz terminálu projektovala francouzská společnost ADP a architekturu britský ateliér Zaha Hadid Architects. Zaha Hadid stihla návrh s kolegy dokončit krátce před svým úmrtím v roce 2016. \n\nVýstavba začala v roce 2013 a letiště bylo zprovozněno podle plánu 25. září 2019, šest dní před 70. výročím vzniku ČLR. Slavnostnímu otevření byl 25. září přítomen čínský prezident Si Ťin-pching. V roce 2019 má letiště kapacitu 45 milionů pasažérů ročně, do roku 2025 by měla být navýšena na 72 milionů, 2 miliony tun nákladu a 620 tisíc pohybů ročně a v delším horizontu na 100 milionů cestujících. Na nové letiště se přesunuly lety společností sdružení Sky Team a řada čínských společností, kdežto většina členů Star Alliance zatím zůstává na Centrálním letišti na severovýchodě města města. Nejstarší a kapacitně nevyhovující letiště Peking Nan-jüan bylo tentýž den uzavřeno. \n\nV roce 2019 je nové letiště spojeno s městem dálnicí, jednou linkou metra a jednou rychlodráhou (rychlost 250 km/h, doba jízdy do centra 28 minut), k nimž do tří let přibudou dvě další trati. Jedna z nich je spojí i s dosavadním centrálním letištěm. \n\nLetiště zabírá plochu 47 km² a terminál plochu 700 tisíc m², což je činí největším na světě. Má čtyři startovní a přistávací dráhy s betonovým povrchem a délkou 3 800 m. Půdorys jediného centrálního terminálu připomíná mořskou hvězdici. V centru se nachází hlavní hala, z níž vychází šest symetrických „prstů\" či paprsků. 5 z nich slouží pro nástupy do letadel, kdežto šestý tvoří vstup a haly služeb. Letiště má 50 nástupních můstků (\"rukávů\"), 63 zavazadlových pásů, 117 linek bezpečnostní kontroly, 186 východů (\"gates\") a 422 stánků pro \"check-in\".\n\nNáklady na stavbu, předběžně stanovené na 11,2 miliardy USD, činily 63 miliard USD, z toho stavba letiště 17 miliard a související investice v okolí 46,2 miliardy. \n"}
{"id": "1354281", "url": "https://cs.wikipedia.org/wiki?curid=1354281", "title": "705 (číslo)", "text": "705 (číslo)\n\nSedm set pět je přirozené číslo. Římskými číslicemi se zapisuje DCCV a řeckými číslicemi ψε. Následuje po čísle sedm set čtyři a předchází číslu sedm set šest.\n\n705 je:\n\n"}
{"id": "1354282", "url": "https://cs.wikipedia.org/wiki?curid=1354282", "title": "706 (číslo)", "text": "706 (číslo)\n\nSedm set šest je přirozené číslo. Římskými číslicemi se zapisuje DCCVI a řeckými číslicemi ψς. Následuje po čísle sedm set pět a předchází číslu sedm set sedm.\n\n706 je:\n\n"}
{"id": "1354286", "url": "https://cs.wikipedia.org/wiki?curid=1354286", "title": "708 (číslo)", "text": "708 (číslo)\n\nSedm set osm je přirozené číslo. Římskými číslicemi se zapisuje DCCVIII a řeckými číslicemi ψη. Následuje po čísle sedm set sedm a předchází číslu sedm set devět.\n\n708 je:\n\n"}
{"id": "1354288", "url": "https://cs.wikipedia.org/wiki?curid=1354288", "title": "709 (číslo)", "text": "709 (číslo)\n\nSedm set devět je přirozené číslo. Římskými číslicemi se zapisuje DCCIX a řeckými číslicemi ψθ. Následuje po čísle sedm set osm a předchází číslu sedm set deset.\n\n709 je:\n\n"}
{"id": "1354290", "url": "https://cs.wikipedia.org/wiki?curid=1354290", "title": "Kolonie Arizona", "text": "Kolonie Arizona\n\nNouzová kolonie Arizona byl soubor dřevěných provizorních baráků, postavených pražskou obcí pro sociálně slabší v roce 1932 v Jinonicích pří dnešní ulici Na Vidouli. Arizona byla jedna z mnoha nouzových kolonií, které vznikaly v prstenci kolem Velké Prahy. Kromě ní k nim patřilo například i nedaleké Mexiko, Hliník nebo kolonie U Bulovky. Byla zbořena v roce 1955 a obyvatelé byli přestěhování do nově vznikajících sídlišť. \n"}
{"id": "1354293", "url": "https://cs.wikipedia.org/wiki?curid=1354293", "title": "Lou Reed &amp; Kris Kristofferson in Their Own Words with Vin Scelsa", "text": "Lou Reed &amp; Kris Kristofferson in Their Own Words with Vin Scelsa\n\nLou Reed & Kris Kristofferson in Their Own Words with Vin Scelsa je koncertní album, které vyšlo v září roku 2017. Obsahuje záznam vystoupení hudebníků Lou Reeda a Krise Kristoffersona, které odehráli dne 2. února 1994 v klubu The Bottom Line v newyorské čtvrti Greenwich Village. Kromě písní se na albu nachází také rozhovory, které rovněž vznikly při tomto koncertu, a to s rozhlasovým moderátorem Vinem Scelsou. Jde o dvojalbum.\n\n"}
{"id": "1354298", "url": "https://cs.wikipedia.org/wiki?curid=1354298", "title": "Olaszliszka", "text": "Olaszliszka\n\nOlaszliszka je obec v okrese Sárospatak v župě Borsod-Abaúj-Zemplén v severovýchodním Maďarsku. Leží při pravém břehu řeky Bodrog v blízkosti Tokajské vinařské oblasti asi 57 kilometrů na východ od města Miskolc. Obec má vlastní mateřskou i základní školu a knihovnu.\n\nPrvní písemná zmínka o tomto sídle pochází z roku 1239, kdy se objevilo v dopisu maďarského krále Bély IV. V roce 1320 získalo pod názvem \"Liszka Olaszi\" právo pořádat svobodný trh, a to z vůle tehdejšího krále Karla Roberta. Roku 1466 bylo králem Mátyásem povýšeno na královské město s právem tří svobodných trhů ročně.\n\nPodpisem tzv. Vídeňského míru roku 1606 se sídlo dostalo pod vládu knížete Štěpána Bočkaje.\n\nDne 5. prosince 1805 zde byla přes noc uschována maďarská Svatoštěpánská koruna, při cestě císaře Napoleona z Prešpurku do Mukačeva.\n\nPoprvé v roce 1831, a podruhé roku 1871 se zde vyskytla cholera.\n\nV průběhu maďarské revoluce a boje za svobodu a nezávislost tudy dne 4. října 1848 prošlo vojsko zemplénských dobrovolníků, ke kterému se hojně připojili i zdejší dobrovolníci.\n\nV roce 2006 se obec stala mezinárodně známou, jako místo násilné události ze dne 15. října, známé jako Lynčování v obci Olaszliszka (\"Olaszliszkai lincselés\"), při kterém skupina místních Romů ubila k smrti učitele Lajose Szögiho před zraky jeho dvou nezletilých dcer. Na místě stojí od roku 2006 pomník. Z rozhodnutí místní samosprávy se 15. říjen stal obecním dnem smutku, kdy se koná vzpomínkový akt a na veřejných budovách vlají černé vlajky.\n\n\n\nObcí prochází železniční trať MÁV číslo 80. (Budapest–Hatvan–Miskolc–Szerencs–Sátoraljaújhely–Slovenské Nové Mesto) , železniční zastávka s názvem Olaszliszka-Tolcsva je na sever od obce v katastru obce Vámosújfalu. Na jih je zastávka Erdőbénye v obci Szegilong.\n\nNárodnostní složení:\n\nPočet stálých obyvatel:\n\n\n\n"}
{"id": "1354306", "url": "https://cs.wikipedia.org/wiki?curid=1354306", "title": "Národní park Geikie Gorge", "text": "Národní park Geikie Gorge\n\nNárodní park Geikie Gorge ( \"Geikie Gorge National Park\") je národní park v Západní Austrálii o rozloze 31,36 km². Nachází se v regionu Kimberley 420 km východně od přístavu Broome. Geikieho rokle (\"Geikie Gorge\") je pojmenována podle skotského geologa Archibalda Geikieho, příslušníci domorodého etnika Bunuba místo nazývají \"Darngku\".\n\nŘeka Fitzroy je zde sevřena vápencovými břehy vysokými až sto metrů, které vytvořily stromatopory v období devonu. Lokalita je součástí formace Gogo, která je významným nalezištěm fosilií. Hladina řeky je po deštích o šestnáct metrů výše než v období sucha; spodní část stěny, která je omývána vodou, je proto výrazně světlejší. Vegetace je tvořena kořenovníky, pandány, blahovičníky a kajeputy, žije zde lemčík velký, orel bělobřichý, volavkovití, rákosníkovití, modropláštníkovití, kaloni, krokodýl Johnstonův, lates stříbřitý a pilounovití.\n\nNárodní park je spravován oddělením pro ochranu přírody vlády státu Západní Austrálie. Návštěvníci mohou krajinu pozorovat z lodí, po východním břehu vede také pěší stezka. Rokle je přístupná pouze ve dne, táboření je zakázáno.\n\n"}
{"id": "1354308", "url": "https://cs.wikipedia.org/wiki?curid=1354308", "title": "Sharks", "text": "Sharks\n\nSharks je anglická rocková hudební skupina. Počátky skupiny sahají do roku 1971, kdy baskytarista Andy Fraser odešel ze skupiny Free a začal dávat dohromady svou novou skupinu, nazvanou Toby. S nabídkou členství kontaktoval i kytaristu Chrise Speddinga, který však nepřijal. Skupinu tedy sestavil z jiných hudebníků, ale již následujícího roku se rozpadla. Následně krátce opět působil ve Free, ale brzy odešel. V roce 1972 založil spolu se Speddingem (kytara), Stevem Parsonsem (zpěv) a Martym Simonem (bicí) skupinu Sharks. Svůj první koncert kapela odehrála v říjnu 1972. Následujícího roku kapela předskakovala skupině Roxy Music a vystupovala v pořadu \"The Old Grey Whistle Test\". V dubnu 1973 kapela vydala své první album nazvané \"First Water\". Brzy po jeho vydání kapelu opustil Fraser a náhradníkem se stal Američan Busta Cherry Jones. Kapelu rovněž doplnil klávesista Nick Judd.\n\nSvé druhé album nazvané \"Jab It in Yore Eye\" kapela vydala v březnu 1974. Během dubna a května 1974 kapela odehrála turné po Spojených státech amerických. Po návratu do Spojeného království začala kapela v červnu roku 1974 nahrávat nové album s pracovním názvem \"Music Breakout\". Jeho producentem byl John Entwistle. Během nahrávání kapelu opustil Simon, který byl dočasně nahrazen Stuartem Francisem, avšak zanedlouho odešel i Jones. Jelikož se Jones chtěl vrátit zpět domů do USA a neměl peníze, ukradl a následně prodal jednu ze Speddingových kytar. Vydavatelství Island Records následně přestalo financovat nahrávání a kapela se v říjnu 1974 rozpadla. Poslední nahrávky vyšly až v roce 2016 pod názvem \"Car Crash Tapes\". V roce 1993 Spedding, Parsons a Judd opět začali nahrávat pod názvem Sharks, přičemž tehdy nahraná deska vyšla až v roce 1995 pod názvem \"Like a Black Van Parked on a Dark Curve\". V prosinci 1995 nová kapela odehrála jedno vystoupení. Trio doprovázeli baskytarista Jackie Badger a bubeník Blair Cunningham.\n\nV roce 2011 založili Spedding s Parsonsem společný projekt King Mob, který vydal jedno album. Později Spedding hrál i s Fraserem, mj. se Fraser i Parsons podíleli na Speddingově sólovém albu \"Joyland\". Trio uvažovali o obnovení kapely Sharks, avšak Fraser roku 2015 zemřel. I přesto byla kapela obnovena, a to v sestavě Parsons, Spedding, Judd, Tosh Ogawa (baskytara) a Paul Cook (bicí). V lednu 2017 kapela vydala nové album nazvané \"Killers of the Deep\".\n\n"}
{"id": "1354309", "url": "https://cs.wikipedia.org/wiki?curid=1354309", "title": "Otakar Schiedeck", "text": "Otakar Schiedeck\n\nOtakar Schiedeck (11. června 1902 v Moravské Ostravě - 8. února 1943 v Berlíně ve věznici Plötzensee) byl magistr farmacie, který pracoval jako nenápadný lékárník v dejvické lékárně Zdeny Rybářové ve Velvarské ulici. Za protektorátu vedl malou odbojovou skupin složenou z dejvických skautů. Kromě toto dodával zpravodajsko-sabotážní skupině Tři králové jedy a léky. Pro ilegální odbojovou organizaci Obrana národa vykonával též funkci spojky. Jeho osoba je spojena s osudovou dejvickou schůzkou podplukovníka Josefa Balabána s \"majorem Ondráčkem\" dne 22. dubna 1941 večer. Tato schůzka se ukázala léčkou, při níž byl podplukovník Josef Balabán zatčen gestapem. Otakar Schiedeck byl zajat druhý den (23. dubna 1941) ve svém bytě. Po téměř dva roky trvajícím věznění byl Otakar Schiedeck v Berlíně popraven gilotinou.\n\nOtakar Schiedeck se narodil 11. června 1902 v Moravské Ostravě. Podzim roku 1938 zastihl magistra farmacie Otakara Schiedecka v Praze, kde bydlel (na adrese: Žitná 563/12; Praha 2) a také pracoval jako lékárník v dejvické lékárně Zdeny Rybářové (na adrese: Evropská 696/22 Praha 6, za protektorátu se ulice jmenovala Velvarská).\n\nOd podzimu roku 1938 (prakticky po podepsání Mnichovské dohody) se v Praze - Dejvicích v bytě podplukovníka Josefa Balabána (v ulici Na hutích 581/1) nebo v legionářské restauraci Bajkal na Vítězném náměstí (dnešní Dům armády Praha - DAP) začala scházet neformální skupina ve které se společně setkávali bývalí příslušníci zahraničních československých, především ruských, legií z doby první světové války (plukovník Josef Churavý, podplukovník Josef Balabán, podplukovník Josef Mašín, major letectva RNDr. Josef Jedlička, major Alois Janotka) a rovněž mladší vlastenecky smýšlející Balabánovi známí (bratr Balabánovy družky Bohuslav Sleza, ředitel Centrokomise Gustav Svoboda a lékárník Otakar Schiedeck). Složení tohoto kroužku bylo politicky názorově různorodé. To poukazovalo na fakt jak důležitou roli při formování odboje v počátečních etapách hrály osobní mezilidské vazby, zatímco např. politické názory šly v době ohrožení republiky povětšinou stranou. Jako příklad lze uvést fakt, že lékárník Otakar Schiedeck byl členem \"Národně demokratické strany\" a posléze i krajně pravicového Národního sjednocení. Major letectva RNDr.Josef Jedlička se netajil prosovětskými sympatiemi a nejspíše v této době již pro SSSR i zpravodajsky pracoval.\n\nPo nastolení Protektorátu Čechy a Morava Otakar Schiedeck vedl též malou odbojovou skupinu dejvických skautů. Zároveň ale ochotně pomáhal i Obraně národa především jako nenápadná spojka a dodavatel léků a jedů pro zpravodajsko-sabotážní skupinu Tří králů (konkrétně prostřednictvím podplukovníka Josefa Balabána). Pro podplukovníka Josefa Balabána pracoval v odboji i bratranec Otakara Schiedecka litograf Adolf Rapp. Ten vykonával především funkci spojky mezi Balabánem a ilegálním plukem v Praze VII.\n\nOsoba Otakara Schiedecka je uváděna v historických textech o nekomunistickém odboji v souvislosti se zatčením prvního ze Tří králů - podplukovníka Josefa Balabána. Některé tyto prameny zároveň mylně uvádějí, že to byl magistr farmacie Otakar Schiedeck kdo přihrál Josefa Balabána do rukou gestapa. Tento omyl zřejmě pramení z té části výslechových protokolů, které se zaobírají souvislostmi dopadení Balabána. Jedná se o výslechové protokoly tlumočníků gestapa Josefa Chalupského a Josefa Urbana a gestapáka Jana Schillfa. Pro toto tvrzení by svědčil fakt, že lékárník Otakar Schiedeck byl v létě roku 1940 několik týdnů vězněn v Terezíně. Porušil totiž jazyková nařízení a na lékárně nevyvěsil německé nápisy. Schiedeckův osud (byl odsouzen německým lidovým soudem (Volksgericht) k trestu smrti a sťat gilotinou v nacistické sekyrárně v Berlíně) jakož i další vyšetřovací spisy nacistické tajné policie Schiedeckovo \"udavačství\" spolehlivě vyvracejí. \n\nOtakar Schiedeck nemohl tušit (a žádný pramen netvrdí opak), že major \"Ondráček\" pracoval pro gestapo. Schiedeck tedy nepřímo přispěl k zatčení Balabána tím, že mu schůzku s \"Ondráčkem\" domluvil. Podle lékárníkovy výpovědi mu major \"Ondráček\" po příchodu do lékárny sdělil, že \"má organizaci a že tato skupina by se měla spojit s Balabánovou organizací, jako že by i on sám chtěl hovořit se šéfem ilegální organizace\". Podplukovník Josef Balabán se schůzkou souhlasil, chtěl s Ondráčkem mluvit a proto Schiedeck schůzku Balabán - Ondráček domluvil. Inkriminovaná schůzka se uskutečnila v lékárně ve Velvarské ulici před Velikonocemi tj. počátkem dubna 1941. Dle Schiedeckovy výpovědi se \"Oba bavili o ilegálních organizacích a chtěli všechny skupiny sloučit do jedné velké ilegální organizace a s tou pak realizovat revoluci v protektorátu.\" Po dohodě pak další schůzku Ondráček - Balabán sjednal Schiedeck na 22. dubna 1941.\n\nUdálosti z dejvického večera 22. dubna 1941 měly pro zúčastněné osoby dalekosáhlé důsledky. Lékárník Otakar Schiedeck se ve 21. hodin sešel s důstojníkem Ondráčkem v restauraci Fuchs na rohu Velvarské ulice. Podplukovník Josef Balabán přišel před lékárnu ve Velvarské zülici v dohodnutou dobu (21.30). Oba muži pak lékárníka Schiedecka doprovodili k zastávce tramvaje, po jejím příjezdu do ní Schiedeck nastoupil a z místa odjel domů. Po odjezdu tramvaje se oba muži vraceli zpět k lékárně. Pravděpodobně chtěli dojít opět do restaurace Fuchs. V blízkosti restaurace Fuchs již čekali poschováváni čtyři úředníci gestapa, několik příslušníků protektorátní policie a také pozdější nebezpečný, horlivý a úspěšný konfident gestapa Jaroslav Nachtmann. Účast Jaroslava Nachtmanna při zátahu na podplukovníka Josefa Balabána nebyla náhodná. Nachtmann byl totiž absolventem poddůstojnické školy při 1. dělostřeleckém pluku v Ruzyni a asi on jediný dobře věděl, jak Josef Balabán (nejspíše v přestrojení) vypadá. Když se dvojice mužů přiblížila do blízkosti restaurace Fuchs (na rohu ulic Evropská a Studentská (za okupace Velvarská a Brahmsova)), byla (na povel komisaře Felixe Heideho) v okolí poschovávanými gestapáky obklíčena. Nejdříve ze všech doběhl k podplukovníkovi Josefu Balabánovi Jaroslav Nachtmann. Tento aktivní boxer svojí cvičenou pěstí srazil podplukovníka k zemi a ztížil mu tím značně možnost aktivní obrany. Překvapený Balabán nemohl totiž okamžitě použít své dvě ostře nabité pistole, které měl u sebe. Balabán se přesto pokusil následně použít své střelné zbraně a snažil se dokonce i uprchnout. Během potyčky byl postřelen na třech místech, nikoliv však vážně, byl přemožen, zatčen a převezen do vězeňské nemocnice.\n\nJaroslav Nachtmann obdržel za tuto akci svůj první služební byt. Skutečná totožnost konfidenta gestapa, který se vydával za \"majora Ondráčka\", byla dlouho pro badatele nejistá. Nejspíše se ale jednalo o Františka Kratochvíla, který zemřel ještě během druhé světové války na tuberkulózu.\n\nLékárník Otakar Schiedeck, kterého nechalo zatýkací komando odjet z místa zátahu tramvají, byl zatčen druhý den tj. 23. dubna 1941 ve svém bytě na adrese Žitná 563/12 (Praha 2) Otakar Schiedeck byl vězněn téměř dva roky. Dne 16. října 1942 byl odsouzen Lidovým soudním dvorem (Volksgericht) k trestu smrti za velezradu a napomáhání nepříteli (odbojová činnost). Byl popraven stětím gilotinou v nacistické sekyrárně v Berlíně ve věznici Plötzensee dne 8. února 1943.\n\n\n"}
{"id": "1354310", "url": "https://cs.wikipedia.org/wiki?curid=1354310", "title": "6. ročník udílení AACTA International Awards", "text": "6. ročník udílení AACTA International Awards\n\n6. ročník udílení AACTA International Awards se konal 6. ledna 2007 v hotelu The Avalon v Hollywoodu v Los Angeles. Gala večer moderoval Daniel MacPherson. Nominace byly vyhlášeny 13. prosince 2016.\n\nTučně jsou označeni vítězové\n"}
{"id": "1354339", "url": "https://cs.wikipedia.org/wiki?curid=1354339", "title": "Lesley Duncan", "text": "Lesley Duncan\n\nLesley Duncan, později Lesley Cox, (12. srpna 1943 – 12. března 2010) byla anglická zpěvačka. Školu opustila ve čtrnácti letech, později pracovala například v kavárně. V roce 1963 podepsala nahrávací smlouvu se společností EMI a ještě toho roku vydala několik singlů. Svou první dlouhohrající desku nazvanou \"Sing Children Sing\" vydala v roce 1971. Producentem alba byl Jimmy Horowitz, který byl zpěvaččiným manželem. Album obsahuje například píseň „Love Song“, kterou později na svém albu \"Tumbleweed Connection\" nahrál zpěvák Elton John (Lesley Duncan se tomto albu rovněž podílela jako vokalistka). Později vydala několik dalších alb. Jako vokalistka se podílela například na albu \"The Dark Side of the Moon\" skupiny Pink Floyd. V roce 1978 se provdala za producenta Tonyho Coxe. Hudbě se později věnovat přestala. Zemřela na cerebrovaskulární onemocnění ve věku 66 let.\n"}
{"id": "1354364", "url": "https://cs.wikipedia.org/wiki?curid=1354364", "title": "Odnikud", "text": "Odnikud\n\nOdnikud (v německém originále Aus dem Nichts) je německo-francouzský dramatický film z roku 2017. Režie a scénáře se ujal Fatih Akın. Snímek měl premiéru na Filmovém festivalu v Cannes, kde soutěžil o hlavní cenu Zlatou palmu. Herečka Diane Kruger si odnesla cenu za nejlepší ženský herecký výkon v hlavní roli. Film je pojmenován podle písničky americké rockové skupiny Queens of the Stone Age, ve které je hlavním zpěvákem Josh Homme, který k filmu složil hudbu.\n\n\nNa recenzní stránce Rotten Tomatoes získal z 39 započtených recenzí 59 procent s průměrným ratingem 5,8 bodů z deseti. Na serveru Metacritic snímek získal z 12 recenzí 60 bodů ze sta. Na Česko-Slovenské filmové databázi snímek získal z 411 hodnoceních 80%. \n"}
{"id": "1354376", "url": "https://cs.wikipedia.org/wiki?curid=1354376", "title": "Y̰", "text": "Y̰\n\nY̰ (minuskule y̰) je speciální znak latinky, který se nazývá Y s vlnovkou dole (nebo Y s vlnovkou pod). Vyskytuje se v sarských jazycích (jazyková rodina, kterou se mluví v Čadu a ve Středoafrické republice).\n\nV Unicode má Y̰ a y̰ tyto kódy:\n\nY̰ U+0059 a U+0330\n\ny̰ U+0079 a U+0330\n"}
{"id": "1354387", "url": "https://cs.wikipedia.org/wiki?curid=1354387", "title": "Turistická značená trasa 6648", "text": "Turistická značená trasa 6648\n\nTrasa začíná u rozcestníku Polesí Hradiště, kde se napojuje na červeně značenou turistickou trasu č. 0207. Poté trasa vede okolo přírodní památky Rumpál, významného naleziště zkamenělin. Po 2,7 km trasa dochází k silnici a cyklotrase č. 2153 (Cheznovice - Chrást). S cyklostezkou pokračuje ke kempu Habr, kde se napojuje na modrou turistickou trasu č. 1406. Společně s modrou turistickou trasu vede po cestě kolem Trnovského rybníka k rozcestníku Habr-rybník, kde se setkává se zeleně značenou turistickou trasu č. 3633 a končí.\n"}
{"id": "1354388", "url": "https://cs.wikipedia.org/wiki?curid=1354388", "title": "Josef Bím", "text": "Josef Bím\n\nJosef Bím (24. ledna 1901, Vysoké nad Jizerou – 5. září 1934) byl československý voják a lyžař, skokan a sdruženář.\n\nNa I. ZOH v Chamonix 1924 skončil v severské kombinaci na 13. místě, ve skocích na lyžích na 26. místě a v závodě vojenských hlídek na 4. místě. Na II. ZOH ve Svatém Mořici 1928 skončil ve skocích na lyžích na 20. místě. Na mistrovství světa 1925 v Janských Lázních skončil v severské kombinaci na 5. místě a ve skocích na lyžích na 8. místě.\n\n"}
{"id": "1354390", "url": "https://cs.wikipedia.org/wiki?curid=1354390", "title": "Turistická značená trasa 6605", "text": "Turistická značená trasa 6605\n\nTrasa začíná u rozcestníku Na Kramářské, u obce Přívětice. Na tomto místě se setkává s červeně turistickou značenou trasu č. 0207 a naučnou stezkou Putování s Dubíky. Trasa pokračuje kolem osady U Cajthamlů, přes Vařínskou mýť k rozcestníku Radeč-západ, kde navazuje na zeleně značenou turistickou trasu č. 3614, po které lze dojít k vrcholu Radeč a Brno.\n"}
{"id": "1354391", "url": "https://cs.wikipedia.org/wiki?curid=1354391", "title": "WPP", "text": "WPP\n\nZkratka WPP má více významů:\n"}
{"id": "1354392", "url": "https://cs.wikipedia.org/wiki?curid=1354392", "title": "Live (album, Roxy Music)", "text": "Live (album, Roxy Music)\n\nLive je koncertní dvojalbum anglické rockové skupiny Roxy Music. Vydáno bylo 3. června roku 2003 společností Eagle Records a obsahuje nahrávky pořízené během reunionového turné skupiny v roce 2001. Nahrávky pochází z řady koncertů na čtyřech kontinentech: Evropě, Severní Americe, Asii a Austrálii. Na záznamu se nachází písně ze všech studiových alb kapely. Album mixoval Bob Clearmountain a mastering provedl Bob Ludwig. Spolu se členy kapely jej produkoval dlouholetý spolupracovník Rhett Davies.\n\n"}
{"id": "1354393", "url": "https://cs.wikipedia.org/wiki?curid=1354393", "title": "Vratiprst", "text": "Vratiprst\n\nVratiprst je zevní čtvrtý prst u sov, papoušků a krkavcovitých, který jako jediný lze otočit až o 180°. Prst tedy může být posazen dopředu, což je běžné postavení u většiny ptáků, nebo dozadu. Toto postavení umožňuje snazší úchop například kořisti a též snazší pohyb po větvích.\n"}
{"id": "1354395", "url": "https://cs.wikipedia.org/wiki?curid=1354395", "title": "Vnitroblok", "text": "Vnitroblok\n\nVnitroblok je prostranství uzavřené mezi blokem obytných domů, nejčastěji ve městech. Bývá využíván především obyvateli tohoto bloku, často se zde nachází zeleň. Může se nacházet mezi starou výstavbou v centrech měst, ale i například mezi panelovými domy (v tomto případě nebývá úplně uzavřený).\n\n"}
{"id": "1354396", "url": "https://cs.wikipedia.org/wiki?curid=1354396", "title": "Robert Le Gall", "text": "Robert Le Gall\n\nRobert Jean Louis Le Gall OSB (* 26. února 1946, Saint-Hilaire-du-Harcouët, Département Manche, Francie) je francouzský římskokatolický mnich (benediktin) a biskup, od roku 2006 arcibiskup v Toulouse.\n\n"}
{"id": "1354397", "url": "https://cs.wikipedia.org/wiki?curid=1354397", "title": "Seznam knížecích nobilitací v německých státech", "text": "Seznam knížecích nobilitací v německých státech\n\nTento článek přináší seznam všech nobilitací knížat a knížecích rodů ve státech na území dnešního Německa s výjimkou nobilitací knížat Svaté říše římské, která získala svůj titul od římsko-německých králů a císařů.\n\nNěmecké země a jejich šlechta se staly kolébkou knížecího titulu v západním smyslu. Od raného středověku až hluboko do novověku jedinými knížaty v Německu byla panující knížata Svaté říše římské, zhruba od sklonku 16. století přibyla také říšská knížata titulární. Právo jmenovat říšská knížata, světská i duchovní, zůstalo až do roku 1806 nezadatelným právem římských císařů, což ale neznamenalo, že postupem času nezačalo docházet ke jmenování \"národních\" knížat z pravomoci králů a dalších panovníků drobnějších států v rámci Svaté říše. První taková knížata byla nobilitována v Českých zemích a v Burgundském vévodství a to zhruba od 15. století. Ve vlastním Německu se císařskému monopolu na povyšování do knížecího stavu vzepřelo pouze Pruské království, a to až v polovině 18. století, v souvislosti s událostmi války o dědictví rakouské (1740-1748). Po zániku Svaté říše římské a po tzv. mediatizaci pohltily větší německé státy řadu drobných německých knížectví a dalších držav méně významných říšských knížat. Zbylí němečtí panovníci takto získali do své stavovské obce jako své leníky také knížata, což před rokem 1806 nebývalo mimo habsburskou monarchii a Prusko příliš obvyklé. Mediatizovaným knížatům i hrabatům byla po napoleonských válkách uznán status německé a evropské vysoké aristokracie, rovnorodé s vládnoucími dynastiemi včetně královských. Již od počátku 19. století ale přistupovali někteří němečtí králové, velkovévodové a další panovníci k nobilitacím \"nových\" knížat, jmenovaných obvykle z řad lidí a rodů zaslouživších se o stát či z řad panovnických oblíbenců. Tyto knížecí rody nikdy nevládly, nanejvýš držely v zemi panství se zvláštním autonomním charakterem. Proto tyto rody, ač se honosí knížecím titulem, nejsou urozeností rovnocenné s rody mediatizovanými, s dynastiemi bývalých říšských vládců. V průběhu 19. století povýšily německé monarchie jen málo rodů a osob do knížecího stavu. Většinou navíc šlo o morganatické manželky členů vládnoucí dynastie a jejich děti, o povýšení mediatizovaných hrabat do \"národního\" knížecího stavu nebo o uznání dříve a v jiné zemi získaných knížecích titulů. Více \"klasických\" povýšení se objevilo jen v Rakousku a zejména v Prusku. Na rozdíl od Svaté říše římské, ustalo v zemích Rýnského a Německého spolku zcela jmenování knížat duchovních. V německých státech mimo Rakouské císařství vládli povětšinou protestantští či sekulárně smýšlející vladaři, kteří považovali duchovní knížata za anachronismus (naopak poslední léta Svaté říše římské přinesla hromadný zánik duchovních knížectví). Vznik Německého císařství v roce 1871 neznamenal sjednocení německé šlechty do jedné obce a pokračovalo se v praxi, stanovené po zániku Svaté říše. Mimo mediatizovaných rodů neměl žádný německý šlechtic, bez ohledu na stáří svého titulu a erbu, automatický nárok na to, aby jeho titul z jednoho spolkového německého státu byl uznán panovníkem státu jiného. Teoreticky toto opatření postihovalo i rody stovky let staré, i když v praxi byli němečtí panovníci obvykle shovívaví. Až do roku 1919 a oficiálního zrušení posledních šlechtických privilegií ale v Německu žádná celostátní šlechtická obec nevznikla, což se týkalo i šlechtických špiček: \"nových\" knížecích rodů. \n\nPostavení \"mladých\" německých knížecích rodin a rodů se lišilo v závislosti na státě, v němž žili. Oproti knížatům (i hrabatům) z řad mediatizovaných rodů neměla nová titulární knížata automatický nárok na dědičné členství v horních sněmovnách parlamentů jednotlivých německých států ani na stavovských sněmech zemských, provinciálních a krajských. Značně omezena byla ostatně i jen možnost, být do knížecího stavu vůbec povýšen. I některé významné německé státy (Saské království) žádná knížata nepovyšovaly. Vedle místních zvyklostí působila jako omezující faktor také nepsaná zvyklost mezi vladaři Německého spolku a Německého císařství, podle které mohl vládnoucí kníže povyšovat novou šlechtu nejvýše do hodnosti svobodného pána, vévoda do hodnosti hraběte, velkovévoda do hodnosti knížete a jen král, případně (rakouský) císař směl jmenovat i nové vévody. To omezovalo knížecí nobilitace na větší německé státy, a protože nikdy nebyla jmenována nová knížata z pravomoci německých císařů, nemělo sjednocení Německa do spolkového státu v roce 1871 na tuto skutečnost žádný účinek. Německá knížata bývala v 19. století již takřka automaticky titulována jako \"knížecí Milost\" (\"fürstliche Gnaden\") případně jako \"Vysokorodý\" (\"Hochgeboren\"). Vyšší čestné tituly a oslovení byly odvozeny od panovnického rozhodnutí a milosti (\"Gnadenakt\"). Šlo především o predikát Jasnost (\"Durchlaucht\"), o jehož udělení hlavám mediatizovaných knížecích rodů rozhodl sněm Německého spolku v letech 1825 a 1829, který zavázal německé vladaře, aby úřady jejich zemí tento predikát skrz panovnický majestát těmto knížatům přiznaly. Predikáty zemských titulárních knížat 19. století byly ovšem odvislé výhradně od vůle panovníka jejich země. Následující seznam uvádí knížecí nobilitace v Německu mimo knížat říšských a knížat rakouských, kterým jsou věnovány samostatné články. \n\nŽ - žijící rod (stav k r. 2018)\n\nNení-li uvedeno jinak, náleží predikát \"Durchlaucht\" dědičně všem osobám povýšeným do knížecího stavu.\n\nPo roce 1815 se na území pruského státu nacházela bývalá říšská léna mediatizovaných knížat Arenbergů, Bentheim-Steinfurt, Bentheim-Tecklenburg-Rheda, Croÿ-Dülmen, Kouniců z Rietbergu, Looz-Corswarem, Salm-Salm, Salm-Kyrburg, Salm-Horstmar, Sayn-Wittgenstein-Berleburg, Sayn-Wittgenstein-Hohnstein, Solms-Braunfels, Solms-Lych und Hohensolms a Wiedů. Roku 1849 (připojení Hohenzollernska) k nim přibyly ještě Fürstenbergové a Thurn-Taxisové, r. 1866 (připojení Hannoverska, Hesensko-Kasselska, Nasavska a Frankfurtu) dále přibyla knížata Isenburg-Birstein a Isenburg-Wächtersbach, usazená v Hesensku. Rovněž jediný mediatizovaný hraběcí rod v Prusku v hranicích z roku 1825: Stolbergové, byl ve všech třech rodových větvích povýšen do knížecího stavu koncem 19. století (hraběcí rody Bentheimů a Salmů se dočkaly povýšení již krátce po r. 1815). Na základě rozhodnutí sněmu Německého spolku z 18. srpna 1825 a 13. února 1829 byli panovníci německých spolkových monarchií povinováni přiznat hlavám mediatizovaných knížecích rodů právo na oslovení Jasnost (\"Durchlaucht\"), v případě hlav hraběcích rodů potom oslovení Osvícenost (\"Erlaucht\"). V Prusku bylo toto usnesení spolkového sněmu provedeno 21. února 1832 (zveřejnění 28. dubna téhož roku), ovšem král Fridrich Vilém III. záhy rozšířil toto privilegium na veškeré knížecí členy těchto rodů (netýkalo se hraběcího rodu Stolbergů). Král se přitom odvolával jednak na již provedená individuální udělení tohoto predikátu celému knížecímu rodu, zejména v souvislosti s povyšováním mediatizovaných hrabat (např. r. 1817 u Bentheimů), jednak na královskou směrnici § 7 příslušné instrukce z 30. května 1820 a na výše jmenované oznámení státního ministerstva z 28. dubna 1832. K rozšíření predikátu Jasnost na všechny členy mediatizovaných knížecích rodů v Prusku definitivně došlo královským nejvyšším kabinetním nařízením (\"Allerhöchster Kabinettsorder\") již 3. března 1833. Prusko bylo také státem, které vytvářelo vedle mediatizovaných panství a slezských knížectví a stavovských panství další feudální léna s autonomním statusem, ačkoli míra autonomie byla v 19. století již jen omezená a šlo především o virilní hlas na sněmech pruských provincií a po r. 1854 také v pruské panské sněmovně, který se k takovému autonomnímu panství vázal. Pokud byl držitelem takového panství mediatizovaný knížecí rod z jiné části Německa, byl postaven na roveň \"domácím\" mediatizovaným knížatům (např. rody Hohenlohe-Oehringen skrz držbu vévodství Ujest a Hohenlohe-Schilingfürst skrz držbu Ratibořského vévodství a knížectví Corvey). Mezi mediatizované rody Pruska byl přijat rovněž knížecí rod Hohenlohe-Ingelfingen, který v zemi vůbec žádné mediatizované ani jiné autonomní léno nevlastnil. \n\nPrusko bylo v 19. století spolu s Rakouskem jedinou německou monarchií, kde došlo k většímu počtu povýšení do knížecího stavu a prakticky jedinou zemí, kde byli ve větší míře do knížecího stavu povyšováni \"řadoví\" šlechtici, tedy osoby, které nepocházely ani z mediatizovaných rodů ani z rodů levobočků a morganátů panovnických rodin. To byl rozdíl oproti Rakousku, kde převažovaly nobilitace morganátů a konfirmace (potvrzení) knížecích titulů, udělených v jiných zemích. Pruští králové jmenovali poměrně velké množství \"nových\" knížecích rodů prý proto, aby posílily řady protestantské vysoké šlechty proti katolíkům, kteří v nejvyšších šlechtických patrech dosud dominovali. Těmto novým knížatům nebyla v Prusku odepřena ani držba autonomních lén (zejména slezských knížectví a stavovských panství, která ovšem držely i rody nižšího stavu než knížecího) ani predikát Jasnost, který obdržela první titulární knížata dokonce ještě před mediatizovanými rody. Téměř paušální udělení predikátu Jasnost titulárním knížecím rodům nebo alespoň jejich hlavám potvrdil král Vilém I. během holdovacích oslav při svém nástupu dne 22. října 1861. Pruský stát také uznával a udílel vévodský titul, který mohl být vázán na držbu vévodství či byl udělen jen jako čestný titul a. Vévodský titul byl udílen knížatům mediatizovaným i titulárním, ovšem neznamenal zvláštní hodnost ve šlechtické hierarchii; spíše šlo jen o jakési \"polepšení\" a \"převýšení\" titulu knížecího, jak to odpovídalo praxi v celém Německu. Proto např. vévodský titul neměnil ceremoniální pořadí knížecích rodů u pruského dvora. Mimo predikát Jasnost byly v Prusku uděleny také některé vyšší predikáty a oslovení, ovšem výlučně vedlejším liniím vládnoucích německých dynastií, jejichž postavení bylo ještě prestižnější, nežli hodnost mediatizovaných knížat. Konkrétně byl 20. března 1850 udělen predikát Výsost (\"Hoheit\") v primogenituře hlavám příbuzných rodů Hohenzollern-Hechingen a Hohenzollern-Sigmaringen a to bezprostředně po jejich mediatizaci pruským státem. Hlavám sigmaringenského rodu byl následně vždy ad personam udělen ještě predikát královská Výsost (\"königliche Hoheit\"): Karlu Antonínovi (18. října 1861), Leopoldovi (3. července 1891) a Vilémovi (22. září 1910). Po smrti posledního hesenského kurfiřta, Bedřicha Viléma, přenesl 22. ledna 1875 pruský král Vilém I. titul lankraběte (nikoli kurfiřta) hesensko-kasselského a predikát královská Výsost na lankraběte Fridricha Viléma Hesensko-Rumpenheimského. Titul s predikátem byl dědičný vždy v primogenituře tak, že dědic titulu (nejstarší syn) užívá s otcem stejný predikát již za otcova života. Ostatním členům rumpenheimské větve Hesenských byl udělen predikát Výsost, který následně 18. července 1881 připadl také všem členům zbývajících hesenských sekundogenitur: Hessen-Philippstal a Hessen-Philippstal-Barchfeld. Vévodovi Ernestu Güntherovi Šlesvicko-Holštýnsko-Sonderbursko-Augustenburskému přiznán 1. dubna 1885 titul vévody šlesvicko-holštýnského s predikátem Výsost, obojí v primogenituře, jeho příbuzným, vévodům šlesvicko-holštýnsko-sonderbursko-glücksburským byl 6. listopadu 1876 potvrzen pro celý rod dánský predikát Výsost udělený Kristiánem IX. 19. prosince 1863. \n\nVedle mediatizovaných lén bývalých vládnoucích říšských knížat existovala v Prusku dále knížectví ve Slezsku i jiná knížectví nově vytvořená. V seznamu nejsou uvedena knížectví mediatizovaná (která Prusko oficiálně označovalo jen jako \"Standesherrschaft\" - stavovské panství) ani území knížat, která neměla titul vévodství či knížectví. První pruská knížectví začala vznikat ve Slezsku již krátce po uzavření příměří Fridricha II. s Marií Terezií v Klein-Schnellendorfu 9. října 1741, kterou byla většina Slezska připojena k Prusku (definitivně zpečetěno Vratislavsko-berlínským mírem r. 1742). V souvislosti s tím Prusko získalo také několik slezských knížectví, která již držely české knížecí rody (např. Lobkovicové a Zaháňsko). \n\nŠvédsko získalo vestfálským mírem v říši území na severozápadě Německa (Brémské vévodství a Verdenské knížectví) i na jeho severovýchodě (město Wismar s částí ostrova Poel a zrušeným klášterem Neukloster v Meklenbursku a především rozlehlé vévodství Předních Pomořan s Rujánským knížectvím). Na všech těchto územích nobilitovali švédští králové tamní obyvatelstvo (např. maršála Königsmarka, který byl roku 1651 povýšen na hraběte) bez ohledu na práva císaře a říše. Oproti vlastnímu Švédsku si však severoněmecká území udržela dosavadní zemská zřízení a stavovskou obec. Jejich šlechta tedy nebyla automaticky součástí stavovské obce ve Švédsku. Do povyšování se ovšem proti vůli římských panovníků nepouštěli a knížecí titul byl navíc mezi švédskou šlechtou zcela neznámý. Za celé trvání Švédské říše došlo jen ke dvěma knížecím nobilitacím, přičemž jedna se vůbec nevztahovala ke švédským severoněmeckým državám a navíc pouze potvrzovala již udělený knížecí titul říšský a ke druhé nobilitaci (v Pomořansku, resp. na Rujáně) došlo až po zániku Svaté říše římské, kdy již byl švédský král ve zbytku svých německých držav neomezeným vládcem. Ani jeden z těchto knížat, jejichž knížecí titul vyhasl s nimi, se nestal součástí švédské stavovské obce sdružené v radě Riddarhuset. \nV Bavorském království se k roku 1815 nacházela mediatizovaná panství knížat Schwarzenbergů, Oettingenů ze Spielbergu, Oettingenů z Wallersteinu, Löwensteim-Wertheim-Rosenberg, Löwenstein-Wertheim-Freudenberg, Hohenlohe-Schilingfürst, Leiningen, Fuggerů z Babenhausenu, Esterházyů, Sinzendorfů a Waldburg-Zeil-Trauchburg. Dále se v zemi nacházelo mnoho panství mediatizovaných hrabat a některá mediatizovaná knížata (Thurn-Taxisové, Waldburgové z Wolfeggu) vlastnila v království klasický šlechtický pozemkový majetek, nikoli ale mediatizovaná panství. Bavorsko patřilo k těm státům, které mediatizovaným rodinám vyšly relativně vstříc a garantovalo většinu svobod, které žádal Německý spolek, ovšem stavělo se proti tomu, aby mediatizovaní drželi práva přesahující hranice země, zejména pak odmítalo požadavek na kuriální hlas všech německých mediatizovaných rodů v Německém spolku, který nakonec německé dříve panující rody nezískaly. Predikát Jasnost (\"Durchlaucht\") byl hlavám v Bavorsku usazených mediatizovaných knížecích rodů (všech výše jmenovaných bez ohledu na typ pozemkového majetku v království drženého) přiznán panovnickým nejvyšším rozhodnutím z 18. srpna 1825. Bavorsko také vedle Pruska a Rakouska povýšilo v průběhu 19. století nejvíce osob a rodů do knížecího, případně vévodského stavu (titul vévody v Bavorsku, stejně jako jinde v Německu byl pouze polepšením titulu knížecího, nikoli samostatným šlechtickým hodnostním stupněm). Bavorští králové se přitom neomezovali jen na nobilitace svých příbuzných a povyšování mediatizovaných hrabat, jako tomu bylo v řadě dalších států. Bavorsko ovšem jako jediný stát v Německu odmítalo přiznat knížatům titul princ (\"Prinz\") a princezna (\"Prinzessin\") pro mladší členy jejich domu. Na základě nejvyšších rozhodnutí krále Ludvíka I. z 11. ledna a 2. prosince 1837 se titul princů a princezen rezervoval pro královskou rodinu. Knížecí rody, které měly svůj titul udělen pro veškeré potomky, užívaly od tohoto data knížecí titul pro všechny své členy. Bavorsko se tak stalo jedinou zemí v Německu, kde byl titul prince nadřazen knížecímu. Až 12. března 1911 vydal princ-regent Luitpold nejvyšší rozhodnutí, podle kterého se napříště \"tolerovalo\" užívání titulu princ a princezna u mediatizovaných knížecích rodin. Toto nejvyšší rozhodnutí také rozšiřovalo právo užívat predikát Jasnost (\"Durchlaucht\") a Osvícenost (\"Erlaucht\", u hrabat) na všechny členy mediatizovaných knížecích a hraběcích rodů. Jako protiústavní ovšem nebylo toto nejvyšší rozhodnutí oficiálně publikováno ve sbírce zákonů a nařízení. Navíc se netýkalo \"nových\" knížat, pokud nešlo o povýšená mediatizovaná hrabata. Některé bývalé bavorské knížecí rody tak i po roce 1919 a po zrušení šlechtických titulů mají \"Fürst\" a \"Fürstin\" jako součást jména. Zákon z roku 1919 totiž nejen činil ze zrušených šlechtických titulů součást příjmení, ale také likvidoval primogeniturní tituly. Německá knížata včetně hlav rodu proto od té doby užívají v příjmení titul prince (případně hraběte), bavorských titulárních knížat z 19. století se to ovšem netýká (kníže v Bavorsku nebyl primogeniturní titul pokud byl do knížecího stavu povýšen celý rod). Bavorští panovníci ojediněle povyšovali knížata na vévody a mimo mediatizovaná stavovská panství zřídilo Bavorsko dvě nová území se zvláštním statusem, obě vzniklá z bývalých a sekularizovaných biskupských knížectví.\n\nMimo níže uvedená knížata a knížata mediatizovaná upravovaly zvláštní dekrety a zákony v Bavorsku již jen titulaturu vládnoucího rodu. Potomci prvního krále Maxmiliána I. Josefa měli od vzniku království 1. ledna 1806 právo na titul princ/princezna von Bayern a oslovení královská Výsost (\"königliche Hoheit\"), zatímco potomci králova příbuzného Viléma z linie \"Pfalz-Zweibrücken-Birkenfeld\" získali titul vévoda/vévodkyně \"in Bayern\" (namísto \"von Bayern\", tedy doslova \"vévoda v Bavorsku\") a oslovení Jasnost, které jim ovšem král Ludvík I. 21. března 1845 polepšil na predikát královská Výsost. \n\nPod svrchovaností Württemberska se v roce 1815 nacházela panství dříve bezprostředních knížat Colloredo-Mannsfeldů, Ditrichštejnů, Fürstenbergů, Hohenlohe-Kirchberg, Hohenlohe-Oehringen, Hohenlohe-Langenburg, Hohenlohe-Waldenburg-Schlingfürst (linie Waldenburg), Löwenstein-Wertheim-Rosenberg, Löwenstein-Wertheim-Rosenberg, Oettingen-Spielberg, Oettingen-Wallerstein, Schwarzenbergů, Solms-Braunfels, Thurn-Taxisů, Waldburg-Wolffegg-Waldsee, Waldburg-Zeil-Wurzach, Waldburg-Zeil-Trauchburg, Windisch-Graetzů a Sayn-Wittgenstein-Hohnstein. Predikát Jasnost (\"Durchlaucht\") byl přiznán na základě rozhodnutí sněmu Němuckého spolku pouze hlavám těchto rodů a nikdy nebyl württemberskými králi rozšířen na ostatní členy rodu v rámci paušálního dekretu, ale jen privilegii pro konkrétní rod. Takto jej získali Hohenlohové, resp. všichni v zemi usazení příslušníci tohoto rodu bez ohledu na rodovou větev. Privilegium bylo uděleno 3. února 1902. Udělení predikátu Osvícenost (\"Erlaucht\") se rovněž týkalo pouze hlav rodů v zemi usazených mediatizovaných hrabat, kterých bylo velké množství. Pro přiznání privilegií mediatizované šlechty byla nutná setrvalá držba mediatizovaného stavovského panství. Ve Württembersku byl zaveden vévodský titul, ovšem byl udílen jen morganatickým potomkům vládnoucího rodu. V království neexistovaly, mimo mediatizovaných stavovských panství, žádné feudální domény s autonomním postavením. Udílení knížecího titulu se v podstatě omezilo na potvrzování zahraničních knížecích diplomů a stavovské povyšování příbuzných panující dynastie. \n\nZvláštní tituly a oslovení upravené zákony se ve Württembersku týkaly jen titulů samotné panující dynastie. Při vzniku království k 1. lednu 1806 měl všem potomkům každého panujícího krále náležet titul princ/princezna \"von Württemberg\" a oslovení královská Výsost (\"königliche Hoheit\"), bratrům (nikoli sestrám) prvního krále Fridricha I. i jejich potomkům pak titul vévoda/vévodkyně \"von Württemberg\" a oslovení Výsost (\"Hoheit\"), ostatním členům dynastie potom titul princ/princezna \"von Württemberg\" a oslovení Jasnost (\"Durchlaucht\"). Dne 29. května 1825 byl titul vévody/vévodkyně a predikát Výsost přiznán králem Vilémem I. všem členům vedlejších linií a 11. listopadu 1865 byl všem těmto vedlejším liniím, jejichž členové patřili sice k vládnoucí dynastii, ale nebyli potomky prvního krále, přiznán králem Karlem I. predikát královská Výsost. \nPod svrchovanost Hesenského kurfiřtství se po roce 1816 ocitla pouze knížata Isenburg-Birnstein a několik mediatizovaných hraběcích rodů. Hesensko jim garantovalo práva mediatizovaných rodů dle rozhodnutí sněmu Německého spolku. V oblasti titulatury byly knížatům Isenburg-Birstein ediktem z 29. května 1833 přiznány dědičné predikáty pro hlavu rodu: \"Jasně-vysokorodý Pane kníže\" (\"Durchlauchtig Hochgeborner Herr Fürst\") a \"Jasnosti\" (\"Durchlaucht\"). V letech 1815-1866 došlo jen ke dvěma knížecím nobilitacím, přičemž se jednalo v jednom případě o morganatické potomstvo samotného kurfiřta a ve druhém o polepšení titulu mediatizovaného hraběcího rodu. Mimo mediatizovaná území nevznikla v Hesenském kurfiřtství žádná feudální panství se zvláštním statutem. \nNa území Hesenského velkovévodství se po Vídeňském kongresu nacházela území mediatizovaných knížecích rodů Isenburg-Birstein, Leiningen, Solms-Braunfels, Solms-Lich und Hohensolms a Löwenstein-Wertheim-Rosenberg a také území několika mediatizovaných hraběcích rodů z nichž rodům Löwenstein-Wertheim-Freudenberg, Isenburg-Büdingen a Erbach-Schönberg byl posléze přiznán knížecí stav. Predikát Jasnost (\"Durchlaucht\") pro hlavy mediatizovaných knížecích rodů, jak požadovalo rozhodnutí Německého spolku, přiznalo velkovévodství na základě výnosů ze 17. února 1820 a z 18. července 1858. K rozšíření titulu na všechny členy knížecích rodů ve velkovévodství, na rozdíl od rodin hraběcích, nedošlo. Výjimku tvořily pouze rody, které byly povýšeny do knížecího stav až ve velkovévodství a predikát jim byl výslovně přiznán spolu s knížecím titulem. V Hesenském velkovévodství nebyla zřízena žádná autonomní knížectví mimo držav mediatizovaných rodů. \nVládnoucí kníže v principu nemohl povyšovat šlechtice stejným titulem, který sám nosil. Výjimkou z tohoto pravidla byla ale nobilitace vlastních příbuzných, zejména pak tehdy, když hrozilo vymření hlavní knížecí větve rodu a očekávalo se nástupnictví rodové sekungenitury. V letech 1806-1918 proto došlo i k několika nobilitacím z rukou německých knížat.\n\nV knížectví Lippe se udílení knížecích titulů (princů, princezen) i titulů hraběcích omezovalo na pokrevní a sešvagřené příbuzné panující dynastie. Hrabě Leopold von Lippe-Biesterfeld se po smrti vládnoucího knížete Alexandra stal 13. ledna 1905 sám knížetem jako Leopold IV. Svým bratrům a sestrám udělil při té příležitosti tituly princů a princezen s oslovením Jasnost (\"Durchlaucht\"), ačkoli jejich rodiče byli toliko hraběcího rodu. Manželka nejstaršího z knížecích bratrů, prince Bernarda: hraběnka Armgarda Kunigunda z Oeynhausenu, rozená von Cramm a babička královny Beatrix, získala jako morganatická Bernardova choť tentýž titul a predikát Jasnost 24. února 1916. O čtyři dny později (28. února) byl titul prince/princezny i oslovení Jasnost přiznán i dvěma členům vedlejší větve Lippe-Weißenfeld: hraběti Klementovi dědičně a doživotně (ad personam) Anně, vdově po hraběti Ernstovi, rozené princezně Isenburg-Büdingen-Büdingen.\n\nVládnoucí kníže Fridrich Günther se morganaticky oženil s hraběnkou Helenou von Rheina, nemanželskou dcerou prince Jiřího Anhaltsko-Desavského a zároveň adoptivní dcerou Jiřího bratra, prince Viléma. Na základě adopce se Helena sice stala princeznou z Anhaltu, její manžel ji ovšem ještě povýšil i s potomky z jejich manželství na princeznu von Leutenberg. K povýšení a udělení predikátu Jasnost pro celý rod došlo 21. června 1860, ovšem členům rodu byl vyhrazen výlučně titul princ, nikoli kníže, aby se zdůraznilo postavení boční větve vládnoucího rodu Schwarzburgů. Princové z Leutenbergu v současnosti (2018) stále žijí, neužívají ale již původní jméno a titul. Po smrti posledního schwarzburského knížete, Günthera Viktora r. 1925, v té době již sesazeného, přijal princ Sizzo z Leutenbergu na základě adopce titul a jméno knížat ze Schwarzburgu a on i jeho potomci se stali pretendenty na schwarzburský knížecí stolec. \n\nV knížectví Reuss-Schleiz, zvaném od r. 1848 Reuss, mladší linie, měla vládnoucí knížecí rodina hraběcí sekundogenituru Reuss-Köstritz, které patřily statky převážně v Pruském Slezsku v okolí Hirschbergu. Tato hraběcí sekundogenitura byla po částech povyšována do knížecího stavu. Nejprve byl 9. dubna 1806 povýšen Heinrich XLIII. povýšen císařem Františkem II. povýšen do říšského knížecího stavu pro všechny potomky. Jeho rod po meči vymřel roku 1856. Již 6. října 1817 rozšířil vládnoucí kníže z Reussu-Schleizu, Heinrich XLII. tento říšský knížecí titul také na hraběte Heinricha XLIV. z Reuss-Köstritz, z tzv. prostřední větve, vzdáleného příbuzného knížete Heinricha XLIII. Heinrich XLIV. směl užívat i s potomky pouze titul prince/princezny, protože hlavou rodu Reuss-Köstritz byli prvorození potomci Heinricha XLIII., nikoli Heinricha XLIV. Titul nebyl potomkům Heinricha XLIV. polepšen dokonce ani po vymření starší větve v roce 1856. Tato linie je i v současnosti (2018) rodem žijícím. Naposledy byl knížecí titul v rodu Reuss-Köstritz rozšířen 12. listopadu 1853 z rukou vládnoucího knížete Heinricha LXVII. z Reussu, mladší linie na hraběte Heinricha LXIX. z Reuss-Köstritz. i toto rozšíření titulu se vztahovalo pouze na titul prince dědičný opět pro veškeré potomky. Princ ovšem zemřel r. 1877 bez potomků. Od zániku Svaté říše římské (6. srpna 1806) měli všichni členové rodiny Reuss-Köstritz v knížecím stavu nárok užívat v Knížectví Reuss-Schleiz/Reuss, mladší linie titul Jasnost (\"Durchlaucht\"). \n\nV Hannoverském království žily po roce 1815 mediatizované knížecí a vévodské rody Arenbergů, Bentheimů-Steinfurt a Looz-Corswarem, které v Hannoversku měly i své mediatizované državy. Království řešilo vztahy k těmto rodům na základě individuálních smluv a nikoli všeobecných výnosů, přičemž ovšem i zde byla dodržována ustanovení sněmu Německého spolku. Vévodům z Arenbergu byl 9. května 1826 přiznán pro celý rod predikát Jasnost (\"Durchlaucht\") a hlavě rodu oslovení \"Nejjasnější\" či \"Nejjasněji-vysokorodý\" (\"Durchlauchtigster\", \"Durchlauchtigst-Hochgeboren\"), přičemž ale oslovení pro hlavu rodu bylo přiznáno jen pro kancelářskou korespondenci méně významného charakteru, tedy pro dokumenty, které nebyly vydány jménem krále. Arenbergové se navíc dočkali výslovného potvrzení titulu vévodství pro své mediatizované stavovské panství, což byla v německých monarchiích spíše výjimka (mediatizovaným územím se obvykle říkalo bez ohledu na jejich dřívější titul jen stavovské panství - \"Standesherrschaft\"). Rod vévodů von Looz-Corswarem prodal již roku 1824 zvláštní práva nad svým mediatizovaným panstvím hannoverskému státu a o tři roky později jeho mediatizovaná linie po meči vymřela. Složitější byla však situace knížat zu Bentheim-Steinfurt, která získala svůj knížecí titul roku 1823 od pruského krále a hannoverský stát tedy nebyl nijak povinován jim knížecí titul v zemi přiznat. Navíc rodina Bentheim-Steinfurt měla v Hannoversku držet bývalé říšské hrabství Bentheim, které ovšem bylo již v roce 1751 dáno do zástavy Hannoverským a nikdy nebylo vyplaceno zpět. K tomu se rodina o toto hrabství soudila v dědickém sporu s příbuznými knížaty zu Bentheim-Tecklenburg-Rheda. Teprve 18. dubna 1823 mohl král Jiří IV. upravit vztahy státu a knížecí rodiny tak, že se rod mohl ujmout stavovského panství Bentheim bez vyplacení staré zástavní sumy, která byla prominuta. Zároveň byl rodu uznán pruský knížecí titul a udělen pro celý rod predikát Jasnost. V Hannoversku ale nedošlo k žádné nobilitaci titulárního knížete.\n\nV Saském království žil po roce 1815 jen jeden mediatizovaný knížecí rod Schönburgů, který se ale rozdělil v roce 1813 vnitrorodinou dohodou na rody \"von Schönburg-Waldenburg\" a \"von Schönburg-Hartenstein\". Toto rozdělení bylo uznáno v obou státech, kde rod žil: v Sasku i v Rakousku. Postavení Schönburgů vůči saskému státu bylo značně problematické. K mediatizaci Schönburgů došlo již v roce 1740 za císařské sedisvakance a Habsburkové se tuto mediatizaci marně později pokoušeli zvrátit. I povýšení rodu císařem Leopoldem II. do říšského knížecího stavu v roce 1790 bylo provedeno \"natruc\" saskému kurfiřtovi. Postavení schönburských panství bylo od r. 1740 upraveno bilaterální dohodou se Saskem (jejich dříve svrchované domény se pak označovaly jako \"Schönburgische Rezessherrschaften\"). Těšínským mírem r. 1779 byla formálně ukončena také česká lenní svrchovanost nad těmito majetky. Postavení Schönburgů v saském státě bylo lepší a neslo s sebou větší míru samosprávy než tomu bylo u pozdějších mediatizovaných panství. Mediatizací nebylo dotčeno ani říšské stavovství Schönburgů, které přetrvalo až do zániku Svaté říše. Schönburgové se přesto nevzdali ve svém úsilí obnovit státní svrchovanost a jejich požadavek byl dokonce projednáván na Vídeňském kongresu, i když pro rod neúspěšně. V roce 1828 uzavřeli zástupci knížecího a hraběcího rodu finální dohodu s králem Antonínem, podle které se Schönburgové vzdali nároků na suverenitu, ale byl jim potvrzen dosavadní příznivý poměr saského státu vůči jejich panstvím. K této autonomii se navíc přidala práva mediatizovaných rodů, kterýžto status byl rodině saským králem a vládou přiznán. Oblasti titulatury upravil reces z 9. října 1835, který přiznával hlavám obou větví knížecího rodu predikát Jasnost (\"Durchlaucht\") a hlavě hraběcí linie \"von Schönburg-Glauchau\" predikát Osvícenost (\"Erlaucht\"). Tento reces byl revidován novým dne 29. října 1878, podle kterého zanikla dosavadní autonomie schönburských recesních panství a za to byly predikáty Jasnost a Osvícenost přiznány všem členů knížecí, resp. hraběcí větve rodu. V Sasku nedošlo k nobilitaci žádného \"nového\" knížete.\n\n\n"}
{"id": "1354398", "url": "https://cs.wikipedia.org/wiki?curid=1354398", "title": "Jadebusen", "text": "Jadebusen\n\nJadebusen je záliv na pobřeží Severního moře v Německu. Dříve byl jednoduše nazýván \"Jade\" nebo \"Jahde\". Kvůli nízkému přítoku je klasifikován spíše jako záliv než jako estuár.\n\nOblast o rozloze přibližně 180 km² byla z velké části formována bouřlivým přílivem v dobách mezi 13. a 16. stoletím. Od počátku 14. století byla na východě spojena s estuárem Vezery. Po jistý čas byl dnešní záliv spojen s deltou Vezery na třech místech. První rameno bylo přehrazeno v roce 1450, poslední v roce 1515. Trvalo však více než sto let, než byla většina zaplavovaných území přeměněna na pastviny a ornou půdu. Na západě se Jade rozšířil daleko do Fríského poloostrova. Od počátku 16. století bylo postaveno několik dalších hrází proti povodním a pro získání orné půdy. Nejvýznamnější hráz byla postavena mezi léty 1596 a 1615.\n\nPřílivové proudy vymlely hrdlo zálivu v nejhlubší přírodní kanál na německém pobřeží Severního moře. Pruské království koupilo v roce 1853 západní břeh zálivu od Oldenburska, aby zde zřídilo námořní základnu, později pojmenovanou Wilhelmshaven. Během první světové války zde mělo základnu Širokomořské loďstvo (), hlavní úderná síla německého námořnictva. Po druhé světové válce se Wilhelmshaven stal největším přístavem pro dovoz benzínu do Německa.\n"}
{"id": "1354399", "url": "https://cs.wikipedia.org/wiki?curid=1354399", "title": "Piece by Piece (album, Katie Melua)", "text": "Piece by Piece (album, Katie Melua)\n\nPiece by Piece je druhé studiové album zpěvačky Katie Melua. Produkoval jej Mike Batt a vydalo jej jeho vydavatelství Dramatico dne 26. září 2005. Umístilo se na prvním příčce Britské albové hitparády a na prvních příčkách se dále umístilo v dánské, nizozemské, norské a polské hitparádě. V několika zemích, včetně Spojeného království, Nizozemska a Německa, se stalo multiplatinovým. Kromě autorských písní obsahuje také několik coververzí.\n\n\n"}
{"id": "1354400", "url": "https://cs.wikipedia.org/wiki?curid=1354400", "title": "Piece by Piece", "text": "Piece by Piece\n\nPiece by Piece může být:\n\n"}
{"id": "1354401", "url": "https://cs.wikipedia.org/wiki?curid=1354401", "title": "Siren (album, Roxy Music)", "text": "Siren (album, Roxy Music)\n\nSiren je páté studiové album anglické rockové skupiny Roxy Music. Vydáno bylo v říjnu roku 1975 společnostmi Island Records a Atco Records a jeho producentem byl Chris Thomas. Jde o poslední album kapely až do roku 1979, kdy vyšla deska \"Manifesto\" (do té doby kapela vydávala nová alba každý rok). Album bylo nahráno v londýnském studiu AIR Studios. Časopis \"Rolling Stone\" jej zařadil na 371. příčku žebříčku 500 nejlepších alb všech dob.\n\n"}
{"id": "1354402", "url": "https://cs.wikipedia.org/wiki?curid=1354402", "title": "5. ročník udílení AACTA International Awards", "text": "5. ročník udílení AACTA International Awards\n\n5. ročník udílení AACTA International Awards se konal 29. ledna 2016 v Los Angeles. Nominace byly vyhlášeny 6. ledna 2016.\n\nTučně jsou označeni vítězové\n"}
{"id": "1354403", "url": "https://cs.wikipedia.org/wiki?curid=1354403", "title": "4. ročník udílení AACTA International Awards", "text": "4. ročník udílení AACTA International Awards\n\n4. ročník udílení AACTA International Awards se konal 31. ledna 2015 v Los Angeles. Nominace byly vyhlášeny 7. ledna 2015.\n\nTučně jsou označeni vítězové\n"}
{"id": "1354404", "url": "https://cs.wikipedia.org/wiki?curid=1354404", "title": "Joan Armatrading", "text": "Joan Armatrading\n\nJoan Armatrading (* 9. prosince 1950 Basseterre) je britská zpěvačka. Narodila se v Karibiku (na ostrově Svatý Kryštof) jako třetí z šesti dětí jejích rodičů. Když jí byly tři roky, rodiče se odstěhovali s jejími dvěma staršími sourozenci do Birminghamu, zatímco ona byla poslána ke své babičce na ostrov Antigua. K rodičům se odstěhovala až ve svých sedmi letech, v roce 1958. Přibližně ve čtrnácti letech začala psát vlastní písně. Nejprve hrála na klavír, později na kytaru. Své první album, nazvané \"Whatever's for Us\", vydala v roce 1972. Následovala řada dalších alb.\n\n"}
{"id": "1354406", "url": "https://cs.wikipedia.org/wiki?curid=1354406", "title": "3. ročník udílení AACTA International Awards", "text": "3. ročník udílení AACTA International Awards\n\n3. ročník udílení AACTA International Awards se konal 10. ledna 2014 v Los Angeles. Nominace byly vyhlášeny 14. prosince 2013.\n\nTučně jsou označeni vítězové\n"}
{"id": "1354407", "url": "https://cs.wikipedia.org/wiki?curid=1354407", "title": "Turistická značená trasa 3633", "text": "Turistická značená trasa 3633\n\nTrasa začíná a zároveň i končí u rozcestníku Habr-rybník. Setkává se tu se žlutě značenou turistickou trasou č. 6648 a modře značenou turistickou trasou č. 1406. Dále pokračuje podél rybníku, skrz kemp, proti proudu Voldušského potoka k rozcestníku Sloupek. Poté cesta vede k vrcholu Chlum (561 m n. m.), od něhož se stáčí zpět k Trnovskému rybníku.\n"}
{"id": "1354408", "url": "https://cs.wikipedia.org/wiki?curid=1354408", "title": "Songs for a Tailor", "text": "Songs for a Tailor\n\nSongs for a Tailor je první sólové studiové album skotského hudebníka Jacka Bruce. Vydáno byl o 29. srpna roku 1969 společností Polydor Records a jeho producentem byl Felix Pappalardi. V říjnu 1969 vyšlo také ve Spojených státech amerických, kde jej vydala společnost Atco Records. Přestože jde o Bruceovo první vydanou sólovou desku, již v roce 1968 nahrál album \"Things We Like\", které však vyšlo až roku 1970.\n\nvšechny texty napsal Pete Brown, hudbu složil Jack Bruce.\n\n"}
{"id": "1354410", "url": "https://cs.wikipedia.org/wiki?curid=1354410", "title": "2. ročník udílení AACTA International Awards", "text": "2. ročník udílení AACTA International Awards\n\n2. ročník udílení AACTA International Awards se konal 26. ledna 2013 v Los Angeles. Nominace byly vyhlášeny 8. ledna 2013.\n\nTučně jsou označeni vítězové\n\nNejlepší mužský herecký výkon ve vedlejší roli: Robert De Niro – \"Terapie láskou\"\n\nNejlepší ženský herecký výkon ve vedlejší roli: Jacki Weaver – \"Terapie láskou\"\n\n"}
{"id": "1354411", "url": "https://cs.wikipedia.org/wiki?curid=1354411", "title": "Lavvu", "text": "Lavvu\n\nLavvu nebo Lávvu (severosámsky , inarijskou sámštinou , skoltskou sámštinou , kildinskou sámštinou , , a ) je dočasné obydlí používané Sámi severní Skandinávii (v Laponsku). Má podobný vzor jako indiánské týpí, ale je méně vertikální a při silném větru je stabilnější. Umožňuje domorodé kultuře na holých pláních severní Skandinávie a severní Arktidy Eurasie následovat svých stád sobů. Sámové ho stále používají jako dočasný přístřešek a navíc i stále více lidí pro kempování. Nemělo by se zaměňovat s goahti, což je jiný typ sámského obydlí, ani s finským laavu.\n\nExistuje několik historických odkazů popisující konstrukci lavvu (také zvané \"kota\" nebo variace na toto jméno) používané Sámi. Tyto konstrukce mají společné následující:\n\n\nNeexistuje žádný historický záznam, který popisuje Sámi používající jedno sloupovou konstrukci, která by se nazývala lavvu, nebo jakákoli jiná skandinávská varianta jména pro konstrukci. Definice a popis této konstrukce je poměrně konzistentní od 17. století a možná i mnoho staletí dříve.\n\nGoahti, které Sámové také používají, má jinou konfiguraci tyčí. Zatímco stromy vhodné pro vytvoření tyčí na lavvu se dají poměrně snadně najít a často jsou ponecháni na místě pro pozdější použití, čtyři zakřivené tyče goahti se musí přenášet.\n\nTradiční lavvu se skládá se ze dvou typů dřevěných tyčí: 1) ze tři nebo více \"vidlicových tyčí\" a; 2) několika \"rovných tyčí\". \"Vidlicové tyče\" mají na horním konci vidlicovitou vidlici. Tyto tři tyče do sebe zapadají tak, že tvoří trojnožku. Při této sestavě vidlicových sloupů jsou rovné \"tyče\" kladeny kruhově. Až do poloviny 19. století se jako používala sobí kůže, od té doby bylo Sámům k dispozici velké množství levných vyráběných britských textilií.\n\nTradiční lavvu se ještě stále používají, ale pro snadnou přepravu v moderním návrhu byly dřevěné tyče nahrazeny hliníkovými a těžší textilie lehčími tkaninami. Kromě toho se namísto otevřeného ohně mohou používat kamna. Tím se sice snižuje kouř, ale vytváří se méně světla, takže je uvnitř poněkud tma. Lavvu tohoto typu je snazší přenášet a je běžnou alternativou ke stanům často používaných pro kempování.\n\nExistují i velmi velké lavvy s dostatkem prostoru pro tucty osob. Ty se obvykle používají pro velké rodiny.\n\nPro Sámi Lavvu bylo a stále je silným symbolem jako kulturní útočiště. Lavvu hrálo významnou roli ve dvou událostech v průběhu 20. století jako více než jen přístřeší. První z nich bylo na konci druhé světové války v zimě 1944–1945, kdy německá armáda ustupovala na západ přes severní Norsko před ruskou Rudou armádou, vypalovala většinu domů v krajích východní Finnmark a Troms. Kvůli tomuto zničení mnozí Sámové žili v laavech mnoho letech později kvůli nedostatku bydlení a nezaměstnanosti v tomto období. Někteří z těchto Sámů, kteří se narodili v těchto lavvech a mají na ně vzpomínky, jsou ještě naživu.\nDruhou událostí bylo použití lavvu v průběhu sporu o výstavbu vodní elektrárny v Altu v Norsku od roku 1979 do roku 1981. Lavvu byl postaven v přední části (budovy norského parlamentu) Stortingu, který se stal mezinárodním ústředním bodem, protože několik Sámů pokračovalo v hladovce na protest proti navrhovanému projektu přehrady. Ta by zničila sobí pastviny v oblasti sámských pastevců a zaplavila sámskou vesnici Máze. Tento lavvu se dostal do centra pozornosti v politickém boji za práva domorodých sámských obyvatel. Ironie se lavvu nevyhnula, když ho oselská policie během protestu srovnala se zemí. Tento konflikt dal vzniknout \"Výboru pro sámská práva\", který řeší sámská zákonná práva v Norsku, což je dané \"Zákonem o Sámech z roku 1987\". Na druhou stranu se stal základem pro Sámediggi (Sámský parlament Norska), demokraticky volený orgánem pro Sámi v Norsku v roce 1989, a zákonem o kraji Finnmark z roku 2005.\n\nSilná symbolika lavvu bylo také prokázána v jeho obrazové formě jako znaku obce Guovdageaidnu (Kautokeino) a ve fyzickém tvaru budovy Sámediggi (sámského parlamentu), jehož tvar je inspirovaný lavvu.\n\nOd konce 90. let 20. století několik evropských společností tvrdilo, že nabízejí „lavvu“, ale s velmi odlišnou konstrukci. Tento „lavvu“ má jednu tyč, která podpírá stan uprostřed a je udržován a podpírán kůly zatlučenými do země, často s lanovými dráty pro rozšíření krytu směrem ven, což dává plnost. Tento sloup a lanová struktura je blíže ke konstrukci kónické nebo zvonového stanu, který se používal od 50. let 19. století a možná i ještě dříve. Zvonový/kónický stan se od lavvu odlišuje ve třech hlavních směrech:\n\n1) „Stan je usazen pomocí jediné tyče...“ uprostřed stanu, která je nezbytná pro podporu konstrukce;\n\n2) Používají se kůly a jsou nezbytné pro poskytnutí podpory, protože bez nich by se konstrukce zhroutila.\n\n3) Kotevní špagáty nebo lana jsou často potřeba, aby poskytly konstrukci tuhost v závislosti na velikosti stanu.\n\nNebyly nalezeny žádné historické záznamy, které by popisovaly, že Sámové používali tuto jednokůlovou konstrukci. Teprve od 90. let 20. století mají tito výrobci stanu zmínku o tomto typu jednopólových konstrukcí jako o lavvu. Použití slova „lavvu“ na stan konstrukce jednotyčového, odlišné od historického stanu, který používali Sámové, může být příkladem kulturního zneužívání.\n\nUprostřed uvnitř obytného místa v lavvu je ohniště sloužící k vytápění a odpuzování komárů. Kouř uniká kouřovým otvorem v horní části lavvu, který je většinou ponechaný otevřený. Občas se kolem kouřového otvoru obtočí hrubá přikrývka, aby byl otvor menší, ale ne do té míry, aby se zabránilo úniku kouře. Aby nedocházelo k tvorbě kouře uvnitř, udržuje se správná cirkulace vzduchu tím, že se ponechává otvor mezi zemí a pokrytím nebo se mírně otevřou dveře. Je nutné udržovat oheň dostatečně horký, aby ohřátý kouř stoupal vzhůru kouřovými otvory.\n\nV zadní části lavvu byly tradičně menší dveře, naproti předním dveřím, nazvané \"medvědí dveře\". Byly používány pro slavnostní účely, jako např. pro vytáhnutí nebožtíka (není na to vhodné používat přední dveře) a podobné funkce. Dnes málokteré lavvy mají tyto dveře pro tyto účely.\n\n\n\n"}
{"id": "1354413", "url": "https://cs.wikipedia.org/wiki?curid=1354413", "title": "Csemadok", "text": "Csemadok\n\nCsemadok, původně oficiálně , v českém překladu \"Kulturní spolek maďarských pracujících v Československu\", je od roku 1949 svaz zastřešující kulturní nepolitické organizace maďarské národnostní menšiny, původně v celém Československu, od roku 1993 především na jižním Slovensku.\n\nCsemadok byl oficiálně založen 5. března 1949 v Bratislavě, jako státem řízený kulturně-společenský spolek pro maďarskou národnostní menšinu žijící v Československu (na jižním Slovensku a nově v českém pohraničí), který byl součástí tehdejší Národní fronty Čechů a Slováků. Spolek od roku 1951 vydával časopis Fáklya (Pochodeň), mezi lety 1957 až 1995 týdeník A Hét (Týden).\n\nV roce 1968 během pražského jara vedení Csemadoku podporovalo proreformní křídlo v čele s Dubčekem, neboť si od \"socialismu s lidskou tváří\" slibovalo i více práv pro národnostní menšiny v ČSSR. Ale po invazi v srpnu 1968 bylo vedení Csemadoku politicky vyčištěno.\n\nV roce 1990 byl název spolku oficiálně změněn na Csehszlovákiai Magyarok Demokratikus Szövetsége (Demokratická unie československých Maďarů). Po rozpadu ČSFR se název změnil na Szlovákiai Magyar Társadalmi és Közművelődési Szövetség.\n\nCsemadok organizuje festival Országos Népművészeti Fesztivál ve městě Želiezovce a dětský tábor Gombaszögi Nyári Tábor.\n\nK roku 2009 měl Csemadok na jižním Slovensku 420 místních organizací a počet členů přibližně 50 000.\n\nDlouholetý předseda Csemadoku Gyula Bárdos (člen SMK-MKP) kandidoval ve slovenských prezidentských volbách roku 2014 za SMK-MKP. V prvním kole skončil na 5. místě se ziskem 97 035 hlasů, tj. 5% všech odevzdaných hlasů.\n\n\n\n"}
{"id": "1354415", "url": "https://cs.wikipedia.org/wiki?curid=1354415", "title": "1. ročník udílení AACTA International Awards", "text": "1. ročník udílení AACTA International Awards\n\n1. ročník udílení AACTA International Awards se konal 27. ledna 2012 v Los Angeles.\n\nTučně jsou označeni vítězové.\n"}
{"id": "1354421", "url": "https://cs.wikipedia.org/wiki?curid=1354421", "title": "John Lodge", "text": "John Lodge\n\nJohn Lodge (* 20. července 1945 Birmingham) je anglický baskytarista, zpěvák a hudební producent. V roce 1966 se stal členem v té době již dva roky aktivní skupiny The Moody Blues, v níž působí dodnes (2020). Kromě jejího prvního alba, které vzniklo před Lodgeovým příchodem, hrál na všech jejích albech. Coby producent spolupracoval na dvou albech se skupinou Trapeze – \"Trapeze\" a \"Medusa\" (1970). V roce 1974 nahrál (a následujícího roku vydal) společné album se svým spoluhráčem z The Moody Blues, zpěvákem a kytaristou Justinem Haywardem, album \"Blue Jays\". V té době byla kapela The Moody Blues několik let neaktivní. V roce 1977 vydal Lodge své první sólové album nazvané \"Natural Avenue\". Hráli na něm například kytarista Chris Spedding a bubeník Kenney Jones. O osmatřicet let později, v roce 2015, vydal svou druhou sólovou desku \"10,000 Light Years Ago\". Vedle jiných na ní opět hraje kytarista Chris Spedding.\n\n"}
{"id": "1354427", "url": "https://cs.wikipedia.org/wiki?curid=1354427", "title": "Alex (vlak)", "text": "Alex (vlak)\n\nalex je komerční název dálkových vlaků německého soukromého dopravce Die Länderbahn, který vznikl jako akronym slov \"Arriva-Länderbahn-Express\". I když akronym alex obsahuje název původního provozovatele vlaků, spadá majetkově stejně jako dopravce Die Länderbahn pod společnost Netinera, což je dceřiná společnost italských železnic – Ferrovie dello Stato Italiane. Vlaky alex jezdí převážně v Bavorsku na objednávku tamějšího organizátora dopravy. Mají dvě základní větve nazvané alex Nord (severní) a alex Süd (jižní). Obě tyto větve mají společnou konečnou stanici v Mnichově. Některé vlaky jedoucí na větvi alex Nord jsou provozovány ve spolupráci s Českými drahami a zajíždějí ze Schwandorfu přes Domažlice a Plzeň do Prahy.\n\nVlaky alexu jsou v Německu provozovány jako regionální expresy pod zkratkou ALX. V České republice dříve jako kategorie R, od GVD 2010/2011 pak jako kategorie Ex. Zatímco na české straně existuje tendence spojení mezi Prahou a Mnichovem označovat za dálkové vlaky, v Německu mají spoje ALX charakter pomalejší vrstvy rychlíků, které zastavují i v menších sídlech. I to je jeden z důvodů, proč je cesta vlakem mezi Prahou a Mnichovem delší než autobusem. V GVD 2017/2018 trvá 439 kilometrů dlouhá cesta z Prahy do Mnichova vlakem 5:43 h, zpátečním směrem 5:48 h. Základní dělení linek alexu je na severní a jižní větev. \n\nV severní větvi jsou v úseku München Hbf - Regensburg Hbf vlaky alex vedeny elektrickou lokomotivou. Alex zde provozuje lokomotivy řady 183, které jsou podobné v České republice provozované řadě 1216 ÖBB (Taurus). Ve všech ostatních úsecích obou větví jsou vlaky alexu vedeny dieslovou lokomotivou typu Siemens ER20 (Herkules).\n\nMünchen Hbf - Schwandorf - Hof Hbf / Praha hl. n.\n\nMünchen Hbf - Immenstadt - Lindau Hbf / Oberstdorf\n\nV Česku se vlaky alex objevily poprvé v GVD 2007/2008, kdy v Bavorsku proběhlo výběrové řízení na dopravce souboru meziregionálních linek, kterou získala společnost Die Länderbahn (respektive tehdejší Vogtlandbahn), tehdy patřící do skupiny Arriva. Vítězství v tomto výběrovém řízení sebou neslo nahrazení společnosti Deutsche Bahn na dvou párech vlaků jedoucích z Mnichova do Prahy. Jednu soupravu vlaků zajištovaly České dráhy, druhou soupravu alex. Na české straně, respektive ze stanice Furth im Wald do Prahy byly na vlacích provozovaných ve spolupráci s alexem z počátku nasazovány lokomotivy řad 750, 754 (Brejlovci) v úseku Furth im Wald - Plzeň hlavní nádraží a 363 (Eso) v úseku Plzeň hlavní nádraží - Praha hlavní nádraží. Od GVD 2009/2010 skončilo zajíždění Brejlovců do Furth im Waldu a do Plzně začaly zajíždět lokomotivy řady 223 (Herkules), které měl alex pronajaté od leasingové společnosti. Tím se ušetřil jeden přepřah lokomotiv a došlo ke zkrácení jízdní doby vlaků. Ve stejném GVD také alex nahradil Deutsche Bahn v provozu vlaků z Prahy do Norimberku. Celkem tedy již ve spolupráci s Českými drahami provozoval čtyři páry vlaků. Z toho dva páry vlaků s vlastní soupravou (výchozí ráno z Mnichova a Norimberku) a dva páry vlaků se soupravou českých drah (výchozí ráno z Prahy). Tyto čtyři páry vlaků nesly jména \"Karel Čapek, Franz Kafka, Jan Hus a Albert Einstein\". Od roku 2012 začaly být na expresy v úseku Plzeň hlavní nádraží - Praha hlavní nádraží postupně nasazovány lokomotivy řady 362, které vznikaly zrychlením lokomotiv řady 363 při hlavní opravě. Zatímco České dráhy po celou dobu provozu vlaků v partnerství s alexem měnily řazení svých souprav, alex nasazoval standardně soupravu složenou z vozu ABvmz (vůz s oddíly 1. a 2. třídy s jedním oddílem pro vozíčkáře) a vozů Bm (vozy 2. třídy s dvanácti šestímístnými oddíly a místem pro přepravu jízdních kol namísto jedné z toalet). Se začátkem provozu byly soupravy alexu příjemné na cestování, protože jejich vozy byly čerstvě revitalizovány. Po letech provozu bez větší údržby se jejich stav zhoršil.\n\nOd GVD 2017/2018 se zásadně změnil koncept provozování dálkové dopravy mezi Prahou a Plzní. Výrazně se změnilo i zajíždění vozidel alexu na české území. Nově začalo mezi Prahou a Mnichovem jezdit sedm párů vlaků, na které jsou nasazovány v základu čtyřvozové soupravy složené ze dvou vozů českých drah a dvou vozů alexu. Alex v souvislosti s touto změnou také změnil vozový park a nasadil na trasu nově revitalizované vozy od sesterské italské společnosti Trenitalia. Spolehlivost těchto vozů byla na počátku GVD 2017/2018 tristní, takže je v nemálo soupravách nahrazovaly vozy Českých drah, nebo alexem dříve nasazované vozy ABvmz a Bm, které však již nesplňovaly kvalitativní kritéria, mezi které nově patřily zásuvky 230V pro cestující a Wi-Fi připojení k internetu. Vozy pocházející z Itálie také již nenesou modrý nátěr, ale jsou lakovány do stejného barevného schéma, ve kterém modrou nahradila šedá barva. Dopravce tuto změnu barvy na svých facebookových stránkách zdůvodňoval autorskými právy na dříve užívaný odstín modré, která prý patří společnosti Arriva. Ani po více jak měsíci od začátku platnosti GVD 2017/2018 nebyl Alex schopný zprovoznit odkoupené vozy a ty musely být nahrazovány vozy Českých drah řad Bee, Bmz a ABpee. Tento krok vedl ke zhoršení kvality na vnitrostátních vlacích provozovaných Českými dráhami. Především na lince R16 (Praha - Plzeň - Klatovy), kde chyběly v soupravách kombinované vozy první třídy řady ABpee.\n"}
{"id": "1354431", "url": "https://cs.wikipedia.org/wiki?curid=1354431", "title": "Šaštínská kartounka", "text": "Šaštínská kartounka\n\nTextilní manufaktura na výrobu kartounu (kartounka) fungovala v Šaštíně v tehdejším Horním Uhersku, dnešním západní Slovensku. Vznikla v roce 1736, existovala do poloviny 19. století a sídlila v areálu místního kaštela. \n\nŠlo o největší a nejvýznamnější manufakturu tohoto druhu na území pozdějšího Československa. Jejím zakladatelem byl František Štěpán Lotrinský, od roku 1730 uherský místodržící, pozdější císař Svaté říše římské a uherský král, který byl známý svými podnikatelskými schopnostmi. Po Františku Štěpánovi vystřídala manufaktura několik dalších majitelů. V manufaktuře byly vyráběny a potiskovány kartouny, tedy bavlněné tkaniny v plátnové vazbě, a polokartouny, které tvoří z poloviny bavlna a z poloviny len. Výrobky manufaktury se prodávaly po celé Habsburské monarchii i za jejími hranicemi. V prvních desetiletích provozu jí ve výrobě kartounu a polokartounu na území monarchie konkurovala jen kartounka ve Schwechatu blízko Vídně. Manufaktura zanikla nejpozději v době revoluce v letech 1848–1849.\n\n\n"}
{"id": "1354433", "url": "https://cs.wikipedia.org/wiki?curid=1354433", "title": "Hrádek (hrad, okres České Budějovice)", "text": "Hrádek (hrad, okres České Budějovice)\n\nHrádek je zaniklý hrad u stejnojmenné vesnice u Trhových Svin v okrese České Budějovice. Založen byl v první polovině čtrnáctého století a zanikl během husitských válek. Dochovaly se z něj zejména novodobými zásahy poškozené části opevnění, které jsou chráněny jako kulturní památka ČR. Hrádek byl tradičně označován jako tvrz, ale Tomáš Durdík jej na základě polohy a rozsahu opevnění zařadil mezi hrady.\n\nPrvním známým držitelem vesnice Hrádek byl Pešík z Hrádku doložený roku 1360, ale Tomáš Durdík jako prvního majitele uvádí až Lipolta z Hrádku připomínaného v roce 1364. Po něm se držitelem stal Lipoltův bratr Pešek, kterému hrad patřil ještě roku 1379. Dalšími majiteli se stali Rožmberkové, kteří ho připojili k novohradskému panství a Hrádek pro ně spravovali purkrabí. Prvním z nich byl okolo roku 1400 jakýsi Jarošek, po němž funkci plnili Vilém z Petrovic (1412) a Jan z Mikulovic. Během husitských válek byl hrad nejpozději roku 1424 husitským vojskem Jana Žižky vypálen a pobořen. Jeho zříceniny se dochovaly nejméně do osmnáctého století, ale v následujícím století byly rozebrány na stavební materiál.\n\nStaveništěm hradu se stal úzký ostroh obtékaný Žárským potokem. Přístupnější západní stranu chránila trojice či čtveřice příkopů, jejichž podoba byla výrazně změněna pozdějšími zásahy. Hned za prvním příkopem se nacházel první oddíl hradu, kde se dochovaly pozůstatky čtverhranné zděné stavby. Stopy případné další zástavby byly poničeny výstavbou vodojemu. Hradní jádro má oválný půdorys. Chránila je zděná hradba obehnaná nejspíše ještě parkánovou zdí. Hlavní obytná budova stála pravděpodobně na východní straně a další stavby stály u jižní hradby. Parkánová zeď se snad v podobě valového reliktu dochovala jen na východní straně, zatímco na zbývajících ji překrývají destrukce zdiva.\n\nVzhledem k torzovitosti dochovaných zbytků nelze rekonstruovat podobu hradního jádra. Typologicky snad patřilo mezi hrady s plášťovou zdí nebo ke hradům s palácem jako hlavní obrannou i obytnou stavbou.\n\nZbytky hradu jsou volně přístupné. Přímo přes ně vede zeleně značená turistická trasa z Olešnice do Klažar a cyklotrasa Pamětí Slepičích hor z Trhových Svin do Bukové.\n\n"}
{"id": "1354436", "url": "https://cs.wikipedia.org/wiki?curid=1354436", "title": "Artem Suchockyj", "text": "Artem Suchockyj\n\nArtem Mychajlovyč Suchockyj (; * 6. prosince 1992, Nižyn) je ukrajinský fotbalový obránce a bývalý mládežnický reprezentant, od ledna 2018 hráč slovenského klubu ŠK Slovan Bratislava. Nastupuje na kraji obrany, je spolehlivý v defenzivní činnosti a rovněž podporuje útok.\n\nJe odchovancem Dynama Kyjev, kam přestoupil v mládeži z konkurenčního týmu RVUFK Kyjev. Před sezonou 2009/10 se propracoval do seniorské kategorie. Během dva a půl roku ale neodehrál za \"áčko\" žádný soutěžní zápas, nastupoval pouze za B-mužstvo. V lednu 2012 přestoupil do klubu Illjičivec Mariupol, kde si však stejně jako v Dynamu připsal starty pouze za rezervu. V létě 2013 vedly jeho kroky do celku FC Oleksandrija, kterému pomohl k postupu do nejvyšší soutěže.\n\nV zimním přestupovém období ročníku 2015/16 zamířil do týmu FK Zorja Luhansk. Ligovou premiéru v dresu mužstva si odbyl v 19. kole hraném 20. března 2016 v souboji s Dynamem Kyjev, tedy jeho bývalým zaměstnavatelem. Utkání skončilo venkovní prohrou Luhansku 0:1, Suchockyj přišel na hrací plochu v 82. minutě. S klubem postoupil až do finále Ukrajinského poháru, v němž Luhansk podlehl na neutrální půdě Šachtaru Doněck v poměru 0:2 a tuto trofej nezískal. Během půl roku si připsal celkem šest ligových střetnutí.\n\nS mužstvem se představil ve skupinové fázi Evropské ligy UEFA 2016/17, kde byl Luhansk nalosován do skupiny A společně s kluby Fenerbahçe SK (Turecko), Manchester United FC (Anglie) a Feyenoord z Rotterdamu (Nizozemsko). Luhanský celek skončil ve skupiné fázi na čtvrtém místě a do jarního play-off nepostoupil. Svůj první ligový gól v sezoně zaznamenal v 16. kole proti Karpatu Lvov (remíza 2:2), ve 22. minutě srovnal skóre utkání na 1:1. V sezoně nastoupil celkem k 17 zápasům v lize.\n\nS Luhanskem se i v ročníku 2017/18 představil ve skupinové fázi Evropské ligy, kde ve skupině J číhaly týmy Östersunds FK (Švédsko), Athletic Bilbao (Španělsko) a berlínská Hertha BSC (Německo). Luhanské mužstvo skončilo ve skupině na třetím místě, které mu postup do play-off nezajistilo. Suchockyj odehrál ve skupinové části všech šest střetnutí a v zápase v Bilbau s tamním Athleticem přihrál z rohového kopu na vítěznou branku střetnutí. Na podzim 2017 nastoupil k 17 ligovým střetnutím a nechyběl na hřišti ani minutu.\n\nV lednu 2018 odešel na Slovensko a podepsal kontrakt na čtyři a půl roku se Slovanem Bratislava, ve kterém rozšířil konkurenci na postu levého obránce. Na jaře 2018 kvůli zranění nehrál. \n\nSe Slovanem se představil v prvních dvou předkolech Evropské ligy UEFA 2018/19 v soubojích s moldavským mužstvem FC Milsami Orhei (výhry 4:2 a 5:0) a klubem Balzan FC z Malty (prohra 1:2 a výhra 3:1). Ve třetím předkole nehrál, \"belasí\" následně vypadli po výhře 2:1 a prohře 0:4 s rakouským celkem Rapid Vídeň. Ligový debut za Slovan si připsal 22. 7. 2018 v úvodním kole v souboji s ViOnem Zlaté Moravce - Vráble (výhra 4:1), odehrál celých devadesát minut. Poprvé v ročníku se trefil v 18. kole proti klubu MŠK Žilina, když v 11. minutě otevřel skóre utkání. Zápas skončil vítězstvím Slovanu v poměru 5:2. S \"belasími\" získal 14. dubna 2019 po výhře 3:0 v odvetě nad Žilinou šest kol před koncem sezony mistrovský titul. V ročníku 2018/19 odehrál v lize 26 utkání.\n\nS \"belasými\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho tým přesunut do předkol Evropské ligy UEFA. V nich Suchockyj nastoupil pouze ke třem ze šesti možných střetnutích, ale i tak pomohl Slovanu po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. \n\nSvoji první branku v sezoně zaznamenal 10. 8. 2019 v souboji s ViOnem Zlaté Moravce - Vráble a podílel se na vysokém vítězství 4:0 na domácí půdě. Podruhé v ročníku skóroval o týden později proti klubu ŠKF iClinic Sereď, trefil se při vysoké výhře 4:0 na půdě soupeře ve 42. minutě.\n\nAktuální k 3. červenci 2019\n\nArtem Suchockyj je bývalý mládežnický reprezentant Ukrajiny, nastupoval za výběry do 16, 17 a 18 let.\n\n\n \n"}
{"id": "1354437", "url": "https://cs.wikipedia.org/wiki?curid=1354437", "title": "Popestar", "text": "Popestar\n\n\n\n"}
{"id": "1354441", "url": "https://cs.wikipedia.org/wiki?curid=1354441", "title": "Peter Huemer", "text": "Peter Huemer\n\nPeter Huemer (* 1941 v Linci) je rakouský publicista, novinář a historik. \n\nPo ukončení gymnázia studoval historii, germanistiku a dějiny umění na univerzitě ve Vídni, kde absolvoval v roce 1968. Od roku 1969 do roku 2002 byl zaměstnán u Österreichischer Rundfunk. Byl nejlépe znám jako ředitel televizní show \"Club 2\". Poté moderoval 14 let úspěšný rozhlasový pořad \"Im Gespräch\" na programu Österreich 1.\n\nOd roku 2005 je členem redakční rady časopisu \"Datum\". Od roku 2011 do roku 2015 vedl diskusní sérii v stadtTheater walfischgasse s jedním hostem (např. André Heller, Sally Perel, Sophie Freud, Michael Haneke, Joachim Gauck a Harald Schmidt). V sezoně 2013/2014 vystoupil také v Burgtheater ve Vídni jako moderátor v projektu \"Die letzten Zeugen\".\n\n"}
{"id": "1354447", "url": "https://cs.wikipedia.org/wiki?curid=1354447", "title": "10,000 Light Years Ago", "text": "10,000 Light Years Ago\n\n10,000 Light Years Ago je druhé sólové studiové album anglického hudebníka Johna Lodgea, člena skupiny The Moody Blues. vydáno bylo 5. května roku 2015 společností Esoteric Antenna, osmatřicet let po Lodgeově předchozím sólovém počinu \"Natural Avenue\" (1977). Na albu se podílelo několik dřívějších či v době jeho vydání současných členů Lodgeovi domovské kapely – Mike Pinder (člen v letech 1964–1978), Ray Thomas (1964–2002) a Alan Hewitt (od 2010). Hewitt je rovněž spolu s Lodgem producentem alba. K albu proběhlo rovněž koncertní turné (až v září 2016), z něhož vzešlo koncertní album nazvané \"\". Dále na desce hrál například Chris Spedding, který hrál i na Lodgeově předchozím albu.\n\n\n"}
{"id": "1354454", "url": "https://cs.wikipedia.org/wiki?curid=1354454", "title": "Tungovník", "text": "Tungovník\n\nTungovník (\"Aleurites\") je rod rostlin z čeledi pryšcovité. Jsou to stálezelené stromy s jednoduchými střídavými listy s dlanitou žilnatinou a pětičetnými, bělavými květy ve vrcholových latovitých květenstvích. Plodem je peckovice s velkým jádrem. Rod zahrnuje jen 2 druhy a je rozšířen v tropech Asie, Austrálie a Oceánie.\n\nTungovník molucký je v tropech pěstován na plantážích, ze semen se získává technický olej a slouží také jako koření. Strom je těžen pro dřevo a v tropech je vysazován jako okrasná dřevina. Má význam i v tradiční asijské medicíně.\n\nTungovníky jsou stálezelené, jednodomé, dosti rychle rostoucí stromy, dorůstající výšky 25 metrů. Listy jsou jednoduché, střídavé, celistvé nebo mělce dlanitě laločnaté, celokrajné, s dlanitou žilnatinou. Na vrcholu řapíku se v místě, kde nasedá listová čepel, nacházejí 2 žlázky. Palisty jsou drobné a brzy opadavé.\nKvětenství jsou vrcholové, oboupohlavné nebo jednopohlavné vrcholičnaté laty. Květy jsou jednopohlavné, stopkaté. Kalich je členěný na 2 až 3 laloky. Koruna je bílá až smetanová, složená z 5 volných lístků přesahujících kalich. Samčí květy obsahují 17 až 32 tyčinek ve 3 nebo 4 řadách, z nichž vnitřní jsou srostlé do sloupku. Semeník v samičích květech obsahuje 2 až 3 (4) komůrky, v nichž je po jednom vajíčku.\nPlodem je peckovice, s tenkostěnnou peckou a velkým, zploštěle kulovitým semenem.\n\nRod tungovník zahrnuje 2 druhy. Tungovník molucký je široce rozšířen v tropické Asii, Austrálii a Tichomoří od Indie a jižní Číny přes Indočínu a jihovýchodní Asii po australský Queensland, Nový Zéland a Polynésii. Roste ve vlhkých tropech i v oblastech s periodickým obdobím sucha, v nadmořských výškách až do 1000 metrů. Druh \"Aleurites rockinghamensis\" je rozšířen v australském Queenslandu a na Nové Guineji, kde roste zejména na vulkanických podkladech. Oba druhy rostou také jako pionýrské dřeviny.\n\nTungovník molucký je národní strom Havaje.\n\nKvěty tungovníku jsou opylovány včelami. Plody jsou rozšiřovány především ptáky.\nV tlejících kmenech tungovníku moluckého se vyvíjejí larvy tesaříka \"Agrianome fairmairei\".\n\nTungovníky jsou jedovaté rostliny. Podobně jako řada jiných zástupců pryšcovitých obsahují estery forbolu a příbuzných diterpenů s dráždivými účinky. Tyto látky jsou obsaženy ve všech částech rostliny, mírně jedovaté jsou i plody. Otrava se projevuje zejména nevolností, zvracením, průjmem a dehydratací. Z dalších látek byly zjištěny triterpeny, steroidy, kumariny, fytosterol a různé flavonoidní glykosidy.\n\nRod \"Aleurites\" je v rámci čeledi \"Euphorbiaceae\" řazen do podčeledi \"Crotonoideae\", tribu \"Aleuritideae\" a subtribu \"Aleuritinae\". Nejblíže příbuzné rody jsou \"Reutealis\" a \"Vernicia\". Všechny tyto 3 rody jsou si vzhledově velmi podobné a v minulosti byly všechny druhy řazeny do rodu \"Aleurites\". Rod \"Reutealis\" je monotypický a pochází z Filipín, rod \"Vernicia\" zahrnuje 3 druhy a je rozšířen v jižní Číně, Indočíně a Japonsku.\n\n\nSemena tungovníku moluckého obsahují asi 60 % nejedlého, polovysýchavého oleje, který je používán jako palivo, lubrikant a k výrobě laků, barev a mýdel aj. Domorodci z olejnatých semen vyrábějí louče ke svícení. Latex se používá jako žvýkací guma a jako lepidlo. Dřevo slouží např. k výrobě čajových beden nebo kánoí, jako stavební materiál se však nepoužívá.Strom je pěstován na plantážích, většina získaného oleje se však spotřebuje v zemi původu a pouze menší díl jde na export. Jeden strom vyprodukuje ročně asi 30 až 80 kg plodů.\nSemena tungovníku slouží v malajské a indonéské kuchyni jako koření při přípravě omáček k rýži a zelenině. Po důkladném usušení či upražení jsou jedlá. Tvoří také jednu ze složek tradičního havajského pokrmu \"poke\".\n\nV tradiční indické medicíně je tungovník molucký používán jako projímadlo, analgetikum a antibiotikum. Strouhané plody se přikládají na zranění, spáleniny a boláky. Olej se používá jako mírné projímadlo a při revmatismu.\nZ kořenů se v Polynésii připravuje červené barvivo používané k barvení oděvů.\nStrom je v tropech vsazován i jako okrasná dřevina.\n\n"}
{"id": "1354457", "url": "https://cs.wikipedia.org/wiki?curid=1354457", "title": "Mistrovství České republiky v orientačním běhu 2013", "text": "Mistrovství České republiky v orientačním běhu 2013\n\n21. ročník Mistrovství České republiky v orientačním běhu proběhl v roce 2013 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2013. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1354458", "url": "https://cs.wikipedia.org/wiki?curid=1354458", "title": "Recyklace za studena", "text": "Recyklace za studena\n\nRecyklace za studena je technologie opravy vozovek.\n\nStávající vozovka, která vykazuje poruchy podkladních vrstev, je pomocí speciální frézy promíchána s vhodným hydraulickým pojivem a srovnána. Po vytvrdnutí pojiva dosahuje tato vozovka vysoké tuhosti a po položení nových asfaltových vrstev je připravena k užívání.\n\nMetoda je vhodná pro použití u vozovek s velkou četností poruch, je možné vozovku zároveň rozšířit. Povrchové znaky inženýrských sítí postup sice komplikují, ale nevylučují, takže lze metodu použít i v zastavěném území. Nevýhodou je delší doba tvrdnutí pojiva, takže mezi provedení recyklace a pokládkou asfaltových vrstev nelze vozovku cca týden používat pro dopravu.\n"}
{"id": "1354460", "url": "https://cs.wikipedia.org/wiki?curid=1354460", "title": "Tom Sharpe (americký hudebník)", "text": "Tom Sharpe (americký hudebník)\n\nTom Sharpe je americký hudebník, skladatel a studiový hudebník, který je výkonným umělcem a a ředitelem Sharpe World Music Ensemble. Je znám jako bubeník skupiny Mannheim Steamroller, která získala cenu Grammy, a skupiny Dennise DeYounga, zakládajícího člena skupiny Styx.\n\nTitulní skladba jeho debutového CD \"Like Setting Myself on Fire\" byla zvolena jako Vítězem Velké Ceny – World Music Song of the Year v soutěži John Lennon Songwriting Contest. \"Trance-formation”, další píseň ze stejného alba, byla jedním z finalistů ve stejné kategorii.\n\nSvé druhé sólové CD \"Lifting the World\" vydal 28. října 2014 u Marathon Records.\n\nSharpe je absolventem Interlochen Arts Academy kde získal titul Bachelor of Music (bakalář hudebního umění) a na Univerzitě DePaul v Chicagu Master of Music (mistr hudebního umění).\n\nTom Sharpe je reprezentantem firem Yamaha Corporation of America, Sabian Cymbals, Vater Sticks and Mallets, Aquarian Drum Heads, Black Swamp Percussion, HipTrix Glowing Percussion, the Illinois Arts Council, a Urban Gateways Center for Arts Education.\n"}
{"id": "1354462", "url": "https://cs.wikipedia.org/wiki?curid=1354462", "title": "Kostel Panny Marie z Fátimy (Jistebná)", "text": "Kostel Panny Marie z Fátimy (Jistebná)\n\nKostel Panny Marie z Fátimy (polsky: \"Kościół Matki Bożej Fatimskiej\") je historický římskokatolický dřevěný farní kostel v obci Jistebná, gmina Jistebná, okres Těšín, Slezské vojvodství. Kostel se nachází v osadě Stecówka. Je farním kostelem farnosti Panny Marie z Fátimy v Stecówce děkanát Jistebná diecéze bílsko-żywiecká.\n\nDřevěný kostel je součástí Stezky dřevěné architektury v Slezském vojvodství.\n\nPůvodní stavba horské kaple farnosti \"Ježíše dobrého pastýře\" byla postavena v letech 1957–1958 místními tesaři. Vysvěcena byla 12. ledna 1958. V roce 1959 byla přistavěna věž a sakristie. V roce 1981 se stal farním kostelem Panny Marie z Fátimy. V roce 2013 kostel postihl požár. Od roku 2013 do 2016 byla provedena obnova a první mše byla vykonána 27. listopadu 2016. .\n\nKostel je jednolodní dřevěná roubená stavba postavena na kamenné podezdívce zakončena polygonálním kněžištěm. Střecha je sedlová krytá šindelem. Věž vsazena nad průčelím lodi je zakončena jehlanovou střechou.\n\nInteriér byl vyzdoben díly místních lidových umělců. V hlavním oltáři se nacházel obraz Panny Marie z Fátimy, který namaloval Jan Wałach z Andziołówky. Dřevorytiny křížové cesty a sochu Krista vytvořil Jan Krężelok z Koniakowa. V roce 1999 byly pořízeny varhany. Požár v roce 2013 zničil část vnitřního vybavení. Část liturgických předmětů a tabernákulum se podařilo zachránit.\n\n\n\nV Jistebné se nacházejí další sakrální stavby. V osadě Kubalonka je kostel svatého Kříže z roku 1779, v osadě Mlaskawka kostel sv. Józefa z roku 1947 a v osadě Andziołówce votivní kaple rodiny Konarzewských z roku 1922.\n\n\n\n"}
{"id": "1354466", "url": "https://cs.wikipedia.org/wiki?curid=1354466", "title": "Vražda v Orient expresu (film, 2017)", "text": "Vražda v Orient expresu (film, 2017)\n\nVražda v Orient expresu (v anglickém originále Murder on the Orient Express) je americký detektivní dramatický film z roku 2017. Režie a hlavní role Hercula Poirota se ujal Kenneth Branagh. Film vznikl na motivy stejnojmenného románu (1934) Agathy Christie. Hlavní role hrají Branagh, Penélope Cruz, Willem Dafoe, Judi Dench, Johnny Depp, Josh Gad, Derek Jacobi, Leslie Odom Jr., Michelle Pfeiffer a Daisy Ridley. \n\nFilm je šestou adaptací románu. Vůbec první je německá televizní verze z roku 1955, v roce 1974 následovala známá filmová adaptace s Albertem Finneym v hlavní roli, v roce 2001 byl natočen americký televizní film (Alfred Molina v hlavní roli), v roce 2010 vznikla epizoda v rámci televizního seriálu \"Hercule Poirot\" a roku 2015 následovala japonská televizní adaptace.\n\nNatáčení bylo zahájeno v listopadu roku 2016 ve Spojeném království. Světovou premiéru měl snímek v Royal Albert Hall v Londýně dne 2. listopadu 2017. Ve Spojených státech amerických byl pak uveden 10. listopadu 2017 a v České republice dne 9. listopadu 2017. I přes smíšené recenze od kritiků, film vydělal přes 330 milionů dolarů. \n\n\nFilm vydělal 101,2 milionů dolarů v Severní Americe a 229,1 milionů dolarů v ostatních oblastech, celkově tak vydělal přes 330 milionů dolarů po celém světě. Rozpočet filmu činil 55 milionů dolarů. V Severní Americe byl uveden společně s filmem \"Táta je doma 2\" a byl předpokládaný výdělek za první víkend okolo 20 milionů dolarů. Nakonec se stal třetím nejnavštěvovanějším filmem s výdělkem 28,7 milionů dolarů. Za druhý víkend vydělal 13,8 milionů dolarů.\n\nNa recenzní stránce Rotten Tomatoes získal z 229 započtených recenzí 58 procent s průměrným ratingem 6,1 bodů z deseti. Na serveru Metacritic snímek získal z 45 recenzí 52 bodů ze sta. Na Česko-Slovenské filmové databázi jej uživatelé hodnotili 74 % (k 7. lednu 2018).\n\nŘada recenzní na film se objevila i v češtině.\n"}
{"id": "1354467", "url": "https://cs.wikipedia.org/wiki?curid=1354467", "title": "Mistrovství České republiky v orientačním běhu 2012", "text": "Mistrovství České republiky v orientačním běhu 2012\n\n20. ročník Mistrovství České republiky v orientačním běhu proběhl v roce 2012 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2012. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1354470", "url": "https://cs.wikipedia.org/wiki?curid=1354470", "title": "Melinda a Melinda", "text": "Melinda a Melinda\n\nMelinda a Melinda je americký hraný film, který natočil režisér Woody Allen podle vlastního scénáře. Premiéru měl 17. září 2004 na Mezinárodním filmovém festivalu v San Sebastiánu. Jeho děj je zasazen na Manhattan a hlavní roli, postavu jménem Melinda, v něm ztvárnila Radha Mitchell. ta se vyskytuje ve dvou dějových liniích, jedné komické a druhé tragické. V dalších rolích se ve snímku představili Chiwetel Ejiofor, Will Ferrell, Chloë Sevigny a další. Ve filmu je použita hudba například od Igora Stravinského, Johanna Sebastiana Bacha či Dukea Ellingtona.\n\n"}
{"id": "1354472", "url": "https://cs.wikipedia.org/wiki?curid=1354472", "title": "Zbyněk Havrda (1962)", "text": "Zbyněk Havrda (1962)\n\nZbyněk Havrda (19. srpna 1962 – 13. dubna 1983) byl český silniční motocyklový závodník. Jeho otcem je motocyklový závodník Zbyněk Havrda. \n\nMistrovství republiky jezdil v letech 1981 a 1982. V roce 1981 skončil ve třídě do 50 cm³ na motocyklu Kreidler na 7. místě. V roce 1982 skončil ve třídě do 50 cm³ na Kreidleru na 2. místě a ve třídě do 125 cm³ skončil na motocyklu MBS na čtvrtém místě. V Mistrovství Československa vyhrál v roce 1982 ve třídě do 50 cm³ poslední, pátý závod ve Znojmě.\n\n\n"}
{"id": "1354473", "url": "https://cs.wikipedia.org/wiki?curid=1354473", "title": "Blok P (Nuuk)", "text": "Blok P (Nuuk)\n\nBlok P byl obytný dům stojící v centru grónského hlavního města Nuuk. Měl pět pater a byl dlouhý 200 metrů, na severním průčelí se nacházela obrovská grónská vlajka. V domě bylo 320 bytů a podle odhadů v něm žilo jedno procento celé populace největšího ostrova na světě. Dům byl postaven v roce 1965 v rámci projektu na rozvoj Grónska a ve své době byl největší budovou v celém Dánském království. Život v činžovním domě však nešel dohromady s tradičním způsobem života původních obyvatel ani s místním drsným klimatem, bydlení v Bloku P se stalo velmi nepopulárním a budova rychle chátrala. Úřady proto rozhodly o přestěhování nájemníků do náhradního bydlení a v roce 2012 došlo k demolici.\n\n"}
{"id": "1354474", "url": "https://cs.wikipedia.org/wiki?curid=1354474", "title": "Turistická značená trasa 3634", "text": "Turistická značená trasa 3634\n\nTrasa začíná pod zříceninou hradu Libštejn, pocházejícího ze 14. století, kde se také setkává s červeně značenou turistickou trasou č. 0202. U osady Zavadilka, v obci Lhotka u Radnic, trasa vychází z přírodního parku Horní Berounka. Trasa dále prochází vesnicí Chotkov do Lhotky u Radnic. Z Lhotky cesta pokračuje do údolí Radnického potoka do obce Kamenec, kde se cesta potkává s červeně značenou turistickou trasou č. 0207. Proti proudu potoka cesta vede k přírodní památce Kamenec, vlhké louce s ojedinělou flórou. Okolo hřbitova vesnice Svatá Barbora a Cukrovic Mlýna míří trasa Dědinskou ulicí do Radnic k rozcestníku na křivotku ulic Pražská, Zámostí a Pod Kálvárií, kde se trasa setkává s žlutě značenou turistickou trasou č. 6612 a červeně značenou turistickou trasou č. 0207. Od rozcestníku cesta pokračuje kolem chráněné lípy, u níž se odpojuje od červené turistické trasy, a míří k autobusové zastávce \"Radnic, Puchmajerova\", odkud trasa pokračuje proti proudu Chomelského potoka k židovského hřbitovu. Po dvou kilometrech od hřbitova trasa protíná silnici do Pajzova a míří pod Babskou skálu, k rozcestníku modře značené turistické trasy č. 1432. Přes Koželužku a Rovný směřuje cesta k rozcestníku U Zámečku, kde se setkává s červeně značené turistické trasy č. 0209, odkud zelená značka pokračuje do obce Plískov. U autobusové stanice Plískov rozcestník trasu směřuje pod vrch Bukov, kde se cesta protíná s modře značenou turistickou trasou č. 1409. Od Bukova se trasa stáčí k Čápskému rybníku, kde končí a navazuje na modře značenou turistickou trasu č. 1408.\n"}
{"id": "1354475", "url": "https://cs.wikipedia.org/wiki?curid=1354475", "title": "Tajemná vražda na Manhattanu", "text": "Tajemná vražda na Manhattanu\n\nTajemná vražda na Manhattanu je americký hraný film, který natočil režisér Woody Allen podle scénáře, který napsal spolu s Marshallem Brickmanem. Premiéru měl 16. srpna 1993 v Beverly Hills, do kin byl uveden o dva dny později. Vedle Woodyho Allena, který ve filmu ztvárnil roli Larryho Liptona, v něm hráli například Diane Keaton, Jerry Adler, Lynn Cohen a Alan Alda. Film sleduje manželský pár při vyřetřování smrti sousedovy manželky. Keaton byla za svou roli neúspěšně nominována na Zlatý glóbus za nejlepší ženský herecký výkon (komedie / muzikál).\n\n"}
{"id": "1354482", "url": "https://cs.wikipedia.org/wiki?curid=1354482", "title": "What's Up, Tiger Lily?", "text": "What's Up, Tiger Lily?\n\nWhat's Up, Tiger Lily? je film Woodyho Allena z roku 1966. Jde o předabovanou verzi japonského filmu \"\" (1965) do angličtiny, a to se zcela jinými dialogy, než byly v původním filmu. Allen původně vytvořil hodinový dabing, později však bylo bez jeho svolení přidáno dalších devatenáct minut. Během nově přidaného času ve filmu vystupovala mj. skupina The Lovin' Spoonful. Mezi anglickojazyčnými dabéry byli například Woody Allen, Louise Lasser a Frank Buxton.\n\n"}
{"id": "1354483", "url": "https://cs.wikipedia.org/wiki?curid=1354483", "title": "Vzpomínky na hvězdný prach", "text": "Vzpomínky na hvězdný prach\n\nVzpomínky na hvězdný prach (v anglickém originále \"Stardust Memories\") je americký hraný film, který natočil režisér Woody Allen podle vlastního scénáře. Jde o černobílý film, v němž hlavní roli ztvárnil sám režisér a dále v něm hráli například Charlotte Rampling, Jessica Harper, Marie-Christine Barrault a Tony Roberts. Film pojednává o filmařovi Sandymu Batesovi (Allen), kterého trápí, že jeho fanoušci upřednostňují jeho starší filmy před těmi novými. Následně rozvine vztah se dvěma ženami, Daisy (Harper) a Isobel (Barrault). Stále jej však provází vzpoomínky na bývalou přítelkyni Dorrie (Rampling). Coby komparzistka ve filmu vystupovala Risé Irushalmi, pozdější manželka hudebníka Johna Calea.\n\n"}
{"id": "1354487", "url": "https://cs.wikipedia.org/wiki?curid=1354487", "title": "Hungnam", "text": "Hungnam\n\nHungnam ( – \"Hŭngnam gujŏk\") je od roku 2005 městská část Hamhungu, druhého největšího města Severní Korey. Před svým začleněním do Hamhungu byl se zhruba 350 tisíci obyvatel třetím největším severokorejským městem.\n\nHungnam leží přibližně třináct kilometrů jihovýchodně od centra Hamhungu po proudu řeky Songčchon u jejího ústí do Japonského moře, tedy na východním pobřeží provincie Jižní Hamgjong.\n\nJedná se o významný přístav. Také přes něj prochází železniční trať Pchjongjang – Rason z Pchjongjangu, hlavního města státu, do Rasonu, dalšího významného severokorejského přístavu.\n\nPočátkem čtyřicátých let dvacátého století zde v rámci japonského jaderného programu vznikl první asijský cyklotron.\n\nBěhem Korejské války se v prosinci 1950 přes hungnamský přístav realizovala rozsáhlá evakuace přibližně 100 000 civilistů, 100 000 vojáků a množství materiálu na jih do Pusanu.\n"}
{"id": "1354489", "url": "https://cs.wikipedia.org/wiki?curid=1354489", "title": "Korejská lidová armáda", "text": "Korejská lidová armáda\n\nKorejská lidová armáda ( – \"Čosŏn inmingun\") je ozbrojená síla Severní Korey. V souladu s oficiální severokorejskou doktrínou songun zaujímá privilegované postavení v rámci severokorejského společenského uspořádání. Včetně rezervistů čítá přes 6 miliónů vojáků, tedy zhruba čtvrtinu všeho severokorejského obyvatelstva, a Severní Korea na ni také vydává zhruba čtvrtinu svého rozpočtu. Aktivně sice slouží jen zhruba milión vojáků, ale i to je celosvětově čtvrté nejvyšší číslo (po Čínské lidové osvobozenecké armádě, Indických ozbrojených silách a Ozbrojených silách Spojených států amerických). Z formálního hlediska je armáda součástí Korejské strany práce, jejímuž vedení je podřízena. Nejvyšším velitelem armády je Kim Čong-un.\n\nKorejská lidová armáda je členěna na pět složek: Pozemní síly Korejské lidové armády, Námořnictvo Korejské lidové armády, Letectvo Korejské lidové armády, Strategické raketové síly Korejské lidové armády a Zvláštní jednotky Korejské lidové armády.\n"}
{"id": "1354509", "url": "https://cs.wikipedia.org/wiki?curid=1354509", "title": "Charles Lucas", "text": "Charles Lucas\n\nCharles Lucas (28. července 1808 Salisbury – 23. března 1869 Londýn) byl anglický violoncellista, dirigent, skladatel a hudební pedagog.\n\nCharles Lucas se narodil 28. července 1808 v Salisbury v anglickém hrabství Wiltshire. Základní hudební vzdělání získal jako sborista salisburské katedrály. V roce 1815 vstupil na Královskou hudební akademii v Londýně. Studoval hru na violoncello u Roberta Lindleye a skladbu u William Crotche. Během studia posbíral několik cen a po absolvování Akademie se v roce 1824 stal na škole pedagogem. Mezi žáky byli i jeho pozdější nástupci ve funkci ředitele Akademie: William Sterndale Bennett, George Alexander Macfarren a Alexander Mackenzie.\n\nPo odchodu z akademie v roce 1830 byl jmenován do soukromého orchestru královny Adelaidy a stal se učitelem hudby prince Jiřího. Působil jako violoncellista v londýnských orchestrech. Miloval komorní hudbu a podílel se na britských premiérách mnoha komorních skladeb, včetně pozdních Beethovenových smyčcových kvartetů.\n\nV roce 1832 se stal dirigentem Královské hudební akademie (Royal Academy of Music). Mimo jiné řídil dvě provedení Beethovenovy 9. symfonie (1835 a 1836). V roce 1859 se stal ředitelem Akademie. V této funkci setrval až do svého odchodu do důchodu v roce 1866. Zemřel o tři léta později 23. března 1869 ve svém domě v Londýně, ve věku šedesáti let. Na jeho počest uděluje Královská akademie hudby svým studentům medaili za kompozici.\n\nLucasovo dílo zahrnuje tři symfonie, smyčcová kvarteta, sbory, písně a \"Concertino pro violoncello\". Napsal rovněž operu \"The Regicide\" na libreto Pietra Metastasia.\n\n"}
{"id": "1354510", "url": "https://cs.wikipedia.org/wiki?curid=1354510", "title": "Quiestède", "text": "Quiestède\n\nQuiestède je francouzská obec v departementu Pas-de-Calais v regionu Hauts-de-France. V roce 2015 zde žilo 613 obyvatel.\n\nSousední obce jsou: Ecques, Heuringhem, Racquinghem a Roquetoire.\n\n\"Počet obyvatel\"\n\n\n"}
{"id": "1354515", "url": "https://cs.wikipedia.org/wiki?curid=1354515", "title": "Jumanji: Vítejte v džungli!", "text": "Jumanji: Vítejte v džungli!\n\nJumanji: Vítejte v džungli! (v anglickém originále Jumanji: Welcome to the Jungle) je americký akční dobrodružný komediální film z roku 2017. Režie se ujal Jake Kasden a scénáře Chris McKenna, Erik Sommers, Scott Rosenberg a Jeff Pinker. Je to druhý film z \"Jumanji\" franšíze, inspirovaný obrázkovou stejnojmennou knihou od Chrise Van Allsburga a je sequelem filmu \"Jumanji\" (1995). Hlavní role hrají Dwayne Johnson, Jack Black, Kevin Hart, Karen Gillan, Nick Jonas a Bobby Cannavale. Film se odehrává dvacet let po prvním filmu a točí se kolem čtyř teenagerů, kteří jsou poslaní do světa Jumanji prostřednictvím videohry, kterou hrají jako postavy, které si vybrali. Společně musí překonat kouzlo hry, vyhrát a vrátit se domů.\n\nNatáčení bylo zahájeno na Havaji v září roku 2016. Světovou premiéru měl v Paříží dne 5. prosince 2017. Ve Spojených státech byl vydán dne 20. prosince 2017 a v České republice dne 21. prosince 2017. Od kritiků si vysloužil spíš pozitivní recenze. Film nazývají \"milým překvapením\" a chválí obsazení. Celosvětově film vydělal přes 940 milionů dolarů.\n\n\n\nČtveřice studentů(Spencer, Anthony Fridge přezdívaný Chláďa, Bethany a Martha) objeví videohru Jumanji.\nNáhle se sami ve hře ocitnou a stanou se avatary, které si vybrali.\n\nZe Spencera se stane svalnatý dobrodruh Dr. Hořan Braveston( Dwayne Johnson), z Chládi se stane zoolog menšího vzrůstu Franklin Myš Finbar(Kevin Hart), u Bethany se změní pohlaví, stane se z ní profesor Sheldon Oberon(Jack Black)\na z Marthy se stane bojovnice Ruby Roundhouse(Karen Gillan)\n\nV džungli je čeká dobrodružství plné nástrah a nebezpečí, ale také zábavy a adrenalinu.\n\nDne 1. srpna 2012 bylo potvrzeno, že Matthew Tolmach bude produkovat novou verzi filmu \"Jumanji\". V srpnu roku 2015 společnost Sony Pictures Entertainment oznámila, že naplánovaná premiéra filmu byla stanovena na 25. prosince 2016. V říjnu roku 2015 byl najatý Scott Rosenberg na napsání scénáře. De 14. ledna 2016 bylo potvrzeno, že studio najalo Jaka Kasdana jako režiséra. Scénář napsali Rosenberg a Jeff Pinker podle původního návrhu Chrise McKenny a Erika Sommerse.\n\nDwayne Johnson potvrdil svojí účast na projektu ke konci dubna 2016 prostřednictvím svého instagramového účtu. V červenci roku 2016 bylo potvrzeno obsazení Nicka Jonase, Kevina Harta a Jacka Blacka. V srpnu bylo potvrzeno obsazení Karen Gillian. V září byli obsazeni Ser'Darius Blain, Madison Iseman, Rhys Darby, Morgan Turner a Alex Wolff. V listopadu 2016 byl obsazen Bobby Cannavale a v prosinci Tim Matheson.\n\nJames Newton Howard měl původně složit k filmu hudbu, nakonec byl nahrazen Henrym Jackmanem. V březnu roku 2017 byl oznámen celý název filmu \"Jumanji: Welcome to the Jungle\". \n\nNatáčení bylo zahájeno na Havaji v září roku 2016 a skončilo dne 8. prosince 2016 v Atlantě v Georgii.\n\nFilm vydělal 219,1 milionů dolarů v Severní Americe a 157,5 milionů dolarů v ostatních oblastech, celkově tak vydělal 376,6 milionů dolarů po celém světě. Rozpočet filmu činil 90 milionů dolarů. V Severní Americe měl premiéru dne 27. prosince 2017 a byl uveden společně s filmem \"Největší showman\". Byl projektován výdělek za prvních šest dní kolem 60 milionů dolarů. Za první den vydělal 7,2 miliony dolarů a 7,6 milionů za den druhý. Za víkend si připsal dalších 36,2 milionů. Celkově tak za prvních šest dnů vydělal 71,9 milionů dolarů. Stal se druhým nejnavštěvovanějším filmem týdne, po filmu \".\" Za druhý týden vydělal 50,1 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 165 započtených recenzí 76 procent s průměrným ratingem 6,1 bodů z deseti. Na serveru Metacritic snímek získal z 43 recenzí 58 bodů ze sta. Diváci dali filmu na serveru CinemaScore známku 1- na škále 1+ až 5. Na Česko-Slovenské filmové databázi snímek získal 74%.\n"}
{"id": "1354517", "url": "https://cs.wikipedia.org/wiki?curid=1354517", "title": "Britannia (seriál)", "text": "Britannia (seriál)\n\nBritannia je americko-britský historický seriál, jenž je vysílán od 18. ledna 2018 na stanici Sky Atlantic (Velká Británie) a na službě Amazon Prime Video (USA) od 26. ledna 2018. V Česku a na Slovensku je seriál k dispozici v online videotéce HBO GO. Příběh se odehrává v prvním století našeho letopočtu, konkrétně v roce 43, kdy se Římská říše snažila dobýt území dnešní Velké Británie. \n\nSeriál se kromě Walesu natáčel také v Česku, filmaři mimo jiné využili barrandovské ateliéry, zavítali ale také například do lomu Velká Amerika, na Prachovské skály či do Českého ráje.\n\n\n"}
{"id": "1354520", "url": "https://cs.wikipedia.org/wiki?curid=1354520", "title": "Thomas Weinhappel", "text": "Thomas Weinhappel\n\nThomas Weinhappel (* 30. srpna 1980 Stockerau) je rakouský operní pěvec (baryton).\n\nPochází z Dolního Rakouska, jako altový sólista Vídeňského chlapeckého sboru procestoval Německo, Anglii, Kanadu, Švédsko, Jižní Ameriku a Spojené státy americké. Po maturitě na gymnáziu s hudebním zaměřením vystudoval vídeňskou konzervatoř a Univerzitu hudebních a dramatických umění ve Vídni. Studium ukončil v roce 2007 s vyznamenáním a titulem \"Master of Arts\". Další mistrovské kurzy a studia zpěvu absolvoval u Waltera Berryho, Barbary Bonney, Gunduly Janowitz, Normana Shetlera a Evy Blahové.\n\nJeho talent objevil Michael Haneke, který ho obsadil do svého filmu \"Pianistka\", oceněného roku 2001 třemi zlatými palmami na festivalu v Cannes. Weinhappel dále pracoval s režiséry jako je Christoph Schlingensief, Josef Köpplinger a Otto Schenk. Postupně se vypracoval v širším repertoáru opery, operety, muzikálu a písňové literatury.\n\nPrvní vystoupení měl v roce 2003 v městském divadle v Bernu, kde učinkoval v roli Leonetta v opeře \"Boccaccio\" od Franze von Suppého. Další vystoupení následovala na opernim festivalu ve Sankt Margarethenu a v městských divadlech v St. Gallenu, Klagenfurtu, Badenu a v zemském divadle ve Vorarlbergu. V roce 2006 zpíval roli \"Amfortase\" ve výňatcích z Wagnerova \"Parsifala\". V roce 2016 debutoval na hudebním festivalu v Bregenzu v divadelní úpravě \"Státní operety\" od Otta M. Zykana.\n\nSe svými písňovými recitály navštívil Austrálii, Německo, Švýcarsko, Turecko a Venezuelu. Koncertoval s Robertem Hollem a Robertem Lehrbaumerem v klášteře Altenburg, ve vídeňském koncertním domě (Wiener Konzerthaus) a na festivalu Korutanské léto (Carinthischen Sommer). V Londýně doprovodil jeho písňový recitál Roger Vignoles. \nV březnu roku 2017 byl jako první Rakušan vyznamenán českou hudební cenou, \"cenou Thálie\" a zároveň získal titul \"nejlepší operní zpěvák roku 2016\" za jeho ztvárnění hlavní role \"Hamleta\" od Ambroise Thomase.\n\nKrátce po udělení ceny Thálie získal v listopadu roku 2017 \"Libušku\" – cenu poroty a kritiků za mimořádnou interpretaci role \"Hamleta\". Cena Libuška je druhým nejvyšším českým hudebním oceněním, a koná se od roku 1993 v rámci hudebního festivalu OPERA v Praze.\n\n\n\n\n\n\n\n\n"}
{"id": "1354521", "url": "https://cs.wikipedia.org/wiki?curid=1354521", "title": "Marie Janečková", "text": "Marie Janečková\n\nMarie Janečková (* 2. února 1949, České Budějovice, Československo) je česká vysokoškolská učitelka a jazykovědkyně, zaměřením bohemistka, vyučující na Ústavu bohemistiky Filozofické fakulty Jihočeské univerzitě v Českých Budějovicích. Odborně se věnuje bádání v oblasti historické mluvnice českého jazyka (zejména pak české barokní literatury), české slovotvorby a dialektologii.\nMarie Janečková vystudovala nejdříve němčinu a češtinu na Pedagogické fakultě Jihočeské univerzity v Českých Budějovicích a následně také ruštinu a češtinu na Filozofické fakultě Univerzity Karlově v Praze, doktorát filozofie (PhDr., 1982) a titul kandidáta věd (CSc., 1986) získala v oboru českého jazyka na Masarykově univerzitě v Brně (tehdy na UJEP v Brně). V roce 2004 se úspěšně habilitovala (doc.) – prací o Janu Amosi Komenském – v oboru českého jazyka na Filozofické fakultě Univerzity Palackého v Olomouci.\n\nDle Souborného katalogu Národní knihovny České republiky je k lednu 2018 (spolu-)autorkou následujících literárních děl (mj. i s budějovickou bohemistkou Jarmilou Alexovou (1958–2011), jež se také věnovala badatelsky barokní češtině.)\n\nO historickém vývoji českého jazyka, či etymologii českých slov uvedla následující:\n\n"}
{"id": "1354524", "url": "https://cs.wikipedia.org/wiki?curid=1354524", "title": "Raimund Abraham", "text": "Raimund Abraham\n\nRaimund Johann Abraham (23. července 1933 v Lienzu, ve východním Tyrolsku – 4. března 2010 v Los Angeles) byl rakousko-americký architekt a profesor architektury.\n\nOd 1952 do 1958 studoval na Technické univerzitě v Grazu. Po ukončení studia absolvoval v následujících dvou letech další studium v Německu, Belgii a Švýcarsku. Mezi lety 1960 a 1964 pracoval ve Vídni jako nezávislý architekt a strávil krátkou dobu v Africe, Mexiku a USA. Od roku 1964 působil jako profesor na Rhode Island School of Design v Providence v USA. O čtyři roky později pracoval až do roku 1970 jako ředitel ateliéru Institutu pro environmentální technologie ve stejném městě. V roce 1971 se přestěhoval do New Yorku, kde pracoval jako profesor architektury na Pratt Institute. Poté vyučoval architekturu v Cooper Union for Advancement of Science and Art, avšak v roce 1971 se stal samostatně výdělečně činným a otevřel v New Yorku vlastní studio architektury a designu.\n\nOd roku 1958 získával četné ceny v mezinárodních soutěžích. Žil v New Yorku, Los Angeles a Mazunte ve státě Oaxaca v Mexiku. Po přednášce na Institutu architektury v Jižní Kalifornii (SCI-Arc) se srazilo jeho auto s autobusem. Abraham zemřel na místě nehody.\n\n"}
{"id": "1354526", "url": "https://cs.wikipedia.org/wiki?curid=1354526", "title": "Zstandard", "text": "Zstandard\n\nZstandard je způsob bezeztrátové komprese dat a zároveň i název její referenční implementace v C uvolněné pod licencí BSD jako svobodný software. Metodu vymyslel Yann Collet ze společnosti Facebook a kombinuje postupy staršího algoritmu LZ77 a entropického kódování. Ve výsledku nabízí srovnatelný kompresní poměr jako algoritmus DEFLATE, ale vyšší komprimační i dekomprimační rychlost.\n\nPrvní verze byla zveřejněna v lednu 2015, verze 1.0 v srpnu 2016. \n\nOd své verze 1.31 vydané v lednu 2019 podporuje kompresi zstandard program GNU tar. Lze ji použít přepínačem codice_1.\n\n"}
{"id": "1354532", "url": "https://cs.wikipedia.org/wiki?curid=1354532", "title": "Pobřežní kulturní centrum Engøyholmen", "text": "Pobřežní kulturní centrum Engøyholmen\n\nPobřežní kulturní centrum Engøyholmen (Engøyholmen Kystkultursenter - EKS) je nadace, založená v roce 1990 ve Stavangeru, místními pobočkami Společnosti pro zachování norských starobylých památek (Fortidsminneforeningen) a Pobřežní federací (Forbundet KYSTEN) - Federací pro používání a uchování historických plavidel a pobřežního prostředí. Funguje jako sociální centrum, jehož cílem je působit na různé sociální skupiny a využívat při tom práci na renovacích a stavbě tradičních lodí, při zachování tradičních postupů. Rozvíjí své aktivity téměř plně v rámci vzdělávacího systému, a to formou sociální pedagogiky.\n\nPro provoz Kulturního centra jsou využíván původní dok, tvořený dvěma spojenými budovami na malém ostrově. Dok byl původně sušárnou ryb (herynků). Budova byla postavena roku 1835 tradičními metodami, ale ve spěchu, jen proto, aby sloužila rychle svému účelu, a k její stavbě tak bylo využito dřevo, které zrovna bylo po ruce (například kýly, stěžně z lodí). Poté byly v budově ještě zpracovávány ančovičky a po nich baleni humři. Už v letech 1960–70 budovy přestaly být využívány, byly ponechány svému osudu, a postupně se rozpadaly. Nevládní organizace převzala budovy v r. 1989, v roce 1990 byla založena nadace, došlo k první rekonstrukci obou domů, a v roce 1992 začal první školní projekt.\n\nNadace funguje především s problémovými dětmi ve věku 13–16 let (5.–7. třída), dále pak s mladými lidmi, kteří mají problémy s drogami, kriminalitou či nezaměstnaností. Hlavní metodou práce je využití manuální práce na opravách lodí jako výchovného prostředku. Svým klientům poskytuje také outdoorové zážitky při plavbách na lodích, vaření jídel z produktů moře apod.\n\n"}
{"id": "1354533", "url": "https://cs.wikipedia.org/wiki?curid=1354533", "title": "Ɏ", "text": "Ɏ\n\nɎ (minuskule ɏ) je zřídka používaný znak latinky, který se nazývá \"přeškrtnuté Y\". Používá se v jazyce kalinga (jazyk Filipín) a používal se zaké ve středověké velštině.\n\nV Unicode má Ɏ a ɏ tyto kódy:\n\nɎ U+024E\n\nɏ U+024F\n"}
{"id": "1354543", "url": "https://cs.wikipedia.org/wiki?curid=1354543", "title": "710 (číslo)", "text": "710 (číslo)\n\nSedm set deset je přirozené číslo. Římskými číslicemi se zapisuje DCCX a řeckými číslicemi ψι. Následuje po čísle sedm set devět a předchází číslu sedm set jedenáct.\n\n710 je:\n\n"}
{"id": "1354544", "url": "https://cs.wikipedia.org/wiki?curid=1354544", "title": "Györgyi Zsivoczky-Farkas", "text": "Györgyi Zsivoczky-Farkas\n\nGyörgyi Zsivoczky-Farkas (* 13. února 1985 Budapešť) je maďarská reprezentantka v atletickém víceboji, členka klubu Honvéd Budapešť.\n\nNa olympijských hrách obsadila v sedmiboji 28. místo v roce 2008, 21. místo v roce 2012 a 8. místo v roce 2016. Na mistrovství světa v atletice byla šestá v roce 2015 a sedmnáctá v roce 2017. Na mistrovství Evropy v atletice obsadila 14. místo v roce 2012 a 11. místo v roce 2016. V pětiboji byla na halovém mistrovství světa v atletice byla v roce 2016 pátá, na halovém mistrovství Evropy vybojovala šesté místo v roce 2015 a bronzovou medaili v roce 2017. Je mistryní Maďarska v sedmiboji, pětiboji, dálce, výšce a štafetě 4×400 metrů.\n\nJejí osobní rekord v sedmiboji je 6442 (z olympiády v Rio de Janeiro) a v pětiboji 4723 bodů (z HME 2017 v Bělehradu).\n\nJejím manželem je Attila Zsivoczky, bývalý vícebojař a syn olympijského vítěze v hodu kladivem Gyuly Zsivótzkého.\n\n"}
{"id": "1354545", "url": "https://cs.wikipedia.org/wiki?curid=1354545", "title": "Giselher Guttmann", "text": "Giselher Guttmann\n\nGiselher Guttmann (* 2. října 1934 ve Vídni) je rakouský psycholog, psychoterapeut a vysokoškolský učitel. Jeho výzkum probíhá v oblasti obecné psychologie, bio- a neuropsychologie a diferenciální psychologie.\n\nZískal doktorát v roce 1963 a habilitoval v roce 1968; v roce 1972 byl jmenován profesorem psychologie na Vídeňské univerzitě a také převzal úkol nahradit překvapivě zemřelého Huberta Rohrachera. V roce 1973 převzal funkci vedoucího institutu, střídavě nebo částečně spolu s Gerhardem H. Fischerem. V roce 1975 byl posledním děkanem Filozofické fakulty Vídeňské univerzity, která byla poté rozdělena na tři fakulty. Odešel do důchodu na konci akademického roku 2001/02. \n\nOd roku 1983 je členem matematicko-vědecké větve rakouské akademie věd. V roce 2000 se stal zakládajícím rektorem Univerzity humanitních věd v Lichtenštejnském knížectví, v roce 2005 děkanem na Sigmund Freud PrivatUniversität. Pracoval jako vědecký ředitel Ludwig Boltzmann Institute pro psychologii vědomí a transkulturní psychoterapii a jako prezident Rakouské společnosti pro vědeckou hypnózu.\n\n"}
{"id": "1354555", "url": "https://cs.wikipedia.org/wiki?curid=1354555", "title": "Bashford Dean", "text": "Bashford Dean\n\nBashford Dean (28. října 1867 – 6. prosince 1928) byl americký zoolog, specialuzující se na ichtyologii. Zároveň byl specialistou na středověké a moderní brnění. Byl jediným člověkem, který souběžně působil v Americkém přírodovědném muzeu a Metropolitním muzeu umění. Metropolitní muzeum po jeho smrti zakoupilo jeho sbírku zbraní a brnění. V MET začal pracovat v roce 1904 jako hostující kurátor, od roku 1912 zde působil na plný úvazek. Studoval na City College of New York, kterou dokončil v roce 1886, a následně na Kolumbijské univerzitě, kde v roce 1891 získal titul Ph.D. Na Kolumbijské byl asistentem profesora Johna Stronga Newberryho a následně se sám stal profesorem zoologie. V roce 1921 obdržel od Národní akademie věd Medaili Daniela Girauda Elliota, a to za knihu \"Bibliography of Fishes\". Napsal či podílel se na přibližně 175 knihách nebo vědeckých pracích.\n"}
{"id": "1354558", "url": "https://cs.wikipedia.org/wiki?curid=1354558", "title": "Turistická značená trasa 1432", "text": "Turistická značená trasa 1432\n\nTrasa začíná u rozcestníku Pod Babskou skalou, kde odbočuje od zeleně značené turistické trasy č. 3634. Cesta pokračuje k odbočce na Babskou skálu (564 m n. m.). V části lesa, zvaném Mokřínky, trasa opouští přírodní park Radeč a stáčí se pod vrch Bašovka (509 m n. m.), odkud vede polem k obci Sebečice. V osade zvané pod Leštinou, trasa vstupuje opět do přírodního parku Radeč. Stezka pokračuje pod vrchem Jezevky (545 m n. m.) do obce Chotětín, kde navazuje na červeně značenou turistickou trasu č. 0209 a končí.\n"}
{"id": "1354561", "url": "https://cs.wikipedia.org/wiki?curid=1354561", "title": "The Naked Game", "text": "The Naked Game\n\nThe Naked Game (TNG) je real first-person psychologický thriller, který vyvinulo nezávislé české studio SiCzech Arts. Vývoj hry byl oznámen v listopadu v roce 2015 na Warm-up party GDS 2015. V srpnu 2016 byla hra schválena k distribuci ve službě Greenlight, ovšem vydání na Steamu se hra dočkala až na konci roku 2017.\n\nHra vypráví příběh o mladé hrdince - Mie, která byla unesena a snaží se uprchnout. Ovšem její cesta na svobodu není vůbec jednoduchá, natožpak přímočará. Hrdinka je nucena pátrat ve svých vzpomínkách, aby mohla vyřešit hádanky, které na ni únosce připravil.\n\nVe hře \"The Naked Game\" hráč ovládá Miu z první osoby, ze které je (ne)samozřejmě vidět i celá postava hlavní hrdinky. Hlavní částí gameplaye je řešení těžkých, ovšem logických hádanek. Hráč se zde nemůže spoléhat na velká svítící tlačítka \"zde zmáčkněte pro vyřešení levelu\" a tak je hra opravdovou výzvou vašemu uvažování.\n\nMezi nejzajímavější funkce \"The Naked Game\" patří:\n\n"}
{"id": "1354567", "url": "https://cs.wikipedia.org/wiki?curid=1354567", "title": "Tlustá hora", "text": "Tlustá hora\n\nNázev Tlustá hora má více kopců:\n\n\na také:\n"}
{"id": "1354574", "url": "https://cs.wikipedia.org/wiki?curid=1354574", "title": "Kosmopolitní kultura", "text": "Kosmopolitní kultura\n\nKosmopolitní kultura je univerzální kultura. Je šířena kosmopolity, neboli světoobčany, kteří se necítí vázáni na místo, jazyk nebo národ, jsou doma všude na světě.\n\nKosmopolitní kultura úzce souvisí s globalizací. Globalizace světového trhu zapříčiňuje snižující se význam státních hranic a národních států. Proto probíhá nejenom globalizace ekonomická, ale také politická, technologická a kulturní. Globalizace ovlivňuje osobní a intimní aspekty každého jednotlivce.\n\nKosmopolitizace znamená vnitřní globalizaci, globalizaci, která pramení z národních společností. To značně mění každodenní vědomí a identity. Světové problémy se stávají součástí každodenních místních prožitků.\n\nKosmopolitismus je ideologie, podle které všechny lidské bytosti patří do jediné komunity. Kosmopolitní komunita může být postavená na inkluzivitě, sdílené ekonomice nebo politické struktuře, která zahrnuje více národních států. V kosmopolitní komunitě tvoří jednotlivci z různých míst (národních států) vztahy založené na vzájemném respektu.\n\nJako příklad uvádí Kwame Anthony Appiah možnost kosmopolitní komunity, ve které jednotlivci z různých míst (fyzických, ekonomických atd.) utváří vztahy vzájemného respektu bez ohledu na odlišná přesvědčení (náboženská, politická atd.)\n\nKosmopolitku popisuje Zygmunt Bauman ve své knize \"Globalizace, důsledky pro člověka\" takto: \n\nA. Giddens: \n\nKosmopolitismus (z řeckého slova \"kosmos\" – svět a \"polis\" – obec), česky také světoobčanství, je pohled na svět, který popírá veškeré rozdělení kulturní, politické a regionální. Zastánci kosmopolitismu považují za svou vlast celou planetu. Jejich cílem je politické a společenské sjednocení světa, bez rozporů a konfliktů, a vytvoření jednoho lidstva. Kosmopolitismus je tak protiklad idejí vlastenectví a nacionalismu. „Jsem občan světa,“ měl odpovědět filozof Diogenes na otázku, kde je jeho domovská země. Z tohoto vyjádření, kde je použito řecké slovo \"kosmopolites\", pochází i označení kosmopolita. Kosmopolitismus prosazovala filozofická škola stoiků. Seneca mladší napsal, že celý svět je jeho domovem (latinsky \"patria mea totus mundus hic est\").\n\nV době komunistického režimu v Československu byl pojem kosmopolitismus považován za názorovou úchylku. Za kosmopolitismus se považovala duchovní a kulturní orientace na zahraničí, míněno kapitalistické zahraničí. V roce 1952 se konala v Brně konference kritizující kosmopolitismus, kde se mimo jiné předmětem kritiky stali třeba i básníci Josef Václav Sládek (1845–1912) a Jaroslav Vrchlický (1853–1912). Z kosmopolitismu byl v době vykonstruovaných politických procesů v 50. letech obviněn (a později byl i popraven) například i bývalý generální tajemník komunistické strany Rudolf Slánský (1901–1952).\n\nTechnologickou globalizaci ovlivňuje především vývoj v komunikačních systémech. Započala s příchodem telegrafu a plně se rozvinula s vypuštěním komerčních satelitů do vesmíru, které umožňují okamžitou komunikaci mezi opačnými konci světa.\n\nGlobalizace vytváří uvnitř států i napříč jimi nové ekonomické a kulturní zóny. Tak jak vliv národních států slábne, dochází k oživování lokální kulturní identity, ale také raší lokální nacionalismus jako reakce na globalizaci. Nezápadní země dnes ovlivňují život na západě (např. latinizace Los Angeles, rozvoj globálně orientovaného sektoru vyspělých technologií v Indii).\n\nStále se hovoří o národě, rodině, práci, tradici, přírodě, jako by byly stejné jako v minulosti, jenže se uvnitř mění. Jsou to instituce, které už nestačí na úkoly, jež mají plnit. Globalizace dnes mění způsob, jakým dnes obyvatelé Země žijí a vytváří kosmopolitní společnost.\n\nNejvážnějším z problémů, před nimiž světová společnost stojí, je rozrůstající se nerovnost. Podíl nejchudší pětiny světové populace přesto od roku 1989 do roku 1998 klesl z 2,3 na 1,4 procenta, ale díl, který připadá nejbohatší pětině, naopak vzrostl. V mnoha méně rozvinutých zemích jsou bezpečnostní předpisy na ochranu prostředí buď na nízké úrovni nebo neexistují. Některé nadnárodní společnosti tam volně prodávají zboží, jehož prodej je v průmyslových zemích regulován nebo zakázán – léky nízké kvality, zhoubné pesticidy nebo cigarety s vysokým obsahem dehtu a nikotinu.\n\n"}
{"id": "1354578", "url": "https://cs.wikipedia.org/wiki?curid=1354578", "title": "Turistická značená trasa 6670", "text": "Turistická značená trasa 6670\n\nTrasa začíná u rozcestníku Čertova skála-rozcestí na červeně značené turistické trase č. 0209. Červená stezka míří na vrchol Čertovy skály (566 m n. m.), kde jsou vyhlídková místa s výhledem na Plískov, Lhotu pod Radčem a Radeč. Trasa pokračuje po vrstevnici k rozcestníku Světovina-rozcestí, kde navazuje na zeleně značenou turistickou trasu č. 3639 a končí. Zelená značka dále vede na samotný vrchol Světovina (560 m n. m.), který byl dříve nazýván Světská skála.\n"}
{"id": "1354580", "url": "https://cs.wikipedia.org/wiki?curid=1354580", "title": "Modifikační klávesa", "text": "Modifikační klávesa\n\nModifikační klávesa je klávesa počítačové klávesnice, která se používá v kombinaci s jinou klávesou a mění (modifikuje) její funkci. Při použití se nejdříve tiskne modifikační klávesa, která sama nevyvolává žádnou funkci, s jejím přidržením se pak stiskne zvolená funkční klávesa. Některé funkce se vyvolávají kombinací více modifikačních kláves, případně i více funkčních kláves.\n\nSamotný stisk modifikační klávesy zpravidla nevyvolává žádnou funkci, v některých případech může vyvolat funkci její uvolnění bez použití druhé klávesy (Alt pro menu ve Windows). Za účelem přístupnosti pro pohybově hendikepované může být změněno použití modifikačních kláves tak, že se klávesy tisknou následně, nikoli současně.\n\nObvyklé modifikační klávesy a jejich typické funkce v Microsoft Windows:\n\nKlávesy specifické pro počítače Apple:\n\nKombinace kláves se obvykle zapisují pomocí znaménka plus a nejdříve modifikační klávesy, které se tisknou dříve:\n"}
{"id": "1354581", "url": "https://cs.wikipedia.org/wiki?curid=1354581", "title": "Obi", "text": "Obi\n\nObi může znamenat:\n\n"}
{"id": "1354582", "url": "https://cs.wikipedia.org/wiki?curid=1354582", "title": "Andre Matos", "text": "Andre Matos\n\nAndre Matos (14. září 1971, São Paulo, Brazílie – 8. června 2019) byl brazilský hudebník, známý pro své působení v metalových kapelách Angra, Viper či Shaman. Na počátku 21. století také hojně působil jako host na prvních dvou albech metalové opery Avantasia.\n\nMatos začal svojí hudební kariéru ve skupině Viper, a to ještě ve školním věku. Ve skupině se podílel na dvou albech a v roce 1990 z ní odešel, převážně z důvodů rozdílných názorů na směřování kapely. Poté pomohl založit skupinu Angra. V té se Matos podílel na prvních třech studiových albech, přičemž je autorem většiny písní. Skupinu opustil v roce 2001 a založil kapelu Shaman. Spolu s ním do této kapely odešli z Angry též baskytarista Luis Mariutti a bubeník Ricardo Confessori. Od roku 2006 se Matos věnoval své sólové kariéře a vydal tři studiová alba. V roce 2012 se umístil na 77. pozici v žebříčku nejlepších vokalistů brazilské hudby dle hodnocení brazilského časopisu Rolling Stone. V roce 2018 došlo k obnovení činnosti skupiny Shaman v původní sestavě.\n\nAndre Matos je považován za jednu z hlavních postav powermetalové hudby v Brazílii a později v celé Jižní Americe. Mezi hlavní Matosovy vzory patřily skupiny jako jsou Iron Maiden, Black Sabbath, Judas Priest, Deep Purple či Queen. Mezi zpěváky to pak byl Eric Adams a Bruce Dickinson. Kromě metalové hudby čerpal Matos inspiraci též v klasické, brazilské a karibské hudbě.\n\nZemřel 8. června 2019 ve věku 47 let, jeho smrt byla oznámena Ricardem Confessorim, bubeníkem skupiny Shaman. Příčina smrti v Confessoriho oznámení uvedena nebyla. Brazilský web UOL Entretenimento uvedl, že dle jeho přátel Matos zemřel na infarkt.\n\n\n"}
{"id": "1354583", "url": "https://cs.wikipedia.org/wiki?curid=1354583", "title": "Cokoliv", "text": "Cokoliv\n\nCokoliv (v anglickém originále \"Anything Else\") je americká romantická filmová komedie, kterou podle vlastního scénáře natočil režisér Woody Allen. Premiéru měl 27. srpna 2003 na Benátském filmovém festivalu. Pojednává o spisovateli Jerrym Falkovi (Jason Biggs), který žije v New Yorku. Má přítelkyni Brooke (KaDee Strickland), ale zamiluje se do Amandy (Christina Ricci). Brooke se s Jerrym následně rozejde a on se obrací na stárnoucího umělce Davida (Woody Allen). Režisér Quentin Tarantino označil roku 2009 film za jeden ze svých nejoblíbenějších. Naopak kritici Robbie Collin a Tim Robey za jeden z Allenových nejhorších filmů.\n"}
{"id": "1354585", "url": "https://cs.wikipedia.org/wiki?curid=1354585", "title": "Certina", "text": "Certina\n\nCertina je švýcarský výrobce sportovních hodinek. Firma byla založena v roce 1888 ve městě Grenchen bratry Adolfem a Alfredem Kurth. Certina je v současnosti členem skupiny SWATCH.\n\nCertina byla založena v roce 1888, kdy se v Grenchenu objevily první továrny hnutí a dodávek pro hodinářský průmysl.\n\nNa počátku se Certina skládala ze tří zaměstnanců pracujících v dílně, která byla propojena s rodinným domem. Certina nezačala vyrábět kompletní hodinky a hodinky po dobu několika let, které pak udělali společně s jejich prací, která produkovala hnutí pro jiné společnosti. Do roku 1938 společnost expandovala a zaměstnávala 250 lidí.V témž roce také oslavila 50. výročí založení společnosti. V té době byla Certina již známá jako průkopník hodinářským průmyslem.\n\nCertina pokračovala v expanzi a roku 1955 společnost zaměstnávala 500 zaměstnanců, a mezi továrnou a kancelářemi vyráběla 1 000 hodinek denně. Certina zpracovala nový podnikatelský plán, který rozšířil své činnosti a byl v té době považován za nejmodernější a nejlépe vybavené hodináře na světě .Do roku 1972 zaměstnávala Certina 900 lidí a každý rok vyrobila 600 000 hodinek. Společnost se umístila jako první na většině významných veletrhů klenotnictví a získala ocenění \"International Diamonds Awards\" a \"Golden Rose\". Do této doby Certina produkovala 375 000 hodin denně a používála 53 000 rubínů.\n\nKoncept dvojité ochrany Certina byl poprvé zaveden v roce 1959. Tato ochrana znamenal pro hodinky několikanásobně větší odolnost než bylo běžné. Princip je ve speciálně uloženém strojeku uvnitř posíleného obalu. Díky tomu vydržely hodinky náraz ze 6 metrů oproti 1,8 - 2,2 metrům automatických hodinek té doby. Voděodolnost se zvýšila na 20 atmosfér.Certina hodinky měly například Švýcarští horolezci v roce 1960 při výstupu na Dhaulagiri (8 222 m n. M.), Kde testovali a následně vydržely změny tlaku.Při výrobě hodinek Certina se používají kvalitní materiály: 316L ocel, titan, PVD. Dále diamanty a safírové sklíčka odolné vůči poškrábání. Hodinky pohánějí švýcarské strojky ETA a automatické strojky.\n\nV roce 2000 (desetiletí) došlo k mnoha novým partnerstvím s motoristickými společnostmi včetně Colin McRae, Sete Gibernau a nakonec týmem Sauber Petronas Formule 1, který byl přejmenován na tým Sauber Formule One, v němž se Certina v současné době věnuje sponzorství.Certina byla časoměřičkou motocyklové Grand Prix v 90. letech.Certina sponzorovala mistrovství světa v rally v roce 2014.\n\nV roce 1906 byla poprvé použita značka Certina, přičemž Adolf a Alfred se rozhodli nazývat své hodinky \"Grana\", krátkou podobu \"Granatus\", latinského názvu pro Grenchen.\n\nV roce 1938 společnost přijala jméno \"Certina\", převzaté z latiny \"certus\", což znamená \"jisté\", \"jisté\", jako jejich exkluzivní ochrannou známku pro export a uvádění na trh svých vynikajících kvalitních hodinek Swiss Made.V roce 2014 Certina změnila své červené logo s novějším klasickým hlediskem. Nové logo používá symbol želvy, symbolizující ochranu proti vodě a nárazům. Změna barvy loga a značek byla proto, že se Certina chtěla přesunout do dražšího a kvalitnějšího segmentu. Rozlišuje to od společnosti Tissot, další značky ve skupině Swatch Group. Dopad změn ve značce byl integrací lepších a přesnějších pohybů jako je PreciDrive do nových verzí.\n"}
{"id": "1354588", "url": "https://cs.wikipedia.org/wiki?curid=1354588", "title": "Letty Aronson", "text": "Letty Aronson\n\nLetty Aronson, rodným jménem Ellen Letty Konigsberg, (* 1943 New York) je americká filmová producentka. Je mladší sestrou režiséra a scenáristy Woodyho Allena. Studovala na Brooklyn College a Newyorské univerzitě. Jejím manželem byl Sidney Aronson, s nímž žila od šedesátých let až do jeho smrti v roce 2002. Produkci se začala věnovat v devadesátých letech, zpočátku jako výkonná producentka, později jako producentka. Produkuje výhradně filmy svého bratra.\n\n"}
{"id": "1354599", "url": "https://cs.wikipedia.org/wiki?curid=1354599", "title": "Zobel", "text": "Zobel\n\nPříjmení Zobel nese více různých osobností:\n\n"}
{"id": "1354601", "url": "https://cs.wikipedia.org/wiki?curid=1354601", "title": "Přemožitelka", "text": "Přemožitelka\n\nSuay Samurai (; nebo Final Target) je thajský akční film z roku 2009. Režisérem filmu je Manop Udomdej. Hlavní role ve filmu ztvárnili Sophita Sriban, Kessarin Ektawatkul (Nui Ketsarin), Pete Thongchua a Jacqui A. Thananon (แจ๊กกี้ อภิธนานนท์).\n\n"}
{"id": "1354605", "url": "https://cs.wikipedia.org/wiki?curid=1354605", "title": "Freitag", "text": "Freitag\n\nPříjmení Freitag nese více různých osobností:\n\n"}
{"id": "1354606", "url": "https://cs.wikipedia.org/wiki?curid=1354606", "title": "2018 v loďstvech", "text": "2018 v loďstvech\n\nTento článek obsahuje významné události v oblasti loďstev v roce 2018.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1354607", "url": "https://cs.wikipedia.org/wiki?curid=1354607", "title": "Neumeister", "text": "Neumeister\n\nPříjmení Neumeister nese více různých osobností:\n\n"}
{"id": "1354608", "url": "https://cs.wikipedia.org/wiki?curid=1354608", "title": "Frick", "text": "Frick\n\nPříjmení Frick nese více různých osobností:\n\n"}
{"id": "1354609", "url": "https://cs.wikipedia.org/wiki?curid=1354609", "title": "Úřednická kolonie v Dejvicích", "text": "Úřednická kolonie v Dejvicích\n\nÚřednická kolonie v Dejvicích byl soubor téměř identických rondokubistických budov nacházejících se nedaleko Vítězného náměstí v prostoru mezi ulicemi Gymnazijní, Generála Píky a Evropská.\n\nKolonie byla postavena na začátku dvacátých let za účelem úsporně řešit bytovou krizi. Dodnes není jasné, kdo byl jejím architektem. Jednalo se typizované cihlové malobytové domky sdružené do řad nejčastěji po čtyřech. Bydleli v nich převážně úředníci, ale i umělci - například grafik Jaroslav Benda a několik let architekt Pavel Janák, než si postavil vlastní vilu na Babě. Kolonie ve své době nebyla příliš doceněna, její kvality byly objeveny funkcionalistickými architekty až ve třicátých letech a především pak na Mezinárodním kongresu bytové péče v roce 1935.\n\nDemolice kolonie začala v sedmdesátých letech, aby uvolnila místo výstavbě hotelu Diplomat a také Automatické telefonní ústředny. Dodnes se zachovaly dva objekty. Dům na obrázku výše, v kterém po rekonstrukci sídlí mateřská škola. Vzdělávacím účelům stejně jako v minulosti slouží i objekt Gymnasijní 1, kde sídlí škola Montessori. \n\n\n"}
{"id": "1354612", "url": "https://cs.wikipedia.org/wiki?curid=1354612", "title": "Ender", "text": "Ender\n\nPříjmení Ender nese více různých osobností:\n\n"}
{"id": "1354614", "url": "https://cs.wikipedia.org/wiki?curid=1354614", "title": "Schramm", "text": "Schramm\n\nPříjmení Schramm nese více různých osobností:\n\n"}
{"id": "1354615", "url": "https://cs.wikipedia.org/wiki?curid=1354615", "title": "Regionální muzeum Stará zahrada (Ustroň)", "text": "Regionální muzeum Stará zahrada (Ustroň)\n\nRegionální muzeum \"Stará zahrada\" (polsky:\"Muzeum Regionalne „Stara Zagroda”\") je soukromé muzeum v městě Ustroň v Polsku.\n\nDřevěný dům je zapsán v seznamu kulturních památek slezského vojvodství pod číslem A-381/80 z 25. května 1980. Je součástí Stezky dřevěné architektury v Slezském vojvodství.\n\nPrivátní etnografické muzeum Stará zahrada vzniklo v roce 1998. Dřevěný dům představují chalupy z roku 1768. K rekonstrukci bylo využito původních zárubní a dvou stropů. V západní části stojí dřevěná stodola. Etnografické muzeum venku i uvnitř budov představuje sbírkové předměty související s kulturou a denním životem původních obyvatel Těšínska.\n\nChalupa je roubené konstrukce. Střecha je sedlová krytá dřevěným šindelem. Stavba představuje charakteristické dřevěné domy Těšínska zvláště v horských oblastech, které byly stavěny z borovicového nebo z jedlového dřeva, měly charakteristické malé okénka.\n"}
{"id": "1354616", "url": "https://cs.wikipedia.org/wiki?curid=1354616", "title": "Greg Kurstin", "text": "Greg Kurstin\n\nGreg Kurstin (* 14. května 1969) je americký hudební producent, hudebník a autor písní. Od pěti let hrál na klavír, později rovněž na kytaru a baskytaru. Jeho spolužákem byl hudebník Dweezil Zappa. Do první skupiny přišel v jedenácti. V roce 1994 založil kapelu Geggy Tah. Ta brzy podepsala smlouvu s vydavatelstvím Luaka Bop, jehož vlastníkem byl hudebník David Byrne, a ještě toho roku vydala své první album. Později působil ve skupině The Bird and the Bee. Jako producent spolupracoval s mnoha zpěvačkami, mezi něž patří například Sky Ferreira, Lana Del Rey a Kylie Minogue. Několikrát byl nominován na cenu Grammy.\n\n"}
{"id": "1354617", "url": "https://cs.wikipedia.org/wiki?curid=1354617", "title": "Bubenečská vodárenská věž", "text": "Bubenečská vodárenská věž\n\nBubenečská vodárenská věž je zaniklá stavba v Praze-Bubenči, která stála na dvoře Základní školy v Korunovační ulici.\n\nRoku 1901 byl v Bubenči postaven městský vodovod, který získával pitnou vodu z vodního zdroje ve Struhách. Voda se čerpala ze studny pomocí čerpací stanice v domě čp. 200 v Bučkově ulici (Rooseveltova) a odtud ji vedlo potrubí do vodárenské věže a také do třinácti stojanů v ulicích Bubenče.\n\nVodárenská věž postavená ing. Karlem Kressem v Korunovační ulici měla zemní izolační zásyp a zakryta byla stanovou střechou s ochozem. Zděná, válcovitá, dvoupodlažní věž byla obložena lomovým kamenem, měla výšku 8,20 metru a v průměru 8,65 metru.\n\nOd roku 1914 sloužila pouze v případech poruchy nově zavedeného káranského vodovodu a v provozu byla ještě roku 1927. Na podzim roku 1959 byla věž zbourána a místo uvolněno pro potřeby školy. Materiál ze zbořeniště byl použit pro stavbu pavilonu v ulici Na Výšinách.\n\n\n"}
{"id": "1354618", "url": "https://cs.wikipedia.org/wiki?curid=1354618", "title": "Vinný vrch", "text": "Vinný vrch\n\nNázev Vinný vrch má více vrcholů kopců:\n\n\na chráněné území:\n"}
{"id": "1354619", "url": "https://cs.wikipedia.org/wiki?curid=1354619", "title": "Owner of a Lonely Heart", "text": "Owner of a Lonely Heart\n\n„Owner of a Lonely Heart“ je píseň anglické progresivní rockové skupiny Yes. Vydána byla 8. října roku 1983 jako první singl z její jedenácté desky \"90125\", jejíž vydání následovalo v listopadu toho roku. Singl se umístil na 28. příčce Britské singlové hitparády. V americké hitparádě časopisu \"Billboard\" (Mainstream Rock) se umístil na prvním místě. Autory písně jsou Trevor Rabin, Jon Anderson, Chris Squire a Trevor Horn, přičemž poslední jmenovaný rovněž produkoval její původní nahrávku. K písni byl rovněž natočen videoklip, jehož režisérem byl Storm Thorgerson.\n"}
{"id": "1354620", "url": "https://cs.wikipedia.org/wiki?curid=1354620", "title": "Felder", "text": "Felder\n\nPříjmení Felder nese více různých osobností:\n\n"}
{"id": "1354621", "url": "https://cs.wikipedia.org/wiki?curid=1354621", "title": "Porcelánka Karla Knolla v Rybářích", "text": "Porcelánka Karla Knolla v Rybářích\n\nPorcelánka Karla Knolla v městské části Rybáře města Karlovy Vary byla postavena v roce 1846 na základech dílny na výrobu kameninových rour a pozdější plavírně kaolínu sloužící porcelánkám v okolí Karlových Varů. Název firmy působící v prostorách porcelánky nesl jméno svého zakladatele Karla Knolla, který si nedaleko od porcelánky postavil také vilu.\n\nV porcelánce se vyráběly lázeňské pohárky, figurální a hotelový porcelán. Synové Karla Knolla rozšířili výrobu také o luxusní barevný porcelán. V dobách největšího rozkvětu pracovalo v porcelánce přibližně 300 zaměstnanců. V areálu porcelánky působí několik menších společností. K porcelánce patřil také Japonský pavilonek a vzorkovna porcelánu.\n\nJaponský pavilonek vznikl na území dnešního přírodního koupaliště Rolava za účelem přilákání pozornosti potenciálních zákazníků k produktům porcelánky. Pavilonek vznikl na jednom z ostrůvků Mlýnského rybníka. Tři věže stavby byly tvořeny porcelánovými deskami dekorovanými japonskými vzory, stěny stavby zdobily japonské malby. Součástí pavilonku byla kavárna. Okolí pavilonku sloužilo k relaxačním účelům. Od počátku války nebyl pavilonek udržován a začal chátrat. Stavba byla roku 1953 stržena.\n\nVzorkovna porcelánky Karla Knolla je kulturní památkou chráněnou od roku 1999. Objekt se nachází v bezprostřední blízkosti areálu Rolava. Objekt je ve zchátralém stavu, ačkoliv v minulosti prošel stavebními úpravami. Od roku 2000 byl majitelem zajištěn objekt proti zatékání a byly opraveny krovy se střechou. Záměrem byla přestavba objektu na kavárnu. Mezi lety 2014 a 2017 byly ale práci na rekonstrukci zastaveny kvůli vypořádání společného jmění manželů. V současné době je objekt k pronájmu nebo na prodej.\n"}
{"id": "1354627", "url": "https://cs.wikipedia.org/wiki?curid=1354627", "title": "Krall", "text": "Krall\n\nPříjmení Krall nese více různých osobností:\n\n"}
{"id": "1354629", "url": "https://cs.wikipedia.org/wiki?curid=1354629", "title": "Puchner", "text": "Puchner\n\nPříjmení Puchner nese více různých osobností:\n\n"}
{"id": "1354633", "url": "https://cs.wikipedia.org/wiki?curid=1354633", "title": "Weiland", "text": "Weiland\n\nPříjmení Weiland nese více různých osobností:\n\n"}
{"id": "1354635", "url": "https://cs.wikipedia.org/wiki?curid=1354635", "title": "Schrott", "text": "Schrott\n\nPříjmení Schrott nese více různých osobností:\n\n"}
{"id": "1354636", "url": "https://cs.wikipedia.org/wiki?curid=1354636", "title": "Scheer", "text": "Scheer\n\nScheer může být:\n\n"}
{"id": "1354639", "url": "https://cs.wikipedia.org/wiki?curid=1354639", "title": "Vergasillaunus", "text": "Vergasillaunus\n\nVergasillaunus ( \"Vercassivellaunus\" či \"Vercassivellaunos\" ( - po 52 př. n. l.) byl vůdcem galských Arvernů a bratranec galského vůdce Vercingetorika. V roce 52 př. n. l. vedl galské válečníky do Alesie, kde byl Vercingetorix s dalšími Galy obléhán římskými legiemi Julia Caesara. K Vergasillaunovi se přidali další vůdci vzbouřených galských kmenů Commius, Eporedorix, Viridomarus a Sedulos. Společně chtěli napadnout římská vojska z vnější strany obležení.\n\nDne 24. září 52. př. n. l., v rozhodující den bitvy u Alesie Vergasillaunus napadl Caesarovo obležení z vnější strany, paralelně s ním Vercingetorix zaútočil na vnitřní straně obležení. Oba se snažili prorazit obležení a spojit obě galské skupiny, aby římské legie porazili, ale římské obležení jejich náporu odolalo a Vercingetorix se vzdal. Vergasillaunus byl stejně jako Comminus podle Zápisků o válce galské Julia Caesara dostižen na útěku římskou kavalérii vedenou Titem Labienem a zajat. Jeho další osud je neznámý, ale nejspíš byl popraven stejně jako Vercingetorix při Caesarově triumfálním procesu v Římě 46 př. n. l.\n"}
{"id": "1354640", "url": "https://cs.wikipedia.org/wiki?curid=1354640", "title": "Feuerstein", "text": "Feuerstein\n\nPříjmení Feuerstein nese více různých osobností:\n\n"}
{"id": "1354641", "url": "https://cs.wikipedia.org/wiki?curid=1354641", "title": "Kaple svaté Anny (Mšeno nad Nisou)", "text": "Kaple svaté Anny (Mšeno nad Nisou)\n\nKaple svaté Anny je římskokatolická barokní kaple ve Mšeně nad Nisou. Patří do děkanství Jablonec nad Nisou. Je od 3. 5. 1958 chráněna jako kulturní památka České republiky. Je hodnotnou ukázkou drobné venkovské sakrální památky, která je zároveň dokladem lidové zbožnosti v barokním období.\n\nByla postavena pravděpodobně před mezi léty 1780-1782, nad vchodem je uveden letopočet 1782.\n\n"}
{"id": "1354643", "url": "https://cs.wikipedia.org/wiki?curid=1354643", "title": "Vivarini", "text": "Vivarini\n\nVivarini byla malířská dynastie pocházející ze sklářské rodiny na ostrově Murano, která pro Benátky a okolí vytvořila mnoho děl, což vedlo nakonec k vytvoření uměleckého stylu zvaného benátská škola. K předním představitelům této školy patřili Vittore Carpaccio a Jacopo Bellini.\n\nAntonio Vivarini (Antonio Murano) byl aktivní v letech 1440 - 1480. Byl italským malířem raně renesančního či pozdně gotického období, který pracoval převážně v Benátské republice. Je pravděpodobně nejstarší z umělecké rodiny Vivarini. Malířská rodinná dynastie zahrnovala i jeho mladšího bratra Bartolomea a syna Antonia Vivariniho Alvise Vivariniho. \n\nAntonio Vivarini (Antonio of Murano) byl pravděpodobně nejstarším umělcem rodiny Vivarini. Jeho učitelem byl italský malíř Andrea da Murano (aktivní mezi lety 1463 až 1502), ovlivněn byl dalším italským umělcem, malířem gotického stylu Gentile da Fabriano (1370 -1427). Nejstarší známý obraz A. Vivariniho je oltářní obraz v benátské akademii datovaný rokem 1440. Poslední obraz, datovaný rokem 1464 je v muzeu Laterán. Je ovšem možné, že Antonio byl naživu ještě v roce 1470. Spolupracoval s jistým \"Joannes de Alemania\", který byl (se značnými pochybnostmi) považován za bratra Giovanniho z Murana, ale žádná stopa tohoto malíře neexistuje po datu pozdějším než rok 1447. Po roce 1447 Antonio maloval buď sám, nebo ve spolupráci se svým mladším bratrem Bartolomeem. Jeho obrazy se vyznačují dobrou kresbou, jistou mírou měkkosti a vyváženými barevnými odstíny. Tři z jeho hlavních obrazů jsou \"The Virgin Enthroned with the Four Doctors of the Church\", \"The Coronation of the Virgin\" a \"SS Peter and Jerome\". Na prvních dvou obrazech pracoval společně s Giovannim d'Alemagna a jsou ve vlastnictví benátské Gallerie dell'Accademia. Giovannim d'Alemagna je někdy považován za Antoniova nevlastního bratra. Poslední zmínka o Giovannim d'Alemagna je z roku 1447. Třetí obraz vlastní National Gallery, Londýn. \n\nLuigi nebo Alvise Vivarini (1442/1453 – 1503/1505), byl italským předním malířem benátské školy. Stejně jako Bellini byl součástí dynastie malířů. Jeho otec byl Antonio Vivarini a jeho strýcem byl Bartolomeo Vivarini. Další strýc z matčiny strany byl umělec známý jako Giovanni d'Alemagna, který pracoval se svým švagrem Antoniem. Je možné, že se Alvis Vivarini učil u Jacopa de' Barbariho. Existoval názor, že kromě Luigiho, který byl posledním z této malířské dynastie, maloval také jiný Luigi, který byl nejstarší (tj. Antoniův otec), přičemž tento názor byl založen na existenci obrazu s datem 1414, podepsaném jeho jménem. Později se uvádí, že datum je falsum. Obrazy Alvise Vivariniho se pyšní mnoho benátských kostelů. Další díla Alvise Vivariniho jsou v Trevisu, Milánu a National Gallery v Londýně. Alvise vytvořil také některé pozoruhodné portréty.\n\nBartolomeo Vivarini (kolem roku 1432 – kolem roku 1499) maloval mezi lety 1450 a 1499. Techniku olejomalby se naučil od Antonella da Messina a údajně vytvořil v roce 1473 první olejomalbu v Benátkách. Dílo je v kostele Sv. Giovanni a Paola, jedná se velký oltář o devíti panelech, ukazující Augustina z Hippo a další svaté. Většina jeho prací, včetně jednoho v Národní galerii, je vytvořena technikou tempery. Jeho linie jsou ostré a jeho barvy vyvážené, postavy mají důstojný a oddaný výraz. Jelikož jako \"vivarino\" je v italštině označován pták \"Carduelis carduelis\" neboli stehlík obecný, který má na křídlech jasně žlutý pruh, Bartolomeo někdy používal zlatý hřbet jako podpis svých obrazů. Muzeum Getty, muzea umění Harvardské univerzity, Muzeum umění v Honolulu, Louvre, Muzeum výtvarného umění v Bostonu, Národní galerie umění (Washington DC), Národní galerie, Londýn, Muzeum umění New Orleans, Muzeum umění v Philadelphii, Pinacoteca Ambrosiana (Milán), Pinacoteca Nazionale di Bologna, Pinacoteca Provinciale di Bari, Rijksmuseum a Uffizi, ti všichni mají ve svých sbírkách obrazy Bartolomea Vivariniho.\n\n"}
{"id": "1354644", "url": "https://cs.wikipedia.org/wiki?curid=1354644", "title": "Svitavský náhon", "text": "Svitavský náhon\n\nSvitavský náhon je umělý vodní tok v Brně, tvořící vedlejší rameno řeky Svitavy a spojující tuto řeku se Svratkou. Vede přes čtvrtě Zábrdovice, Trnitá a Komárov.\n\nSoučasný Svitavský náhon je dlouhý přibližně 3,7 km. Začíná na jezu na Svitavě v Zábrdovicích a vede k ulici Cejl západním směrem, který se posléze mění na jihozápadní. Prochází několika průmyslovými areály dřívějších textilních továren, přes bývalý mlýn Radlas a kolem areálu současné brněnské teplárny, takže je ve třech úsecích zatrubněn. V katastru Trnité, na křižovatce ulic Vlhká a Skořepka, končí původní náhon o délce asi 1,3 km, který se zde vléval do Ponávky. V 90. letech 20. století však byla trasa této říčky změněna, takže prodloužený Svitavský náhon může dále využívat trasu původní Ponávky. Tok míří na jih, nejprve v podzemí, jižně od ulice Mlýnské však vede již trvale po povrchu. Poblíž Dornychu se do tehdejší Ponávky vléval již zaniklý Svratecký náhon. Na křížení se současným nákladním železničním průtahem končila Ponávka svým ústím do meandrujícího hlavního toku Svitavy. Při regulaci řeky v polovině 19. století se z hlavního roku stalo pouze vedlejší říční rameno, které bylo počátkem 20. století od své řeky odříznuto zasypáním části trasy. Současný Svitavský náhon tak od tohoto místa využívá původní trasu Svitavy, která po většinu 20. století byla naopak využívána Ponávkou. Náhon meandruje jižním směrem a kolem severního okraje zaniklého původního Komárova se stáčí západně a na okraji Komárova se vlévá do Svratky.\n\nSvitavský náhon byl pravděpodobně původně jedním z vedlejších ramen Svitavy, která v bažinaté rovině východně od historického Brna meandrovala. Tok byl ve 13. století upraven a využit jako mlýnský náhon k mlýnu na Radlase a k přivedení vody do tehdejšího raně středověkého města. Později, od konce 18. století, byl také využíván jako náhon pro tovární areály, převážně textilky, které byly východně od historického jádra města v této době stavěny.\n\nNáhon původně spojoval pouze Svitavu s Ponávkou. Tak tomu bylo až do roku 1993, kdy byla Ponávka přesměrována z Králova Pole novou štolou do Cacovického náhonu. Svitavský náhon tak převzal od ulice Vlhké směrem na jih trasu Ponávky, která navíc od počátku 20. století využívala v oblasti Komárova trasu původní neregulované Svitavy.\n\n"}
{"id": "1354646", "url": "https://cs.wikipedia.org/wiki?curid=1354646", "title": "Francisco Boza", "text": "Francisco Boza\n\nFrancisco Juan Boza Dibós (* 19. září 1964 Lima) je peruánský sportovní střelec. Startoval v letech 1980–2004 na sedmi olympijských hrách, na olympiádě 1984 získal pro Peru stříbrnou medaili v disciplíně trap a na olympiádě 1988 obsadil čtvrté místo. V roce 2015 vyhrál trap na Panamerických hrách v Torontu a zajistil si tak nominaci na svou osmou olympiádu v kariéře. Na olympijských hrách 2016 v Rio de Janeiro byl vlajkonošem peruánské výpravy, skončil v trapu na 28. místě.\n\nJe funkcionářem limského sportovního klubu Regatas, v letech 2011 až 2014 byl předsedou Peruánského sportovního institutu. V roce 2016 byl zatčen a obviněn z korupce a zneužívání pravomocí.\n\nTaké jeho mladší bratr Esteban Boza reprezentoval Peru ve střelbě na olympijských hrách.\n\n"}
{"id": "1354648", "url": "https://cs.wikipedia.org/wiki?curid=1354648", "title": "Stingl", "text": "Stingl\n\nPříjmení Stingl nese více různých osobností:\n\n"}
{"id": "1354649", "url": "https://cs.wikipedia.org/wiki?curid=1354649", "title": "Mistrovství Evropy v orientačním běhu 2014", "text": "Mistrovství Evropy v orientačním běhu 2014\n\nDesáté Mistrovství Evropy v orientačním běhu proběhlo ve Portugalsku s centrem v provincii Setúbal, cca 25 km od Lisabonu. Mistrovství Evropy v orientačním běhu se konalo od 10. dubna do 16. dubna 2014. Hlavními pořadateli byla Portugalská federace orientačního běhu (POF). Mistrovství proběhlo v blízkosti měst Sesimbara, Palmela a Águas de Moura.\n\nProgram Mistrovství Evropy byl zveřejněn v souladu s Pravidly IOF v Bulletinu číslo čtyři:\n\nÚplná medailová tabulka:\n"}
{"id": "1354651", "url": "https://cs.wikipedia.org/wiki?curid=1354651", "title": "Richard z Konisburgu", "text": "Richard z Konisburgu\n\nRichard z Konisburgu, 3. hrabě z Cambridge (20. července 1375 - 5. srpna 1415) byl druhý syn Edmunda z Langley, 1. vévody z Yorku a Isabelly Kastilské.\n\nByl to otec Richarda Plantageneta, 3. vévody z Yorku, a dědeček králů Edwarda IV. a Richarda III.\n\nRichard se narodil 20. července 1375  na zámku Conisbrough ,v Yorkshiru,byl druhý syn Edmunda z Langley, 1. vévody z Yorku, a jeho první manželky, Isabelly Kastilské .\n\nNa straně jeho otce, byl vnuk krále Edwarda III. a Filipy z Hainault ,a z matčiny strany, vnuk Petra krutého, krále Kastilie a León a jeho milenky Maríe de Padilla. Jeho kmotr byl král Richard II. .Richard byl o dva roky mladší než jeho bratr, Edward.\n\nKupodivu, Richard neobdržel žádné země od svého otce a nebyl zmíněn ani ve vůli svého otce, ani vůli svého bratra.\n\nV roce 1408 si Richard vzal Annu Mortimerovou, nejstarší ze čtyř dětí Rogere Mortimera, 4. hrabě z Marchu, a Eleanory Holandské .\n\nZ tohoto manželství měli 2 syny a 1 dceru:\n"}
{"id": "1354654", "url": "https://cs.wikipedia.org/wiki?curid=1354654", "title": "Buder", "text": "Buder\n\nPříjmení Buder nese více různých osobností:\n\n"}
{"id": "1354655", "url": "https://cs.wikipedia.org/wiki?curid=1354655", "title": "Avannaata", "text": "Avannaata\n\nAvannaata (, zastarale Avánâta) je kraj v Grónsku. Vznikl 1. ledna 2018 zánikem kraje Qaasuitsup a jeho rozdělením na kraje Avannaata a Qeqertalik. Tento kraj zahrnuje území bývalých obcí Ilulissat, Qaanaaq, Pituffik, Upernavik a Uummannaq a území bývalých krajů Kitaa a Avannaa. Hlavním městem je Ilulissat, další města jsou Uummannaq, Upernavik a Qaanaaq. Kraj má rozlohu asi 552 700 km a celkem 10 785 obyvatel.\n\n"}
{"id": "1354657", "url": "https://cs.wikipedia.org/wiki?curid=1354657", "title": "Typhlodromus pyri", "text": "Typhlodromus pyri\n\nTyphlodromus pyri je dravý roztoč čeledi Phytoseiidae, jež spadá do podřádu čmelíkovci (Mesostigmata). Je žlutě zbarvený a asi 0,6 mm velký. Tento druh roztoče žije čtvrt roku. Vyskytuje se hlavně v palearktické oblasti; dostal se ale již, pravděpodobně spolu se zemědělskými produkty, též do Severní Ameriky, na Nový Zéland a do Austrálie. Lze jej nalézt na řadě druhů keřů a stromů a také na některých bylinách. \"T. pyri\" je považován za jednoho z nejefektivnějších bioregulátorů škodlivých fytofágních roztočů v ovocných sadech a vinicích.\n\n\"T. pyri\" je typovým druhem rodu \"Typhlodromus\". V rámci tohoto rodu je dnes řazen do skupiny druhů, která byla pojmenována podle jeho druhového jména a která zahrnuje roztoče, jejichž charakteristickým znakem je přítomnost štětin S2 a S4 a absence štětiny S5 na opisthoscutu. Ve starší literatuře bylo v souvislosti s \"T. pyri\" často uváděno jméno \"Typhlodromus tiliae\" Oudemans jako mladší synonymum \"T. pyri\". Poslední taxonomickou revizí však byly zjištěny významné morfologické rozdíly u typového materiálu a proto byl \"T. tiliae\" znovu definován jako samostatný druh.\n\n\"T. pyri\" má stejně jako ostatní roztoči čeledi Phytoseiidae čtyři vývojová stádia: oválné vajíčko, šestinohá larva a dvě osminohá stádia – protonymfa a deutonymfa. Přeměna z larválního stádia do protonymfy a rovněž do dalších stádií včetně dospělce probíhá svlékáním kutikuly (po svlékání zůstává tzv. svlečka). Rychlost vývoje závisí na teplotě prostředí. Při teplotě 18 °C trvá vývoj od vajíčka do dospělé samice 20 dní, u samce je o přibližně dva dny kratší.\n\nRozmnožování probíhá pohlavní cestou zvanou pseudoarrhenotokie. Při páření samec předá samici pomocí speciálního orgánu na chelicerách, tzv. spermatoforu. Plodnost \"T. pyri\" je oproti jiným druhům Phytoseiidae poměrně nízká, většinou klade jen jedno vajíčko za den.\n\nTento druh dravého roztoče se živí různými druhy fytofágních roztočů, např. sviluškami, vlnovníky a hálčivci, v případě jejich nedostatku i pylem různých druhů rostlin a spórami hub, např. padlí. U tohoto druhu bylo pozorováno i poškození rostlin.\nVe srovnání s jinými druhy čeledi Phytoseiidae vykazuje vyšší rezistenci vůči účinným látkám některých pesticidům. Předpokládá se, že potenciál k vývoji rezistence je dán vyšším obsahem detoxikačních enzymů. Byla např. zjištěna pozitivní korelace mezi citlivostí k organofosfátu azinphos-ethyl a specifickou aktivitou glutation-S-transferázy. V České republice se úspěšně využívají rezistentní kmeny v integrované ochraně vinic a ovocných sadů. Jakmile se na jaře oteplí, roztoči osídlují tyto stromy či keře. Tento způsob rezistence je naprosto ekologický.\n"}
{"id": "1354658", "url": "https://cs.wikipedia.org/wiki?curid=1354658", "title": "Lanz", "text": "Lanz\n\nLanz může být:\n\n\n\n"}
{"id": "1354661", "url": "https://cs.wikipedia.org/wiki?curid=1354661", "title": "Owens", "text": "Owens\n\nPříjmení Owens nese více různých osobností:\n\n"}
{"id": "1354665", "url": "https://cs.wikipedia.org/wiki?curid=1354665", "title": "Morales", "text": "Morales\n\nPříjmení Morales nese více různých osobností:\n\n"}
{"id": "1354666", "url": "https://cs.wikipedia.org/wiki?curid=1354666", "title": "Giovanni d'Alemagna", "text": "Giovanni d'Alemagna\n\nGiovanni d'Alemagna (ca. 1411 – 1450) byl německý malíř pracující v Itálii. Spolupracoval se svým švagrem Antoniem Vivarinim na zakázkách v Benátkách a Padově. I když je mnohdy obtížné rozlišit práce obou umělců, Giovanni je spojován s obrazem sv. Jeronýma (1444), který nese podpis „Johannes“. Tento obraz naznačuje, že Giovanniho dílo bylo obecně plošší a zdobnější než přirozenější styl Antonia. Giovanni d'Alemagna a Antonio Vivarini provozovali mimořádně dobře prosperující obchod v Benátkách, který se specializoval na oltářní obrazy a zadávali zakázky na bohatě zobené gotické rámy. V roce 1446 Giovanni a Antonio podepsali a datovali triptych představující \"Madonu s dítětem a svatými\" na zdi za důstojnickou lavičkou nedávno rozšířené zasedací místnosti \"Scuola della Carità\" (nyní součást Gallerie dell'Accademia). Obraz vypadá jako oltář, ale záměrem bylo podněcovat k dobrému rozhodování. Tento monumentální obraz ukazuje čtyři svaté (sv. Řehoř a Jeroným vlevo, Ambrož a Augustin vpravo) shromážděné kolem postavy Madony s dítětem umístěné ve středu obrazu. Architektura nebeského dvora je oživena růžovým a šedým mramorem v konrastu s temnými barvami v pozadí, postavy mají přepychová roucha, rostliny jsou zobrazeny s láskyplnou péčí. V roce 1448 začal s Vivarinim a Andrea Mantegnou pracovat na dekoracích kaple Ovetari v Padově, ale zemřel brzy po započetí prací.\n"}
{"id": "1354670", "url": "https://cs.wikipedia.org/wiki?curid=1354670", "title": "Matthews", "text": "Matthews\n\nPříjmení Matthews nese více různých osobností:\n\n"}
{"id": "1354671", "url": "https://cs.wikipedia.org/wiki?curid=1354671", "title": "Heather Graham", "text": "Heather Graham\n\nHeather Graham (* 29. ledna 1970 Milwaukee) je americká herečka. Jejím otcem byl agent FBI. Dva roky studovala angličtinu na Kalifornské univerzitě v Los Angeles. Jejím filmovým debutem byl snímek \"Paní Soffelová\" (1984), kde měla malou roli (neuvedenou v titulcích). Později hrála v řadě dalších filmů, včetně snímků \"Ulice New Yorku\" (2001), \"Pařba ve Vegas\" (2009) a \"Začít nanovo\" (2014). V roce 2014 hrála roli Julie v devíti epizodách seriálu \"Californication\". V roce 2011 vystupovala ve videoklipu k písni „The Day“ od Mobyho.\n\n"}
{"id": "1354674", "url": "https://cs.wikipedia.org/wiki?curid=1354674", "title": "Groupie", "text": "Groupie\n\nGroupie je ironické označení pro mladou ženu, která se pohybuje v prostředí rockových koncertů, přičemž se spíše než o hudbu samotnou zajímá o navazování intimních vztahů s celebritami. Výraz je odvozen od anglického výrazu pro hudební skupinu „group“ a používá se od roku 1965, v českém prostředí se ujal také termín „muzikantské Lidušky“, odvozený od stejnojmenné povídky Vítězslava Hálka, který použil František Ringo Čech v knize \"Z mého života\" (1983).\n\nParty groupies vyrážely na turné oblíbených skupin, vyvolávaly hysterické scény a snažily se proniknout do zákulisí. Většina z nich posloužila hudebníkům k jednorázovému sexu, některé však s nimi navázaly dlouhodobější vztah a jako takzvané „road wives“ (cestovní manželky) poskytovaly svým partnerům na cestách různé praktické služby, aby se mohli soustředit na hraní; tyto vztahy občas skončily i manželstvím. Odeznění sexuální revoluce a rozšíření nemoci AIDS v osmdesátých letech vedlo k úpadku groupies.\n\nMediálně známými groupies byly Pamela Des Barres (autorka vzpomínkové knihy \"I'm with the Band: Confessions of a Groupie\"), Connie Hamzy, Lori Maddox, Sable Starr nebo Nancy Spungen. Frank Zappa zapojil groupies do své tvorby, když z nich sestavil hudební skupinu The GTOs (zkratka slov „Girls Together Outrageously“ – „Dívky nemravně pohromadě“). Jako zpěvačka se prosadila také Bebe Buell, matka Liv Tyler. Fenoménem groupies se zabývá řada filmů (\"Hraje skupina Spinal Tap\", \"Rockerky\", \"Na pokraji slávy\" nebo \"Povinně nezadaný\") nebo písní, např. „Apple Scruffs“ George Harrisona, „Groupie“ Delaney & Bonnie a „Star Star“ od Rolling Stones.\n\n"}
{"id": "1354676", "url": "https://cs.wikipedia.org/wiki?curid=1354676", "title": "Mistrovství světa v orientačním běhu 2020", "text": "Mistrovství světa v orientačním běhu 2020\n\n37. Mistrovství světa v orientačním běhu proběhne ve dnech 7.–11. července 2020 již po třetí v Dánsku; hlavním centrem se stane okolí měst Kolding, Vejle a Fredericie. O pořadatelství rozhodla Rada IOF v roce 2015.\n\n"}
{"id": "1354678", "url": "https://cs.wikipedia.org/wiki?curid=1354678", "title": "Qeqertalik", "text": "Qeqertalik\n\nQeqertalik (, doslova znamená \"místo, kde jsou ostrovy\") je kraj v Grónsku. Vznikl 1. ledna 2018 zánikem kraje Qaasuitsup a jeho rozdělením na kraje Avannaata a Qeqertalik. Tento kraj zahrnuje území bývalých obcí Aasiaat, Kangaatsiaq, Qasigiannguit, Qeqertarsuaq a Vaigat a území bývalého kraje Kitaa. Hlavním městem je Aasiaat, další města jsou Qasigiannguit, Qeqertarsuaq a Kangaatsiaq. Kraj má rozlohu asi 62 400 km, což jej činí po Kujallequ druhým nejmenším krajem v Grónsku, a celkem 6 473 obyvatel.\n\n"}
{"id": "1354680", "url": "https://cs.wikipedia.org/wiki?curid=1354680", "title": "Seznam španělských vládců a představitelů", "text": "Seznam španělských vládců a představitelů\n\nToto je seznam hlav států (králů, hrabat, caudillov, prezidentů a podobně) na území Španělska od 5. století.\n\nGermánský kmen Vandalů vtrhl roku 409 do Hispánie (oblast Římské říše), a dočasně se tam usídlil, ale již roku 429 se přesunuli do severní Afriky:\n\n\"Viz: Seznam svébskych králů v Galicii.\"\n\nRoku 410 Hermerich podepsal s Římem foedus, kterým bylo Svébům dovoleno usadit se na Pyrenejském poloostrově. Roku 585 Svéby dobyli sousední Vizigóti.\n\n\"Viz: Seznam vizigótských králů od roku 410.\"\n\nVlastní rozšíření Vizigótů do Hispánie z Galie začalo v druhé polovině 5. století pod vedením Euricha a za dvacet let převzali téměř celý Pyrenejský poloostrov (až na severozápad, kde byla tehdejší Svébska říše).\n\nPo roce 507 se ale museli z Galie stáhnout pouze na území vlatní Hispánie. V 40. a 50. letech 6. století ovládla jihovýchodní pobřeží Hispánie Byzantské říše (554). V druhé polovině 6. století se Vizigótům podařilo dobýt Svébskou říši a nas počátku 7. století také byzantské enklávy na pobřeží Hispánie, tím ovládli celý poloostrov, včetně dnešního Portugalska.\n\nRoku 711 vizigótská říše zanikla v důsledku arabských útoků z jihu. Pouze na samém severu Španělska, v pozdější Asturii, se udržela izolovaná území s vizigótskou šlechtou v čele, tyto se staly zárodky budoucích křesťanských království ve středověku.\n\"Viz:Seznam panovníků Byzantské říše od roku 554 \"\n\nOd roku 554 do počátku 7. století (na ostrovech a později) dominuje pobřežním oblastem na jihu Byzantská říše.\n\n\"Viz:Seznam vládců Al-Andalusa\"\n\nAl-Andalusa je označení muslimského území na Pyrenejském poloostrově v letech 711 – 1492 (zejména od 756 Córdobský emirát, později Córdobský kalifát). 1492 byli muslimové ze Španělska definitivně vytlačeni (konec tzv. reconquisty).\n\n\"Viz: Seznam králů Asturie\"\n\nAsturske království (v podstatě prazáklad dnešního Španělska) vzniklo, když se Vizigótu Pelayovi podařilo v letech 718-722 dobýt malé území v dnešních asturských horách zpět od muslimů. Tato oblast jak se postupně rozrůstala, v 10. století (po dočasném rozdělení) dala vzniknout Leónskému království. Asturští králové se považují za nástupce vizigótských králů v Hispánii.\n\n\"Viz: Seznam králové Leónu\"\n\nLeónske království vznbiklo rozdělením Asturie mezi tři syny Alfonsa III. (866-910). Garcia obdržel León, Ordoño II. Galicii a Fruela II. Asturii.\n\n\"Viz: Seznam králů Galicie\"\n\nV Galicii chvíli vládli formální králové \"samostatné\" Galicie, která však \"de facto\" patří pod Leónske království, jehož se později také stala součástí. Pokusy o obnovu samostatnosti se sice později objevily, ale nebyly úspěšné.\n\n\"Viz: Seznam vládců Kastílie\"\n\nKastilské hrabství vzniklo v 9. století jako vazalský útvar Leónskeho království, od kterého získalo nezávislost roku 930.\n\n\"Viz Seznam králů Navarry\"\n\nPamplonské (od 11. století jako Navarrské) království bylo založeno někdy kolem roku 824. Roku 1512 byla jižní část Navarrského království připojena ke Španělsku, zatímco část severní přežila až do roku 1620, kdy byla připojena k Francii.\n\n\"Viz: Seznam vládců Aragonu\"\n\nNa území dnešní Aragonie bylo založeno na počátku 9. století v rámci reconquisty Aragonské hrabství, které bylo součástí francké Hispánské marky. V letech 925 až 1035 byl součástí Navarrského království, od roku 1035 samostatné království. Roku 1162 bylo k němu připojeno Katalánsko (přesněji řečeno Barcelonské hrabství), a od té doby lze používat pojem Země aragonské koruny. To obsahovalo samotné Aragonske království (vlastní Aragonu) a přidružené okolní země. Od roku 1516, nástupem Karla I. po Ferdinandovi Aragonském (1506-1516), bylo království oficiálně spojeno s Kastíli a toto datum je obecně bráno jako vznik Španělska.\n\n\"Viz: Seznam barcelonských hrabat\"\n\nKatalánsko bylo založeno na počátku 9. století v rámci \"reconquisty\" jako Barcelonské hrabství, součást francké Hispánské marky. Od roku 985 se stalo samostatným hrabstvím, od roku 1162 část Aragonie.\n\n\"Viz: Seznam králů z Valencie\"\n\nValencijské království vzniklo v rámci Aragonského království v roce 1238. Formálně zaniklo v roce 1700.\n\n\"Viz: Seznam králů Mallorky\"\n\nMalorské království (na Baleárských ostrovech) vzniklo v rámci Aragonského království v roce 1231. Formálně zaniklo kolem roku 1404.\n"}
{"id": "1354681", "url": "https://cs.wikipedia.org/wiki?curid=1354681", "title": "Richard Pryor", "text": "Richard Pryor\n\nRichard Pryor (1. prosince 1940 – 10. prosince 2005) byl americký komik a herec. V letech 1958 až 1960 sloužil v americké armádě. V roce 1963 se usadil v New Yorku a začal vystupovat po místních klubech. Brzy se začal objevovat v různých televizních pořadech. Rovněž vydal řadu audiozáznamů ze svých vystoupení, první z nich vyšel na eponymním albu v roce 1968. V roce 1974 strávil kvůli daňovým únikům deset dnů ve vězení. Hrál například ve filmech \"Ve městě v sobotu večer\" (1974), \"Modré límečky\" (1978) a \"Lost Highway\" (1997). Zemřel po utrpění infarktu ve věku 65 let.\n"}
{"id": "1354684", "url": "https://cs.wikipedia.org/wiki?curid=1354684", "title": "Bournův mýtus", "text": "Bournův mýtus\n\nBournův mýtus (v anglickém originále The Bourne Supremacy) je americko-německý akční film z roku 2004, který natočil režisér Paul Greengrass. Scénář k němu napsal Tony Gilroy podle stejnojmenné knihy od Roberta Ludluma. Po snímku \"Agent bez minulosti\" jde o druhý film ze série filmů s Jasonem Bournem. Jeho roli ve filmu opět ztvárnil Matt Damon a v dalších rolích se v něm představili například Franka Potente, Karl Urban a Karel Roden.\n\nStejně jako v případě předchozího filmu zazněla během závěrečných titulků píseň „Extreme Ways“ od Mobyho. Autorem originální hudby k filmu je John Powell.\n\n"}
{"id": "1354689", "url": "https://cs.wikipedia.org/wiki?curid=1354689", "title": "Franz Wende", "text": "Franz Wende\n\nFranz Wende uváděný i česky jako František Wende (3. června 1904, Svoboda nad Úpou – 1968) byl československý lyžař, skokan, sdruženář a běžec.\n\nNa I. ZOH v Chamonix 1924 skončil ve skocích na lyžích na 10. místě. Na II. ZOH ve Svatém Mořici 1928 v běhu na lyžích na 18 km závod nedokončil a v severské kombinaci také závod nedokončil. Na mistrovství světa 1925 v Janských Lázních skončil v severské kombinaci na 4. místě a ve skocích na lyžích na 3. místě. Na mistrovství světa 1927 v Cortina d'Ampezzo skončil v severské kombinaci na 3. místě.\n\n"}
{"id": "1354691", "url": "https://cs.wikipedia.org/wiki?curid=1354691", "title": "Daniela Ceccarelliová", "text": "Daniela Ceccarelliová\n\nDaniela Ceccarelliová (* 25. září 1975) je bývalá italská lyžařka–sjezdařka. Ve světovém poháru startovala od konce sezony 1995/96. Specializovala se na klouzavé disciplíny super-g a sjezd. Na mistrovství světa startovala poprvé v roce 1999. Na předních pozicích se se ukazovala od sezony 2000/2001. V sezoně 2001/2002 poprvé vystoupila ve světovém poháru na stupně vítězů. V prosinci 2001 skončila druhá v disciplíně super-g ve Svatem Mořici a před olympijskými hrami v Salt Lake City potvrdila formu třetím místem ve sjezdu v Cortině d'Ampezzo. Na olympijských hrách obsadila na úvod ve sjezdu 20. místo a v kombinaci skončila patnáctá. 17. února stála na startu super-g s číslem 9. Po životní jízdě se v cíli ujala vedení, které následně o pět setin udržela po jízdě Chorvatky Janici Kostelićové a získala zlatou olympijskou medaili. V dalším olympijském období se ve světovém poháru v klouzavých disciplínách pravidelně umisťovala do desátého místa. Před domácími olympijskými hrami Turíně v roce 2006 se vdala a olympijských hrách obsadila v super-g až 31. místo. V listopadu 2006 se jí narodila dcera Lara. Sportovní kariéru ukončila v roce 2010.\n"}
{"id": "1354696", "url": "https://cs.wikipedia.org/wiki?curid=1354696", "title": "Goahti", "text": "Goahti\n\nGoahti (též \"gábma,\" \"gåhte,\" \"gåhtie\" a \"gåetie,\" norský \"gamme,\" finsky \"kota\", švédsky \"kata\") je sámská chýše nebo stan tří typů krytý: textilie, rašeliníkem nebo dřevem. Goahti pokryté tkaninou vypadají velmi podobně jako sámské lavvu, ale často je jejich konstrukce o něco větší. Ve své stanové verzi se goahti také nazývá lavvu se \"zakřivenými tyčemi\" nebo \"chlebové\" lavvu, protože má prodloužený tvar, zatímco lavvu má kruhový tvar.\n\nVnitřní konstrukce tyčí je takto: 1) čtyři tyče zakřivené na jednom konci (2,4–3,7 m dlouhé), 2) jedna rovná vodorovná středová tyč (1,5–2,5 m dlouhá) a 3) přibližně tucet přímých stěnových tyčí (3–4,5 m dlouhých). Všechny velikosti tyčí se mohou značně lišit.\n\nČtyři zakřivené tyče jsou ohnuty přibližně na úhel 130°. Dvě z těchto těchto tyčí mají na jednom konci vrtané díry, přičemž tyto konce jsou spojeny dlouhou vodorovnou středovou tyčí, která je vložen do zmíněných tyčí. Ostatní dvě zakřivené tyče jsou také spojeny na druhém konci dlouhé tyče. Když je tato struktura vztyčena, vytvoří se čtyřnohý podstavec s dlouhou tyčí nahoře a ve středu konstrukce. U čtyřnohé konstrukce, která je asi 1,5 až 2,5 metrů vysoko, se proti kostře položí přibližně deset nebo dvanáct rovných \"stěnových sloupků\". Plachta na goahti, dnes obvykle vyrobená z plátna, je položena na kostře a je dole přivázána. Na goahti může být i více vrstev, které kryji konstrukci.\n\nRozdíl mezi goahti a lavvu je vidět při pohledu na vrchol kostry. Lavvu bude mít tyče spojující se, goahti bude mít tyče oddělené a nebudou u sebe.\n\nDrnová verze goahti má plátno nahrazené dřevem položeným na kostře pokryté březovou kůrou a pak rašelinou, aby byla zajištěna trvanlivost konstrukce.\n\nTradičně Sámové převáželi celou demontovanou konstrukci s tím, že své domestikované soby používali jako nákladní zvířata pro přepravu nebo tažení tyčí při následování stád sobů. Dnes kvůli nepříjemné velikosti zakřivených tyčí Sámové tuto konstrukci používají méně často jako přepravitelný přístřešek. Aby Sámové dodržovali své kulturní tradice, častěji používají lavvu pro své kempingové stavby.\n\nV pobřežních oblastech více usedlí pobřežní Sámové až do druhé světové války používali rašelinové goahti jako kombinovanou stavbu zároveň pro lidi a pro hospodářská zvířata.\n\n\n"}
{"id": "1354698", "url": "https://cs.wikipedia.org/wiki?curid=1354698", "title": "Ramirez", "text": "Ramirez\n\nPříjmení Ramirez nese více různých osobností:\n\n"}
{"id": "1354699", "url": "https://cs.wikipedia.org/wiki?curid=1354699", "title": "Paul Teutul Sr.", "text": "Paul Teutul Sr.\n\nPaul John Teutul Sr. (* 1. květen 1949 Yonkers, New York) je zakladatel Orange County Choppers (OCC), společnosti zabývající se zakázkovou výrobou motocyklů (zejména chopperů). Vystupuje ve své vlastní show s názvem \"Americký chopper\", kterou vysílá společnost Discovery Channel.\n\nPaul Teutul se narodil v Yonkers, ve státě New York, vyrůstal v Pearl River ve státě New York. Během Vietnamské války byl příslušníkem obchodního námořnictva. Tetul je podruhé ženatý, v roce 2007 se rozvedl se svou ženou Paulou a oženil se současnou manželkou Beth Dillon. Z prvního manželství má čtyři děti – Paula, Michaela, Daniela a dceru Cristine.\n\nTeutul původně řídil rodinný podnik \"Orange County Ironworks\", který sám před lety založil. Po odchodu z \"Orange County Ironworks\", které v současnosti vlastní a spravuje syn Daniel, v roce 1999 založil společně se svým synem Paulem společnost Orange County Choppers, výrobní společnost na zakázkovou výrobu motocyklů (chopperů) podle požadavků klientů. Společnost OCC se brzy stala velmi úspěšnou.\n\nÚspěch OCC zaujal televizní tvůrce a v roce 2003 začala společnost Discovery Channel s vysíláním tematické show s názvem \"Americký chopper\", kde diváci mohou \"na vlastní oči\" vidět konstrukce motocyklů originálních designů.\n\nOdlišný pohled Paula Teutula Sr. a Paula Teutula Jr., stejně jako povahové rysy obou, často vedly k neshodám a hádkám. Výsledkem byl v roce 2009 odchod Paula Jr. z Orange County Choppers. Později založil vlastní společnost s názvem \"Paul Jr. Designs\".\n\n"}
{"id": "1354700", "url": "https://cs.wikipedia.org/wiki?curid=1354700", "title": "Gyula Molnár (politik)", "text": "Gyula Molnár (politik)\n\nGyula Molnár (* 17. srpen 1961, Budapest) je maďarský levicový politik, od června 2016 předseda Maďarské socialistické strany (MSZP), v letech 1994 až 2010 poslanec maďarského parlamentu, v období 2002 až 2010 starosta XI. obvodu v Budapešti.\n\nNarodil se roku 1961 do rodiny vojenského důstojníka Gyuly Molnára a obchodní zastupkyně Erzsébet Horváth v Budapešti v tehdejší Maďarské lidové republice. Odmaturoval na střední odborné škole Than Károly Vegyipari Szakközépiskola, a poté rok pracoval jako technik. Univerzitní studia dokončil roku 1986 v Moskvě v oboru inženírství textilní chemie. Poté pracoval v Maďarsku u Magyar Selyemipar Vállalat, později se stal ředitelem společnosti Tricolnvest Kft. V roce 1989 se oženil s právničkou Rózsa Bóta, se kterou má syna Gergelye (* 1990). Se druhou manželkou má syna Gábora Milána (* 2016). Hovoří anglicky, maďarsky a rusky.\n\nV říjnu 2013 byl odsouzen na 8 měsíců za zneužití veřejné funkce při privatizaci pozemků u zátoky Lágymányos v Budapešti. V květnu 2014 byl Kúrií vydán druhý rozsudek, ve kterém byl zproštěn obvinění.\n\nPolitickou dráhu započal u Svazu maďarské komunistické mládeže (KISZ), kde byl sekretářem výboru ve III. obvodu hlavního města. Po změně systému v roce 1989/1990 vstoupil do postkomunistické Maďarské socialistické strany. V letech 1998 až 2000 byl místopředsedou strany, v období 2004 až 2007 byl předsedou strany v Budapešti. V červnu 2016 byl zvolen předsedou strany.\n\n\n\n"}
{"id": "1354701", "url": "https://cs.wikipedia.org/wiki?curid=1354701", "title": "Hertvík Jarník", "text": "Hertvík Jarník\n\nHertvík Jarník (12. prosince 1877, Vídeň – 9. prosince 1938, Brno) byl český jazykovědec, zaměřením romanista a překladatel, působící na Masarykově univerzitě v Brně. V letech 1930–1931 vykonával úřad děkana Filozofické fakulty MU.\n\nHertvík Jarník se narodil ve Vídni, a to jako syn českého vysokoškolského učitele, jazykovědce a jednoho vůbec z prvních zakladatelů české romanistiky prof. Jana Urbana Jarníka (1848–1923) a jeho ženy Jindřišky. Jeho o 20 let mladším bratrem byl pak český matematik a také vysokoškolský učitel prof. RNDr. Vojtěch Jarník, DrSc. (1897–1970).\n\nHertvík Jarník platí za zakladatele románského semináře na FF MU v Brně, mezi jeho někdejší posluchače se řadí např. jazykovědec a literární vědec prof. PhDr. Pavel Trost, DrSc.\n\nV letech 1919–1923 zastával Hertvík Jarník funkci ředitele Zemské knihovny moravské v Brně (současné Moravské zemské knihovny; MZK). Byl také členem zájmové Československé společnosti knihovědné, jejíž setkání se nejčastěji odehrávaly na půdě Filozofické fakulty Univerzity Karlovy v Praze.\n\nUniv. prof. Hertvík Jarník zemřel v Brně v prosinci roku 1938, smuteční rozloučení se zesnulým se dle zprávy tehdejšího československého deníku, Národní politika, konalo nejdříve v aule brněnské filozofické fakulty, až teprve posléze byl převezen k obřadu do krematoria.\n\nDle Souborného katalogu Národní knihovny České republiky je univ. prof. Hertvík Jarník (spolu-)autorem následujících literárních děl, či příspěvků:\n\n"}
{"id": "1354702", "url": "https://cs.wikipedia.org/wiki?curid=1354702", "title": "Bennett", "text": "Bennett\n\nPříjmení Bennett nese více různých osobností:\n\n"}
{"id": "1354703", "url": "https://cs.wikipedia.org/wiki?curid=1354703", "title": "Boris Orlov", "text": "Boris Orlov\n\nBoris Nikolajevič Orlov, rusky Борис Николаевич Орлов (1935–2012) byl ruský biolog, vysokoškolský pedagog, doktor věd, profesor, akademik Evropské akademie přírodních věd. \n\nRoku 1960 zakončil biologickou fakultu NNGU. V roce 1972 obhájil dizertační práci a získal doktorát v oboru biologie (DrSc.). Roku 1974 se stal profesorem na Nižněnovgorodské státní univerzitě N. I. Lobačevského (NNGU), v letech 1968-1971 děkan Biologické fakulty. V letech 1974—1989 byl vedoucím katedry fyziologie a biochemie člověka a živočichů NNGU. Roku 1985 vydal knihu \"Zootoxikologie\".\n\n"}
{"id": "1354704", "url": "https://cs.wikipedia.org/wiki?curid=1354704", "title": "Velká hra (film)", "text": "Velká hra (film)\n\nVelká hra (v anglickém originále Molly's Game) je americký dramatický film z roku 2017. Režie a scénáře se ujal Aaron Sorkin. Snímek je inspirovaný stejnojmenným memoárem Molly Bloom. Hlavní role hrají Jessica Chastain, Idris Elba, Kevin Costner, Michael Cera, Brian d'Arcy James, Chris O'Dowd, Bill Camp, Graham Greene, Claire Rankin, Joe Keery a Jeremy Strong.\n\nNatáčení filmu bylo zahájeno v listopadu roku 2016 v Torontu v Kanadě. Celosvětovou premiéru měl na Mezinárodním filmovém festivalu v Torontu a limitovaně byl vydán ve Spojených státech amerických dne 25. prosince 2017, rozšířen byl dne 5. ledna 2018. V České republice měl premiéru dne 4. ledna 2018. Film získal pozitivní recenze od kritiků a to především scénář Aarona Sorkina a práce Idrise Elby a Jessicy Chastain.\n\nDne 12. listopadu 2014 Mark Gordon z produkční společnosti The Mark Godron Company zakoupil práva na filmovou adaptaci knihy \"Molly's Game\" od Molly Bloom. Aaron Sorkin byl najat na přepsání memoáru do scénáře. Dne 7. ledna 2016 bylo oznámeno, že Sorkin se také poprvé ujme režie.\n\nV únoru roku 2016 byla hlavní role nabídnuta herečce Jessice Chastain. V květnu roku 2016 se k obsazení připojil Idris Elba. V září se připojil Michael Cera, v říjnu Kevin Costner v roli Molly otce a Brian d'Arcy James. V listopadu doplnilo obsazení Chris O'Dowd, Jeremy Strong, Bill Camp a Graham Greene.\nNatáčení filmu bylo zahájeno dne 9. listopadu roku 2016 v Torontu v Kanadě.\n\nSnímek byl limitovaně vydán dne 25. prosince 2017 a to do pouhých 271 kin po celé Severní Americe a za první promítací den získal 1,04 milionů dolarů. Za první víkend tak vydělal 2,3 miliony dolarů. Do více kin po Severní Americe a Kanadě byl vydán dne 5. ledna 2018 a byl projektován výdělek 6 milionů dolarů. Nakonec snímek vydělal 7 milionů dolarů a stal se sedmým nejnavštěvovanějším filmem víkendu.\n\nFilm získal pozitivní recenze od kritiků. Na recenzní stránce Rotten Tomatoes získal z 182 započtených recenzí 82 procent s průměrným ratingem 7,2 bodů z deseti. Na serveru Metacritic snímek získal z 44 recenzí 71 bodů ze sta. Na Česko-Slovenské filmové databázi snímek získal 83%.\n"}
{"id": "1354706", "url": "https://cs.wikipedia.org/wiki?curid=1354706", "title": "Bryant (rozcestník)", "text": "Bryant (rozcestník)\n\nBryant může být:\n\n\n"}
{"id": "1354707", "url": "https://cs.wikipedia.org/wiki?curid=1354707", "title": "Gyula Molnár", "text": "Gyula Molnár\n\nGyula Molnár je maďarské mužské jméno, které mají tyto osoby: \n\n"}
{"id": "1354708", "url": "https://cs.wikipedia.org/wiki?curid=1354708", "title": "Wallace (příjmení)", "text": "Wallace (příjmení)\n\nPříjmení Wallace nese více různých osobností:\n\n"}
{"id": "1354711", "url": "https://cs.wikipedia.org/wiki?curid=1354711", "title": "Karl Fellinger", "text": "Karl Fellinger\n\nKarl Fellinger (19. června 1904 v Linci – 8. listopadu 2000 ve Vídni) byl rakouský lékař. Byl považován za doyena klinické medicíny v Rakousku.\n\nStudoval na gymnáziu a poté na Vídeňské univerzitě. Od roku 1945 byl univerzitním profesorem ve Vídni a předsedou Nejvyšší lékařské rady. Byl jedním z nejvíce mezinárodně uznávaných rakouských lékařů ve 20. století. Mezi jeho pacienty byli Abd al-Azíz ibn Saúd, Muhammad Rezá Pahlaví, Muhammad Záhir Šáh, Hasan II., Muhammad Zijául Hak, Athenagoras I. a Siaka Stevens. Veřejně známým se stal díky seriálu televize ORF „Der gläserne Mensch“, v němž v letech 1977 až 1979 zasvěcoval diváky vzrušujícím způsobem do lékařských poznatků.\n\nJe pohřben na hřbitově v Döblingu (skupina 24, řada 2, číslo 1) ve Vídni. Je po něm pojmenována infuze přípravku Fellinger, infuze metamizolu a kortizonu pro úlevu od bolesti.\n\n\n"}
{"id": "1354713", "url": "https://cs.wikipedia.org/wiki?curid=1354713", "title": "Ortiz", "text": "Ortiz\n\nPříjmení Ortiz nese více různých osobností:\n\n"}
{"id": "1354714", "url": "https://cs.wikipedia.org/wiki?curid=1354714", "title": "Líšina (hradiště)", "text": "Líšina (hradiště)\n\nLíšina je pravěké hradiště u stejnojmenné obce v okrese Plzeň-jih. Nachází se na Líšinském kopci jeden kilometr severovýchodně od vesnice.\n\nHradiště bylo objeveno roku 1988 Jaroslavem Baštou a Darou Baštovou, kteří na lokalitě provedli drobný archeologický výzkum. Při něm získali zrnka mazanice, uhlíky a malý soubor pravěkých keramických střepů, které neumožnily přesnější datování vzniku a existence hradiště.\n\nStaveništěm hradiště se stal Lišanský kopec s nadmořskou výškou 392 metrů obtékaný ze tří stran Merklínkou. Rozloha ohrazeného areálu měří jeden hektar. Opevnění využívalo dva přirozené skalní útvary a dochovalo se v podobě terénní terasy patrné zejména na jižní a západní straně. Vnější převýšení terasy je tři až čtyři metry a vnitřní převýšení asi 0,5 metru.\n\n"}
{"id": "1354716", "url": "https://cs.wikipedia.org/wiki?curid=1354716", "title": "Boyd", "text": "Boyd\n\nBoyd může být:\n\n\n\n"}
{"id": "1354718", "url": "https://cs.wikipedia.org/wiki?curid=1354718", "title": "Balanescu Quartet", "text": "Balanescu Quartet\n\nBalanescu Quartet je smyčcové kvarteto, které roku 1987 založil a vede rumunský houslista Alexander Bălănescu. Hraje díla soudobé artificiální hudby i coververze populární hudby, například písní německé skupiny Kraftwerk. Původní sestava kvarteta byla Alexander Bălănescu (první housle), Clare Connorsová (druhé housle), Bill Hawkes (viola) a Caroline Daleová (violoncello), později došlo k řadě obměn.\n\n"}
{"id": "1354721", "url": "https://cs.wikipedia.org/wiki?curid=1354721", "title": "Dunn (příjmení)", "text": "Dunn (příjmení)\n\nPříjmení Dunn nese více různých osobností:\n\n"}
{"id": "1354726", "url": "https://cs.wikipedia.org/wiki?curid=1354726", "title": "Subak", "text": "Subak\n\nSubak je pojmenování pro důmyslný zavlažovací systém kanálů, tunelů, stavidel, hrázek a dalších prvků používaný pro pěstování rýže na terasovitých polích na ostrově Bali. Jeho historie sahá až do 9. století. Kromě produkce potravin má tento vodohospodářský systém i náboženský a společenský rozměr. Rýžová pole vznikala okolo vodních chrámů balijského hinduismu. Vlastníci polí jsou sdruženi do zemědělským komunit, které ve spolupráci s představiteli chrámu obhospodařují zavlažovaná pole. Člověkem vytvořená kulturní krajina a její umělý ekosystém je zhmotněním filosofie \"„Tri Hita Karana“\" - prolnutí 3 aspektů života - snahy o dosažení tří druhů harmonie: mezi lidmi, s božstvem a s okolním přírodním prostředím.\n\nČást rýžových polí, na kterých je aplikován systém Subak, byla v roce 2012 zapsána na seznam světového kulturního dědictví UNESCO. Tato položka seznamu sestává z 5 různých lokalit:\n"}
{"id": "1354733", "url": "https://cs.wikipedia.org/wiki?curid=1354733", "title": "Gergely Gulyás", "text": "Gergely Gulyás\n\nGergely Gulyás (* 21. září 1981, Budapest) je maďarský právník a pravicový politik, od roku 2010 poslanec Zemského shromáždění a od roku 2017 předseda parlamentní politické frakce strany Fidesz - Maďarská občanská unie.\n\nNarodil se v roce 1981 do právnické rodiny v Budapešti v tehdejší Maďarské lidové republice. Odmaturoval na protestantském gymnáziu Lónyay Utcai Református Gimnázium v Budapešti. Roku 2004 získal právnický diplom na Katedře právních a státních věd na Katolické univerzitě Pétera Pázmánye. Od roku 2005 vyučuje na Katedře ústavního práva na protestantském univerzitě Károli Gáspár Református Egyetem. Od roku 2008 pracuje jako právník. \n\nV roce 2005 vstoupil do pravicové strany Fidesz - Maďarská občanská unie a od roku 2017 je předsedou její parlamentní frakce. \n\n\n\n"}
{"id": "1354740", "url": "https://cs.wikipedia.org/wiki?curid=1354740", "title": "Ray Thomas", "text": "Ray Thomas\n\nRay Thomas (29. prosince 1941 – 4. ledna 2018) byl anglický hudebník. V roce 1964 spoluzaložil skupinu The Moody Blues, v níž hrál do roku 2002, kdy kvůli nemoci odešel. Během dočasného přerušení činnosti kapely v sedmdesátých letech Thomas vydal dvě sólová alba – \"From Mighty Oaks\" (1975) a \"Hopes, Wishes and Dreams\" (1976). V září 2013 mu byl diagnostikován karcinom prostaty. Nemoci v lednu 2018 ve věku 76 let podlehl.\n"}
{"id": "1354744", "url": "https://cs.wikipedia.org/wiki?curid=1354744", "title": "Anna Vasa", "text": "Anna Vasa\n\nAnna Vasa (17. května 1568, Eskilstuna – 26. února 1625, Brodnica) byla švédská princezna, sestra švédského krále Zikmunda III. Vasy, starosta měst Brodnica a Golub-Dobrzyń.\n\nNarodila se jako nejmladší ze tří dětí švédského krále Jana III. Vasy a jeho první manželky Kateřiny Jagellonské. Na svět přišla v době, kdy její rodiče byli bratrem jejího otce vězněni na hradě Gripsholm ve Švédsku, ještě tentýž rok však byl jejich věznitel svržen s trůnu, na který nastoupil Annin otec. \n\nPrincezně se dostalo důkladného vzdělání, učila se jazykům (němčina, francouzština, italština, latina), na královském dvoře se hovořilo švédsky i polsky. Princezna se zajímala o teologii, filosofii, dějiny i přírodovědu, především však o botaniku a léčení pomocí léčivých bylin. Matka vychovávala obě své děti, Annu i jejího bratra Zikmunda, v katolické víře. Anna byla smělá a tvrdohlavá a často se své matce vzpírala kvůli svému příklonu k luteránství. Ve věku 17 nebo 18 let pak přestoupila k této konfesi, což mělo velmi závažné důsledky pro její život, a dokonce i po její smrti. Je pravděpodobné, že ji v tomto směru silně ovlivnila a podpořila její nevlastní matka Gunilla Bielke, druhá žena krále Jana, jež jí byla věkem blízká a byla její blízkou přítelkyní.\nOd matčiny smrti v roce 1583 byla svému bratru Zikmundovi nejbližší osobou. Když byl roku 1587 zvolen polským králem, přijela ihned za ním. Po dvou letech, roku 1589 se vrátila do Švédska kvůli odporu polského dvora, který se domníval, že má příliš velký vliv na krále. Znovu přijela do Polska roku 1592 a od roku 1598 zde zůstala nastálo. Pro náboženské konflikty nemohla pobývat na královském dvoře. Roku 1604 dostala funkci starosty v Brodnici a roku 1611 Golubu, kde přestavěla původní gotický zámek na svou rezidenci, ozdobivši ji attikou. Za svého pobytu v Polsku byla mecenáškou řady umělců, zajímala se o náboženství i botaniku, vedla korespondenci s řadou vědců. Profesor Krakovské akademie Szymon Syreniusz jí věnoval první polský herbář, který vznikl roku 1613 díky její finanční podpoře. \nSamuel Światopełk Bolestraszycki jí věnoval svůj překlad knihy \"Heraklit\".\n\nAnna Vasa zemřela 26. února roku 1625 na zámku v Brodnici. Jako příslušnice královské rodiny měla být k poslednímu odpočinku uložena ve wawelské katedrále, to však nebylo možné kvůli papežskému zákazu pochovávání protestantů na katolických hřbitovech. Její ostatky tedy byly několik let uloženy v jedné prostoře brodnického zámku. Teprve roku 1636 její synovec, polský král Vladislav IV. Vasa rozhodl pochovat ji v blízké Toruni, ve speciálně k tomuto účelu v roce 1626 vybudovaném barokním mauzoleu u kostela Nanebevzetí Nejsvětější Panny Marie. Mauzoleum má formu půlkruhové apsidy, do níž vede barokní portál; uvnitř je umístěn náhrobek v podobě podstavce, na němž spočívá otevřený sarkofág s ležící postavou princezny, provedenou z alabastru. \n\nV 90. letech minulého století vědci z toruňské university prováděli v mauzoleu konzervátorské práce. Při té příležitosti byly princezniny ostatky exhumovány a prozkoumány. Byla potvrzena jejich autentičnost. Roku 1995 se uskutečnil jejich druhotný pohřeb ekumenické povahy. \n\n\n"}
{"id": "1354748", "url": "https://cs.wikipedia.org/wiki?curid=1354748", "title": "Mistrovství České republiky v orientačním běhu 2011", "text": "Mistrovství České republiky v orientačním běhu 2011\n\n19. ročník Mistrovství České republiky v orientačním běhu proběhl v roce 2011 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 2011. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1354749", "url": "https://cs.wikipedia.org/wiki?curid=1354749", "title": "Můj Janáček", "text": "Můj Janáček\n\nMůj Janáček je název knihy Milana Kundery o životě a díle skladatele Leoše Janáčka. Kundera se v knize zamýšlí nad Janáčkovou osobností a tvorbou a srovnává je s dalšími světovými skladateli jeho doby.\n\nKniha nevelkého rozsahu je složena ze tří částí. První dvě části jsou eseje a třetí část je záznam rozhovoru Tomáše Sedláčka s Milanem Kunderou. Rozhovor byl zaznamenán ve Francii v letech 1991–2004 a odvysílán v Českém rozhlase Vltava u příležitosti 150. výročí narození Leoše Janáčka.\n\nKnihu k vydání připravila Jitka Uhdeová. Druhé vydání v témže nakladatelství vyšlo v roce 2014 (ISBN 978-80-7108-350-4).\n"}
{"id": "1354750", "url": "https://cs.wikipedia.org/wiki?curid=1354750", "title": "Taciszów", "text": "Taciszów\n\nTaciszów (německy: \"Tatischau\") je starostenská vesnice v gmině Rudziniec okres Gliwice Slezské vojvodství v Polsku.\n\nV latinském spise \"Liber fundationis episcopatus Vratislaviensis\" napsané biskupem Jindřichem z Vrbna v letech 1295–1305 je vesnice nazývána \"Taczisow\".\n\nVesnice je uváděna v roce 1305. V roce 1936 byla vesnice v rámci germanizace přejmenována na \"Vatershausen.\" V letech 1975–1998 obec byla pod administrativou Katovického vojvodství.\n\nV roce 2011 žilo ve vesnici 531 obyvatel (z toho 255 mužů a 276 žen). V blízkosti vesnice je rozprostírá jezero Dzierżno Duże z něhož vytéká řeka Kłodnica do Hlivického kanálu.\n\nVe vesnici se nachází:\n\nVesnicí vede železnice č. 137 Katovice–Lehnice s železniční stanicí Taciszów.\n\nVe vesnici je autobusová zastávka.\n\nVesnicí vedou turistické trasy:\n"}
{"id": "1354752", "url": "https://cs.wikipedia.org/wiki?curid=1354752", "title": "Krvežíznivé opice", "text": "Krvežíznivé opice\n\nKrvežíznivé opice () je koprodukční hororový film, který byl natočen v roce 2007 v Thajsku. Režisérem filmu je Robert Young a hlavní úlohy si zahráli F. Murray Abraham a Matt Ryan.\n\nProslulý profesor antropologie Conrad Hamilton objevil hluboko v džungli nový druh primátů, který by mohl být chybějícím článkem v evolučním řetězi. Ale pokus o odchyt jednoho z lidoopů skončil tím, že byl profesorův tým popadnut a zabit primáty. Pouze sám Hamilton a jeho asistentka Chenne zůstali na živu. Tehdy pozval prof. Hamilton skupinu studentů ze své univerzity, aby se k němu přidali v terénní práci.\n\n"}
{"id": "1354757", "url": "https://cs.wikipedia.org/wiki?curid=1354757", "title": "Mys Trafalgar", "text": "Mys Trafalgar\n\nTrafalgar ( \"Cabo de Trafalgar\") je mys ležící na protáhlém tombole na atlantickém pobřeží Španělska. Nachází se v katastru vesnice Los Caños de Meca (provincie Cádiz) a tvoří západní hranici Gibraltarského průlivu. Název mysu pochází z arabštiny a má více výkladů: buď \"Taraf al-Ghar\" (mys jeskyní, popř. mys vavřínů) nebo \"Taraf al-Gharb\" (západní mys).\n\nJiž ve starověku stál na mysu chrám zasvěcený bohyni Junoně, také se zde těžila mořská sůl. Král Filip II. Španělský zde nařídil postavit strážní věže varující před nájezdy berberských pirátů. Z věží zbývají jen rozvaliny, v roce 1860 byl na mysu postaven 34 metrů vysoký maják. Oblast je chráněna nařízením Evropské komise jako místo významné pro Společenství.\n\nMys je proslulý jako dějiště bitvy u Trafalgaru, k níž došlo 21. října 1805 a britské námořnictvo pod vedením Horatia Nelsona v ní porazilo Francouze a Španěly. Na počest bitvy bylo pojmenováno Trafalgarské náměstí v Londýně.\n\nŠpanělský spisovatel Arturo Pérez-Reverte je autorem historického románu \"Cabo Trafalgar\".\n"}
{"id": "1354758", "url": "https://cs.wikipedia.org/wiki?curid=1354758", "title": "Georges Pontier", "text": "Georges Pontier\n\nGeorges Paul Pontier (* 1. května 1943, Lavaur, departement Tarn, Francie) je francouzský římskokatolický duchovní, arcibiskup marseillský a bývalý předseda Francouzské biskupské konference (2013-2019).\n\n"}
{"id": "1354762", "url": "https://cs.wikipedia.org/wiki?curid=1354762", "title": "Kessarin Ektawatkul", "text": "Kessarin Ektawatkul\n\nKessarin Ektawatkul (; * 31. srpna 1981), také známá pod uměleckým pseudonymem Nui Ketsarin, je thajská filmová herečka, taekwondistka a bývalá mistryně Thajska v taekwondu. Po ukončení své sportovní kariéry se začala věnovat herectví a zahrála si hlavní role v několika akčních filmech domácí výroby.\n\n\n"}
{"id": "1354768", "url": "https://cs.wikipedia.org/wiki?curid=1354768", "title": "ASB Classic 2018 – mužská dvouhra", "text": "ASB Classic 2018 – mužská dvouhra\n\nMužská dvouhra ASB Classic 2018 probíhala v první polovině ledna 2018. Do singlové soutěže aucklandského tenisového turnaje nastoupilo dvacet osm hráčů. Obhájcem titulu byla americká světová osmička Jack Sock, kterou ve druhém kole vyřadil Němec Peter Gojowczyk.\n\nVítězem se stal 29letý pátý nasazený Španěl Roberto Bautista Agut, jenž ve finále zdolal argentinskou turnajovou dvojku Juana Martína del Potra po třísetovém průběhu 6–1, 4–6 a 7–5. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour a druhý z ASB Classic, čímž prodloužil aucklandskou neporazitelnost na deset utkání. Bodový zisk zajistil Potrovi v jeho jubilejním třicátém finálovém duelu návrat do elitní světvové desítky žebříčku ATP.\nČtyři nejvýše nasazení hráči obdrželi volný los do druhého kola.\n"}
{"id": "1354769", "url": "https://cs.wikipedia.org/wiki?curid=1354769", "title": "ASB Classic 2018 – mužská čtyřhra", "text": "ASB Classic 2018 – mužská čtyřhra\n\nMužská čtyřhra ASB Classic 2018 probíhala v první polovině ledna 2018. Do deblové soutěže aucklandského tenisového turnaje nastoupilo šestnáct dvojic. Obhájcem titulu byl polsko-pákistánský pár Marcin Matkowski a Ajsám Kúreší, který dohrál ve čtvrtfinále na raketách Klaasena s Venusem.\n\nVítězem se stal nejvýše nasazený rakousko-chorvatský pár Oliver Marach a Mate Pavić, který ve finále za 90 minut zdolal bělorusko-rakouskou dvojici Max Mirnyj a Philipp Oswald. Po dvousetovém průběhu 6–4 a 5–7 rozhodl až supertiebreak poměrem míčů [10–7]. Oba šampioni, kteří odvrátili sedm z devíti brejkových příležitostí, si do žebříčku ATP připsali 250 bodů a získali třetí společnou trofej, respektive druhou v řadě, když v předchozím týdnu ovládli Qatar ExxonMobil Open. Marach vybojoval devatenáctý deblový titul na okruhu ATP Tour a pro Paviće to bylo jubilejní desáté takové turnajové vítězství.\n\n"}
{"id": "1354771", "url": "https://cs.wikipedia.org/wiki?curid=1354771", "title": "Ičikawa (Čiba)", "text": "Ičikawa (Čiba)\n\nIčikawa (, doslova \"trh nad řekou\") je město v prefektuře Čiba v Japonsku. K roku 2017 měla bezmála 490 tisíc obyvatel.\n\nIčikawa leží v jihovýchodní části ostrova Honšú, kde spadá do prefektury Čiba v oblasti Kantó. Její západní hranice je vymezena řekou Edo, která ji odděluje od Edogawy spadající pod Tokio, hlavní město celého Japonska. Jižní hranici Ičikawy tvoří pobřeží Tokijského zálivu. Zbylé hranice jsou s jinými městy prefektury Čiba – na jihozápadě s Urajasu, na východě s Funabaši, na severovýchodě s Kamagajou a na severu s Macudem.\n\nÚzemí města má rozlohu necelých šedesát kilometrů čtverečních, ve východozápadním směru zhruba 8,2 kilometru a v severojižním zhruba 13,33 kilometru.\n\nNa území moderní Ičikawy leželo kdysi hlavní město provincie Šimósa.\n\nMěsto Ičikawa vzniklo 3. listopadu 1934 sloučením několika menších obcí. Další obce byly přidruženy v letech 1949 a 1955.\n\n"}
{"id": "1354783", "url": "https://cs.wikipedia.org/wiki?curid=1354783", "title": "Aurora (zpěvačka)", "text": "Aurora (zpěvačka)\n\nAurora Aksnes, známá jako Aurora, (* 15. června 1996 Stavanger) je norská zpěvačka. Svou první píseň „Puppet“ zveřejnila v prosinci 2012. Později vydala několik další písní a v květnu 2015 pak EP nazvané \"Running with the Wolves\". O necelý rok později následovala její debutová dlouhohrající deska s názvem \"All My Demons Greeting Me as a Friend\". Toho roku vystupovala v několika televizních pořadech ve Spojených státech amerických, včetně \"The Tonight Show Starring Jimmy Fallon\" a \"Conan\". Rovněž nahrála coververzi písně „Half the World Away“ od kapely Oasis pro vánoční reklamu společnosti John Lewis.\n"}
{"id": "1354789", "url": "https://cs.wikipedia.org/wiki?curid=1354789", "title": "Robert Opron", "text": "Robert Opron\n\nRobert Opron (* 22. února 1932) byl francouzský automobilový designér. Osm let studoval architekturu, malířství a sochařství na pařížské École des Beaux-Arts. Později pracoval v cukrovaru a leteckém průmyslu. V roce 1952 začal pracovat pro automobilku Simca, pro niž vytvořil automobilový koncept Simca Fulgur. Později se setkal s Flaminiem Bertonim, který pracoval pro Citroën (například designér DS), a byl přizván k práci pro tuto automobilku. V roce Opron představil nový design Citroënu DS, mezi jeho další automobily patří SM, CX a GS. Opron automobilku opustil v roce 1974, tedy v době jejích velkých finančních problémů. Počínaje rokem 1975 Opron deset let pracoval pro Renault (nový design Alpine A310, dále Fuego a 9). Později pracoval pro italského výrobce Fiat. Roku 1999 byl jedním z pětadvaceti designérů, kteří byli nominováni na ocenění Car Designer of the Century.\n"}
{"id": "1354791", "url": "https://cs.wikipedia.org/wiki?curid=1354791", "title": "Tylda Meinecková", "text": "Tylda Meinecková\n\nTylda Meinecková, celým jménem Matylda Meinecková (26. listopadu 1888, Čáslav – 5. prosince 1938, Praha) byla česká prvorepubliková spisovatelka, překladatelka a také učitelka cizích jazyků.\nMatylda Meinecková, rodačka ze středočeské Čáslavi, se věnovala nejdříve umění, studovala malbu, teprve posléze se začala věnovati studiu cizích jazyků, a to konkrétně němčině a francouzštině, které také na několika školách v Praze vyučovala.\n\nOd 30. let 20. století udržovala také písemnou korespondenci s českou pěvkyní a organizátorkou kulturního dění v Luhačovicích Marií Calmou–Veselou.\n\nO jejím úmrtí zpravil někdejší československou veřejnost deník, Národní politika, dne 11. prosince 1938, a to mj. těmito následujícími slovy: „\"Její pohřeb byl tak tichý a smutný, jak byl spisovatelčin život.\"“.\n\nDle Souborného katalogu Národní knihovny České republiky byla Tylda Meinecková autorkou těchto následujících literárních děl:\n\n"}
{"id": "1354794", "url": "https://cs.wikipedia.org/wiki?curid=1354794", "title": "Tokamak COMPASS", "text": "Tokamak COMPASS\n\nTokamak COMPASS je tokamak (magnetická nádoba pro uchovávání vysokoteplotního plazmatu), který od roku 2008 provozuje Ústav fyziky plazmatu Akademie věd České republiky. \"Tokamak COMPASS\" je zatím (rok 2018) největším zařízením toho druhu v České republice. Jedná se o experimentální zařízení pro výzkum termonukleární fúze, které je referenčním zařízením pro aktuálně budovaný tokamak ITER. Rozměrově \"Tokamak COMPASS\" pracuje s jednou desetinou velikosti plazmatu, než zmíněný ITER.\n\nNejprve Ústav fyziky plazmatu Akademie věd České republiky provozoval od roku 1977 tokamak Tokamak TM-1 MH (CASTOR), který tam byl přemístěn z Ústavu atomové energie I. V. Kurčatova v Moskvě. \"Tokamak COMPASS\" byl navržen v 90. letech a poté i provozován v UKAEA Culham ve Velké Británii. Do Ústavu plazmatu byl přemístěn v roce 2007 a od roku 2012 je plně vědecky využíván.\n\nZa mezinárodní spolupráce je od roku 2007 ve výstavbě zatím největší tokamak ITER ve francouzském městě Cadarache, který bude sloužit pro ověřování technologií, které by jednou měly umožnit komerční využití termonukleární fúze.\n\n\n"}
{"id": "1354797", "url": "https://cs.wikipedia.org/wiki?curid=1354797", "title": "Dwoisty Staw Wschodni", "text": "Dwoisty Staw Wschodni\n\nDwoisty Staw Wschodni je ledovcové jezero ve skupině Gąsienicowých Stawů ve Vysokých Tatrách v Polsku. Je jedním ze dvou ples, které tvoří Dwoisty Staw v severní části Doliny Zielone Gąsienicowe, přičemž druhý je Dwoisty Staw Zachodni. Má rozlohu 1,4180 ha a je 195 m dlouhé a 115 m široké. Dosahuje maximální hloubky 9,2 m a objem vody v něm činí 48 100 m³. Leží v nadmořské výšce 1657 m.\n\nJezero má protáhlý tvar ze severu na jih. Na západě ho pruh kamenů a kosodřeviny odděluje od Dwoisteho Stawu Zachodniho. Východně se nad plesem zvedá hřeben Małeho Kościelce a na jihu se nechází pleso Kurtkowiec. V plese se vyskytuje žábronožka severská. V zimě pleso nezamrzá až do dna a voda stéká po povrchovém ledu, který postupně zapadá.\n\nPleso nemá povrchový přítok. Při vysokém stavu vody ze severozápadního konce odtéká potok, který pokračuje až do Mokre Jamy. Za nízkého vodního stavu se rozpadá na tři části, přičemž dvě menší se oddělují v západní části. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "1354804", "url": "https://cs.wikipedia.org/wiki?curid=1354804", "title": "Dwoisty Staw Zachodni", "text": "Dwoisty Staw Zachodni\n\nDwoisty Staw zachodni je ledovcové jezero ve skupině Gąsienicowých Stawů ve Vysokých Tatrách v Polsku. Je jedním ze dvou ples, které tvoří Dwoisty Staw v severní části Doliny Zielone Gąsienicowe, přičemž druhý je Dwoisty Staw Wschodni. Má rozlohu 0,9050 ha a je 140 m dlouhé a 120 m široké. Dosahuje maximální hloubky 7,9 m a objem vody v něm činí 23 200 m³. Leží v nadmořské výšce 1657 m.\n\nJezero má tvar motýla z křídly na východě a západě. Na západě ho pruh kamenů a kosodřeviny odděluje od Dwoisteho Stawu Wschodniho. Východně se nad plesem zvedá hřeben Małeho Kościelce a na jihu se nechází pleso Kurtkowiec. V plese se vyskytuje žábronožka severská. V zimě pleso nezamrzá až do dna a voda stéká po povrchovém ledu, který postupně zapadá.\n\nPleso nemá povrchový přítok. Při vysokém stavu vody ze severozápadního konce odtéká potok, který pokračuje až do Mokre Jamy. Při nízkém stavu vody se rozděluje na západní a východní část. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "1354805", "url": "https://cs.wikipedia.org/wiki?curid=1354805", "title": "Heuringhem", "text": "Heuringhem\n\nHeuringhem je francouzská obec v departementu Pas-de-Calais v regionu Hauts-de-France. V roce 2015 zde žilo 1 340 obyvatel.\n\nSousední obce jsou: Blendecques, Campagne-lès-Wardrecques, Ecques, Helfaut, Quiestède, Racquinghem a Wardrecques.\n\n\"Počet obyvatel\"\n\n\n"}
{"id": "1354807", "url": "https://cs.wikipedia.org/wiki?curid=1354807", "title": "Harald Czudaj", "text": "Harald Czudaj\n\nHarald Czudaj (* 14. února 1963 Wermsdorf) je bývalý německý bobista, který jezdil na pozici pilota.\n\nV mládí se věnoval rychlostní kanoistice, až od roku 1984 začal jezdit na bobech za klub SG Dynamo Zinnwald. Jako reprezentant NDR získal stříbrnou medaili v závodě čtyřbobů na mistrovství světa juniorů v jízdě na bobech v roce 1987, druhý byl také na čtyřbobu na mistrovství Evropy v jízdě na bobech 1989 a na mistrovství světa v jízdě na bobech v roce 1990 získal stříbro v kategorii dvojbobů i čtyřbobů. Po sjednocení Německa byl se čtyřbobem třetí na MS 1991, vyhrál ME 1992 a olympijské hry 1994, získal bronz na MS 1995 a zlato na ME 1998, také vyhrál celkovou klasifikaci Světového poháru v sezóně 1997/98.\n\nV roce 1992 vyšlo najevo, že byl „neoficiálním informátorem“ Stasi pod krycím jménem Ralf Richter. Závazek ke spolupráci s tajnou policií podepsal výměnou za to, že bylo zrušeno jeho trestní stíhání za řízení automobilu pod vlivem alkoholu. Protože spolupráci předem přiznal, omluvil se za ni a prokázal, že ve svých hlášeních nikomu neuškodil, byl mu po řadě diskusí nakonec povolen start na olympiádě v Albertville, kde však skončil až na šestém místě.\n\nZávodní kariéru ukončil v roce 2001, působí jako trenér a funkcionář, provozuje také sportovní centrum Olympia ve městě Riesa.\n\n"}
{"id": "1354810", "url": "https://cs.wikipedia.org/wiki?curid=1354810", "title": "Josef Perwolf", "text": "Josef Perwolf\n\nJosef Perwolf (26. února 1841, Čimelice – 2. ledna 1892, Varšava) byl jazykovědec, zaměřením slavista, českého původu, který působil jakožto univerzitní profesor v Polsku.\nNarodil se v rodině vlastence Josefa Perwolfa, knížecího právního úředníka na schwarzenberském panství v Čimelicích a jeho manželky Antonie Bartákové.\n\nGymnázium vystudoval v Písku, poté filozofickou fakultu v Praze. Nejprve pracoval jako asistent knihovny a pak archivář v Muzeu království českého. V roce 1871 se stal profesorem dějin a literatur slovanských na varšavské univerzitě.\n\nByl pohřben na pravoslavném hřbitově ve Varšavě (ulice Wolska).\n\nDílu a životu jazykovědce Josefa Perwolfa se dle Souborného katalogu Národní knihovny České republiky badatelsky nejhlouběji věnoval český básník a prozaik Ladislav Dvořák (1920–1983).\n\nV jeho rozmanitém literárním díle je zcela očividný zájem o dějiny Slovanů, především pak národa ruského. \n\n"}
{"id": "1354814", "url": "https://cs.wikipedia.org/wiki?curid=1354814", "title": "William Crotch", "text": "William Crotch\n\nWilliam Crotch (5. července 1775 Norwich, Norfolk – 29. prosince 1847 Taunton, Somerset) byl anglický varhaník, hudební skladatel, pedagog a malíř.\n\nNarodil se 5. července 1775 v Norwichi v hrabství Norfolk v rodině tesaře. Byl tzv. zázračným dítětem. Již ve věku necelých čtyř let hrál před králem Jiřím III. na varhany v královské kapli St James's Palace. Crotch později poznamenal, že tento zážitek ho vedl k tomu, že se stal poněkud rozmazleným dítětem, toužícím po tom, aby se mohl předvádět. Stal se varhaníkem v koleji Christ Church v Oxfordu, kde také později získal titul bakaláře (Bachelor of Music).\n\nJeho oratorium \"The Captivity of Judah\" (Juda v zajetí) bylo uvedeno v Trinity Hall (Cambridge) v Cambridgi 4. června 1789. Nejúspěšnějším oratoriem v dospělosti se stalo oratorium \"Palestine\" z roku 1812. Uvádí se, že v roce 1793 zkomponoval skladbu \"Westminster Chimes\" (Westminsterské zvony), melodii, kterou každou hodinu odbíjí Big Ben na věži Westminsterského paláce.\n\nV roce 1797 se stal profesorem hudby na Oxfordské univerzitě a v roce 1799 získal doktorát. Mezi jeho studenty byli např. William Sterndale Bennett, Lucy Anderson, George Job Elvey, Cipriani Potter a Charles Kensington Salaman. Během pobytu v Oxfordu se seznámil s hudebníkem a malířem Johnem Malchairem a začal podle jeho vzoru také malovat.\n\nV roce 1834, u příležitosti instalace vévody z Wellingtonu do funkce kancléře Oxfordské univerzity, zkomponoval již druhé oratorium nazvané \"The Captivity of Judah\". Toto oratorium je zcela odlišné od jeho díla z dětství.\n\nPo založení Royal Academy of Music v roce 1822 byl Crotch jmenován jejím prvním ředitelem. Po deseti letech na tuto funkci rezignoval a odešel do důchodu. Poslední léta svého života trávil u svého syna v Tautonu v hrabství Somerset, kde také 29. prosince 1847 náhle zemřel.\n\nZkomponoval mnoho vokálních i instrumentálních děl. Za jeho vrcholné dílo je považováno oratorium \"Palestina\" z roku 1812. Napsal také několik didaktických prací z nichž nejznámější jsou \"Elements of Musical Composition and ThoroughBass\" (Londýn, 1812). Pro klavír aranžoval opery a oratoria Georga Friedricha Händela a symfonie a smyčcová kvarteta Haydna, Mozarta a Beethovena.\n\nUčinil mnoho pro oživení anglické církevní hudby. Mnohé jeho církevní skladby zůstávají trvalou součástí anglického chrámového repertoáru.\n\n\n"}
{"id": "1354817", "url": "https://cs.wikipedia.org/wiki?curid=1354817", "title": "Simca", "text": "Simca\n\nSimca (\"\") byla francouzská automobilka, kterou v listopadu roku 1934 založila společnost Fiat. Vyráběla zprvu licenčně modely Fiat pro francouzský trh, od roku 1945 i vlastní modely. Až do roku 1963 společnost vedl Henri Pigozzi. V roce 1970 se Simca stala dceřinou společností firmy Chrysler Europe. Mezi úspěšně modely patřil typ 100, který byl nějaký čas nejprodávanějším automobilem Francie. Modely 1307 a Horizon byly oceněny jako Evropské auto roku (1976 a 1979). V některých zemích byly automobily Simca prodávány pod jinou značkou, například Simca 1307 byla ve Spojeném království prodávána jako Chrysler Alpine, zatímco Simca Horizon byla rovněž vyráběna jako Chrysler. V roce 1979 převzala Simcu firma Peugeot (TPC).\n\n"}
{"id": "1354819", "url": "https://cs.wikipedia.org/wiki?curid=1354819", "title": "Bank of China", "text": "Bank of China\n\nBank of China Limited (zkr. BOC, 中国银行 (tradiční znaky), 中國銀行 (zjednodušeně), pchin-jin \"Zhōngguó Yínháng\", zjednodušeně 中行) je bankovní instituce v Čínské lidové republice s působností i mimo čínské území. BOC patří mezi čtyři největší státní banky v Číně. Hlavní sídlo společnosti je v Pekingu.\nBanka je jednou ze 30 nadnárodních bankovních institucí, které jsou pravidelně zařazovány agenturou Financial Stability Board (FSB) jako „systemically important financial institution“. Z tohoto důvodu podléhá zvláštnímu dohledu a přísnějším požadavkům na množství vlastního kapitálu.\n\nČeská pobočka Bank of China funguje v Praze skrze centrálu Bank of China (Hungary) Close Ltd. v Budapešťi.<ref name=\"seznamzpravy.cz/clanek/naliji-sem-miliardy-snil-zeman-cinska-banka-o-cechy-nestoji-86452\"></ref> Pobočka se zaměřuje na na největší české společnosti a na lokální pobočky a dceřiné společnosti čínských firem. Pobočka nefunguje pro veřejnost. V roce 2018 poskytla asi miliardový úvěr společnosti Agrofert.\n"}
{"id": "1354830", "url": "https://cs.wikipedia.org/wiki?curid=1354830", "title": "King Mob", "text": "King Mob\n\nKing Mob byla anglická rocková hudební superskupina. Založili ji v roce 2011 dva členové skupiny Sharks, zpěvák Steve Parsons a kytarista Chris Spedding. Dvojice si sehnala dva dočasné spoluhráče (ne členy kapely) – baskytaristu Guye Pratta a bubeníka Andyho Newmarka, s nimiž nahráli čtyři písně. Dalšími právoplatnými členy se později stali bubeník Martin Chambers ze skupiny The Pretenders, kytarista přezdívaný Sixteen a baskytarista Glen Matlock ze Sex Pistols. Své první album, nazvané \"Force 9\", kapela vydala v říjnu 2011, následovalo turné. Kapela plánovala nahrát další alba a odehrát další turné, ale v září 2012 byl oznámen její rozpad. Místo Matlocka ve skupině od ledna 2012 hrál Toshi Ogawa. Parsons po rozpadu King Mob působil ve skupině The Presence LDN a později se Speddingem obnovil Sharks.\n"}
{"id": "1354842", "url": "https://cs.wikipedia.org/wiki?curid=1354842", "title": "Achazjáš (Izrael)", "text": "Achazjáš (Izrael)\n\nAchazjáš (hebrejsky: , \"Achazjahu\"), v českých překladech Bible přepisováno též jako Achaziáš či Ochoziáš, byl v pořadí osmým králem Severního izraelského království a třetím králem z Omríovy dynastie. Jeho jméno se vykládá jako \"„Uchopil Hospodin“\". Dle názoru moderních historiků a archeologů vládl asi v letech 852 až 851 př. n. l. Podle kroniky Davida Ganse by však jeho kralování mělo spadat do let 3041–3043 od stvoření světa neboli do rozmezí let 721–718 před naším letopočtem, což odpovídá 2 letům vlády, jak je uvedeno v První knize králů.\n\nAchazjáš byl synem krále Achaba, po jehož smrti nastoupil na jeho trůn v Samaří, což bylo v 17. roce vlády judského krále Jóšafata. Jeho krátká vláda nebyla příliš úspěšná. Nejen, že mu moábský král Méša odmítl platit tribut, ale doslova ztroskotal jeho podnikatelský záměr v mořeplavbě. Zemřel na následky úrazu, který utrpěl, když propadl mříží svého pokojíku, který byl umístěn na střeše královského paláce. Během svého churavění totiž nehledal pomoc u Hospodina, Boha Izraele, ale u Baal-zebúba, boha Ekrónu. Za tento postup mu prorok Elijáš předpověděl brzkou smrt. Protože Achazjáš neměl syna, nastoupil po jeho smrti na izraelský trůn v Samaří jeho bratr Jóram.\n\n"}
{"id": "1354843", "url": "https://cs.wikipedia.org/wiki?curid=1354843", "title": "Jamie Chung", "text": "Jamie Chung\n\nJamie Jilynn Chungová (* 10. května 1983 v San Franciscu, USA) je americká herečka korejského původu. Narodila se v Kalifornii jako dcera korejských přistěhovalců. V roce 2013 se přestěhovala do Manhattanu, kde si o dva roky později vzala herce Bryana Greenberga.\n\n\n"}
{"id": "1354851", "url": "https://cs.wikipedia.org/wiki?curid=1354851", "title": "Watkins", "text": "Watkins\n\nWatkins může být:\n\n\n\njméno mnoha obcí ve Spojených státech\n"}
{"id": "1354855", "url": "https://cs.wikipedia.org/wiki?curid=1354855", "title": "Kelley", "text": "Kelley\n\nPříjmení Kelley nese více různých osobností:\n\n\n"}
{"id": "1354856", "url": "https://cs.wikipedia.org/wiki?curid=1354856", "title": "David Sládeček", "text": "David Sládeček\n\nDavid Sládeček (* 26. března 1975) je bývalý český fotbalista, útočník.\n\nV české lize hrál za FC Slovan Liberec. Nastoupil v 8 ligových utkáních. V nižších soutěžích hrál i za VTJ Karlovy Vary, TJ Spolana Neratovice, SK Český ráj Turnov, FK Mladá Boleslav, FK Varnsdorf a FK Hvězda Cheb.\n\n"}
{"id": "1354857", "url": "https://cs.wikipedia.org/wiki?curid=1354857", "title": "Lawson", "text": "Lawson\n\nPříjmení Lawson [\"lósn\"] nese více různých osobností:\n\n"}
{"id": "1354859", "url": "https://cs.wikipedia.org/wiki?curid=1354859", "title": "Bromhexin", "text": "Bromhexin\n\nBromhexin je léčivo, působí jako mukolytikum (expektorans). V léčivých přípravcích je ve formě hydrochloridu. Může se podávat i inhalačně. V těle se metabolizuje na vlastní účinnou látku ambroxol.\n\nBromhexin může vyvolávat zažívací obtíže. Nedoporučuje se podávat u žaludečního vředu.\n"}
{"id": "1354860", "url": "https://cs.wikipedia.org/wiki?curid=1354860", "title": "Ambroxol", "text": "Ambroxol\n\nAmbroxol je léčivo, působí jako mukolytikum (expektorans), má také sekretomotorické účinky. V léčivých přípravcích je ve formě hydrochloridu. Může se podávat i inhalačně. Je metabolitem bromhexinu. Prodává se pod různými názvy jako např. Ambrobene či Mucosolvan.\n\nAmbroxol je dobře snášen, ojediněle se mohou vyskytnout zažívací obtíže.\n"}
{"id": "1354863", "url": "https://cs.wikipedia.org/wiki?curid=1354863", "title": "Fields", "text": "Fields\n\nPříjmení Fields nese více různých osobností:\n\n"}
{"id": "1354866", "url": "https://cs.wikipedia.org/wiki?curid=1354866", "title": "Kurtkowiec", "text": "Kurtkowiec\n\nKurtkowiec případně Staw w Roztoce je ledovcové jezero ve skupině Gąsienicowých Stawů ve Vysokých Tatrách v Polsku. Nachází se ve střední části Doliny Zielone Gąsienicowe. Má rozlohu 1,5270 ha a je 212 m dlouhé a 139 m široké. Dosahuje maximální hloubky 4,8 m a objem vody v něm činí 21 200 m³. Leží v nadmořské výšce 1686 m.\n\nJezero má nepravidelný tvar. V jihozápadní části do jezera zasahuje výrazný poloostrov. Uprostřed jezera se nachází ostrov porostlý kosodřevinou o rozloze 0,067 ha, který vystupuje do výšky 3 m nad hladinu plesa a je nejvýše položeným ostrovem v Polsku. Jihovýchodně od plesa se nacházejí Czerwone Stawki Gąsienicowe, na jihozápadě Zielony Staw Gąsienicowy a na severu Dwoiśniaczek a za ním Dwoisty Staw Gąsienicowy.\n\nNa jižním konci do jezera ústí stálý potok z Niżneho Czerwoneho Stawku a západně od něj občasný průtok z Wyżneho Czerwoneho Stawku. Na západě ústí občasné rameno potoka z Długeho Stawu Gąsienicoweho. Voda odtéká na sever jen za vysokého stavu vody do Dwoiśniaczku a dále do Dwoisteho Stawu Zachodniho. Rozměry jezera v průběhu času zachycuje tabulka:\n Modrá turistická značka vede několik desítek metrů od jeho jižního břehu. Jezero je přístupné:\n\n\n"}
{"id": "1354869", "url": "https://cs.wikipedia.org/wiki?curid=1354869", "title": "Lásky hra osudná (opera)", "text": "Lásky hra osudná (opera)\n\nLásky hra osudná (op. 3) je opera o jednom dějství českého skladatele Zdeňka Folprechta na libreto, které upravil z textu stejnojmenné divadelní hry bratří Karla a Josefa Čapkových. Premiéru měla 18. ledna 1926 ve Slovenském národním divadle v Bratislavě.\n\nMladý Zdeněk Folprecht se ještě v době svých studií na Pražské konzervatoři nadchl pro právě vyšlou (1922) jednoaktovou komedii bratří Čapků \"Lásky hra osudná\", antiiluzivní hříčku s postavami vzatými z tradiční italské commedie dell'arte. Ihned se u podařilo získat svolení bratří Čapků k operními využití díla a práci na něm dokončil ještě před odchodem z Prahy do Bratislavy, kde působil od roku 1923 jako dirigent Slovenského národního divadla a později i Slovenské filharmonie. Stal se tak – ještě před Janáčkovou \"Věcí Makropulos\" – prvním skladatelem, který zhudebnil některé dílo bratří Čapků. Roku 1926 pak ředitel a šéfdirigent Slovenského národního divadla Oskar Nedbal Folprechtovu operu \"Lásky hra osudná\" poprvé uvedl na jevišti.\n\nLibreto se až na některé škrty a úpravy se drží původního textu bratří Čapků. Hudebně zvláště zdůrazněný a vykreslený je jednak úvodní prolog vyjadřující ideu díla, jednak postavy obou antagonistů: lyrického Gillesa, který je obdařen sladkým pucciniovským motivem, a představitele „hrubé síly“ Trivalina. Méně výstižně jsou charakterizovány vedlejší postavy intrikána Brighelly, Scaramouche a doktora. Ženské party ustupují do pozadí: Isabella má jen několik vět a Zerbina je jako jediná z rolí jen mluvená (odpovídá to předloze bratří Čapků, v níž jsou všechny postavy herci, jen Zerbina „nehraje“).\n\nRecenzenti \"Lidových novin\" chválila pevnou hudebně dramatickou konstrukci díla, dramatický spád, pohotovou až rutinní instrumentaci a „šťavnatou melodii“. Již v roce 1926 recenzent označil mladého Folprechta za „mírného pokrokáře“, který „zatím nehledá nových cest“. V roce 1930 recenzent skladateli vytýká, že „jde ve své prvotině […] po jistotě a navazuje na osvědčené vzory a místa z operní tvorby Pucciniovy a Straussovy.“ \"Lásky hru osudnou\" považuje za dobrý slib do budoucnosti, ale varuje autora, „aby sám rozhodl, půjde-li cestou nejpřísnějšího umění anebo zvolí-li pohodlnější cestu povrchní líbivosti“. Folprecht se tomuto dilematu vyhnul a přímo operní tvorbě se již nevěnoval. Jeho nejvýznamnější pozdější jevištní dílo, scénická symfonie \"Zlomené srdce\" (1936), je formálně ojedinělým spojením symfonie, baletu a melodramu.\n\nSlovenské národní divadlo nastudovalo \"Lásky hru osudnou\" znovu ještě roku 1929 (premiéra 31. října). Tuto inscenaci předvedlo SND úspěšně na zájezdu v Praze 20. června následujícího roku (spolu s Jirákovou aktovkou \"Žena a bůh\"), kde Folprecht svou operu i dirigoval, a rovněž na zájezdu do Vídně a ve svém pravidelném košickém působišti. Ani po druhé světové válce nebyla tato opera na Slovensku zapomenuta a roku 1964 (premiéra 21. prosince) ji nastudovalo operní studio Vysoké školy múzických umění v Bratislavě.\n\nV českých zemích uvedlo \"Lásky hru osudnou\" poprvé za přítomnosti skladatele České divadlo v Olomouci. Tam v roce 1940 (po krátké epizodě v brněnském divadle) začal pracovat dirigent Karel Nedbal, který dlouhou dobu Folprechtovým kolegou ve Slovenském národním divadle a stejně jako on musel opustit Bratislavu roku 1939. Podle Nedbalových vzpomínek neměla opera v Olomouci velký úspěch, neboť „příliš zdravé a plnokrevné hanácké obecenstvo“ prý nemělo pro „dekadentní estetismus textové předlohy aktovky bratří Čapků“ mnoho porozumění.\n\nVětší dopad mělo uvedení v Národním divadle v Praze. Premiéra se konala 11. listopadu 1966 a v inscenaci hráli například Jindřich Jindrák, Přemysl Kočí, Karel Kalaš, Miroslav Frydlewicz nebo Dalibor Jedlička. Jednoaktová \"Lásky hra osudná\" byla pro večerní program spojena s Pauerovým \"Žvanivým slimejšem\". Inscenace dosáhla pouhých pěti představení. Skladatel, jenž zemřel roku 1961, se jí už nedožil, zažil však ještě roku 1959 pořízení nahrávky Československého rozhlasu, na níž zpívají mimo jiné Václav Bednář, Beno Blachut, Ladislav Mráz a Eduard Haken.\n\nProlog představuje obecenstvu herce ze své družiny – postavy commedie dell'arte. Jsou to lyrický hrdina, poněkud zženštilý poeta Gilles; epický hrdina Trivalin, muž svalů a činu; komický hrdina, bláznivý Scaramouche; půvabná Isabella, její údajná teta Zerbine (ta však „nehraje“, totiž nezpívá), starý učený dottore Baloardo a nakonec intrikán Brighella.\n\nBaloardo a Scaramouche se obracejí k publiku a uvádějí novou hru: dottore slibuje divákům mravní očistu, Scaramouche pobavení. – Brighella hovoří s Gillesem a Trivalinem. Oba jsou zamilováni do Isabelly a Brighella jim oznamuje potěšitelnou zprávu, že se Isabella rozhodla stát ženou jediného muže. Dosud k ní totiž kuplířka a lichvářka Zerbine vodí po představení pány z obecenstva… Gilles se na Zerbinu rozzlobí a Brighella ho za ní pohání, aby jí pohrozil vyhazovem z družiny. Zatím sděluje Trivalinovi, že prý Isabellina náklonnost patří jemu (jak by také mohla milovat zženštilého tajtrlíka Gillesa). Prý mu však Isabella vzkazuje, že si je třeba dary naklonit Zerbinu. Protože Trivalin žádné peníze na dary nemá, slibuje mu Brighella půjčku na směnku s vysokým úrokem.\n\nGilles se vrací s nepořízenou; nejen že si Zerbine, jíž dluží i sám ředitel divadelní společnosti, z jeho výhrůžek nic nedělá, ale navíc po něm nyní žádá splatit dluhy, které u ní Gilles udělal. Brighella Gillesa varuje, že Trivalin hodlá s pomocí peněz Isabellu získat. Přitom Gillesa přesvědčuje, že Isabella má ráda jeho (jak by také mohla milovat přízemního hrubce Trivalina). Isabella se objeví a Gilles jí lyricky vyznává lásku; ona reaguje polichoceně, avšak nezávazně. Brighella pak Gillesa přesvědčuje, že nemá-li peněz, musí Isabellu unést: ať nechá připravit zavazadla a kočár k rychlému odjezdu.\n\nTrivalin přinese směnku a Brighella ji převezme bez vyplacení peněz. Než stačí Trivalin protestovat, přejde Brighella na jiné téma: varuje Trivalina, že Gilles je na njlepší cestě získat Isabellu únosem. Žena totiž miluje čin, a pokud ji chce Trivalin získat, musí nad Gillesem zvítězit. Trivalin se přirozeně považuje za muže činu, jako takový se představuje i Isabelle a ta mu projevuje přízeň. Se ženou v náručí vyzývá Trivalin každého, kdo by mu chtěl být soupeřem, k boji – Baloardo i Scaramouche se ho lekají a komentujíce situaci se vytratí. Ale Gilles Trivalina konfrontuje obviněním, že si Isabellu kupuje, a oba muži se dávají do hádky o svých přednostech a ženských preferencích. Brighella ještě naposledy zatočí oběma sokům hlavu Isabellinými půvaby a odvede ji.\n\nMezitím hádka mezi Trivalinem a Gillesem přes vzájemné očerňování a výsměch spěje k souboji. Dottore a Scaramouche se ji snaží vymluvit, ale bezúspěšně. Rázněji chce zasáhnout Zerbine, která protestuje proti tomu, aby jí zabili dlužníka Gillesa; ale Baloardo a Scaramouche se za jeho dluhy šlechetně zaručí. Koná se souboj, Trivalin bez potíží Gillesa zastřelí a ten s lyrickým rozloučením a jménem Isabelly na rtech skoná. Zerbine ho polituje a žádá po Trivalinovi proplacení směnky, kterou právě odkoupila od Brighlly. Trivalinovi nepomohou námitky, že peníze za směnku nedostal, ale alespoň se cítí v souboji o ženu vítězem a žádá svou právoplatnou kořist – Isabellu. Jenže ta odjela v Gillesově kočáru neznámo kam … s Brighellou.\n\nTři flétny, tři hoboje, dva klarinety, dva fagoty, čtyři lesní rohy, tři trubky, tři pozouny, tuba, tympány, bicí souprava, harfa, klavír, smyčcové nástroje (housle, violy, violoncella, kontrabasy).\n\n"}
{"id": "1354874", "url": "https://cs.wikipedia.org/wiki?curid=1354874", "title": "Marcel Prévost", "text": "Marcel Prévost\n\nMarcel Prévost (1. května 1862, Paříž – 8. dubna 1941, tamtéž) byl francouzský romanopisec a dramatik, v letech 1909–1941 také řádný člen Francouzské akademie (\"Académie française\"), žijící a autorsky tvořící v období Třetí francouzské republiky.\n\nMarcel Prévost navštěvoval křesťanskou základní školu v Orléans, Châtellerault, Bordeaux a Paříži, posléze studoval na pařížské École polytechnique. Než nastoupil na ministerstvo, byl zaměstnán jako inženýr v tabačce.\n\nDle Souborného katalogu Národní knihovny České republiky bylo k lednu roku 2018 přeloženo již více než třicet prozaických literárních útvarů, jejichž autorem je francouzský romanopisec Marcel Prévost. Většina z těchto níže uvedených děl byla do češtiny přeložena z francouzštiny ještě za spisovatelova života, tj. na přelomu 19. a 20. století, popř. v jeho prvních třech dekádách, a to nezřídka kdy pod nejrůznějšími pseudonymy, či neúplně zaznamenanými jmény. V jeho románech je patrný zájem o něžné pohlaví. Zřejmě nejvýznamnějším dílem, které kdy napsal, je eroticky laděný román \"Les demi-vierges\" (1894), přeložený záhy do češtiny jako \"Polopanny\", či jako \"Polonevinné\".\n\n\n"}
{"id": "1354875", "url": "https://cs.wikipedia.org/wiki?curid=1354875", "title": "Jan Wolf (politik ČSSD)", "text": "Jan Wolf (politik ČSSD)\n\nJan Wolf (* 28. července 1968 Karviná) je český politik a ekonom, v letech 2012 až 2016 zastupitel Moravskoslezského kraje, od ledna 2018 primátor města Karviné (předtím v letech 2006 až 2018 náměstek primátora), člen ČSSD.\n\nJe vzděláním ekonom, vystudoval Ekonomickou fakultu Vysoké školy báňská – Technické univerzity Ostrava (získal titul Ing.). V letech 1994 až 2006 pracoval v bankovním sektoru na různých manažerských pozicích, naposledy jako ředitel pobočky České spořitelny v Karviné.\n\nJan Wolf žije ve městě Karviná, konkrétně v části Hranice. Je ženatý, má dvě děti. Mezi jeho záliby patří fotbal, tenis a cykloturistika.\n\nV komunálních volbách v roce 2006 byl zvolen jako nestraník za ČSSD zastupitelem města Karviná. Následně se stal náměstkem primátora. Ve volbách v roce 2010 mandát zastupitele města obhájil, a to již jako člen ČSSD. Posléze byl opět zvolen náměstkem primátora. Ve volbách v roce 2014 obhájil jak post zastupitele města, tak náměstka primátora pro ekonomiku a investice (tentokrát přímo 1. náměstkem).\n\nDne 8. ledna 2018 byl zvolen primátorem města Karviná. Předchozí primátor Tomáš Hanzel totiž na svou funkci rezignoval, jelikož byl v říjnu 2017 zvolen poslancem Poslanecké sněmovny PČR a slíbil, že se jedné z funkcí vzdá.\n\nV krajských volbách v roce 2012 byl za ČSSD zvolen zastupitelem Moravskoslezského kraje. Ve volbách v roce 2016 se mu mandát obhájit nepodařilo.\n\nV komunálních volbách v roce 2018 byl lídrem kandidátky ČSSD do Zastupitelstva města Karviné a mandát se mu podařilo obhájit. Koalici vytvořila vítězná ČSSD s druhým hnutím ANO 2011 a třetí KSČM. Dne 5. listopadu 2018 byl Wolf zvolen primátorem města Karviné i na další volební období.\n"}
{"id": "1354876", "url": "https://cs.wikipedia.org/wiki?curid=1354876", "title": "Jan Wolf", "text": "Jan Wolf\n\nJméno a příjmení Jan Wolf má více nositelů:\n\n"}
{"id": "1354878", "url": "https://cs.wikipedia.org/wiki?curid=1354878", "title": "Park Michalov", "text": "Park Michalov\n\nPark Michalov je nejvýznamnějším městským parkem v Přerově. Nachází se mezi řekou Bečvou a lesem Žebračkou v městské části Přerov I-Město, přibližně půl kilometru na severovýchod od historického centra města. Jeho rozloha činí přibližně 20,5 hektarů. Od roku 1992 je park památkově chráněn.\n\nV místech dnešního parku se až do druhé poloviny 19. století rozkládal lužní les, který byl již od 17. století patrně podle jména svého tehdejšího majitele označován jako Michalov. Les se ve druhé polovině 19. století stal oblíbeným výletním cílem obyvatel Přerova, přičemž město odkoupilo budoucí areál parku v roce 1870. Když pak o devět let později vznikl ve městě \"Spolek pro vysazování a okrašlování města Přerova\", začal zde tento spolek vysazovat okrasné keře a stromy. Následovaly podněty k založení městského parku vycházející především ze zmíněného okrašlovacího spolku. Park Michalov byl díky iniciativě okrašlovacího spolku a jeho předsedy Leopolda Riedla založen podle plánů zahradního architekta Františka Thomayera. Hlavní práce byly dokončeny v roce 1905, avšak sadové úpravy pokračovaly i v dalších desetiletích.\n\nMichalov začal kvůli zanedbané údržbě v 70. a 80. letech 20. století chátrat. Aby byla zastavena jeho další devastace, byl v roce 1992 prohlášen kulturní památkou. Další zkázu Michalovu však přinesl rok 1997, kdy musel park podobně jako zbytek města čelit mohutným červencovým povodním, v jejichž důsledku muselo být přibližně 200 stromů vykáceno. Následně prošel park Michalov rozsáhlou rekonstrukcí dokončenou v roce 2004.\n\n\n"}
{"id": "1354894", "url": "https://cs.wikipedia.org/wiki?curid=1354894", "title": "Ostruháček švestkový", "text": "Ostruháček švestkový\n\nOstruháček švestkový (\"Satyrium pruni\") je druh denního motýla z čeledi modráskovitých (\"Lycaenidae\"). Rozpětí jeho křídel je 28 až 30 mm. Tmavohnědí samci mají na předních křídlech voničkovou skvrnu a na zadních křídlech matné oranžové příkrajní skvrny. Větší samice mají tmavohnědé zbarvení s oranžovým nádechem a oranžové příkrajní skvrny i na spodní polovině předních křídel. Rub křídel je u obou pohlaví zlatohnědý s bílou páskou. Na rubu zadních křídel je dobře patrná oranžová příkrajní páska s černými skvrnami, které jsou bíle lemované. Na spodní straně zadních křídel je krátká ostruha.\n\nMotýl je rozšířený od Pyrenejí přes Francii, střední a východní Evropu dále na východ (jižní Sibiř a Mongolsko) až po Japonsko. Jeho populace žijí i na jihu Švédska. V České republice se vyskytuje lokálně v nižších a středních polohách. Chybí v horských oblastech (Sudetská pohoří) a na velké části Českomoravské vrchoviny. Obývá meze, polní cesty a stráně s porosty trnek, zahrady a švestkové sady.\n\nŽivnými rostlinami ostruháčka švestkového jsou především trnka obecná (\"Prunus spinosa\") a v menší míře také slivoň švestka (\"Prunus domestica\"). Samice klade vajíčka do úžlabí větviček starších keřů a stromů. Housenky, které se líhnou před rozkvětem živných rostlin, se živí zprvu květními pupeny a květy, později přijímají i mladé listy. Kuklí se po odkvětu na větvičkách živných rostlin. Motýl je jednogenerační (monovoltinní) a jeho letová perioda je od konce května do počátku července. Přezimuje housenka ve vaječném obalu.\n\nV České republice není tento druh ostruháčka ohrožen.\n\n"}
{"id": "1354896", "url": "https://cs.wikipedia.org/wiki?curid=1354896", "title": "Wheeler", "text": "Wheeler\n\nPříjmení Wheeler nese více různých osobností:\n\n"}
{"id": "1354900", "url": "https://cs.wikipedia.org/wiki?curid=1354900", "title": "McCoy", "text": "McCoy\n\nPříjmení McCoy nese více různých osobností:\n\n"}
{"id": "1354903", "url": "https://cs.wikipedia.org/wiki?curid=1354903", "title": "Howell (příjmení)", "text": "Howell (příjmení)\n\nPříjmení Howell nese více různých osobností:\n\n"}
{"id": "1354907", "url": "https://cs.wikipedia.org/wiki?curid=1354907", "title": "711 (číslo)", "text": "711 (číslo)\n\nSedm set jedenáct je přirozené číslo. Římskými číslicemi se zapisuje DCCXI a řeckými číslicemi ψια. Následuje po čísle sedm set deset a předchází číslu sedm set dvanáct.\n\n711 je:\n\n"}
{"id": "1354908", "url": "https://cs.wikipedia.org/wiki?curid=1354908", "title": "Howell", "text": "Howell\n\nHowell může být:\n\n\n"}
{"id": "1354911", "url": "https://cs.wikipedia.org/wiki?curid=1354911", "title": "712 (číslo)", "text": "712 (číslo)\n\nSedm set dvanáct je přirozené číslo. Římskými číslicemi se zapisuje DCCXII a řeckými číslicemi ψιβ. Následuje po čísle sedm set jedenáct a předchází číslu sedm set třináct.\n\n712 je:\n\n"}
{"id": "1354912", "url": "https://cs.wikipedia.org/wiki?curid=1354912", "title": "713 (číslo)", "text": "713 (číslo)\n\nSedm set třináct je přirozené číslo. Římskými číslicemi se zapisuje DCCXIII a řeckými číslicemi ψιγ. Následuje po čísle sedm set dvanáct a předchází číslu sedm set čtrnáct.\n\n713 je:\n\n"}
{"id": "1354913", "url": "https://cs.wikipedia.org/wiki?curid=1354913", "title": "Y̓", "text": "Y̓\n\nY̓ (minuskule y̓) je speciální znak latinky. Nazývá se Y s čárkou nahoře. Používá se v několika indiánských jazycích Britské Kolumbie (Kanada).\n\nVšechny jazyky používající \"Y̓\" jsou indiánské a mluví se jimi v Kanadě v provincii Britská Kolumbie. Většina z nich se řadí mezi wakašské nebo sališské jazyky.\n\nSeznam jazyků používajících \"Y̓\":\n\nV Unicode má Y̓ a y̓ tyto kódy:\n\nY̓ U+0059 a U+0313\n\ny̓ U+0079 a U+0313\n"}
{"id": "1354915", "url": "https://cs.wikipedia.org/wiki?curid=1354915", "title": "Seznam nadnárodních bank", "text": "Seznam nadnárodních bank\n\nTento seznam globálně systémově relevantních bank ( List of Global Systemically Important Banks – G-SIBs) je souhrn výsledků systémově relevantních bank světa vydávaný \"Radou finanční stability\" (Financial Stability Board, zkr. FSB). Globálně systémově relevantní banky jsou podskupinou Systémově relevantního finančního institutu (anglicky \"Systemically Important Financial Institutions – SIFIs\").\n\nSeznam je každoročně aktualizován a v listopad každého roku zveřejňován. Při každé aktualizaci může dojít k přidání, či vyškrtnutí ze seznamu, stejně tak není pevně stanoven celkový počet bank.\nSeznam, který byl zveřejněn v listopadu 2017 a předchozí aktualizované seznamy od roku 2012, obsahuje následujících 30 obchodních bank:\n\nV předhozích seznamech byly zahrnuty také následující banky, jako globálně systémově relevantní:\n"}
{"id": "1354916", "url": "https://cs.wikipedia.org/wiki?curid=1354916", "title": "Little", "text": "Little\n\nPříjmení Little nese více různých osobností:\n\n"}
{"id": "1354917", "url": "https://cs.wikipedia.org/wiki?curid=1354917", "title": "714 (číslo)", "text": "714 (číslo)\n\nSedm set čtrnáct je přirozené číslo. Římskými číslicemi se zapisuje DCCXIV a řeckými číslicemi ψιδ. Následuje po čísle sedm set třináct a předchází číslu sedm set patnáct.\n\n714 je:\n\n"}
{"id": "1354918", "url": "https://cs.wikipedia.org/wiki?curid=1354918", "title": "Chris Tsangarides", "text": "Chris Tsangarides\n\nChris Tsangarides (17. srpna 1956 – 7. ledna 2018) byl britský hudební producent. Od dětství hrál na klavír a později studoval hru na trubku na londýnské Royal Academy of Music. Hudební kariéru zahájil v roce 1975, zpočátku jako zvukový inženýr. V roce 1978 začal pracovat jako producent, jeho prvním produkčním počinem byla deska \"Back on the Streets\" od kytaristy Garyho Moorea. Později produkoval nahrávky řady dalších hudebníků a kapel, mezi něž patří například Thin Lizzy, Bruce Dickinson, Helloween a Judas Priest. Také spolupracoval s českou skupinou Kreyson. Zemřel roku 2018 ve věku 61 let.\n"}
{"id": "1354920", "url": "https://cs.wikipedia.org/wiki?curid=1354920", "title": "Thompson (jazyk)", "text": "Thompson (jazyk)\n\nThompson (thompsonem \"Nłeʔkepmxcín\", též \"Nlaka'pamuctsin\", \"Nlaka'pamux\", \"Nthlakampx\") je indiánský sališský jazyk, kterým se mluví v Kanadě (provincie Britská Kolumbie, v kaňonech Fraser Canyon, Thompson Canyon a v údolí Nicola. Také se jím mluví v USA (stát Washington).\nThompsonem mluví asi 380 lidí. Píše se nejčastěji latinkou, historicky se psal také písmem Duployan shorthand. V ISO 639-3 má zkratku .\n"}
{"id": "1354922", "url": "https://cs.wikipedia.org/wiki?curid=1354922", "title": "Reid", "text": "Reid\n\nPříjmení Reid nese více různých osobností:\n\n"}
{"id": "1354931", "url": "https://cs.wikipedia.org/wiki?curid=1354931", "title": "Pachyfytum", "text": "Pachyfytum\n\nPachyfytum (\"Pachyphytum\") je rod rostlin z čeledi tlusticovité. Jsou to silně sukulentní polokeře se střídavými dužnatými listy a pětičetnými květy uspořádanými ve vijanech. Plodem je souplodí měchýřků. Rod zahrnuje 20 druhů a je rozšířen výhradně v Mexiku, kde se vyskytuje na suchých, skalnatých stanovištích ve vyšších polohách. Některé druhy jsou pěstovány ve sbírkách sukulentů.\n\nPachyfyta jsou lysé, sukulentní polokeře, dorůstající výšky 15 až 50, výjimečně až 70 cm. Stonek je řídce větvený nebo nevětvený, často zkrácený, zpočátku zpravidla vzpřímený, později převislý až poléhavý. Listy jsou střídavé, silně dužnaté, někdy nahloučené do růžice, na povrchu zpravidla pokryté šedavým povlakem.\nKvěty jsou pětičetné, uspořádané ve vijanech a podepřené listeny. Kališní lístky jsou na bázi krátce srostlé, všechny stejného tvaru a velikosti nebo velmi nestejné. Koruna je bílá až růžová, výjimečně oranžová nebo červená, u některých zástupců na vnitřní straně červeně skvrnitá, složená z 5 vzpřímených až rozestálých, na bázi krátce srostlých lístků. Na korunních lístcích jsou charakteristické šupinovité přívěsky. Tyčinek je dohromady 10, přičemž 5 z nich je volných a zbývajících 5 je přirostlých ke korunním lístkům. Gyneceum je apokarpní, složené z 5 volných plodolistů s mnoha vajíčky. Čnělky jsou krátké. Plodem je souplodí měchýřků obsahujících mnoho drobných semen.\n\nRod zahrnuje 20 druhů a je rozšířen výhradně v Mexiku. Většina druhů se vyskytuje ve středovýchodním Mexiku, některé i na jihu, severovýchodě či středozápadě země. Rostou na suchých, skalnatých stanovištích v nadmořských výškách od 1200 do 2500 metrů.\n\nKvěty pachyfyt jsou (z bočního pohledu) často zcela skryty v listenech a kališních lístcích a jsou opylovány pravděpodobně kolibříky.\n\nHlavním diagnostickým znakem rodu \"Pachyphytum\" oproti rodu \"Echeveria\" je přítomnost šupinovitého nektáriového výrůstku na korunních lístcích. Tento znak se však nezávisle (konvergentně) vyvinul i u některých zástupců rodu \"Echeveria\". Výsledky fylogenetické studie, vydané v roce 2017, ukazují, že rod \"Pachyphytum\" je monofyletický a tvoří součást kladu zahrnujícího rody \"Echeveria\", \"Sedum\", \"Graptopetalum\" a \"Thompsonella\", přičemž všechny 4 posledně zmíněné rody se ukázaly jako parafyletické. K taxonomickým závěrům je však zapotřebí rozsáhlejší studie.\nRod \"Pachyphytum\" je tradičně členěn do 2 sekcí, sekce \"Diotostemon\" a sekce \"Pachyphytum\".\n\nNěkteré druhy jsou pěstovány ve sbírkách sukulentů. Nejčastěji pěstované druhy jsou \"Pachyphytum ovigerum\" a \"Pachyphytum compactum\". Pěstuje se také merirodový kříženec rodů \"Pachyphytum\" a \"Echeveria\", označovaný jako ×\"Pachyveria\". Některé druhy lze vidět např. v kryté expozici v severním areálu Pražské botanické zahrady v Tróji.\n\n"}
{"id": "1354934", "url": "https://cs.wikipedia.org/wiki?curid=1354934", "title": "Jiří Wowk", "text": "Jiří Wowk\n\nJiří Wowk, též psán jako Jurij nebo Jiří Vovk, vlastním jménem Georgij Vladimirovič Volkov (21. března 1899, Kyjev (Ruské impérium, dnes Ukrajina) – 14. listopadu 1961, Praha) byl český malíř a ilustrátor dobrodružných knih ukrajinského původu.\n\nNarodil se v tehdejší ruské gubernii, ukrajinském Kyjevě. Rodiče byli vládní úředník Vladimír Fedorovič Volkov a jeho manželka Anna Prokofjevna. V roce 1920 opustil Georgij Vladimirovič Volkov – pozdější Jiří Wowk – Kyjev jako úředník Ukrajinské lidové republiky. Po působení na velvyslanectví v Římě se již do vlasti, která se stala součástí Sovětského svazu, nevrátil a studoval v Itálii soukromě malířství. V říjnu 1922 přicestoval do Československa.\n\nV Československu používal jméno Jiří Vovk. Žil zde s tzv. Nansenovým pasem; ten mu byl za Protektorátu odebrán a nahrazen pasem pro cizince. Československé občanství získal až v roce 1952. \n\nV roce 1923 se zapsal na Filozofické fakultě Univerzity Karlovy, studia však přerušil v roce 1925. Od roku 1925 se zapsal do malířského ateliéru Sergeje Alexandroviče Maka (1885–1953). Mako, ruský emigrant, se do Československa přistěhoval z Paříže; v Praze založil \"Ukrajinskou akademii plastického umění\", oficiálně nazývanou \"Ukrajinské studio plastického umění (Украинская студия пластических искусств)\", na které vyučoval. Wowk patřil do skupiny slovanských malířů \"Skify (Skythové)\", kterou Mako v roce 1929 založil. Skupina vystavovala roku 1930 v pražském Denisově institutu. \"Rozpravy Aventina\", které věnovaly výstavě podrobnou pozornost, charakterizovaly Wowkovo dílo pouze slovy: „Ukrajinec J. Wowk se nutí do zvláštností.“ Lidové noviny Wowkovu účast na výstavě pouze zaznamenaly.\n\nDo konce 2. světové války patřil Wowk mezi vytížené ilustrátory. Po roce 1948 si musel přivydělávat příležitostnými výtvarnými díly a soukromým vyučováním jazyků.\n\nBěhem studií se seznámil s Milenou Hladíkovou-Uzelacovou (1887-1976), matkou dvou synů, z nichž z jednoho se stal skladatel a dirigent Milivoj Uzelac (1919–1988). I když ze sňatku připravovaného v roce 1925 sešlo, Jiří Wowk s Milenou Hladíkovou žil a podílel se na výchově jejích synů. (V pražském adresáři 1938-1939 jsou oba uvedeni na shodné adrese Řetězová 2.)\n\nZemřel v Praze, pohřben byl na pražských Olšanských hřbitovech (část 2ob, odd. 18, č. hrobu 389). Hrob je od roku 2017 adoptován \"Ukrajinskou iniciativou v ČR, z.s.\".\n\nČeskoslovenským úřadům Jiří Wowk své pravé příjmení \"Volkov\" neudal. Forma příjmení užívaného v Československu kolísala mezi \"Vovk\" (v pražském adresáři 1937-1938 je uveden jako \"Vovk Jurij, akad. mal.,I Řetězová 2\") a \"Wowk\" (tak je jméno uvedeno v tiráži většiny jím ilustrovaných knih). Stejně tak je křestní jméno uváděno ve formě \"Jurij\" i \"Jiří\".\n\nZdroje zabývající se hermetismem uvádějí, že Jiří Wowk byl členem spolku českých hermetiků \"Universalia\", jejímiž dalšími členy byli např. Felix Achille de la Cámara či Jiří Arvéd Smíchovský. Z členů \"Universalie\" patřil mezi jeho nejbližší přátele František Kabelák. Cámarovi ilustroval knihu \"Královské potěšení Isis\".\n\nPrvní knihou, kterou Jiří Wowk ilustroval (pod jménem Jury Wowk) ještě před příchodem do Československa, jsou ukrajinské pohádky (\"Ukrainische Volksmärchen\") vydané německy roku 1921 ve Vídni.\nNíže uvedený výčet knižních ilustrací vydaných v ČSR je neúplný.\n\n\n"}
{"id": "1354935", "url": "https://cs.wikipedia.org/wiki?curid=1354935", "title": "Automatizované systémy řízení", "text": "Automatizované systémy řízení\n\nAutomatizované systémy řízení (ASŘ) byl široký technicko-administrativní koncept počítačové evidence, účetnictví, plánování atd., který zpravidla probíhal v režimu dávkového zpracování hromadných dat. Zároveň to byl i název skupiny oborů vysokoškolského studia v socialistickém Československu. Koncept ASŘ vycházel z chápání kybernetiky jako univerzální vědy o řízení různých typů systémů. Takto pojímaná kybernetika byla populární v Sovětském svazu a zemích východních bloku zejm. v 60. a 70. letech 20. stol. Systémy ASŘ byly nasazovány v různých oblastech lidské činnosti, přičemž z dnešního pohledu šlo především o aplikaci výpočetní techniky:\n\n\"\"Používáme-li k přípravě podkladů pro řízení automatické stroje na zpracování informací, tedy počítače - hovoříme pak o automatizovaném zpracování dat nebo obecněji o automatizovaných systémech řízení [...]\"\"\n\nPo sovětském vzoru byly v 70. letech 20. stol. na technických a ekonomických fakultách zřizovány studijní obory ASŘ. Tyto obory se staly důležitými předchůdci dnešních oborů označovaných např. jako aplikovaná informatika.\n\nSnahou státních orgánů v 70. a 80. letech 20. stol. bylo uplatňovat jednotné principy a regulovat proces vytváření těchto systémů z centrální úrovně, podle \"Koncepce budování ASŘ v národním hospodářství\" schválené usnesením vlády č. 16 z roku 1974, resp. navazujících příkazů ministrů FMTIR, MVT ČSR a SSR z r. 1978. \n\nNástrojem k tomu měla být mj. tzv. Jednotná metodická základna ASŘ, řada závazných či doporučených metodických pokynů (především \"Metodické pokyny pro budování automatizovaných systémů řízení podniků\", vydané Federálním ministerstvem pro technický a investiční rozvoj společně s ministerstvy výstavby a techniky ČSR a SSR v roce 1973). Závazné metodické pokyny byly pak v roce 1986 nahrazeny Vyhláškou Státní komise pro vědeckotechnický a investiční rozvoj o budování automatizovaných systémů řízení (57/1986 Sb., v roce 1990 zrušena). Pojem automatizovaný systém řízení zde byl i legislativně vymezen: \"Automatizovaný systém řízení (dále jen ASŘ) je systém řízení, ve kterém jsou vybrané činnosti a procesy automatizovány s využitím prostředků výpočetní a jiné techniky a ve kterém se současně uplatňují vědecké metody řízení.\"\n\nHlavní překážkou vytváření ASŘ před rokem 1989 ovšem bylo obtížné získávání potřebné výpočetní techniky (včetně preferování počítačů tzv. řady JSEP, vyráběných v omezeném množství v zemích RVHP).\n"}
{"id": "1354941", "url": "https://cs.wikipedia.org/wiki?curid=1354941", "title": "Coloradská univerzita", "text": "Coloradská univerzita\n\nColoradská univerzita může znamenat:\n\n"}
{"id": "1354945", "url": "https://cs.wikipedia.org/wiki?curid=1354945", "title": "Seznam ordinářů Francouzského vojenského ordinariátu", "text": "Seznam ordinářů Francouzského vojenského ordinariátu\n\nSeznam ordinářů Francouzského vojenského ordinariátu (\"vojenských biskupů\")\n"}
{"id": "1354950", "url": "https://cs.wikipedia.org/wiki?curid=1354950", "title": "Luc Ravel", "text": "Luc Ravel\n\nMons. Luc Marie Daniel Ravel, CRSV (* 21. května 1957, Paříž) je francouzský římskokatolický duchovní, od roku 2017 arcibiskup štrasburský.\n\n"}
{"id": "1354952", "url": "https://cs.wikipedia.org/wiki?curid=1354952", "title": "American Utopia", "text": "American Utopia\n\nAmerican Utopia je sólové studiové album hudebníka Davida Byrnea, které vyšlo 9. března roku 2018. Jde o jeho první sólovou desku od roku 2004, kdy vydal nahrávku \"Grown Backwards\". Vydání desky bylo oznámeno 8. ledna 2018, kdy byla rovněž zveřejněna první píseň „Everybody's Coming to My House“. Další píseň z desky, nazvaná „This Is That“, byla představena 31. ledna v pořadu Lauren Laverne na BBC Radio 6. Na albu se podíleli například Brian Eno, Oneohtrix Point Never a Jack Penate. Deska byla nahrána jak v Byrneově domovském studiu v New Yorku, tak i v Londýně. Deska se stala Byrneovým prvním sólovým albem, které se dostalo do první desítky hitparády Billboard 200.\n\n"}
{"id": "1354955", "url": "https://cs.wikipedia.org/wiki?curid=1354955", "title": "Petr Svoboda (1980)", "text": "Petr Svoboda (1980)\n\nPetr Svoboda (* 6. června 1980 v Jihlavě) je bývalý český hokejový obránce a současně trenér.\n\nRodák z Jihlavy patří k odchovancům Jihlavské Dukly, za které hrál i jeho otec Radoslav Svoboda. S Duklou si zahrál jak dorosteneckou extraligu tak juniorskou, ale první zápasy mezi muži odehrál v nedalekém Havlíčkovem Brodě, který hrál druhou nejvyšší soutěž. Taktéž se zúčastnil reprezentačního turnaje mistrovství Evropy juniorů. V létě 1998 byl vybrán ve vstupního draftu NHL z druhého kola z celkového 35., místa klubem Toronto Maple Leafs. Následující sezonu 1998/99 strávil již v základním kádru Dukly Jihlava. Tato sezona nebyla pro klub vůbec úspěšná, tým obsadil poslední místo v základní části a v baráži o extraligu prohráli nad Znojmem a sestoupili. Jeho další angažmá bylo v Třineckých Ocelárnách, jeden zápas odehrál v juniorské soutěži. Největší úspěch v kariéře zaznamenal právě v mistrovství světa juniorů 2000, kde s Českou juniorkou reprezentací získali zlaté medaile. Na turnaji zaznamenal dvě asistence ze sedmi zápasů. Po úspěchu v juniorské reprezentaci dále usilovat o seniorkou reprezentaci. Zahrál si v přípravném turnaji Euro Hockey Tour (přesněji se zúčastnil ve Švédských hokejových hrách). Pozdějí se dostal do širší nominace na mistrovství světa v Petrohradu. Při konečné nominaci jako poslední bek vypadl ze sestavy. Mohl se tak stát druhý juniorským mistr, který získal zlato jak z juniorského mistrovství, tak i ze seniorského mistrovství světa 2000 (pouze Martin Havlát tohoto dosáhl).\n\nV roce 2000 odcestoval do zámoří, dohodl se na kontraktu s organizací Toronto Maple Leafs, kterým byl draftován. První zápas v NHL odehrál 9. října 2000, proti Montreal Canadiens odehrál dvanáct minut na ledě. Hned ve druhém zápase dokonce vstřelil svou první branku a ve třetím zápase si připsal asistencí. Tím ale jeho produktivita končila a častěji se objevoval na farmě Toronta v St. John's Maple Leafs hrající AHL. V St. John's Maple Leafs strávil i celý ročník 2001/02. Do hlavní sestavy Toronto Maple Leafs se ani třetím rokem nevešel a opět byl členem v St. John's Maple Leafs. Kvůli zdravotním problémům odehrál pouze tři zápasy v AHL. Poté se vrátil zpět do vlasti, dohodl se staronovým působištěm HC Oceláři Třinec. Za Oceláře však stihl odehrát pět zápasů. Byla mu zjištěna nemoc Myasthenia gravis (porucha nervosvalového přenosu), jedná se o autoimunitní onemocnění, které je nevyléčitelné. Kvůli zdravotním potížím byl nucen ukončit hráčskou kariéru.\n\nPo ukončení hráčské kariéry se vydal na dráhu trenérskou. Začátky s trénováním mu vypomáhal jeho otec Radoslav Svoboda, oba dva trénovali v klubu HHK Velké Meziříčí. Později dostal nabídku trénovat mládež v HC Dukla Jihlava, kterou přijal. V sezoně 2007/08 se dokonce objevil na trenérské lavičce A-týmu Dukly v roli asistenta hlavního trenéra. V roce 2012 se stal asistentem hlavního trenéra Jiřího Vebra u České reprezentace do 17 let. O rok později povýšil v reprezentaci kategorii do 18 let. V roce 2015 a 2016 vykonával roli asistenta hlavního trenéra u České reprezentace do 20 let.\n\n\n"}
{"id": "1354956", "url": "https://cs.wikipedia.org/wiki?curid=1354956", "title": "Janek Wiśniewski", "text": "Janek Wiśniewski\n\nJanek Wiśniewski je fiktivní polské mužské jméno, pod kterým je znám Zbyszek Godlewski, celým jménem Zbigniew Eugeniusz Godlewski (3. srpen 1952, Zielona Góra — 17. prosinec 1970, Gdyně), což byl polský dělník, zaměstnanec loděnic \"Komuny Paryskiej\" ve městě Gdyni, který byl první obětí zastřelenou příslušníky polské lidové armády během protestů a stávek dne 17. prosince 1970. O jeho smrti vypraví \"Ballada o Janku Wiśniewskim\", kterou napsal Krzysztof Dowgiałło.\n\nDne 17. prosince 1970 v ranních hodinách při cestě do práce do gdyňských loděnic byl zastřelen příslušníky polské lidové armády. Stalo se tak u mostu v blízkosti železniční stanice Gdynia Stocznia (Gdyně loděnice). Bylo mu tehdy 18 let a stal se první obětí nepokojů v Gdaňsku a Gdyni v roce 1970. Jeho mrtvé tělo bylo přemístěno na dřevěné křídlo vylomených dveří, později také překryté zakrvácenou polskou bílo-červenou vlajkou a dřevěným křížem, a takto byl nesen v čele průvodu protestujícího davu přes město směrem k zdejšímu městskému výboru Polské sjednocené dělnické strany. Byl pohřben v utajení v noci z 18. na 19. prosince na hřbitově v městské části Gdańsk–Oliwa (Gdaňsk–Oliva). O rok později byly jeho ostatky přeneseny na hřbitov v městě Elbląg, kde dříve žil. Podle slov jeho otce mělo tělo tři zásahy od kulky, jednu v oblasti hrudníku a dvě v oblasti břicha.\n\n\nPo roce 1989 nesou jméno Zbyszka Godlewskiho jména ulic v Gdyni, Elblągu a v jeho rodišti Zelené hoře.\nPostavu Zbyszka Godlewskiho ve filmu Czarny Czwartek (2011) ztvárnil Tomasz Ziętek.\n\nSmutný osud Zbyszka Godlewskiho inspiroval Krzysztofa Dowgiałłę k napsání balady. Jelikož ale tehdy ještě neznal jeho skutečné jméno, použil proto ve svém textu vymyšlené jméno – \"Janek Wiśniewski\".\n\n"}
{"id": "1354958", "url": "https://cs.wikipedia.org/wiki?curid=1354958", "title": "Podolský dvůr", "text": "Podolský dvůr\n\nPodolský Dvůr (případně též Dům Ve dvoře) je dům v ulici Jeremenkova čp.411-9.\n\nTento dvůr je jediný dnes dochovaný z několika místních usedlostí v kdysi samostatné osadě Dvorce. Je to obytné stavení z konce 18. století s novobarokní fasádou, které zbylo po demolici dvou přilehlých hospodářských budov v roce 1966. Objekt byl přestavěn v letech 1870–1880 a tehdy získal novobarokní vzhled. Je památkově chráněn.\n\n"}
{"id": "1354960", "url": "https://cs.wikipedia.org/wiki?curid=1354960", "title": "Frazier", "text": "Frazier\n\nPříjmení Frazier nese více různých osobností:\n\n"}
{"id": "1354963", "url": "https://cs.wikipedia.org/wiki?curid=1354963", "title": "Medina (příjmení)", "text": "Medina (příjmení)\n\nPříjmení Medina nese více různých osobností:\n\n"}
{"id": "1354966", "url": "https://cs.wikipedia.org/wiki?curid=1354966", "title": "Brewer", "text": "Brewer\n\nPříjmení Brewer nese více různých osobností:\n\n"}
{"id": "1354967", "url": "https://cs.wikipedia.org/wiki?curid=1354967", "title": "Timothée Chalamet", "text": "Timothée Chalamet\n\nTimothée Chalamet (* 27. prosince 1995, New York, New York, USA) je herec francouzsko-amerického původu. Svoji hereckou kariéru začal rolemi v krátkých filmech, později se objevil v seriálu \"Ve jménu vlasti.\" Svůj debut v celovečerním filmu zaznamenal v dramatu \"Muži, ženy a děti\" (2014) Jasona Reitmana a objevil se také ve science-fiction filmu Christophera Nolana \"Interstellar\" (2014).\n\nV roce 2017 sklidil uznání za svůj výkon v rolích ve filmech \"Lady Bird\" režisérky Grety Gerwig, westernu \"Hostiles\" režiséra Scotta Coopera a v neposlední řadě za romantický film \"Dej mi své jméno\", kterého se ujal italský režisér Luca Guadagnino. Za tento snímek byl nominován na Zlatý glóbus, BAFTA a mimo jiné také na Oscara za nejlepší mužský herecký výkon v hlavní roli.\n\nTimothée Chalamet se narodil roku 1995 v New Yorku na Manhattanu jako syn Francouze a Američanky. Navštěvoval Fiorello H. LaGuardia High School of Music & Art and Performing Arts v New Yorku a jako herec účinkuje od svých 13 let. Nejprve vystupoval v epizodních rolích v několika televizních seriálech. Od roku 2013 hraje též ve filmech. Od roku 2018 chodí s herečkou a modelkou Lily-Rose Melody Depp, dcerou Johnnyho Deppa.\n"}
{"id": "1354968", "url": "https://cs.wikipedia.org/wiki?curid=1354968", "title": "Carlson", "text": "Carlson\n\nPříjmení Carlson nese více různých osobností:\n\n"}
{"id": "1354969", "url": "https://cs.wikipedia.org/wiki?curid=1354969", "title": "Hôtel Prince de Galles", "text": "Hôtel Prince de Galles\n\nHôtel Prince de Galles je hotel v Paříži. Nachází se na \"Avenue George-V\" v 8. obvodu. Hotel byl otevřen v roce 1928 ve stylu art deco.\n\nPětihvězdičkový hotel má k dispozici 159 pokojů (z toho 44 apartmánů) umístěných v osmi patrech. V hotelu je bar \"Les Heures\" a restaurace \"La Scène\". Hotel patří společnosti Starwood Hotels & Resorts Worldwide.\n\nHotel založil André Millon, majitel hotelů Grand Hôtel a Le Meurice. Hotel střední velikosti byl postaven architektem Andrém Arfvidsonem ve stylu art deco na \"Avenue George-V\", poblíž \"Avenue des Champs-Élysées\". Hotel vznikl na místě starých lomů, které sloužily mj. při stavbě Vítězného oblouku. Hotel byl otevřen v roce 1928. Hotel dostal svůj název (hotel prince waleského) po tehdejším princi z Walesu Eduardovi, synovi krále Jiřího V., po kterém je pojmenována avenue, na které se hotel nachází.\n\nKe známým hotelovým hostům patřili Elvis Presley, Dalida, Winston Churchill, Marlene Dietrichová nebo Charles Laughton.\n\n"}
{"id": "1354970", "url": "https://cs.wikipedia.org/wiki?curid=1354970", "title": "Wade", "text": "Wade\n\nPříjmení Wade nese více různých osobností:\n\n"}
{"id": "1354971", "url": "https://cs.wikipedia.org/wiki?curid=1354971", "title": "Vila Bělka", "text": "Vila Bělka\n\nVila Bělka je letohrádek nacházející se ve svahu nad nuselským údolím v ulici Na Bučance v Praze 4-Vyšehradě\n\nJiž před rokem 1769 zde stála venkovská usedlost se sadem. Založil ji Josef Ignác Buček z Heraltic, podle nějž se usedlost nazývala Bučanka. \n\nO sto let později usedlost koupil pražský purkmistr Václav Bělský (1818–1878) a se svým bratrem Janem ji nechal přestavět v novogotickém stylu. Václav Bělský měl velké zásluhy při výstavbě tehdejší Prahy, za což získal v roce 1866 čestné občanství. Jeho bratr Jan Bělský byl známým architektem a stavitelem vily. \n\nNa přelomu 19. a 20. století patřila vila Josefu Österreicherovi. V době nacistické okupace byl objekt coby židovský majetek zabaven a sídlilo zde gestapo. \n\nPo válce se stala rezidencí britského velvyslance a dnes je v soukromém vlastnictví.\n\n"}
{"id": "1354972", "url": "https://cs.wikipedia.org/wiki?curid=1354972", "title": "Markéta Galuszková", "text": "Markéta Galuszková\n\nMarkéta Galuszková (* 23. listopadu 1992 Klatovy) je česká modelka, hosteska a herečka. Přes svojí výšku 154 cm se dokázala prosadit jako fotomodelka i v zahraničí a je Slovenskou Playmate 2018. V České republice ji proslavila zejména videa v angličtině.\n\nNarodila se v Klatovech, kde také chodila do školy. Již od dětství chtěla být fotomodelkou. Mezi její koníčky patří malování, plavání, běhání, fitness a bruslení. Kromě modelingové a herecké kariéry podniká v oboru prodlužování vlasů. Působí pracovně hlavně ve Spojených státech amerických, kde pózuje pro celou řadu fotografů, převážně v Los Angeles, Las Vegas a San Franciscu. V San Franciscu měla kampaň focení pro kravaty obchodní značky Skintie. Aktuálně v roce 2018 rozhovor pro světový magazín Moll Mag, v Evropě a konkrétně Česku má také úspěch. Její bratr je v nemocnici již několik let v kómatu po nehodě.\n\nMarkéta Galuszková začala svoji modelingovou kariéru ve 13 letech na českých internetových serverech jako Fotoparta, Fotopátračka. Zúčastnila se přehlídky pro Danu Morávkovou při prezentaci kabelek značky Elga. Na molu byla vidět také v Holešovicích na Interbeauty 2017 během soutěže v makeup líčení. Fotografuje jak v tuzemsku tak v zahraničí. Je modelkou pro reprezentační, propagační a reklamní fotografie, pózuje na workshopech před několika fotografy. Za svou kariéru stihla být fotomodelka pro slovenské vydání časopisu Playboy 2016. Dále nafotila billboard v Pařížské ulici pro prestižní značku Rexim Krejčovský Salón 2011 (Elegantí oděvy). V roce 2016 nafotila propagační kalendáře a letáky pro firmu Biovit.cz léky Swiss Natural, použito několik set tisíc výtisků.\n\nV letech 2012 a 2013 získala zlatý pohár za první místo v tanci bodypaintingu, na festivalu Motor Show Expo v pražských Holešovicích. Zúčastnila se české reality show Popelka, ve které se ukázala ve vysílání TV Barrandov. S kouzelníkem Richardem Nedvědem nafotila reprezentační fotografie. Andrea Kerestešová si ji vybrala jako modelku pro fotografie ke své výstavě s názvem Mezi nebem a zemí. Markéta byla pozvána na stream do redakce Extra.cz kde mluvila nejen o své karieře, stejně jako host na webu bravomodels.cz. V mediálním článku 24 news zdroj Extra.cz o Markétě a jejích plastických zákrocích. má za sebou již několik úspěšných zakázek.\n\nObjevila se na titulní stránce magazínu Autosport & Tuning, ve kterém byla i jako dívka vydání.\n\nZtvárnila vedlejší roli ve filmu \"Fotograf\" (2015) s Karlem Rodenem. Účinkovala v pořadech \"Policie v akci\" a \"Linka 112 v kinech pražské orgie 2019, snídaně s novou 2011 hostem.\"\n\n"}
{"id": "1354973", "url": "https://cs.wikipedia.org/wiki?curid=1354973", "title": "Podražnice (hradiště)", "text": "Podražnice (hradiště)\n\nPodražnice (též \"Na Zámku\") je pravěké hradiště nad stejnojmennou vesnicí u Horšovského Týna v okrese Domažlice. Nachází se na kopci nad severovýchodním okrajem vesnice a jeho pozůstatky jsou chráněny jako kulturní památka ČR.\n\nHradiště se v odborné literatuře poprvé objevilo v roce 1935. Ve čtyřicátých letech dvacátého století na něm Josef Maličký povrchovým sběrem získal soubor keramických střepů, podle kterých datoval existenci hradiště do pozdní doby halštatské. Další poznatky přinesl v letech 1975–1976 archeologický výzkum provedený Evou Čujanovou, která při něm prokopala sondu valem a prozkoumala malou část vnitřní plochy hradiště. Její nálezy spadají do pozdní doby halštatské a pozdní doby bronzové, ale menší část artefaktů dokládá osídlení lokality již na přelomu starší a střední doby bronzové. Doba vzniku opevnění je nejasná, ale pravděpodobně bylo postaveno v některém z pozdějších období.\n\nHradiště o rozloze jednoho hektaru se nachází na vrcholové plošině kopce. Její jižní a západní stranu chrání strmé skalnaté svahy, zatímco na přístupné východní straně byla postavena hradba dochovaná v podobě 143 metrů dlouhého valu. Severní část valu, kde se nacházela původní brána, dosahuje výšky až čtyři metry, zatímco na jihu val přechází do terasy, která postupně splývá s terénem. Hradba měla dřevohlinitou konstrukci na povrchu zpevněnou kameny. Na vnější straně ji chránil příkop široký 4,5 metru.\n\nVnitřní strana valu byla pravděpodobně lemovaná zástavbou obytných staveb. V jedné prozkoumané chatě byla doložena část vypálené podlahy v místech, kde nejspíše bývalo ohniště, dále dvě zásobní jámy na obilí a množství předmětů, ke kterým patří velké množství keramiky, sada jehlancovitých závaží, bronzové šidélko, tyčinka a kopí se zbytky dřevěné násady, zlomky jehlic, cvočky a další drobné bronzové předměty.\n\n"}
{"id": "1354974", "url": "https://cs.wikipedia.org/wiki?curid=1354974", "title": "János Süli", "text": "János Süli\n\nJános Süli (* 26. leden 1956, Békéscsaba) je maďarský elektrotechnický inženýr, energetik, starosta města Paks v letech 2014 až 2017, od 2. května 2017 zastává ve III. vládě Viktora Orbána post ministra bez portfeje pro plánování, výstavbu a zprovoznění dvou nových bloků jaderné elektrárny Paks.\n\nNarodil se v revolučním roce 1956 do rodiny učitele v Békéscsabě v tehdejší Maďarské lidové republice. Vyrůstal ve městě Újkígyós. Odmaturoval na střední škole \"Pollák Antal Villamosipari Szakközépiskola\" ve městě Szentes. V roce 1980 získal diplom v oboru elektrotechnika na Budapesti Műszaki és Gazdaságtudományi Egyetem (BME). Poté pracoval pro Erőmű Beruházási Vállalat (ERBE) a později pracoval v jaderné elektrárně Paks (MVM Paksi Atomerőmű). V letech 2009 až 2010 byl jejím ředitelem. V komunálních volbách 2014 byl zvolen starostou města Paks. Mandát nedokončil, neboť byl 2. května 2017 jmenován ministrem bez portfeje pro plánování, výstavbu a zprovoznění dvou nových bloků JE Paks ve III. vládě Viktora Orbána.\n\nJe ženatý, jeho manželka Edit Süliné Goda pracuje jako elektrotechnik. Mají spolu dvě děti, dceru Anikó a syna Balázse, kteří také studují elektrotechniku.\n\n\n\n"}
{"id": "1354975", "url": "https://cs.wikipedia.org/wiki?curid=1354975", "title": "Prapimporn Karnchanda", "text": "Prapimporn Karnchanda\n\nPrapimporn Karnchanda nebo Prapimporn Kanjunda () je thajská filmová herečka, kaskadérka a mistryně bojového umění.\n\nZahrála si hlavní role v několika thajských filmech. Do širšího povědomí diváků se zapsala především vedlejší rolí v mezinárodní koprodukci \"Krvežíznivé opice\" po boku F. Murraye Abrahama. Ve filmu režiséra Luca Bessona, \"The Lady\", již patřila mezi hlavní charaktery a ztvárnila postavu Chin Ťij, matku Su Ťij. Vedle herectví pracuje jako kouč v JAIKA Stunts Team. Od října 2012 je vdaná, jejím manželem je Akaradach Boonpeng, pracující jako učitel na prestižním Suankularb College v Bangkoku.\n\n\n"}
{"id": "1354976", "url": "https://cs.wikipedia.org/wiki?curid=1354976", "title": "Neal", "text": "Neal\n\nNeal může být:\n\n\n"}
{"id": "1354979", "url": "https://cs.wikipedia.org/wiki?curid=1354979", "title": "Yarock (přehrávač)", "text": "Yarock (přehrávač)\n\nYarock je svobodný a otevřený přehrávač zvuku pro Linux. Napsán je v programovacím jazyku C++, je založen na knihovně Qt a používá multimediální framework Phonon. Je vydán za podmínek GNU General Public License.\n\nModerně vypadající přehrávač má v sobě obsaženu spoustu funkcí, jež nezávisí na nějakém určitém prostředí pracovní plochy. Yarock je navržen (minimalismus rozhraní) tak, aby zastal lehce ovladatelný (intuitivní) a hezký prohlížeč hudby založený na obalech hudebních alb. Dá se snadno sestavit ze zdrojových souborů. Je k tomu potřeba jen málo dalších závislostí (balíčků). Nabízí na výběr z několika různých zvukových podpůrných vrstev.\n\n\n\n\n\n\nDíky začleněným službám (Echonest, DiscoGs, LastFM, služby poskytující texty písní) poskytuje zobrazení souvisejících údajů užitečné informace.\nTexty písní\n"}
{"id": "1354984", "url": "https://cs.wikipedia.org/wiki?curid=1354984", "title": "Sultanzade", "text": "Sultanzade\n\nSultanzade byl osmanský titul pro syny sultánek (princezen; dcer sultánů). Pro dcery sultánek byl ekvivalent \"hanımsultan.\"\n\nSultán je původem arabské slovo, znamenající \"autorita\" nebo \"dominance\". Koncovka \"-zade \"je perské slovo, v překladu \"dcera\" nebo \"syn\". Sultanzade je v doslovném překladu \"potomek sultána\".  \n\nV Osmanské dynastii se tento titul používal pro syny sultánek (ženských potomků z mužské vládnoucí linie). Na rozdíl od \"şehzade \"(sultánových synů) se sultanzade nemohl stát vládcem říše. \n\nTito lidé byli formálně oslovováni jako \"Sultanzade \"(rodné jméno) \"Bey-Efendi\". Bey je turecký titul pro vojevůdce, tradičně používán pro vůdce malých vojenských skupin. Efendi byl šlechtický titul, u nás něco jako hrabě. \nNejčastěji se ale tituly sultanzade, bey a efendi vyslovovali za jménem. \n\nŽenský ekvivalent pro titul sultanzade je \"hanımsultan\". Hanim je turecké slovo převzaté z mongolštiny (khanum), což je ženský ekvivalent od slova chán. K tomu se připojuje titul sultan. Hanimsultan je titul pro dcery osmanských princezen (sultánek). \n"}
{"id": "1354985", "url": "https://cs.wikipedia.org/wiki?curid=1354985", "title": "Tour de Hongrie", "text": "Tour de Hongrie\n\nTour de Hongrie je závod v silniční cyklistice pořádaný od roku 1925 v Maďarsku. Dnes jedna z etap UCI Europe Tour.\n\n\n\n"}
{"id": "1354987", "url": "https://cs.wikipedia.org/wiki?curid=1354987", "title": "Sojka chocholkatá", "text": "Sojka chocholkatá\n\nSojka chocholkatá (\"Cyanocorax chrysops\"), starším českým názvem sojka kápovitá, je pták z rodu Cyanocorax.\n\nJde o druh žijící v subtropických vnitrozemských oblastech Brazílie, Argentiny, Uruguaye, Paraguaye a Bolívie.\n\nDosahuje délky asi 35 cm a váhy okolo 150 gramů. V jejím zbarvení se neprojevuje pohlavní dimorfismus. Horní část těla je u samců i samic zbarvena černě, modře a tyrkysově, břicho a spodní strana ocasu jsou smetanově bílé. Na hlavě má sojka chocholku z jemného peří. Nohy a zobák jsou černé a duhovka jasně žlutá.\n\nObývá lesy a křoviny do nadmořské výšky až 2800 m, hnízdí na stromech. Žije také na území mokřadu Pantanal.\n\nJe všežravá, živí se ovocem, semeny rostlin, hmyzem nebo ještěrkami, často vybírá vejce a mláďata z hnízd jiných ptáků.\n\nPři hledání potravy i při hnízdění vytváří skupinky o deseti až dvaceti jedincích. Je poměrně hojná.\n\nDá se snadno ochočit a pro svoji učenlivost bývá občas chována v zajetí.\n\n\n"}
{"id": "1354990", "url": "https://cs.wikipedia.org/wiki?curid=1354990", "title": "Vita Karoli Magni", "text": "Vita Karoli Magni\n\nVita Karoli Magni (\"Život Karla Velikého\") je latinský spis franského učence Einharda o životě franského krále a prvního císaře Svaté říše římské Karla Velikého. Jde o první životopis evropského panovníka, a vzorem, podle kterého byl napsán, je Suetoniovo dílo \"De vita Caesarum\" (\"Životopisy dvanácti císařů\", zvláště pak životopis císaře Augusta.\n\nDatum vzniku \"Života\" je nejisté. Protože však obsahuje informace o závěti Karla Velikého, je jisté, že musel být napsán po smrti císaře, tedy po roce 814. Byla vytvořena celá řada teorií založených na interpretaci textu v politickém kontextu. Jako nejpravděpodobnější se jeví třicátá léta 9. století, konkrétně roky 829 až 836. Rozdělení spisu do kapitol pochází od opata kláštera v Reichenau Walafrida Straba.\nEinhardovo dílo je jedním z nejvýznamnějších zdrojů pro poznání historie a života raného středověku. Často je mu však vyčítána tendenčnost, protože vylíčení života Karla Velikého je téměř idylické. Karel zde vystupuje jako ideál vladaře a vzor vládnutí, jako panovník, jenž svým mečem sjednotil velkou část Evropy a dal jí řád a mír. Einhard záměrně zamlčuje negativní stránky osobnosti císaře i jeho vlády (například hromadné popravy při válce se Sasy). Spis proto vyznívá jako oslava velikého vladaře a také jako výchovný spis, v němž bylo vynecháno vše, co není hodno napodobení.\n\nSpis obsahuje dvě předmluvy. První předmluva je od opata kláštera v Reichenau Walafrida Straba, který jí napsal krátce po autorově smrti. Píše v ní mimo jiné, že dílo dle vlastního uvážení rozdělil do třiceti tří kapitol, které opatřil nadpisy, aby se čtenář v díle lépe orientoval. Následuje předmluva autora spisu Einharda, ve které vysvětluje důvody, které ho vedly k napsání životopisu.\n\nŽivotopis neobsahuje žádné informace o Karově narození, dětství a chlapectví, protože se o těchto událostech nedochovala, jak píše Einhard, žádná písemná zpráva. Stručně se zabývá Karlovými předky a vlastní vyprávění začíná rokem 768, kdy se Karel stal králem. Následuje popis Karlových válečných tažení v Akvitánii, proti Langonbadům a Sasům, tažení do Španěl, podmanění Bretonců a Benevenťanů, proti bavorskému vévodovi Tassilovi, se slovanským kmenem Vilců (Velétů) a s Avary a Dány.\n\nSpis pak pokračuje korunovaci Karla císařem, charakteristikou přátelských vtahů Karla s jinými panovníky (zejména s chalífem Hárúnem ar-Rašídem a s byzantským císařem Nikeforem) a popisem Karlova zvelebování Franské říše a jeho snah o reformu zákonodárství. Dále je poměrně značná část spisu věnována Karlovu osobnímu životu a rodinným vztahům, jeho pohostinnosti, vzhledu, oděvu, povaze, zvykům, vzdělání, zbožnosti, štědrosti a milosrdenství. Spis končí Karlovými posledními léty (jde především o ustanovení syna Ludvíka spolucísařem), jeho skonem, pohřbem a jeho poslední vůlí, jež je citována doslovně, opisem příslušné listiny.\n\n\n"}
{"id": "1354995", "url": "https://cs.wikipedia.org/wiki?curid=1354995", "title": "Tímea Szabó", "text": "Tímea Szabó\n\nTímea Szabó (* 18. únor 1976, Budapest) je maďarská novinářka a politička, poslankyně Zemského shromáždění, v letech 2010 až 2013 místopředsedkyně parlamentní politické frakce hnutí Politika může být jiná (LMP), od roku 2013 spolupředsedkyně zeleného hnutí Dialog za Maďarsko (PM).\n\nStudovala na Szegedi Tudományegyetem v Szegedu, poté na Harvard Law School na Harvardově univerzitě v USA.\n\nV roce 2003 se vrátila do Maďarska a pracovala pro Maďarský helsinský výbor (Magyar Helsinki Bizottság). V roce 20082009 byla jednou ze zakladatelů nového zeleného politického hnutí s názvem Politika může být jiná.\n\nVe volbách do Evropského parlamentu v roce 2009 neúspěšně kandidovala na 1. místě za koalici LMP—HP. V parlamentních volbách 2010 kandidovala na 6. místě celostátní kandidátní listiny LMP a byla zvolena poslankyní. V roce 2013 hnutí LMP opustila a stala se nezávislou poslankyní. Společně s Benedek Jávor a Gergely Karácsony založila nové zelené hnutí Dialog za Maďarsko, jehož se stala spolupředsedkyní. V parlamentních volbách 2014 kandidovala na 5. místě celostátní kandidátní listiny aliance Összefogás, která se skládala z pěti levicových a zelených politických stran. Byla zvolena poslankyní, jedinou za hnutí Dialog za Maďarsko.\n\nV roce 2016 v parlamentu (společně s Gábor Fodor, Péter Kónya, Szabolcs Szabó, Zsuzsanna Szelényi) hlasovala PROTI uspořádání tzv. referenda o přesídlovacích kvótách, které se nakonec konalo 2. října 2016.\n\nJe rozvedená, má jednoho syna Gergő. Její exmanžel Gábor Hunyadi je delegátem za Jobbik u Zemského volebního úřadu (Nemzeti Választási Bizottság).\n\n\n"}
{"id": "1354996", "url": "https://cs.wikipedia.org/wiki?curid=1354996", "title": "Ian Khama", "text": "Ian Khama\n\nSeretse Khama Ian Khama (* 27. února 1953 Chertsey, Anglie) je botswanský politik, který zastával od roku 2008 do roku 2018 úřad prezidenta republiky. Současně zastával také funkci premiéra země a předsedy Botswanské demokratické strany. Má vojenskou hodnost generálporučíka.\n\nJeho otcem byl první prezident nezávislé Botswany Sir Seretse Khama, pocházející z rodu náčelníků kmene Mangwato, a matkou bílá Angličanka Ruth Williamsová. Vystudoval školu Waterford Kamhlaba ve Svazijsku, patřící do sítě United World Colleges, poté absolvoval letecký výcvik na Královské vojenské akademii v Sandhurstu. Byl důstojníkem botswanské armády do roku 1998, kdy ho prezident Festus Mogae jmenoval svým viceprezidentem. V dubnu 2008 nahradil Mogaeho na pozici hlavy státu, kterou potvrdil ve volbách konaných v letech 2009 a 2014. \n\nByl kritizován za opatření proti opozici a nezávislým médiím, která posunula tradičně demokratickou Botswanu směrem k autoritativnímu režimu, a za pohrdavé výroky o menšině Křováků. \n\nV roce 2018 ho po 10 letech ve funkci nahradil dosavadní viceprezident Mokgweetsi Masisi.\n\n"}
{"id": "1354998", "url": "https://cs.wikipedia.org/wiki?curid=1354998", "title": "Volský vrch", "text": "Volský vrch\n\nNázev Volský vrch má několik kopců:\n\n"}
{"id": "1354999", "url": "https://cs.wikipedia.org/wiki?curid=1354999", "title": "Dabing Street", "text": "Dabing Street\n\nDabing Street je dvanáctidílný komediální televizní seriál České televize z roku 2018. Děj je posazen do léta 2001 a popisuje dění ve fiktivní dabingové společnosti Studio ZERO poté, co zemře její majitel a o vedení studia se zkoušejí podělit vdova se zaměstnanci.\n\nSeriál vychází ze stejnojmenné divadelní hry Dejvického divadla, která získala titul Nejlepší komedie roku 2013 na XIV. ročníku Grand festivalu smíchu v Pardubicích. Herci Dejvického divadla jsou tedy logicky obsazeni i do většiny rolí, nevšedním prvkem je pak obsazení několika známějších herců do „civilních“ rolí – hrají sami sebe (např. cameo dabéra Filipa Švarce, Jiřího Bartošky, Viktora Preisse). Dabované cizojazyčné scény nepocházejí ze skutečných filmů, ale byly natočeny speciálně pro seriál. Pro režiséra Petra Zelenku šlo o seriálový debut.\n\nJako hudba v úvodní znělce je použita skladba „Little Fury Things“ z druhého alba \"You're Living All Over Me\" (1987) americké skupiny Dinosaur Jr.\n\nOficiální poštovní adresa studia zní: Studio ZERO, Novovysočanská 602/14, 190 00 Praha 9.\n\n\n"}
