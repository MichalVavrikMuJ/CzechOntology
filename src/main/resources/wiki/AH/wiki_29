{"id": "1225134", "url": "https://cs.wikipedia.org/wiki?curid=1225134", "title": "US Open 2016 – ženská dvouhra", "text": "US Open 2016 – ženská dvouhra\n\nŽenská dvouhra US Open 2016 probíhala na přelomu srpna a září 2016. Do singlové soutěže newyorského tenisového grandslamu nastoupilo sto dvacet osm hráček. Z kvalifikace se probojovalo sedmnáct z nich. Obhájkyní titulu měla být italská tenistka Flavia Pennettaová, která však na konci sezóny 2015 ukončila profesionální kariéru.\n\nNa počátku turnaje soupeřily o post světové jedničky čtyři nejvýše nasazené hráčky – Serena Williamsová, Angelique Kerberová, Garbiñe Muguruzaová a Agnieszka Radwańská. Vyřazením Williamsové v semifinále si Němka Kerberová zajistila poprvé v kariéře posun do čela světové klasifikace, ve vydání z 12. září 2016.\n\nSerena Williamsová usilovala o rekordní 7. titul na US Open a 23. grandslamovou trofej, který by znamenal rekord otevřené éry, když dvacet dva trofejí sdílela s Němkou Steffi Grafovou.\n\nHladkou výhrou ve třetím kole nad Švédkou Johannu Larssonovou se americká světová jednička Serena Williamsová stala nejúspěšnější ženou ve statistice vyhraných zápasů na Grand Slamu. Celkově 307. vítězstvím pokořila rekord Martiny Navrátilové. Její bilance výher a proher po zápase činila 307–42. Postup do čtvrtfinále přes Kazašku Jaroslavu Švedovovou pak znamenal 308. vyhraný zápas a posun na první místo historických statistik Grand Slamu, když se odpoutala od 307 výher Rogera Federera.\n\nČeská turnajová desítka Karolína Plíšková zůstávala jedinou hráčkou elitní světové dvacítky žebříčku, která nikdy nepostoupila do čtvrtfinále grandslamu. Tuto statistiku prolomila, když ve čtvrtém kole zdolala šestou nasazenou Američanku Venus Williamsovou v utkání plném zvratů. Do svého prvního utkání na Arthur Ashe Stadium vstoupila Češka pasivně a ze stavu 1–5 dokázala snížit na konečný poměr gamů 4–6. Po zisku druhé sety stejnou bilancí her, přestože již prohrávala 1–3, rozhodlo až třetí dějství. V něm Plíšková prolomila soupeřce servis a ujala se vedení 3–1. Za stavu her 4–2 však ztratila tři gamy v řadě. Američanka pak měla za vedení 5–4 mečbol, jenž česká hráčka zachránila nabíhaným bekhendovým volejem. Naopak lounská rodačka vzala americké tenistce vzápětí podání a vypracovala si tři mečbolové šance při stavu 6–5 a 40:0. Utkání nedoservírovala a rozhodl až tiebreak, který získala 7:3. Bodový zisk jí zajistil návrat do elitní desítky žebříčku WTA. Obě si během duelu šestkrát vzaly svá podání. Williamsová přišla o šanci stát se nejstarší čtvrtfinalistkou v historii US Open.\n\nNejvětšího vítězství dosavadní kariéry dosáhla v osmifinále 18letá Chorvatka a 92. žena klasifikace Ana Konjuhová, která agresivní a přesnou hrou vyřadila polskou světovou čtyřku Agnieszku Radwańskou ve dvou setech. Šampionka newyorské juniorky tak poprvé postoupila do grandslamového čtvrtfinále. Obě se utkaly již ve druhém kole Wimbledonu 2016, kde Konjuhová odešla poražena po neproměnění tří mečbolů.\n\n26letá tenistka Anastasija Sevastovová, figurující na 48. místě žebříčku, postoupila do prvního grandslamového čtvrtfinále, když zdolala britskou turnajovou třináctku Johannu Kontaovou za 1:43 hodin ve dvou setech. Sevastovová, která poprvé ukončila kariéru v květnu 2013 pro vleklá zranění a deprese, se stala první lotyšskou tenistkou v této fázi grandslamu od roku 1994 a účasti Larisy Neilandové mezi poslední osmičkou wimbledonské dvouhry. Před rozehráním soutěže Lotyška nevyhrála na newyorském majoru zápas od roku 2010.\n\nV repríze tři týdny starého cincinnatského finále se ve finále střetly světová dvojka Angelique Kerberová s jedenáctou hráčkou žebříčku Karolínou Plíškovou, která pronikla do boje o titul newyorského grandslamu jako první Češka od roku 1993 a výkonu Heleny Sukové.\nPlíšková se stala teprve čtvrtou hráčkou, jíž se podařilo na jediném grandslamu vyřadit obě sestry Serenu a Venus Williamsovy. V následném vydání žebříčku z 12. září 2016 se posunula na nové kariérní maximum, když jí patřilo 6. místo.\n\nVítězkou se stala Kerberová, která za 2:09 hodin vyhrála ve třech sadách 6–3, 4–6, 6–4. V probíhající sezóně si připsala třetí turnajové vítězství, a druhé grandslamové po triumfu na Australian Open 2016, jež představovalo desátý singlový titul na okruhu WTA Tour. Do žebříčku WTA získala 2 000 bodů a obdržela finanční odměnu ve výši 3 500 000 dolarů.\nNěmka se tak stala po Evelyn Searsové (1907), Martině Navrátilové (1983, 1984, 1986, 1987) a Monice Selešové (1991, 1992) čtvrtou levorukou šampionkou US Open. Jako první tenistka od roku 2007 a Justine Heninové, s výjimkou Sereny Williamsové, získala více než jeden grandslam během kalendářní sezóny. Po turnaji se premiérově posunula na 1. místo žebříčku WTA, jakožto 22. světová jednička v pořadí a druhá německá po Steffi Grafové. Ta byla na newyorském grandslamu poslední předešlou šampionkou z Německa, když triumfovala v roce 1996.\n"}
{"id": "1225135", "url": "https://cs.wikipedia.org/wiki?curid=1225135", "title": "US Open 2016 – mužská dvouhra", "text": "US Open 2016 – mužská dvouhra\n\nMužská dvouhra US Open 2016 probíhala na přelomu srpna a září 2016. Do singlové soutěže newyorského tenisového grandslamu nastoupilo sto dvacet osm hráčů. Z kvalifikace se probojovalo osmnáct z nich. Obhájcem titulu byl první hráč světa a dvojnásobný šampion Novak Djoković.\n\nPremiérově od zavedení systému nasazování nefiguroval žádný americký tenista mezi 16 nejvýše nasazenými hráči. Poprvé ve 21. století se turnaje neúčastnil pětinásobný vítěz Roger Federer, jenž ukončil sezónu předčasně v červenci 2016.\n\nVe finále se střetli obhájce trofeje Novak Djoković se Švýcarem Stanem Wawrinkou. Poměr vzájemných zápasů vyzníval před duelem ve prospěch srbské světové jedničky 19–4, která vyhrála čtyři z posledních pěti utkání, vyjma finále na Roland Garros 2015.\n\nVítězem se stal třetí nasazený Wawrinka po téměř čtyřech hodinách hry a čtyřsetovém průběhu 6–7, 6–4, 7–5 a 6–3. V probíhající sezóně si tak připsal čtvrté turnajové vítězství, které představovalo patnáctý singlový titul na okruhu ATP Tour, když prodloužil sérii finálové neporazitelnosti na jedenáct utkání. Do žebříčku ATP obdržel 2 000 bodů a získal částku 3 500 000 dolarů. Třetím grandslamem kariéry navázal na předchozí triumfy z Australian Open 2014 a French Open 2015.\n"}
{"id": "1225136", "url": "https://cs.wikipedia.org/wiki?curid=1225136", "title": "Ettore Majorana", "text": "Ettore Majorana\n\nEttore Majorana (5. srpna 1906 – zmizel 25. března 1938, zemřel pravděpodobně po roce 1959 ) byl italský teoretický fyzik, který pracoval v oblasti neutrinové fyziky. 25. března 1938 zmizel za záhadných okolností, při plavbě lodí z Palerma do Neapole. Jmenují se po něm Majoranova rovnice a Majoranův fermion. V roce 2006 byla založena Majoranova cena. Také je po něm pojmenováno významné mezinárodní vědecké konferenční centrum v Eriče na \nSicílii.\n\nNarodil se v roce 1906 v Catanii na Sicílii. Jeho strýc Quirino byl rovněž fyzikem. Majorana již v mladém věku prokázal své nadání na matematiku a fyziku. Studovat začal v roce 1923, vybral si strojírenství. O 5 let později ho však jeho přítel Emilio Gino Segrè přivedl do týmu fyziků, který vedl Enrico Fermi. \n\nV roce 1928 napsal spolu s Giovannim Gentilem ml. svou první fyzikální práci, která se týkala atomové spektroskopie. Šlo o jednu z prvních kvantitativních aplikací Fermiho statistického modelu atomové struktury (nyní známého jako Fermiho-Thomasův model).\nMajorana a Gentile provedli výpočty v rámci Fermiho modelu, které souhlasily s pozorovanými hodnotami elektronových energií prvků gadolinia a uranu.\n\nV roce 1929 získal akademický titul laurea na univerzitě La Sapienza. O dva roky později vydal knihu o autoionizaci (termín vymyslel Pierre Auger) v atomových spektrech.\n\nRok 1932 byl pro Majoranu velmi úspěšný. Nejprve vydal práci, která se zabývá otázkou chování uspořádaných atomů v časově proměnném magnetickém poli, na stejné otázce pracovali ve stejné době i jiní fyzikové, zejména známý experimentátor Isidor Isaac Rabi, a tyto výzkumy vedly k rozvoji radiofrekvenční spektroskopie.\n\nNásledně publikoval práci věnující se relativistické teorii částic s libovolnou vlastní hybností, v níž rozpracoval a aplikoval nekonečné trojrozměrné reprezentace Lorentzových grup a položil základ pro hmotnostní spektrum elementárních částic. \n\nSprávně interpretoval výsledky manželů Frederica Curieho a Irene Joliot-Curieové, kteří prokázali nutnost existence nové částice. Majorana přišel na to, že jde o částici zhruba stejně hmotnou jako proton, jen elektricky neutrální. Nicméně své výsledky, i přes urgenci Fermiho, nepublikoval. James Chadwick později téhož roku skutečně tuto částici detekoval a nazval ji neutron. Za tento objev získal Chadwick Nobelovu cenu. \n\nDále Majorana objevil relativistickou rovnici nazývanou později po něm, která předpovídá existenci kvazičástic, které jsou svými vlastními antičásticemi a která známe jako Majoranovy fermiony. Tyto byly potvrzeny v roce 2012 a mohou vést k lepšímu pochopení kvantové mechaniky, spekuluje se i o tom, že zodpovídají za chybějící hmotu ve vesmíru. \n\nV roce 1933 na žádost Fermiho Majorana opustil Itálii a dostal se do Německa, kde se jeho kolegou a přítelem stal Werner Heisenberg , navštívil i Kodaň kde se setkal s Nielsem Bohrem.\n\nNa podzim téhož roku se nemocný Majorana vrátil do Říma, měl zánět žaludku a byl nervově vyčerpán, téměř na 4 roky přestal publikovat. V této době se zabýval geofyzikou, elektrotechnikou a matematickou relativitou.\n\nTeprve roku 1937 vydal další práci o symetrické teorii elektronů a pozitronů. A současně se stal řádným profesorem na Università degli Studi di Napoli Federico II. \n\nV roce 1937 době se také začal zajímat o problematiku hmotnosti neutrin a gravitačních vln, což jsou i na počátku 21. století stále aktuální témata.\n\nJeho nadějná kariéra však byla náhle přerušena, když v březnu 1938 během plavby z Palerma do Neapole beze stopy záhadně zmizel. Jeho tělo nebylo nikdy nalezeno, příčina zmizení a smrti je neznámá. Před svou plavbou údajně vybral všechny peníze ze svého bankovního účtu. Není ani znám přesný důvod jeho cesty do Palerma, snad mohl chtít navštívit svého přítele Emila Segrèho, ten byl ale v té době v Kalifornii.\n\nExistuje řada hypotéz o důvodu jeho zmizení:\n\nProběhlo několik vyšetřování Majoranova zmizení, avšak všechny byly bezvýsledné. Případ byl znovuotevřen v březnu roku 2011, kdy došlo k výslechu nového svědka, který se měl údajně setkat s Majoranou v Buenos Aires někdy po skončení druhé světové války. V červnu bylo v italských sdělovacích prostředních uvedeno, že členové bezpečnostní složky Karabiníků analyzovali fotografii muže, který přijel do Argentiny v roce 1955. Byla shledána podobnost s Majoranou. \n\nItalské úřady uvedly v prohlášení z února 2015, že podle nových důkazů byl Majorana prokazatelně naživu mezi lety 1955 a 1959 a žil ve venezuelském městě Valencia. Vyšetřování tedy bylo prohlášeno za oficiálně uzávřené s tím, že Majoranovo zmizení bylo zřejmě jeho osobní dobrovolnou volbou. \n"}
{"id": "1225138", "url": "https://cs.wikipedia.org/wiki?curid=1225138", "title": "US Open 2016 – ženská čtyřhra", "text": "US Open 2016 – ženská čtyřhra\n\nŽenská čtyřhra US Open 2016 probíhala na přelomu srpna a září 2016. Do deblové soutěže newyorského tenisového grandslamu nastoupilo šedesát čtyři dvojic. Obhájcem titulu byl švýcarsko-indický pár Martina Hingisová a Sania Mirzaová, jehož členky ukončily v srpnu 2016 deblové partnerství. Hingisová nastoupila s Američankou Coco Vandewegheovou, aby v semifinále podlehly turnajovým jedničkám Garciaové s Mladenovicovou. Spoluhráčkou Mirzaové se stala česká hráčka Barbora Strýcová, s níž skončila ve čtvrtfinále na raketách stejných Francouzek.\n\nVítězem se stal dvanáctý nasazený pár složený z domácí Bethanie Mattekové-Sandsové a Češky Lucie Šafářové, který ve finále udolal turnajové jedničky z Francie Caroline Garciaovou a Kristinu Mladenovicovou po třech setech s konečným výsledkem 2–6, 7–6 a 6–4. Utkání zahájily lépe francouzské tenistky, které rychle ovládly první set a ve druhém za stavu 5–4 na gemy podávaly na vítězství v turnaji. V něm však tíhu okamžiku neunesla servírující Garciaová, čistou hrou přišla o servis – první ztracený Francouzek v celém utkání –, a následně dvojice ztratila závěrečný tiebreak. Na začátku třetího setu pak dvanácté nasazené brejkly soupeřky a utkání doservírovaly do zdárného konce.\n\nObě vítězky si tak po triumfu na Australian Open 2015 a French Open 2015 připsaly třetí společnou grandslamovou a šestou celkovou trofej ze čtyřhry. Pro Mattekovou-Sandsovou to byl dvacátý deblový titul na okruhu WTA Tour a pro Šafářovou pak desátý takový.\n\nPo utkání pak při slavnostním ceremoniálu šťastná Šafářová uvedla: „\"Nevěřím tomu co se stalo. Není to jednoduchý rok, proto je tenhle titul skvělý. Mám výtečnou parťačku, deblistku i singlistku, a to je základ úspěchu\".“ Spoluhráčka Matteková-Sandsová po finále konstatovala: „\"Pro mě je tohle hodně emotivní, obzvlášť po těch zdravotních problémech, které jsem letos měla. Tyhle výsledky jsou pro mě neuvěřitelné. Tohle je nejlepší grandslam. Hrát na centrkurtu Arthura Ashe pod zataženou střechou, tak to je úžasný úspěch, kterého jsme dosáhly\".“\n\nKaždá z vítězek si do žebříčku WTA připsala 2 000 bodů a dvojice si rozdělila částku 625 000 dolarů.\n\n Caroline Garciaová / Kristina Mladenovicová \"(finále)\n"}
{"id": "1225139", "url": "https://cs.wikipedia.org/wiki?curid=1225139", "title": "US Open 2016 – mužská čtyřhra", "text": "US Open 2016 – mužská čtyřhra\n\nMužská čtyřhra US Open 2016 probíhala na přelomu srpna a září 2016. Do deblové soutěže newyorského tenisového grandslamu nastoupilo šedesát čtyři dvojic. Obhájcem titulu byl nejlepší světový pár Pierre-Hugues Herbert a Nicolas Mahut z Francie, který v semifinále nestačil na dvojici Jamie Murray a Bruno Soares.\n\nVítězem se stal čtvrtý nasazený britsko-brazilský pár Jamie Murray a Bruno Soares, který ve finále zdolal španělskou dvojici Pablo Carreño Busta a Guillermo García-López po dvousetovém průběhu 6–2 a 6–3. Oba si tak po triumfu na Australian Open 2016 připsali druhou grandslamovou trofej z mužské čtyřhry, získali po 2 000 bodech a rozdělili si částku 625 000 dolarů. Pro Murrayho to byl šestnáctý deblový titul na okruhu ATP Tour a pro Soarese pak dvacátý třetí takový.\n\nOba poražení španělští finalisté ve čtyřhře grandslamu nikdy předtím nepřešli třetí kolo a jejich společná zápasová bilance výher a proher před finále činila 10–10. Stali se také prvním nenasazeným párem od roku 2000 a Lleytona Hewitta s Maxem Mirným, který na US Open prošel až do finále.\n\nPo utkání pak při slavnostním ceremoniálu Murray uvedl: „\"Nemohl jsem si přát nic víc, je to skvělý pocit. Cítil jsem se být připraven vyhrát. Měl jsem dobrý pocit ze své hry. Tyto turnaje jsou nejtěžší, protože tu hrají všechny nejlepší dvojice\".“ Následně ještě pochválil svého spoluhráče: „\"Bruno je pro mě ideální partner. Skvěle returnuje, což je pro mě výhodou, když jsem na síti\".“ Soares po finále konstatoval: „\"Zvítězit zde je velmi speciální. Vrátit se zde a vyhrát celý turnaj, to je pro mě něco úžasného\".“\n\n Pierre-Hugues Herbert / Nicolas Mahut \"(semifinále)\n"}
{"id": "1225149", "url": "https://cs.wikipedia.org/wiki?curid=1225149", "title": "Povolžská vrchovina", "text": "Povolžská vrchovina\n\nPovolžská vrchovina () je rozsáhlá kopcovitá oblast v evropské části Ruska, část Východoevropské roviny. Leží západně od toku Volhy mezi Kazaní na severu a Volgogradem na jihu. Západně od ní teče Don a na jihu její hranici vymezuje umělý volžsko-donský průplav, který ji odděluje od Jergeni.\n\nNejvyšší bod, který dosahuje 381 m n. m., leží v Žigulovských horách.\n\nSamotná Povolžská vrchovina je osídlena poměrně řídce, ale na jejích okrajích a březích Volhy jsou velká města (od severu k jihu): Kazaň, Uljanovsk, Saransk, Penza, Syzraň, Saratov a Volgograd.\n"}
{"id": "1225163", "url": "https://cs.wikipedia.org/wiki?curid=1225163", "title": "Seznam obcí v Maďarsku (I)", "text": "Seznam obcí v Maďarsku (I)\n\nToto je seznam obcí v Maďarsku začínajících na písmeno I.\n"}
{"id": "1225164", "url": "https://cs.wikipedia.org/wiki?curid=1225164", "title": "Steve Nash", "text": "Steve Nash\n\nSteve Nash (* 7. února 1974, Johannesburg) je bývalý kanadský basketbalista narozený v Jihoafrické republice. \n\nV letech 1996-2014 působil v americké NBA, v klubech Phoenix Suns (1996-1998, 2004-2012), Dallas Mavericks (1998-2004) a Los Angeles Lakers (2012-2014). Dvakrát byl vyhlášen nejužitečnějším hráčem NBA (2004/05, 2005/06) a osmkrát byl vybrán do all-stars této soutěže (2002–03, 2005–08, 2010, 2012). V pěti sezonách byl nejlepším nahrávačem NBA. Před draftem do NBA (z 15. místa) působil v týmu Univerzity Santa Clara (Broncos). S kanadskou basketbalovou reprezentací získal stříbro (1999) a bronz (2001) na americkém mistrovství. Má též dvě stříbra z univerziád (1991, 1993). \n\nOd roku 2012 je u kanadské basketbalové reprezentace mužů trenérem. V roce 2007 mu byl udělen Řád Kanady (\"Order of Canada\"). V minulosti byl majitelem kanadského fotbalového klubu Vancouver Whitecaps FC. Měří 191 cm.\n\n"}
{"id": "1225165", "url": "https://cs.wikipedia.org/wiki?curid=1225165", "title": "Děvče, které spalo příliš málo", "text": "Děvče, které spalo příliš málo\n\n\"Děvče, které spalo příliš málo\" je druhý díl sedmnácté sezóny seriálu Simpsonovi. \n\nPři výstavbě muzea známek se kvůli hluku probudí Simpsonovi a začnou demonstrovat. Starosta Quimby poté přesune muzeum na místo, kde býval hřbitov a ten se přesune hned vedle domu Simpsonových. Lisa je jediným členem rodiny, jejíž pokoj je s výhledem na hřbitov. Lízu vystraší Sněhulka s lebkou a utíká spát s Homerem a Marge. Další noc Lisa poznává bělovlasého muže známého jako Hrobník Billy, který je bratranec Školníka Willieho. Když se v hrobě objeví ruka, jde zase spát k Marge a Homerovi. V pokoji dává slib, že pokud půjdou do Springfieldského Muzea Známek, Lisa bude spát v jejich pokoji. V muzeu je přednáška o knize  Miltona Burkharta \"Země Divokých zvířat\", a reklamě na knihu pro restauraci s názvem U Divokého Billa.\n\nLisa pak cítí, že může spát v pokoji s hřbitově, ale nemůže to vydržet a spí v ložnici Homera a Marge. Homer a Marge se pak vrátí domů a Marge objeví Lisu a řekne jí že porušuje svůj slib. Marge a Homer proto stráví noc v Lisině pokoji a zjistí, jaký děsivý strach to opravdu je. Marge a Homer se pak obráťí na psychologa, ale zjistí, že je to drahé a její obavy většinou vyřeší sama, protože byla živena dost jako malá. Lisa však nechce jít k terapeutovi, ale jde s Bartem a Spasitelem překonat její strach na hřbitov, ale Bart a Spasitel jí tam nechají. \n\nLisa pak změní názor, ale brána je zamčená. Poté, Lisa je zasažena náhrobním kamenem do hlavy a omdlí. Mezitím Marge a Homer se starají o Lisu a Bart jim zalže, že sleduje mimořádné zprávy , ale místo toho sleduje Itchyho & Scratchyho. Lisa je pak ve snu, kde je sežere vlk, a pak je v síti ve rybníku slizu se slimákem připomínající Milhouse, a pavoukem připomínajícího Barta, Lisu, se pak v další vizi setká s monstry ze \"Země Divokých zvířat,\" a Lisa zjistí, že jsou legrační, místo toho, děsivé, a že je v pořádku se bát. Marge a Homer pak najdou Lisu, probudí ji, a jdou domů.\n\n"}
{"id": "1225166", "url": "https://cs.wikipedia.org/wiki?curid=1225166", "title": "Zemětřesení v Myanmaru 2016", "text": "Zemětřesení v Myanmaru 2016\n\nZemětřesení v Myanmaru 2016 bylo největší zemětřesné neštěstí v Myanmaru v roce 2016 ke kterému došlo 24. srpna 2016 ve 12:34-35 místního času. Zemětřesení mělo sílu 6,8 momentové stupnice, hloubku 84 kilometrů a mělo max. intenzitu VI (silné) na Mercalliho stupnici. Zemětřesení bylo v řídce osídlené oblasti na západ od středu Myanmaru a 25 kilometrů od města Chauk. Zemětřesení bylo cítit v Bangladéši, Indii a Thajsku. Zemřeli 4 lidé, 20 se zranilo a byly silně poškozeny památky v Myanmaru. 13. dubna 2016 došlo v Myanmaru k dalšímu silnému otřesu. Zemřeli 2 lidé. Zemětřesení bylo však na rozdíl od tohoto zemětřesení více na sever.\n"}
{"id": "1225168", "url": "https://cs.wikipedia.org/wiki?curid=1225168", "title": "Seznam obcí v Maďarsku (J)", "text": "Seznam obcí v Maďarsku (J)\n\nToto je seznam obcí v Maďarsku začínajících na písmeno J.\n"}
{"id": "1225170", "url": "https://cs.wikipedia.org/wiki?curid=1225170", "title": "Jaroslav Větrovský", "text": "Jaroslav Větrovský\n\nJaroslav Větrovský (* 31. července 1968 Tábor) je český politik a učitel, od roku 2016 senátor za obvod č. 13 – Tábor, od roku 2006 starosta města Mladá Vožice na Táborsku.\n\nVystudoval Pedagogickou fakultu Jihočeské univerzity v Českých Budějovicích (získal titul Mgr.). V letech 1992 až 1996 pracoval jako učitel na základní škole ve městě Mladá Vožice na Táborsku a poté šest let do roku 2002 jako ředitel venkovské základní a mateřské školy v obci Ratibořské Hory (rovněž na Táborsku).\n\nJaroslav Větrovský žije ve městě Mladá Vožice na Táborsku. Je ženatý, s manželkou Janou mají dva syny – Jana (* 1996) a Jaroslava (* 1999). Mezi jeho záliby patří sport (fotbal, tenis, lyžování, cyklistika, snowbording) a četba (literatura faktu, historie, středověká filozofie).\n\nDo politiky vstoupil, když byl v komunálních volbách v roce 1998 zvolen jako nestraník za ČSSD na kandidátce subjektu \"Koalice ČSSD, SV\" zastupitelem města Mladá Vožice na Táborsku. Mandát zastupitele obhájil ve volbách v roce 2002, když jako nezávislý vedl kandidátku subjektu \"SNK-\"Nezávislí 2002\"\". Navíc byl zvolen uvolněným místostarostou města. Také ve volbách v roce 2006 byl úspěšným lídrem kandidátky \"Sdružení nezávislých kandidátů – \"Nezávislí 2006\"\" a následně se stal starostou města. Ve volbách v roce 2010 opět obhájil mandát zastupitele, z pozice nezávislého vedl kandidátku subjektu \"Sdružení nezávislých kandidátů – \"Nezávislí 2010\"\". V listopadu 2010 byl po druhé zvolen starostou. Rovněž ve volbách v roce 2014 získal nejdříve mandát zastupitele (lídr uskupení \",Nezávislí 2014\"\") a následně byl v listopadu 2014 již po třetí zvolen starostou města. I ve volbách v roce 2018 obhájil post zastupitele města, když jako nezávislý vedl kandidátku subjektu \"\"Sdružení nezávislých kandidátů \"Nezávislí 2018\"\"\". a následně byl na konci října 2018 už po čtvrté zvolen starostou města.\n\nV roce 2014 se stal v soutěži Svazu měst a obcí ČR nejlepším starostou Jihočeského kraje pro období let 2010 až 2014. V krajských volbách v roce 2012 kandidoval do Zastupitelstva Jihočeského kraje za hnutí Jihočeši 2012, ale neuspěl (po krátkou dobu byl také členem tohoto hnutí).\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 13 – Tábor. Se ziskem 17,83 % hlasů postoupil z prvního místa do druhého kola, v němž porazil poměrem hlasů 59,83 % : 40,16 % sociálního demokrata Jana Mládka. Stal se tak senátorem.\n"}
{"id": "1225173", "url": "https://cs.wikipedia.org/wiki?curid=1225173", "title": "Karel Zámečník (fotbalista)", "text": "Karel Zámečník (fotbalista)\n\nKarel Zámečník (* 9. června 1974) je bývalý český fotbalista.\n\nV české lize hrál za FC Svit Zlín. Nastoupil v 1 ligovém utkání. Dále hrál i za Slušovice.\n\n\n"}
{"id": "1225174", "url": "https://cs.wikipedia.org/wiki?curid=1225174", "title": "Seznam obcí v Maďarsku (K)", "text": "Seznam obcí v Maďarsku (K)\n\nToto je seznam obcí v Maďarsku začínajících na písmeno K.\n"}
{"id": "1225175", "url": "https://cs.wikipedia.org/wiki?curid=1225175", "title": "Obyvatelstvo Lichtenštejnska", "text": "Obyvatelstvo Lichtenštejnska\n\nTento článek se zabývá tématem obyvatelstva Lichtenštejnska. \n\nNa konci roku 2015 žilo v Lichtenštejnsku 37 623 lidí, z toho lidé narození v zahraničí tvořili 34 %. Těmito obyvateli zahraničního původu jsou hlavně mluvčí němčiny ze sousedních zemí Německa, Rakouska a Švýcarska, ale také Italové a Turci. Cizinci tvoří dvě třetiny pracovních sil v zemi.\n\nLichtenštejnsko je čtvrtou nejmenší zemí v Evropě, co se populace týče, menší jsou Vatikán, Monako a San Marino. Většina obyvatel má původ v germánském kmenu Alamani a úředním jazykem je němčina.\n"}
{"id": "1225181", "url": "https://cs.wikipedia.org/wiki?curid=1225181", "title": "Winfried Zillig", "text": "Winfried Zillig\n\nWinfried Petrus Ignatius Zillig (1. dubna 1905 Würzburg – 18. prosince 1963 Hamburg) byl německý dirigent, hudební skladatel a muzikolog.\n\nWinfried Zillig byl synem učitele ve Würzburgu. Po absolvování gymnázia studoval práva na \"Julius-Maximilians-Universität\" a hudbu na \"Hochschule für Musik\" ve Würzburgu. Jedním z jeho učitelů byl skladatel Hermann Zilcher. Ve studiu hudby pokračoval ve Vídni u Arnolda Schoenberga. Schoenberga pak následoval do Berlína. Z té doby pocházejí jeho první skladby.\n\nV roce 1927 se stal asistentem Erich Kleibera v berlínské Státní opeře. Krátce nato působil jako korepetitor ve Státním divadle v Oldenburgu. V letech 1932 až 1937 byl korepetitorem a dirigentem opery v Düsseldorfu. Po krátkém působení v Essenu, byl v letech 1939–1943 šéfdirigentem opery v Poznani. Poté byl v rámci armády převelen do Berlína a stal se součástí péče o zábavu pro vojáky.\n\nPo skončení 2. světové války se stal šéfdirigentem opery v Düsseldorfu. V letech 1947–1951 působil jako dirigent \"Hesenského rozhlasového symfonického orchestru\". Po roce 1959 vedl hudební oddělení \"Severoněmeckého rozhlasu\". Zemřel v Hamburgu v roce 1963.\n\nWinfried Zillig byl velmi plodný skladatel. Komponoval opery, oratoria, pašije, chrámovou hudbu, serenády, komorní, scénickou i filmovou hudbu. Na žádost vdovy po Arnoldu Schoenbergovi dokončil jeho oratorium Die Jakobsleiter (Jákobův žebřík). Kromě toho byl znám jako hudební teoretik zejména ve vztahu ke dvanáctitónové hudbě.\n\n\n\n\n\n\n\n\n"}
{"id": "1225187", "url": "https://cs.wikipedia.org/wiki?curid=1225187", "title": "Zemětřesení v Indii 2016", "text": "Zemětřesení v Indii 2016\n\nZemětřesení v Indii 2016 byla přírodní katastrofa, ke které došlo 4. ledna 2016 v 4:35 místního času. Epicentrum se nacházelo v Indii v blízkosti hranic s Bangladéšem ve spolkovém státě Manípur. Otřesy dosáhly síly 6,8 stupně momentové škály; hypocentrum zemětřesení se nacházelo v hloubce 55 kilometrů. Zemětřesení způsobilo materiální škody i v Myanmaru a Nepálu; zemřelo nejméně 11 lidí (6 Indů a 5 Bangladéšanů) a okolo 200 jich bylo zraněno.\n\nZemětřesení zasáhlo oblast nad ránem, kdy většina místních obyvatel spala. Během otřesů se zřítila rozestavěná šestipatrová budova a došlo k množství poruch na inženýrských sítích.\n"}
{"id": "1225191", "url": "https://cs.wikipedia.org/wiki?curid=1225191", "title": "Mamenchisauridae", "text": "Mamenchisauridae\n\nMamenchisauridae (\"mamenchisauridi\") byla čeleď velkých až obřích dlouhokrkých sauropodních dinosaurů, žijících v období spodní jury až spodní křídy (asi před 175 až 114 miliony let) na území současné Číny. Až do roku 2019 se však předpokládalo, že tato vývojově starobylá skupina sauropodů vyhynula už v období svrchní jury, asi před 155 miliony let. Vědecky byla tato skupina popsána čínskými paleontology v roce 1972, od té doby bylo objeveno mnoho nových rodů, které do ní byly později zařazeny. Společným anatomickým znakem byl obvykle proporcionálně velmi dlouhý krk, a to i na poměry sauropodních dinosaurů.\n\nAčkoliv do této čeledi patřily také menší rody, najdeme zde i gigantické sauropody, jako je například \"Mamenchisaurus sinocanadorum\" nebo \"Xinjiangtitan shanshanensis\", oba dosahující délky přes 30 metrů.\n\nVýzkum histologie dlouhých kostí (Griebeler \"et al.\", 2013) ukázal, že u nepojmenovaného jedince mamenchisaurida s označením \"SGP 2006/9\" činila hmotnost asi 25 075 kilogramů, pohlavní dospělosti dosáhl ve svých 20 letech a zemřel ve 31. roce svého věku.\n\n\n"}
{"id": "1225196", "url": "https://cs.wikipedia.org/wiki?curid=1225196", "title": "Heliamphora pulchella", "text": "Heliamphora pulchella\n\nHeliamphora pulchella (česky heliamfora přepěkná) je druh masožravé rostliny z rodu Heliamphora.\nJe to jedna z nejmenších heliamphor společně s Heliamphora minor s kterou je blízce příbuzná.\nHeliamphora pulchella roste na stolových horách ve Venezuele a Guyaně (Akopan tepui, Amuri tepui a Churi tepui).\nHmyz lapá do svých kornoutovitě svinutých, vystoupavých láček, které jsou uvnitř pokryty chloupky směřujícími dolu (hmyz sklouzne do láčky a už se přes chloupky nedostane ven). V láčkách jsou bakterie, které kořist rozloží a heliamphora látky vstřebá.\n\n"}
{"id": "1225200", "url": "https://cs.wikipedia.org/wiki?curid=1225200", "title": "Andrew Stanton", "text": "Andrew Stanton\n\nAndrew Stanton (* 3. prosince 1965 Rockport, Massachusetts) je americký filmový režisér, scenárista, producent a dabér spolupracující převážně se společností Pixar Animation Studios. \n\nNarodil se v Rockportu v Massachusetts. Jeho filmová práce zahrnuje psaní a režírování filmů \"Život brouka\", \"Hledá se Nemo\" a \"VALL-I\", stejně jako akční film společnosti Walt Disney Pictures \"\". Také se podílel na tvorbě scénáře pro pro filmy \"\" a \"Příšerky s.r.o.\"\n\nFilmy \"Hledá se Nemo\" a \"VALL-I\" získaly Cenu Akademie za nejlepší animovaný celovečerní film. Byl také nominován na tři Ceny Akademie za nejlepší původní scénář pro filmy \"Hledá se Nemo\", \"VALL-I\", a \"Toy Story: Příběh hraček\". Režíroval volné pokračování filmu \"Hledá se Nemo\", Hledá se Dory, které bylo do kin uvedeno v červnu 2016.\n"}
{"id": "1225201", "url": "https://cs.wikipedia.org/wiki?curid=1225201", "title": "François-Louis Tremblay", "text": "François-Louis Tremblay\n\nFrançois-Louis Tremblay (* 13. listopad 1980, Alma, Quebec) je kanadský shorttrackař. Získal pět olympijských medailí, dvě zlaté (5 km štafeta v Salt Lake City 2002 a Vancouveru 2010), dvě stříbrné (5 km štafeta v Turíně 2006 a sprint 500 metrů individuálně na stejné olympiádě) a jednu bronzovou (sprint 500 metrů individuálně ve Vancouveru 2010). Má též 21 medailí z mistrovství světa, z toho devět zlatých, a tři zlaté z her dobré vůle v roce 2000.\n"}
{"id": "1225210", "url": "https://cs.wikipedia.org/wiki?curid=1225210", "title": "Charles Hamelin", "text": "Charles Hamelin\n\nCharles Hamelin (* 14. dubna 1984, Lévis, Quebec) je kanadský shorttrackař. Získal čtyři olympijské medaile, tři zlaté (5 km štafeta a sprint 500 metrů individuálně ve Vancouveru 2010, 1,5 km v Soči 2014) a jednu stříbrnou (5 km štafeta v Turíně 2006). Má též 35 medailí z mistrovství světa, z toho deset zlatých.\n"}
{"id": "1225212", "url": "https://cs.wikipedia.org/wiki?curid=1225212", "title": "Strašidla (film, 2016)", "text": "Strašidla (film, 2016)\n\nStrašidla jsou český rodinný komediální film režiséra Zdeňka Trošky z roku 2016. Pojednává o rodině aristokratických strašidel, která musí začít pracovat, aby mohla platit nájemné a daně. Hlavou rodiny je hejkal Hugo, jeho ženou čarodějka Patricie, strýček vodník Bubla, svěřenkyně víla Jitřenka ad. Autorem námětu je Jiří Kos, scénář spolu s režisérem napsal Marek Kališ, který se podílel již na jeho předchozích snímcích. Hudbu složil rovněž Troškův vytrvalý spolupracovník Miloš Krkoška, kameramanem filmu je Martin Duba. Společnost Falcon jej uvedla do českých kin 18. srpna 2016.\n\n"}
{"id": "1225217", "url": "https://cs.wikipedia.org/wiki?curid=1225217", "title": "Night Visions Live", "text": "Night Visions Live\n\nNight Visions Live je druhé koncertní album americké indie rockové skupiny Imagine Dragons, které bylo vydáno 25. února 2014 přes Interscope Records a KIDinaKORNER. Jedná se o záznam koncertu ze dne 16. května 2013, který se konal v coloradském Denveru v rámci turné Night Visions Tour. \n\nVšechny skladby, až na vypsané výjimky, složili Ben McKee, Daniel Platzman, Dan Reynolds a Daniel Wayne Sermon. \nImagine Dragons\n\n"}
{"id": "1225218", "url": "https://cs.wikipedia.org/wiki?curid=1225218", "title": "Marc Gagnon", "text": "Marc Gagnon\n\nMarc Gagnon (* 24. květen 1975, Chicoutimi, Quebec) je kanadský shorttrackař. Získal pět olympijských medailí, tři zlaté (5 km štafeta v Naganu 1998 a v Salt Lake City 2002 a sprint 500 metrů individuálně rovněž v Salt Lake City) a dvě bronzové (1 km v Lillehammeru 1994 a 1,5 km v Salt Lake City 2002). Má též 29 medailí z mistrovství světa, z toho 14 zlatých.\n"}
{"id": "1225226", "url": "https://cs.wikipedia.org/wiki?curid=1225226", "title": "Fun, Fun, Fun", "text": "Fun, Fun, Fun\n\n„Fun, Fun, Fun“ je píseň americké skupiny The Beach Boys. Jejími autory jsou Brian Wilson a Mike Love. Poprvé vyšla v únoru roku 1964 jako singl, na jehož druhé straně se nacházela píseň „“. Následujícího měsíce ji skupina vydala na svém pátém albu \"Shut Down Volume 2\". Anglická skupina Status Quo nahrála v roce 1996 novou verzi písně, která vyšla na jejím albu \"Don't Stop\". Píseň byla doplněna o nový verš, který zpíval Mike Love. Na nahrávce se podíleli i ostatní členové tehdejší sestavy skupiny The Beach Boys.\n"}
{"id": "1225228", "url": "https://cs.wikipedia.org/wiki?curid=1225228", "title": "Heliamphora minor", "text": "Heliamphora minor\n\nHeliamphora minor je druh masožravé rostliny z rodu \"Heliamfora\". Roste pouze na stolové hoře Auyan tepui ve Venezuele. Společně s \"Heliamphora pulchella\" je to nejmenší heliamfora.\n\nHeliamphora minor patří k nejsnáze pěstovatelným Heliamforám. Potřebuje vysokou vlhkost okolo 80%, teploty 18-25 stupňů a neustále vlhký substrát. Substrát by se měl skládat z rašeliny, perlitu a křemičitého písku a na povrchu by měla být vrstva rašeliníku (Spaghnum).\n\n"}
{"id": "1225240", "url": "https://cs.wikipedia.org/wiki?curid=1225240", "title": "Cattleya alagoensis", "text": "Cattleya alagoensis\n\nCattleya alagoensis je druh orchideje z bývalého rodu \"Sophronitis\". Byl popsán v roce 2003 jako \"Sophronitis alagoensis\" a později spolu s ostatními druhy tohoto rodu přeřazen do široce pojatého rodu \"Cattleya\". Je blízce příbuzný s druhem \"Cattleya cernua\" (syn. \"Sophronitis cernua\") a v některých zdrojích uváděn jen jako jeho poddruh.\n\n\"Cattleya alagoensis\" je drobná epifytní orchidej a nejmenší druh katleje z bývalého rodu \"Sophronitis\". Tvoří 2 až 4 červené květy, které jsou asi 1 cm velké. Listy jsou široce eliptické. Pahlízy jsou kulovité až vejčité. Celá rostlina je velmi sukulentní. Kvete na přelomu zimy a jara. V kultuře je tento druh poměrně vzácný. \n\nV přírodě obývá stát v Brazílii Alagoas. Roste v nadmořských výškách 150 až 850 m nad mořem. \n\n \n"}
{"id": "1225245", "url": "https://cs.wikipedia.org/wiki?curid=1225245", "title": "Strašidla", "text": "Strašidla\n\nStrašidla jako množné číslo výrazu strašidlo mohou mít více významů:\n\n"}
{"id": "1225246", "url": "https://cs.wikipedia.org/wiki?curid=1225246", "title": "Cattleya cernua", "text": "Cattleya cernua\n\nCattleya cernua je orchidej z rodu \"Cattleya\", pocházející z Brazílie. V minulosti byla řazena do rodu \"Sophronitis\" jako \"Sophronitis cernua\".\n\nRostlina má kulovité až vejčité pahlízy o velikosti 1 až 3 cm a tuhé sukulentní listy dlouhé 2 až 4 cm. Na jaře kvete 2 až 4 červenými květy, vzácně se objevují i rostliny se žlutými květy. V přírodě jsou květy opylovány kolibříky.\n\n\"Cattleya cernua\" roste převážně v Brazílii v nízkých nadmořských výškách poblíž moře. Roste jako epifyt, méně často jako litofyt. Obývá světlá místa s vysokou vzdušnou vlhkostí a pohybem vzduchu.\n\n"}
{"id": "1225261", "url": "https://cs.wikipedia.org/wiki?curid=1225261", "title": "Nadkupa galaxií Perseus–Pisces", "text": "Nadkupa galaxií Perseus–Pisces\n\nNadkupa galaxií Perseus–Pisces (anglicky Perseus-Pisces Supercluster) je jedním z největších celků ve vesmíru. I přes svoji velkou vzdálenost 250 milionů světelných let od naší Galaxie se tento řetěz kup galaxií na severní zimní obloze rozprostírá do šířky více než 40°. Je to jeden ze dvou hlavních shluků galaxií v blízkém vesmíru (v rozsahu 300 milionů světelných let), které se nachází na protilehlých stranách Místní nadkupy galaxií a podél roviny naší Galaxie. Tato nadkupa také sousedí s významnou prázdnou oblastí nazývanou Taurus Void.\n\nHlavní kupy v této nadkupě jsou Abell 262, Abell 347 a Abell 426.\n\n\n"}
{"id": "1225265", "url": "https://cs.wikipedia.org/wiki?curid=1225265", "title": "Paros (regionální jednotka)", "text": "Paros (regionální jednotka)\n\nParos (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Paros a Antiparos a menším okolních neobydlených ostrovů. Hlavním městem je Parikia. Břehy omývá Egejské moře.\n\nRegionální jednotka Paros se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1225267", "url": "https://cs.wikipedia.org/wiki?curid=1225267", "title": "Aquostic II: That's a Fact", "text": "Aquostic II: That's a Fact\n\nAquostic II: That's a Fact je dvaatřicáté studiové album anglické skupiny Status Quo. Vydáno bylo v říjnu roku 2016. Album navazuje na desku \"Aquostic (Stripped Bare)\" z roku 2014, obsahuje další starší písně z repertoáru skupiny, avšak v akustických verzích. Základní verze alba kromě toho obsahuje také dvě nové písně (na speciální verzi se nachází ještě jedna další nová). Speciální verze obsahuje například také šest koncertních nahrávek pořízených ve Stuttgartu. Původně se deska měla jmenovat \"\".\n\n\n\n\n"}
{"id": "1225271", "url": "https://cs.wikipedia.org/wiki?curid=1225271", "title": "Hurikán Iris (2001)", "text": "Hurikán Iris (2001)\n\nHurikán Iris z roku 2001 byl nejničivější hurikán v Belize od roku 1961, kdy tento stát zasáhl hurikán Hattie. Jednalo se též o 2. nejsilnější hurikán (po hurikánu Michelle), 9. pojmenovanou bouři, 5. hurikán a 3. hurikán přesahující stupeň 3 (tzv. \"major hurricane\") na Saffirově-Simpsonově stupnici hurikánů atlantické hurikánové sezóny 2001, který se 4. října vyvinul z tropické vlny jihovýchodně od Barbadosu. Pohyboval se západním směrem napříč Karibikem, přičemž 5. října překonal hranici tropické bouře jižně od Portorika a následujícího dne pak hranici hurikánu. Zatímco Iris procházel jižně kolem Dominikánské republiky, produkoval silné srážky, které měly za následek sesuvy půdy a zabily 8 lidí. Později se hurikán přemístil do oblasti jižně od Jamajky, kde zničil 2 domy. Zatímco překonával oblasti západního Karibského moře, rapidně zesílil, až dosáhl 4. stupně hurikánu na Saffirově-Simpsonově stupnici hurikánů. Jako malý hurikán s průměrem oka pouze 11 km a větry o rychlosti až 230 km/h dorazil 9. října na pobřeží jižního Belize nedaleko města Monkey River Town. Hurikán se pak rychle rozptýlil nad územím Střední Ameriky. Jeho zbytky se poté podílely na tvorbě tropické bouře Manuel ve východní části Tichého oceánu.\n\nŠkody byly vyčísleny na 250 milionů amerických dolarů. Hurikán poškodil či úplně zničil 3 718 domovů po celém státě a zničil 95 % domovů v 35 nejchudších oblastech Belize. Iris vzal střechu nad hlavou asi 15 000 lidem. Pomoc těmto obyvatelům přišla ze strany vlády a tamější pobočky Červeného kříže. Silný vítr také poničil velké části lesů a úrodu, převážně banány. Hurikán v Belize zabil 24 lidí včetně 20 lidí na palubě převrhnutého člunu nedaleko přístavu Big Creek. Iris též zabil 8 lidí a poškodil zhruba 2 500 domovů v sousední Guatemale. Silné deště zabily v jižním Mexiku další 2 lidi.\n\nNa konci září 2001 se přes tropickou část Atlantského oceánu přesouvala ne zcela zřetelná tropická vlna, která později začala být viditelná i na satelitním snímku. Ačkoli její cirkulace byla slabá a špatně viditelná, 4. října ve 12 hodin místního času byla povýšena na tropickou depresi s názvem číslo 11 (Eleven), zatímco se nacházela asi 160 km jihovýchodně od Barbadosu.\n\nNa začátku svého vývoje se deprese pohybovala západo-severozápadním směrem mezi ostrovy Svatý Vincenc a Svatou Lucií. Pokud bychom srovnali její vzhled v této době a před 24 hodinami, nyní deprese vykazovala výraznější odtok vzduchu a konvekci. Cirkulace zůstala téměř neviditelná. Průzkumný let Lovců hurikánů (Hurricane Hunters) ukázal, že cirkulace navzdory dobře zorganizované formaci oblačnosti na satelitním snímku uzavřená nebyla. 5. října ve 21 hodin meteorologové zaznamenali zintenzivňování cirkulace. Větry tehdy v horních vrstvách bouře dosahovaly rychlosti až 119 km/h, což odpovídá 95 km/h na zemském povrchu. Vzhledem k silnému větru byla deprese povýšena na tropickou bouři Iris, zatímco se pohybovala asi 250 km jižně od pobřeží Portorika. Později bylo zjištěno, že Iris dosáhl stavu tropické bouře asi o 9 hodin dříve.\n\nAčkoli bouře dále zesilovala a oblačnost na satelitním snímku se zdála být dobře zorganizovaná, cirkulace stále viditelná nebyla. Během první debaty ohledně Iris Národní hurikánové centrum zmínilo, že pokud si systém udrží vysokou rychlost kupředu, opět zeslábne na tropickou vlnu. Jeden z meteorologů též zmínil, že jádro bouře je nestabilní, a že pokud se v jižní části systému vyskytne střih větru, systém rychle zmizí. Ačkoli se vzhled systému nijak významně nezměnil, 6. října Lovci hurikánů oznámili nález uzavřeného oka hurikánu o průměru 37 km. Později téhož dne byl Iris povýšen na hurikán, a to jihozápadně od Dominikánské republiky. 7. října brzy ráno už větry uvnitř systému dosáhly rychlosti až 140 km/h. V této době se na satelitním snímku tvar hurikánu zdál být nepravidelný. Tak se stalo díky omezenému odtoku větru z bouře, což bylo zapříčíněno pravděpodobně díky brázdě nízkého tlaku vzduchu.\n\n8. října brzy ráno Iris obešel souostroví Velkých Antil a začal opět zesilovat, a to především díky teplým vodám moře a chybějícímu střihu větru. Národní hurikánové centrum ve své předpovědi odhadovalo, že pokud hurikán zasáhne Belize, větry stát zasáhnou v rychlosti asi 165 km/h. Během dalších 12 hodin hurikán opět prudce zintenzivněl. Vítr zesílil z původních 150 km/h na 225 km/h, a tak byl Iris povýšen na 4. stupeň na Saffirově-Simpsonově stupnici hurikánů. Jak hurikán nadále sílil, v jeho středu vzniklo soustředné oko, přičemž to nejvnitřnější oko měřilo v průměru 11 km. Pro srovnání - nejmenší zaznamenané oko hurikánu mělo průměr 5 km (hurikán Wilma v roce 2005). Kvůli tak malému oku nemohli Lovci hurikánů během průzkumného letu nasadit do středu bouře sondu. Krátce po tomto letu se oko hurikánu Iris zhroutilo, zatímco se jádro bouře dostalo na úroveň pobřeží Hondurasu. Během \"výměny\" oka hurikánu byla bouře dočasně mírně oslabena. Kousek od Belize ale opět nabrala na síle a větry dosahovaly rychlosti až 230 km/h. 9. října ve 2 hodiny ráno se hurikán dostal nad území Belize. Udeřilo při své největší intenzitě poblíž města Monkey River Town v jižní části země.\n\nZpočátku meteorologové předpokládali, že Iris zůstane tropickou cyklónou, zatímco překoná Střední Ameriku a znovu zesílí nad Tichým oceánem. Místo toho hurikán rapidně zeslábl nad horami v Guatemale a 6 hodin po úderu na Belize zeslábl na tropickou bouři. Za dalších 10 hodin nad jihovýchodním Mexikem bouře ztratila svou cirkulaci a zbytky bouře se později dostaly nad Tichý oceán do oblasti s další konvekcí a podílely se na tvorbě tropické bouře Manuel. Tato nová bouře se rozptýlila 18. října, když se dostala do oblasti chladnějších vod a střihu větru.\n\nPo dobu 4 dnů, kdy hurikán Iris ohrožoval obyvatelstvo Střední Ameriky, bylo vydáno 16 výstrah a upozornění pro Dominikánskou republiku, kubánské provincie Granma a Santiago de Cuba, Jamajku, Kajmanské ostrovy, poloostrov Yucatán, Guatemalu, Honduras a Belize. Na Jamajce byly otevřeny úkryty před bouří, které nakonec zůstaly nevyužity.\n\nV Belize byla výstraha vydána 23 hodin před úderem hurikánu. Stav nouze byl vydán 8. října, když se hurikán blížil k pobřeží. Všechny záchranné složky byly aktivovány, aby mohly začít rychle odstraňovat následky bouře. Pro přímořské obce a ostrovy při pobřeží byla nařízena povinná evakuace. Hlavní nemocnice v Belize City byla preventivně evakuována, nicméně evakuace byla doporučena pro celé město. V Belize bylo evakuováno 11 380 lidí, včetně těch v hlavním městě. Tyto evakuace nakonec pomohly k omezení počtu obětí. O rok dříve zasáhl to samé území hurikán Keith, takže lidé už věděli, co zhruba očekávat. Záchranné týmy přijely na pomoc po hurikánu Iris jeden den od zásahu hurikánu pevniny. Týmy Pan American Health Organization byly v pohotovosti v Belize, Guatemale a Hondurasu připraveny na zásah.\n\n8. října vydala vláda Hondurasu upozornění pro všechny severní regiony, aby obyvatelé očekávali extrémní podmínky. Na 5 000 lidí bylo v zemi evakuováno. Úřady v Mexiku potom evakuovaly obyvatele rybářských vesnic a uzavřených přístavů.\n\nKdyž byl hurikán ve fázi vývoje, obyvatelé severních míst jako Svatý Tomáš (Americké Panenské ostrovy) hlásili déšť a bouřky. V Dominikánské republice spadlo podél pobřeží až 76 mm srážek, přičemž 35 rodin muselo být evakuováno, když se voda vylévala z říčních koryt. Silné deště zapříčinily sesuv půdy nedaleko Santo Dominga, který zasáhl domov tříčlenné rodiny. Všichni zemřeli. Další sesuv půdy v té samé oblasti zranil další 2 lidi. Průchod hurikánu Iris poblíž Jamajky zničil 2 domy a dalším 2 budovám poškodil střechy, což způsobilo zranění 1 člověka. Škoda v zemi byla minimální.\n\nBěhem hurikánu se nedaleko přístavu Big Creek v Belize převrhl 37m člun, možná je i srážka s tornádem. Na palubě lodi jménem \"Wave Dancer\" se tehdy nacházelo 28 lidí včetně 20 členů Richmondského potápěčského klubu z Richmondu ve Virginii. Většina pasažérů se nacházela na horní palubě a nikdo se v té době nepotápěl. Kapitán lodi se zdržel návratu ke břehu a pasažéři čekali, až bouře přejde přes dok. Nepředpokládali ovšem takovou sílu hurikánu. Iris přeťal lana, která spojovala loď s dokem, což zavinilo převrhnutí člunu. 8 z 28 členů posádky přežilo. Zbylých 20 během havárie nepřežilo včetně 15 lidí z oblasti Richmondu a 3 členů posádky.\n\nBěhem hurikánu se převrhla ještě jedna další loď jménem \"Vendera\" s dalšími lidmi na palubě.\n\nHurikán Iris se přibližoval k pobřeží Belize s větry o rychlosti až 233 km/h, ačkoli nejvyšší zaznamenaná rychlost větru byla 171 km/h, a to ve stanici Big Creek. Jelikož měl hurikán Iris malý průměr, škodu napáchal jen na 110 km velkém území jižního Belize. V této oblasti hurikán vzedmul hladinu oceánu o 4,6 m a vlny dosahovaly výšky až 4 m, což způsobilo záplavy a škodu na pobřeží.\n\nJak bouře postupovala na pevninu, poničila domy a školy v desítkách vesnic. V 35 vesnicích hurikán zničil více než 95 % budov. Díky malým rozměrům systému se většina škod soustředila pouze na regiony Toledo a Stann Creek, tedy 2 nejjižnější a nejchudší oblasti Belize. V regionu Toledo bylo poničeno asi 72 % staveb a v regionu Stann Creek pak zhruba 50 %, bouře zde zanechala asi 15 000 lidí bez střechy nad hlavou. V obou regionech hurikán způsobil výpadky proudu a zkontaminoval zásoby vody. V nejhůře postižených místech bouře zničila chudým Mayským obyvatelům žijících na farmách značnou část majetku. Ve městě Placencia blízko pobřeží zničila bouře kolem 80 % budov a mnoho těch zbylých mělo poničené střechy. Pouliční osvětlení bylo hurikánem strženo. V blízkosti Seine Bight pak bylo zničeno asi 90 % domů. V jižním Belize též bouře poškodila několik silnic a rybářských mol či zařízení pro turisty a turistické cíle včetně mayských ruin. Na 20 % hotelových pokojů v zemi vznikly škody a konečná suma ztrát v těchto ubikacích byla vyčíslena na 37 milionů amerických dolarů. Zbytek země zůstal během bouře nedotčený.\n\nV jižní části země pak hurikán znehodnotil značnou část úrody. V některých místech sklizeň teprve začínala. Společně s asi 2 000 hektary banánů bylo zničeno i 1 400 hektarů rýže, 1 200 hektarů kukuřice a dalších plodin. Bouře také zaplavila pole a zabila několik hospodářských zvířat. Krevetový průmysl ztratil 25 % svých úlovků, částečně též kvůli znečištěné vodě. Škoda na úrodě byla vyčíslena na částku 103 milionů amerických dolarů, a to hlavně díky škodám na banánech. Silný vítr poškodil i velké části lesů, v některých částech bylo zasaženo až 40 % stromů. To způsobilo destrukci několika zvířecích úkrytů. Odhaduje se, že v blízkosti Monkey River zahynulo množství vřešťanů. Velké vlny též poničily některé pláže, i když ne tak značně jako hurikán Keith, který tudy prošel o rok dříve. Přesto byl po bouři hlášen úbytek ryb, patrně kvůli nedostatku kyslíku způsobeným z velkého množství rozkládajících se látek ve vodě.\n\nIris celkově poškodil či zničil 3 718 domů, 31 škol, 17 zdravotních zařízení a 21 vládních budov a způsobila škodu ve výši 25 milionů amerických dolarů v oblasti dopravy včetně poničených dálnic a mostů. Přímo zasáhl 21 568 lidí (8,5 % populace), zabil 23 lidí v nebo kolem země. Celková škoda byla odhadnuta na 250 milionů amerických dolarů, což z hurikánu Iris učinilo nejničivější bouři v Belize od roku 1961, kdy zemi zasáhl hurikán Hattie.\n\nVysoké vlny a silné deště zavinily výpadky proudu v Guatemale a Hondurasu. Úhrn spadlých srážek se zde odhaduje na 76 až 102 mm, což způsobilo bleskové záplavy a sesuvy půdy, které zranily téměř 100 lidí. Největší škoda se objevila v regionu Petén v jižní části Guatemaly. Bouře zde poničila 26 škol a 2 500 domů a zasáhla zhruba 27 500 lidí. Zemřelo tu celkem 8 lidí, z toho 2 kvůli spadlým stromům.\n\nZbytky bouře v nad jižním Mexikem vyprodukovaly vysoký úhrn srážek. Vyvrcholení v podobě 122 mm srážek zasáhlo stát Chiapas. Silné deště zasáhly také stát Oaxaca, kde bylo poničeno na 120 domů. Jedno dítě zde zabil a 20 domů zničil sesuv půdy v jedné z vesnic vyvolaný silným deštěm. Druhou obětí hurikánu v Mexiku byl muž, kterého s sebou vzal proud vody rozvodněné řeky.\n\n9. října vydala vláda Belize informaci, že hurikán přešel Střední Ameriku, a že začala snaha o obnovení poničených objektů a vyhodnocování škod. Vláda též vyhlásila regiony Stann Creek a Toledo za regiony postižené katastrofou a úředníci vydali zákaz nočního vycházení. Den po bouři byla obnovena doprava na letišti v Belize City a doprava ve všech částech Belize s výjimkou té jižní se vrátila k normálu. Obyvatelé jižní části přišli o zdroj čerstvé vody, a tak byli nuceni pít tu znečištěnou po bouři. Do nejvíce postižených oblastí v zemi byli vyslány zdravotní týmy. Pobočka Červeného kříže v Belmopanu vyzvala obyvatele Belize, aby darovali peníze, oblečení a jídlo obětem hurikánu. Červený kříž též vybudoval přístřešky a rozdal jídlo více než 7 000 lidem. 19. října byly už téměř všechny silnice opět otevřeny. Vláda Belize také vytiskla nové poštovní známky jako finanční pomoc na rekonstrukci poničených staveb a úředníci byli oprávněni utratit 1,2 milionu amerických dolarů pro rekonstrukci poškozených staveb. Belizská vláda také nabídla 8 200 kg osiva kukuřice pro ty zemědělce, kteří vlivem bouře o svou úrodu přišli, stejně tak i hnojivo. Pro zmírnění následků bouře poskytl Světový potravinový program a belizský Červený kříž jídlo 9 000 rodinám v nouzi. K 31. říjnu Červený kříž poskytl 4 800 lidem přikrývky, plachty a hygienické potřeby. Všechny domy byly postupně opraveny a do začátku roku 2002 se produkce plodin vrátila k normálu. Kolem Vánoc 2001 poskytl belizský Červený kříž dárky dětem do škol ve 14 vesnicích, které též bouře postihla. Kvůli ztrátám na banánech tržba v roce 2002 klesla o 22 %, ačkoli se prodeje postupně zvýšily.\n\nBelizská vláda vydala žádost mezinárodnímu společenství o asistenci ve dnech těsně po zásahu hurikánu a různé státy poskytly pomoc. Velká Británie vyslala helikoptéru, aby asistovala při vyhodnocování škod. Vyslala také posádku na pomoc s čištěním znečištěné vody po bouři. Spojené státy též vyslaly posádku na pomoc při vyhodnocování škod a darovaly plastové fólie. I když Guatemala také utrpěla vážné škody, nasadila do Belize pracovní tým skládající se ze členů z celé země, aby pomohl při obnovování postižených oblastí Belize. Mexiko poslalo přikrývky, matrace, jídlo a pití i zdravotnický tým. Japonská vláda zase poslala stany a přikrývky, čínská vláda pak zemi darovala 230 kg rýže a sušeného ovoce. Další státy pak dohromady darovaly asi 225 000 amerických dolarů.\n\nOběti ztroskotání člunu u Belize byly letecky převezeny do Richmondu ve Virginii. Pojišťovna vyplatila pozůstalým částku ve výši 4 miliony amerických dolarů.\n\nNa jaře 2002 Světová meteorologická organizace rozhodla, že jméno Iris už se pro žádnou další tropickou cyklónu v Atlantském oceánu nevyužije.\n"}
{"id": "1225274", "url": "https://cs.wikipedia.org/wiki?curid=1225274", "title": "Chilantaisaurus", "text": "Chilantaisaurus\n\nChilantaisaurus (\"ještěr z Ch'i-lan-t'ai\") byl velký teropodní dinosaurus z příbuzenstva čeledi Neovenatoridae, který obýval území dnešní severní Číny v období rané pozdní křídy (geol. stupeň turon, asi před 92 miliony let). Formálně byl popsán roku 1964 a jeho nápadným znakem je značná tělesná velikost. Šlo zřejmě o dominantního predátora tehdejších ekosystémů.\n\nDélka tohoto dinosaura je odhadována na 11 až 13 metrů a hmotnost činila kolem 3600 kg. Šlo tedy o teropoda téměř ve velikostní kategorii druhu \"Tyrannosaurus rex\". Kost stehenní měřila u holotypu 119 cm, kost pažní 58 cm a kost holenní 95,4 cm.\n\nTypovým a v současnosti jediným známým druhem je \"C. tashuikouensis\". Fosilie byly objeveny na území Vnitřního Mongolska (autonomní oblast na severu Číny) v sedimentech souvrství Ulansuhai. Typový exemplář má označení IVPP V.2884.\n\n\n"}
{"id": "1225277", "url": "https://cs.wikipedia.org/wiki?curid=1225277", "title": "Kathleen Heddleová", "text": "Kathleen Heddleová\n\nKathleen Joan Heddleová (* 27. listopad 1965, Trail, Britská Kolumbie) je kanadská veslařka. Získala čtyři olympijské medaile, tři zlaté (dvojka bez kormidelníka a osmiveslice v Barceloně 1992, dvojskif v Atlantě 1996) a jednu bronzovou (párová čtyřka v Atlantě 1996). Byla prvním Kanaďanem v historii, který získal tři zlaté olympijské medaile. Její partnerkou byla povětšinou Marnie McBeanová.\n"}
{"id": "1225284", "url": "https://cs.wikipedia.org/wiki?curid=1225284", "title": "Marnie McBeanová", "text": "Marnie McBeanová\n\nMarnie Elizabeth McBeanová (* 28. leden 1968, Vancouver, Britská Kolumbie) je kanadská veslařka. Získala čtyři olympijské medaile, tři zlaté (dvojka bez kormidelníka a osmiveslice v Barceloně 1992, dvojskif v Atlantě 1996) a jednu bronzovou (párová čtyřka v Atlantě 1996). Její veslařskou partnerkou byla povětšinou Kathleen Heddleová. Po skončení sportovní kariéry se přihlásila ke své homosexualitě.\n"}
{"id": "1225291", "url": "https://cs.wikipedia.org/wiki?curid=1225291", "title": "Incidentalom", "text": "Incidentalom\n\nIncidentalom nebo incidentom je označení pro náhodně nalezený nádor (angl. \"incidental tumor\") zejm. při sekci, který neměl klinické příznaky. Asi u 7 % vyšetřovaných pacientů starších 60 let se takový nádor najde a s rozšířením vyšetření CT se očekává, že jich výrazně přibude. Poměrně časté jsou v nadledvinách a hypofýze.\n"}
{"id": "1225305", "url": "https://cs.wikipedia.org/wiki?curid=1225305", "title": "Jiří Schmiedt", "text": "Jiří Schmiedt\n\nJiří Schmiedt (* 28. března 1948 Náchod) je český herec, divadelní režisér a horský vůdce. Jeho manželkou je literární vědkyně Věra Schmiedtová a jednou z dcer divadelní režisérka Jana Ryšánek Schmiedtová.\n\nV roce 1966 maturoval na SVVŠ v Náchodě. V roce 1970 absolvoval obor herectví na JAMU a v roce 1987 postgraduální studium režie. \nZačínal v Západočeském divadle Cheb (1970–1973). Dále byl členem Činoherního studiao Ústí nad Labem (1973-1977), kde se podílel na stěžejních inscenacích (Yvonna princezna Burgundská, Diogenes cynik, Oblomov, Profesionální žena, Komedie v pasti, Jakub Fatalista, Leonce a Leona, Jak se vám líbí). \n\nJako režisér dále působil na oblastních scénách v Uherském Hradišti a Příbrami.\nNejvýznamnějšího úspěchu dosáhl roku 2003 jako režisér premiérové inscenace dramatizace knihy Ireny Douskové Hrdý Budžes s Barbovou Hrzánovou v hlavní roli. \nPříležitostně se objevoval před kamerou v epizodních rolích příslušníků VB (Kaňka do pohádky, 1981; V podstatě jsme normální, 1981), vojáků (Pasáček z doliny, 1983; S čerty nejsou žerty, 1985), mladých mužů (Svítalo celou noc, 1980; Má láska s Jakubem, 1982), člena orchestru (S tebou mě baví svět, 1982), trubače (Jára Cimrman, ležící, spící, 1983), horníka (Figurky ze šmantů, 1987) či muže v rádiovce (Něžný barbar, 1989). Ve filmu režiséra Martina Hollého Tržiště senzací z roku 1985 měl roli spisovatele a bohéma Jaroslava Haška.\nJinou autentickou postavu světově proslulého literáta s ještě radikálnějšími politickými názory vytvořil v italské životopisné fresce Mladý Mussolini/Il giovane Mussolini (1993), kde ztělesnil zakladatele futurismu a stoupence fašismu Filippa Tommasa Marinettiho. \n\nHrál i v televizních filmech Viktora Polesného (Nedosněné sny, 1989; Zítra to spustíme, 1992) a v televizních seriálech (Slavné historky zbojnické, 1985; Druhý dech, 1988; Dobrodružství kriminalistiky, 1989; Trapasy, 2007 a Zdivočelá země III, 2008). \nOd roku 1990 současně působí jako horský vůdce v různých alpských oblastech.\n\n\n\n\n\nV roce 2013 vydal své minimemoáry Slunce zapadá jak nebesa krásných křídel, které ilustrovala jeho nejmladší dcera Jana Ryšánek Schmiedtová.\n\n"}
{"id": "1225306", "url": "https://cs.wikipedia.org/wiki?curid=1225306", "title": "Tomorrow's Modern Boxes", "text": "Tomorrow's Modern Boxes\n\nAutorem všech skladeb je Thom Yorke, výjimkou je „“, jejíž autory jsou Thom Yorke a Colin Greenwood.\n"}
{"id": "1225314", "url": "https://cs.wikipedia.org/wiki?curid=1225314", "title": "Chet Faker", "text": "Chet Faker\n\nChet Faker (nebo také Nick Murphy), vlastním jménem Nicholas James Murphy, (* 23. června 1988 Melbourne) je australský hudebník.\n\nSvé první EP nazvané ' vydal v roce 2012. První dlouhohrající desku ' vydal o dva roky později. Roku 2013 vydal EP ', které bylo spoluprací s dalším australským hudebníkem, který vystupuje pod jménem Flume. Toho roku rovněž vydal píseň „“ s americkou zpěvačkou Kilo Kish. Roku 2015 vydal společné EP s anglickým diskžokejem Marcusem Marrem nazvané '. Rovněž produkoval píseň „“ z alba \"\" anglické zpěvačky Rainy Milo. Jeho pseudonym odkazuje na jazzového hudebníka Cheta Bakera. V září 2016 se rozhodl přestat používat svůj pseudonym Chet Faker. Nedlouho poté vydal svou vůbec první píseň pod jménem Nick Murphy nazvanou „“.\n\n"}
{"id": "1225316", "url": "https://cs.wikipedia.org/wiki?curid=1225316", "title": "Matčino milosrdenství", "text": "Matčino milosrdenství\n\nMatčino milosrdenství (v anglickém originále Mother's Mercy) je desátý a závěrečný díl páté řady seriálu Hry o trůny od HBO. Scénář epizody napsali hlavní tvůrci David Benioff a D. B. Weiss, zatímco režie se chopil David Nutter. Epizoda si získala velký ohlas od kritiků, kteří chválili Lenu Headey, ztvárňující Cersei Lannister, za její herecký výkon.\n\nRudá kněžna Melisandra (Carice van Houten) předpoví Stannisu Baratheonovi (Stephen Dillane), že následující bitvu s Boltony o Zimohrad vyhraje díky oběti, kterou přinesl: nechal upálit vlastní dceru Shireen ve jménu Pána Světla. Stannis ale Melisandru odmítá a je nevrlý. Plánuje útok na Zimohrad, když mu jeho důstojníci oznámí, že všichni podplacení žoldnéři zběhli i s koňmi. Následně Stannis nachází v lese svoji manželku Selyse (Tara Fitzgeraldová) mrtvou. Oběsila se. Další voják Stannisovi oznámí, že Melisandra na koni opustila tábor a odjíždí pryč. I přes všechnu nepřízeň osudu nařizuje, aby byli vojáci seřazeni do formace a vydává se na Zimohrad.\n\nStannis pochoduje se svojí armádou na Zimohrad. Počasí jim nepřeje. Mezitím se Sanse (Sophie Turner) povede uniknout z pokoje na Zimohradu, kde byla držena. Brienne z Tarhu (Gwendoline Christie) je varována Podrickem Paynem (Daniel Portman) před příchodem Stannisovy armády. Sansa zapaluje svíčku (smluvené znamení pro Brienne) právě ve chvíli, kdy Brienne i s panošem Podrickem odjíždí pryč.\n\nStannis se chce připravit na obléhání Zimohradu, avšak Boltonové nemohou obléhání dopustit a hodlají se se Stannisovou armádou střetnout v boji na otevřeném poli. Stannis, přestože ví, že před armádou Boltonů nemá šanci, se vrhá do boje. Bitva je krátká a jeho armáda je drtivě poražena. Stannis je zraněný, ale přežije. Pak jej ale najde Brienne, která Stannisovi vypráví o tom, jak sloužila u Renlyho a o jeho vraždě, kterou měl na svědomí právě Stannis za pomoci Melisandry. Nakonec jej probodne.\n\nSansa marně čeká na Brienninu pomoc a vydává se na hradby hradu. Tam potká Myrandu (Charlotte Hope), milenku svého sadistického manžela Ramsayho (Iwan Rheon), která ji chce zmrzačit. Chce Sansu udržet na hradě a na pomoc si přivádí i Theona „Smraďocha“ Greyjoye (Alfie Allen), ten se ale na poslední chvíli rozhodne Sansu zachránit a shazuje Myrandu z hradeb. Sansa i Theon vědí, že pokud se Ramsay vrátí a zjistí, že zabili jeho milenku, bude je mučit. Proto se oba rozhodnout, že skočí z hradeb do sněhu, který by je mohl zachránit od smrti. Scéna končí záběrem, kdy se Theon a Sansa drží za ruku a skáčou dolů.\nJon Sníh (Kit Harington) mluví se Samem (John Bradley) a lituje, že v Tvrdodomově musel zanechat přes deset tisíc Divokých, kteří byli přemoženi Bílými chodci a sami se stali nemrtvými. Sam nabízí jako řešení dračí sklo nebo valyrijskou ocel, avšak obě suroviny jsou vzácné a je jich příliš málo. Samwell prosí Jona, aby ho s Gilly (Hannah Murray) a malým Samem poslal do Starého města, kde by se stal mistrem. Jon původně nechce nechat svého přítele odjet, avšak nakonec mu odjezd umožní. Sam slibuje, že se na Zeď vrátí a připíjí si s Jonem.\n\nNa Černý hrad přijíždí Melisandra z Ašaje. Jon i Davos Mořský (Liam Cunningham) chtějí vědět, co se stalo se Stannisem i jeho armádou, ona je však odmítá. Davos chce vědět, co se stalo s princeznou Shireen, ale Melisandra mu neprozradí, že ji sama nechala upálit, aby si tak naklonila Boha, který jim nakonec nepomohl. Jon se zavírá ve své pracovně, když k němu přijde Olly (Brenock O'Connor), který tvrdí, že jeden z Divokých viděl Jonova strýce Benjena. Jon Ollymu věří a jde ven. Tam jej napadne skupina strážců Zdi v čele se serem Alliserem (Owen Teale). Nakonec Jona ubodají. Poslední ránu mu zasadí právě mladý chlapec Olly.\n\nArya Stark se stává nájemnou vražedkyní v Domě Mnohotvářného Boha, ale brzy na ulici potkává sera Meryna Tranta (Ian Beattie), který je na jejím seznamu (společně s takovými, jako jsou Ohař, Cersei, nebo Joffrey). Trant je pedofil se sadistickými sklony a v Braavoském nevěstinci si vybírá obzvlášť mladá děvčata, která pak bije. Jednom z jím vybraných dívek je i Arya (Maisie Williams), která se do domu vetřela. Arya na sobě má cizí tvář a on tak nepoznává, kdo je. Ta přečkává jeho bití bez vydání hlásky a nakonec masku sundává. Trant dceru bývalého strážce Severu poznává, než ale stihne cokoliv říct, vytáhne Arya nůž a vypíchne mu oči. Pak mu zasadí ještě několik bodných ran a nakonec mu podřízne hrdlo. Vrací se do Dómu, kde je potrestána za to, že vzala život, aniž by to dostala za úkol. Dívka bez tváře (Faye Marsay) Aryu odvádí k Jaqenovi (Tom Wlaschiha). Ten Arye vysvětlí, že za to, že vzala „špatný“ život, zaplatí smrtí. Jed ale vypije on. Arya je ze ztráty přítele zničená, pak se jí za zády ale objevuje skutečný Jaqen a ona zjistí, že ten, kdo vypil jed, byl další z najatých asasínů, která na sobě pouze měl masku Jaqena. Arya ale přesto zaplatit musí; je připravena o zrak a vyhoštěna z Dómu.\n\nMyrcela (Nell Tiger Free) se loučí s Doranem Martellem (Alexander Siddig) a se strýcem/otcem Jaimem (Nikolaj Coster-Waldau) odjíždí do Králova přístaviště. Během plavby se jí Jaime přizná, že není jen její strýc, ale také otec. Přizná se, že Myrcelinu matku miluje a doufá, že to pochopí. Myrcela je ráda, že je to Jaime, kdo je jejím otcem a ne Robert Baratheon, avšak pak začne krvácet z nosu. Padá na zem mrtvá. Otrávila ji Ellaria (Indira Varma), která nemohla dovolit, aby se mladá dívka vrátila do své vlasti, protože věděla, že už by se nevrátila.\n\nJorah Mormont (Iain Glen) a Daario (Michiel Huisman) se rozhodnou vydat zachránit Daenerys, která při masovém útoku Synů Harpyje uletěla na svém drakovi do divočiny. Chce s nimi jet i Tyrion (Peter Dinklage), ale ten musí zůstat ve městě, aby Meereenu vládl. Pomáhat mu v tom bude Šedý červ (Jacob Anderson) a Missandei (Nathalie Emmanuel). Tyrion se setkává s Varysem (Conleth Hill).\n\nMezitím se Daenerys (Emilia Clarke) potuluje s Drogonem divočinou. Neví, kde se nachází a Drogon je navíc zraněný a nemůže ji vzít zpět do města. Daenerys se chce vrátit, ale Drogon je rád, že je na svobodě a jakýkoliv Daenerysin pokus o odjezd zmaří. Jde sama najít potravu a naráží na obrovský khalasar. Ví, že je v nebezpečí a schovává do trávy svůj prsten, doufaje, že ho najde Jorah nebo Daario.\n\nCersei (Lena Headey) je stále uvězněna v septu. Každý den k ní přichází septa Unella (Hannah Waddingham) a nutí ji k doznání. Nakonec Cersei zlomí a donutí ji kát se před Nejvyšším vrabčákem (Jonathan Pryce). Přiznává se ke vztahu s Jaimem Lannisterem, ale lže, když říká, že otcem jejích dětí je skutečně Robert. Myslí si, že když se přizná, bude volná, po jejím přiznání se ale ještě musí konat soud. Nejvyšší vrabčák jí dovolí, vrátit se před soudem do Rudé bašty, předtím se ale musí kát – cestu od septa do Rudé bašty musí projít úplně nahá. Cestu se rozhodne podstoupit a přestože se začátku chce být statečná a jít s hlavou vztyčenou, posměch a urážky lidu nesnese a s brekem utíká. V cestě jí nakonec pomůže Hora (Hafþór Júlíus Björnsson) a Qyburn (Anton Lesser).\n\nEpizodu „Matčino milosrdenství“ režíroval David Nutter, který byl režisérem i předchozí epizody \"Tanec draků\", zatímco scénáře se ujali dva hlavní tvůrci: David Benioff a D. B. Weiss. Větší část epizody je inspirována již vydanými knihami George R. R. Martina \"Hostina pro vrány\" a \"Tanec s draky\". Několik částí je ale podle Martinovy knihy, která dosud nebyla vydána: \"Vichry zimy\".\n\nLena Headey, ztvárňující Cersei Lannister, měla před sebou při natáčení úkol, projít nahá okolo mnoha lidí v chorvatském Dubrovníku, který byl pro účely natáčení využit. Nebyla to ale ona, kdo tuto scénu natočil, nýbrž herečka Rebecca Van Cleave. Cestu prošly obě ženy: Lena zahalená v šatech pleťové barvy a Van Cleave zcela nahá. Následně byly scény spojeny v jednu a Cersei tak měla tělo Rebeccy Van Cleave a hlavu Leny Headey. Důvodů, proč Headeyová nechtěla, respektive nemohla, tuto scénu natočit je více: v té době již pravděpodobně čekala své druhé dítě (dceru Tallulah Kiarra) a navíc má na těle výrazné a rozsáhlé tetování. V té době sedmadvacetiletá Rebecca Van Cleave byla vybrána na základě konkurzu, kterého se účastnilo přes tisíc žen-hereček. Samotné natáčení scény se neobešlo bez komplikací, protože po tom, co se HBO oznámilo, že se bude natáčet v Dubrovníku se proti tomu postavili představitelé místního katolického kostela.\n\nPremiéru epizody vidělo přes 8,1 milionů diváků. To je více, než jakákoliv z předchozích epizod, žádná totiž nepřesáhla sledovanost 8 milionů. Samotná epizoda si u kritiků získala kladné hodnocení, především pak Headeyová/Van Cleaveová ve scéně, kdy Cersei nahá prochází ulicemi Králova přístaviště. David Nutter získal za režírování epizody Primetime Emmy a tuto cenu také získali maskéři.\n"}
{"id": "1225324", "url": "https://cs.wikipedia.org/wiki?curid=1225324", "title": "The Marble Index (hudební skupina)", "text": "The Marble Index (hudební skupina)\n\n"}
{"id": "1225325", "url": "https://cs.wikipedia.org/wiki?curid=1225325", "title": "Finsterauer Filz", "text": "Finsterauer Filz\n\nFinsterauer Filz je rašeliniště, které se rozkládá na ploše 4,2 hektary v nadmořské výšce 1055 metrů. V nejhlubším místě dosahuje 3 metry. Kdysi se zde těžila rašelina, dnes je tato oblast přírodní rezervací. Rašeliniště má přibližně tvar nepravidelného pětiúhelníku. Nejdelší \"úhlopříčný\" rozměr kolísá od hodnoty 520 metrů do 820 metrů (podle toho, co je ještě považováno za slať a co už je pevná zem na jejím okraji). Obvod pak měří asi 1300 metrů. U rašeliniště se nachází německy psaná turistická informační tabule pojednávající především o těžbě rašeliny. \n\nGeograficky spadá rašeliniště Finsterauer Filz již do Německa. Nachází se v okrese Freyung-Grafenau vzdušnou čarou asi 2 kilometry jihozápadně od česko-německého přechodu Bučina a asi 2 kilometry vzdušnou čarou severně od německého městečka Finsterau (nedaleko německé obce Mauth) v zadní části Národního parku Bavorský les. Na západní straně je rašeliniště ohraničeno silnicí spojující hraniční přechod Bučinu s německým městem Finsterau (vede tudy cyklostezka \"NpR, Nationalpark-radweg\"). Středem rašeliniště (zhruba severo-jižním směrem) prochází z Německa se táhnoucí mezinárodní poutnická cesta Via Nova (Wanderroute Via Nova – Evropská poutní cesta). (Jedná se o úsek (Mauth/Finsterau – Bučina). \n\n"}
{"id": "1225331", "url": "https://cs.wikipedia.org/wiki?curid=1225331", "title": "Seznam hřbitovů ve Středočeském kraji", "text": "Seznam hřbitovů ve Středočeském kraji\n\nSeznam hřbitovů ve Středočeském kraji podle okresů. Hřbitovy jsou řazeny podle názvu obcí. Seznam není úplný.\n\n\n\n\n\n\n\n\n\n\n\n\n"}
{"id": "1225344", "url": "https://cs.wikipedia.org/wiki?curid=1225344", "title": "Seznam obcí v Maďarsku (L)", "text": "Seznam obcí v Maďarsku (L)\n\nToto je seznam obcí v Maďarsku začínajících na písmeno L.\n"}
{"id": "1225345", "url": "https://cs.wikipedia.org/wiki?curid=1225345", "title": "Alex Baumann", "text": "Alex Baumann\n\nAlexander Baumann (* 21. dubna 1964, Praha) je kanadský plavec narozený v Československu, z něhož jeho rodiče odešli po sovětské okupaci, roku 1969, v jeho pěti letech. Získal dvě zlaté olympijské medaile, obě na olympijských hrách v Los Angeles roku 1984 a obě v polohovém závodě, na 200 a 400 metrů. Má též stříbro a bronz z mistrovství světa.\n"}
{"id": "1225347", "url": "https://cs.wikipedia.org/wiki?curid=1225347", "title": "Death Row", "text": "Death Row\n\nDeath Row je desáté studiové album německé heavymetalové skupiny Accept. Vydáno bylo v říjnu roku 1994 a jeho producenty byli členové skupiny Accept. Jeho nahrávání probíhalo ve studiu Roxx Studios ve městě Pulheim. Jde o poslední album kapely, na němž se podílel bubeník Stefan Kaufmann. Ve dvou písních z alba hraje již Stefan Schwarzmann, který se následně stal členem skupiny.\n\n\n"}
{"id": "1225348", "url": "https://cs.wikipedia.org/wiki?curid=1225348", "title": "George Hodgson", "text": "George Hodgson\n\nGeorge Ritchie Hodgson (12. říjen 1893, Montréal – 1. květen 1983, Montréal) byl kanadský plavec. Získal dvě zlaté olympijské medaile, obě na olympijských hrách ve Stockholmu roku 1912 a obě v závodě na volný způsob, na 400 a 1500 metrů. Zúčastnil se i olympijských her v Antverpách v roce 1920. Věnoval se též vodnímu pólu. Byl jediným kanadským plaveckým medailistou z olympijských her až do roku 1984. Zúčastnil se bojů první světové války.\n"}
{"id": "1225349", "url": "https://cs.wikipedia.org/wiki?curid=1225349", "title": "Heart of Gold", "text": "Heart of Gold\n\nHeart of Gold může být:\n\n"}
{"id": "1225350", "url": "https://cs.wikipedia.org/wiki?curid=1225350", "title": "Heart of Gold (píseň)", "text": "Heart of Gold (píseň)\n\n„Heart of Gold“ je píseň kanadského hudebníka Neila Younga. Vydána byla na jeho čtvrtém albu \"Harvest\" v roce 1972. Rovněž byla vydána jako singl, na jehož druhé straně se nacházela píseň „“. Singl se umístil na první příčce hitparády Billboard Hot 100, což se nepodařilo žádnému jinému Youngovu singlu.\n\n\n\n"}
{"id": "1225351", "url": "https://cs.wikipedia.org/wiki?curid=1225351", "title": "Mistr Chudenického oltáře", "text": "Mistr Chudenického oltáře\n\nMistr Chudenického oltáře, též Mistr Epitafu Půty Švihovského (Šimon Láb ?) (? – 1514, Praha) byl malíř činný v Praze na přelomu pozdní gotiky a rané renesance.\n\nMalíř, označovaný podle svého největšího dochovaného díla jako Mistr Chudenického oltáře, se před rokem 1500 vyškolil v Horním Bavorsku a provozoval malířskou dílnu v Praze. Podle Chytila může být totožný s Šimonem Lábem, který byl od roku 1503 členem novoměstského malířského bratrstva sv. Lukáše a později se přestěhoval na Malou Stranu a stal se správcem domu Viléma Černína z Chudenic. Roku 1512 zde v jeho přítomnosti ústně učinil svou závěť. Zemřel roku 1514 a vdova po umělci převzala malířskou dílnu a byla přijata do malířského cechu.\n\nOltář objednali Černínové z Chudenic, kterým obec Chudenice patřila od první poloviny 13. století. Vilém Černín byl vysokým hodnostářem při dvoru Vladislava Jagellonského a členem zákonodárné komise městského soudu. Je pravděpodobné, že Šimon Láb byl jejich domácím malířem. Identitu umělce nepřímo dokládá i jeho další zakázka pro nejvyššího zemského sudí Půtu Švihovského z Rýzmberka, který stejně jako Černínové pocházel z rozvětveného rodu Drslaviců a jeho dům v Praze s nimi sousedil.\n\nMistr Chudenického oltáře vychází z grafických listů Martina Schongauera a slohově ze starší generace bavorských malířů první poloviny 15. století (Mistr Worcesterova Nesení kříže, Mistr Ukřižování mnichovského (Alte Pinakothek, Mnichov), Mistr z Pollingu, Mistr z Tegernsee). Od nich lze odvodit figurální typy, jejichž expresivně drsné rysy malíř změkčuje a zušlechťuje a překonává tak pozdně gotický kánon. Jeho postavy se vyznačují přirozenější tělesnou skladbou, uvolněným postojem a změkčením pohybu. Malíř zachytil tělesný objem i vržené stíny a realistickými detaily směřuje k renesančnímu pojetí obrazu, které je více založeno na smyslové skutečnosti. Naproti tomu zasazení postav do abstraktního obrazového prostoru s absencí krajiny dílo spojuje s 60. léty 15. století (Mistr Tucherova oltáře, Mistr z Bodensee).\nVelký čtyřdílný retábl se střední deskou 191 x 167 cm, dvěma pohyblivými křídly 191 x 60 cm a predelou 56 x 169 cm je malován temperou a olejem na dřevě. Oltář, umístěný v gotickém kostele sv. Jana Křtitele v Chudenicích, byl restaurován v letech 1891, 1931 a 2012-2013. Na střední desce je vyobrazena Madona mezi sv. Janem Evangelistou a sv. Janem Křtitelem. Na otevřených křídlech je vlevo sv. Václav, vpravo sv. Kryštof. Na zadní straně křídel je vlevo sv. Jakub s klečícím donátorem, vpravo sv. Ondřej. Figury jsou umístěny v imaginárním prostoru, který je vzadu ohraničen přepážkou zdobenou presbrokátem (střed a zadní strana křídel) nebo je zdoben zlacením s plastickým dekorem. Na predelle je výjev Zvěstování Panně Marii a uprostřed znak Černínů. Ve spodní části jsou nápisy: \"Domin(us) Wilhelmus domin(us) Joh(an)nes Cernin-Chudenic...fieri fecerunt Anno Domini 1505\". Datum se shoduje s rokem úmrtí Jana Černína z Chudenic a je tedy pravděpodobné, že oltář nechal zhotovit jeho bratr Vilém na Janovu památku.\nEpitaf z roku 1505 pochází z mauzolea Půty Švihovského ve františkánském klášteře v Horažďovicích, odkud byl později přemístěn do tamního farního kostela. Děkanství v Horažďovicích obraz věnovalo Národnímu muzeu v Praze a roku 1920 byl zapůjčen do Obrazárny Společnosti vlasteneckých přátel umění. Epitaf Půty Švihovského byl jedním z exponátů výstavy \"Gotika v jihozápadních Čechách: Obrazy krásy a spásy\" roku 2014.\n\nObraz na desce z borového dřeva 137,5 x 110,5 cm. Ve středu kompozice je postava \"Bolestného Krista\", kterého v pase drží Panna Maria a dotýká se jeho pravé ruky. Vlevo od ní stojí sv. Bartoloměj, který Kristu doporučuje klečícího donátora ve zbroji, označeného velkým erbem jako příslušníka rodu Švihovských. Vpravo stojí archanděl Michael, jemuž byl klášterní kostel zasvěcen, za ním sv. Petr s velkým klíčem. Pozadí obrazu je zlacené a zdobené plastickým ornamentem. Oproti chudenickému oltáři vyplňují postavy celý prostor a komunikují navzájem gesty a pohledy. Obraz je barevně vyvážený, drapérie mají organičtější vztah k tělu a vržené stíny jsou přirozenější. Vyniká malířův vytříbený smysl pro detail, zejména pokud jde o bohaté pláště zdobené ornamentem a zbroj donátora. Jan Royt se domnívá, že autorem je jiný malíř z dílny, která vytvořila Chudenický oltář.\nNa desce 72 x 52 cm je vyobrazen Ukřižovaný Kristus s Marií, sv. Janem Evangelistou, sv. Jeronýmem a donátorem. Původ obrazu je neznámý. Naposled v soukromé sbírce, podle jednoho zdroje nedochováno.\n\n"}
{"id": "1225352", "url": "https://cs.wikipedia.org/wiki?curid=1225352", "title": "The Slip", "text": "The Slip\n\nThe Slip je sedmé studiové album americké industriální rockové skupiny Nine Inch Nails. Vydáno bylo v červenci 2008 a spolu s Trentem Reznorem, vůdčí osobností skupiny, jej produkovali Atticus Ross a Alan Moulder. Album bylo uvolněno pod licencí Creative Commons (BY-NC-SA). V hitparádě Billboard 200 se umístilo na třinácté příčce.\n\nAutorem všech skladeb je Trent Reznor.\n"}
{"id": "1225353", "url": "https://cs.wikipedia.org/wiki?curid=1225353", "title": "Muzeum Michaila Bulgakova (Moskva)", "text": "Muzeum Michaila Bulgakova (Moskva)\n\n\"Možná hledáte Muzeum Michaila Bulgakova (Kyjev)\"\nMuzeum Michaila Bulgakova (rusky Музей М. Булгакова) se nachází v Moskvě, na adrese Bolšaja Sadovaja 10, byt č. 50. Bylo založeno roku 1989 a jeho základem je byt, ve kterém autor žil.\n\nNájemní dům č. 10 byl postaven v letech 1903-1904 podle projektu architekta Edmunda Judického.\n\nV domě, kde je dnes muzeum, napsal Bulgakov román Mistr a Markétka.\n\nPro Michaila Bulgakova byl tento dům prvním trvalým bydlištěm v Moskvě. V pronajatém bytě č. 50 zde žil v letech 1921-1924. Spolu s ním a jeho první manželkou Taťánou Lappa žilo v bytě 16 lidí. V létě 1924 se Bulgakov přestěhoval do jiného bytu v témže domě, na podzim téhož roku se z domu odstěhoval. Dům i obyvatelé se stali předobrazy v některých jeho dílech, zejména v románu Mistr a Markéta.\n\nMuzeum je otevřeno šest dnů v týdnu, od 12 do 19 hodin, ve středu od 14 do 19. Zavírací den je pondělí.\n\nVirtuální prohlídka muzea je dostupná na webu.\n\n\n"}
{"id": "1225354", "url": "https://cs.wikipedia.org/wiki?curid=1225354", "title": "Return to Forever", "text": "Return to Forever\n\nReturn to Forever byla americká hudební skupina, kterou vede klavírista Chick Corea. Kromě Corei je jediným stálým členem baskytarista Stanley Clarke. Dále ve skupině v různých obdobích působili například kytarista Al Di Meola a perkusionista Airto Moreira. Své první album nazvané \"Return to Forever\" skupina vydala v roce 1972 (vyšlo pod Coreovým jménem). První album, které vyšlo pod hlavičkou skupiny, dostalo název \"Light as a Feather\" (1973). Skupina se rozpadla v roce 1977, později byla několikrát jednorázově obnovena, například v roce 2011.\n\n"}
{"id": "1225355", "url": "https://cs.wikipedia.org/wiki?curid=1225355", "title": "Return to Forever (rozcestník)", "text": "Return to Forever (rozcestník)\n\nReturn to Forever může být:\n\n"}
{"id": "1225356", "url": "https://cs.wikipedia.org/wiki?curid=1225356", "title": "Return to Forever (album, Scorpions)", "text": "Return to Forever (album, Scorpions)\n\nReturn to Forever je osmnácté studiové album německé skupiny Scorpions. Vydáno bylo v únoru 2015 a jeho producenty byli Mikael Nord Andersson a Martin Hansen. V hitparádě Billboard 200 se deska umístila na 65. příčce. Autorem obalu alba byl Tim Eckhorst. Album rovněž vyšlo v několika speciálních edicích.\n\n"}
{"id": "1225359", "url": "https://cs.wikipedia.org/wiki?curid=1225359", "title": "Paul's Boutique", "text": "Paul's Boutique\n\nPaul's Boutique je druhé studiové album americké skupiny Beastie Boys. Vydáno bylo v červenci roku 1989 společností Capitol Records a spolu se členy skupiny se na jeho produkci podíleli Dust Brothers a Mario Caldato Jr.. Nahráno bylo v několika studiích, včetně losangeleského Record Plant Studios. V hitparádě Billboard 200 se umístilo na čtrnácté příčce. Časopis \"Rolling Stone\" jej zařadil na 156. místo svého žebříčku 500 nejlepších alb všech dob.\n\n"}
{"id": "1225363", "url": "https://cs.wikipedia.org/wiki?curid=1225363", "title": "I. obvod (Budapešť)", "text": "I. obvod (Budapešť)\n\nI. obvod \"(maď. I. kerület)\", nazývaný také Budavár či Várkerület, se nachází v centru Budapešti na pravém (západním) břehu Dunaje. Jeho součástí je Budínský hrad a městské čtvrti Tabán, Gellérthegy, Kirsztinaváros a Viziváros.\nHrad, který je nyní centrem obvodu, byl postaven roku 1242 po vpádu Mongolů. Později se stal sídlem uherských králů.\n\n\n"}
{"id": "1225364", "url": "https://cs.wikipedia.org/wiki?curid=1225364", "title": "The Smiths (album)", "text": "The Smiths (album)\n\nThe Smiths je první studiové album anglické skupiny The Smiths. Vydáno bylo v únoru roku 1984 společností Rough Trade Records a produkoval jej John Porter (desku původně produkoval Troy Tate, avšak kapela s jeho produkcí nebyla spokojena). Na písni „“ se produkčně podíleli členové kapely. V hitparádě UK Albums Chart se album umístilo na druhé příčce. Na obalu alba se nachází fotografie herce Joea Dallesandoa z filmu \"Flesh\".\n\nAutory všech skladeb jsou Morrissey a Johnny Marr.\n\n"}
{"id": "1225368", "url": "https://cs.wikipedia.org/wiki?curid=1225368", "title": "John Gielgud", "text": "John Gielgud\n\nJohn Gielgud (14. dubna 1904 – 21. května 2000) byl anglický herec. Studoval na Royal Academy of Dramatic Art, následně působil na West Endu a v letech 1929 až 1931 na Old Vic. Později rovněž působil na Broadwayi. Později byl také divadelním režisérem. Svou první filmovou roli dostal již v roce 1924. Později hrál například ve filmech \"Boty svatého Petra\" (1968), \"Vražda na úrovni\" (1979) a \"Dračí srdce\" (1996). Za svou roli ve filmu \"Arthur\" získal Oscara.\n\n"}
{"id": "1225372", "url": "https://cs.wikipedia.org/wiki?curid=1225372", "title": "Opština Novo Selo", "text": "Opština Novo Selo\n\nOpština Novo Selo je jednou z opštin v Severní Makedonii. Rozkládá se na východě státu v Jihovýchodním regionu. Rozloha opštiny je 424,82 km² a v roce 2002 v ní žilo 11 966 obyvatel. Správním střediskem je vesnice Novo Selo.\n\nOpštinu tvoří celkem 16 vesnic, jimiž jsou:\nNovo Selo, Badilen, Bajkovo, Barbarevo, Borisovo, Draževo, Kolešino, Mokrijevo, Mokrino, Novo Konjarevo, Samoilovo, Smolari, Staro Konjarevo, Stinik, Sušica a Zubovo.\n\nSousedními opštinami jsou:\n\nBerovo na severu, Strumica na jihozápadě a Bosilovo na západě. Opština leží při východní hranici Severní Makedonie, takže na východě hraničí s Bulharskem a na jihu s Řeckem.\n\nZhruba středem území, ve směru od západu k východu, protéká řeka Strumica. Nadmořská výška v této části je zhruba 200 m. Téměř všechny vesnice opštiny se nacházejí v údolí této řeky.\n\nZ údolí směrem k jihu, ke hranicím s Řeckem, je v délce zhruba 5 km poměrně strmé stoupání do hor až do výšky okolo 1750 m n.m. Tyto hory se jmenují Belasica.\n\nOpačným směrem, na sever, je stoupání pozvolnější, na větší vzdálenost a dosahuje pouze jen u hranice s Bulharskem výšky zhruba 1450 m n. m. Toto pohoří se nazývá Ogražden. Na horách jsou převážně listnaté lesy.\n\nÚzemím opštiny prochází pouze hlavní silnice č. 4 ve směru ze Štipu a Strumici na hranici s Bulharskem. Z ní odbočuje několik silnic místního významu, které po několika kilometrech končí v horách. Vzdálenost z vesnice Novo Selo na hranice s Bulharskem je zhruba 9 km. Do Strumice směrem na západ je to okolo 21 km.\n\n"}
{"id": "1225378", "url": "https://cs.wikipedia.org/wiki?curid=1225378", "title": "Funeral", "text": "Funeral\n\nFuneral je první studiové album kanadské skupiny Arcade Fire. Vydáno bylo v září roku 2004 společností Merge Records (pouze v Severní Americe) a následně, v únoru 2005, v Evropě společností Rough Trade Records. Album bylo nominováno na cenu Grammy. Server Pitchfork Media jej označil za album roku 2004. Podobných úspěchů se dočkalo i od různých časopisů.\n\n\n\n"}
{"id": "1225384", "url": "https://cs.wikipedia.org/wiki?curid=1225384", "title": "Kostěrjovo", "text": "Kostěrjovo\n\nKostěrjovo () je město ve Vladimirské oblasti v Ruské federaci. Při sčítání lidu v roce 2010 mělo přes devět tisíc obyvatel.\n\nKostěrjovo leží na severním kraji Meščorské nížiny na říčce Bolšaja Lipňa, levém přítoku Kljazmy v povodí Volhy. Od Vladimiru, správního střediska oblasti, je Kostěrjovo vzdáleno přibližně padesát kilometrů západně. Blíže leží město Petuški devět kilometrů západně, do jehož rajónu Kostěrjovo patří.\n\nVe městě je nádraží na železniční trati z Moskvy do Nižného Novgoroda, která vede rovněž přes Petuški i Vladimir a je součástí Transsibiřské magistrály.\n\nSeverně od Kostěrjova vede dálnice M7 z Moskvy přes Nižnij Novgorod a Kazaň do Ufy, po které je zde vedena evropská silnice E22.\n\nKostěrjovo vzniklo v roce 1890 u stejnojmenného nádraží, které sloužilo především nedalekým sklárnám a bylo pojmenováno po jejich majiteli.\n\nV roce 1939 se stalo sídlem městského typu a od roku 1981 je městem.\n"}
{"id": "1225387", "url": "https://cs.wikipedia.org/wiki?curid=1225387", "title": "Reflektor (album)", "text": "Reflektor (album)\n\nReflektor je čtvrté studiové album kanadské skupiny Arcade Fire. Vydáno bylo v říjnu roku 2013 společnostmi Sonovox Records (Kanada) a Merge Records (USA). Kromě členů kapely se na produkci alba podíleli Markus Dravs a James Murphy. Dále se na nahrávce podíleli například David Bowie, Kid Koala, Owen Pallett, ale také pražská Filmharmonie.\n\n\n\n"}
{"id": "1225389", "url": "https://cs.wikipedia.org/wiki?curid=1225389", "title": "Ižemský rajón", "text": "Ižemský rajón\n\nIžemský rajón (rusky Ижемский район, komi Изьва район) je administrativně-územní jednotka (komunální rajón) v Komijské republice v Rusku. Administrativním centrem je vesnice (selo) Ižma.\n\nRajón se nachází v severozápadní části republiky Komi. Hraničí s Usť-Cilemským rajónem, komunálními rajóny Sosnogorsk a Pečora a městskými okruhy Usinsk a Uchta. Vesnice Ižma leží 544 km od města Syktyvkar a vzdálenost k nejbližšímu nádraží v sídle Izrajol činí 102 km. Ižemský rajón se počítá mezi rajóny Dálného severu.\n\nTerén je plochý a většinu území zaujímá Pečorská nížiny. Klima se vyznačuje dlouhými chladnými zimami a mírně teplým létem s příznivými světelnými podmínkami. Průměrná lednová teplota je –18 °C, v červenci 15 °C. Průměrný roční úhrn srážek činí 400-500 mm.\n\nŘíční síť tvoří střední tok řeky Pečora a jejího přítok Ižma. Na území rajónu se nacházejí ložiska minerálních barev, živičné břidlice (Ajjuvinské ložisko), ropy a bauxitu na hranici s Usť-Cilemským rajónem.\n\nLesy jsou převážně smrkové. Vyskytují se zde borovice a modříny. Na území rajónu se rozkládá mnoho luk, zvláště v dolním toku řeky Ižma. Lesy jsou bohaté na houby, vlochyně bahenní, brusinky, borůvky. V močálech roste klikva a ostružiník moruška, v záplavových oblastech černý a červený rybíz.\n\nŽijí zde běžná zvířata typická pro zónu tajgy (veverka, zajíc, kuna, rosomák sibiřský, los, tetřev hlušec, tetřívek obecný, lasička a jiné). V nádržích se nacházejí cenné druhy ryb, např. losos obecný, nelma, síh omul, síh peleď a další.\n\nRajón byl založen 15. července 1929 jako součást Autonomní oblasti Komi (Zyrjan) na území Severního kraje. Dne 5. března 1936 rajón přešel pod správu Pečorského okruhu Autonomní oblast Komi (Zyrjan).\n\n"}
{"id": "1225390", "url": "https://cs.wikipedia.org/wiki?curid=1225390", "title": "Jiří Pražák (archivář)", "text": "Jiří Pražák (archivář)\n\nJiří Pražák (16. prosince 1926, Praha – 25. října 2002) byl český archivář, publikoval práce o paleografii, diplomatice a kodikologii.\n\nNarodil se v rodině právníka a ministerského úředníka, jeho bratr byl literární historik Emil Pražák. Absolvoval Filosofickou fakultu Univerzity Karlovy a poslední kurz Státní archivní školy, v roce 1951 obhájil titul PhDr. (s prací o městských knihách). Po studiu nastoupil do Archivu ministerstva vnitra, kde zůstal do roku 1959 (po roce 1954 v Státním ústředním archivu), poté nastoupil do do Archivu ČSAV, zde působil v Komisi pro soupis a studium rukopisů (v podstatě až do své smrti).\n\nPublikoval zejména důležitou metodickou práci (ze své studijní práce) \"O methodě diplomatického studia městských knih\", z jeho práce v Archivu ministerstva vnitra vznikla zejména práce o pamětních zápisech, dále několik katalogů listin. V ČSAV publikoval texty o paleografii (o vzniku české bastardy a listinné kurzívy, zabýval se i klasifikací písma), dále se zasloužil o konstituování kodikologie jako svébytné vědy v českém prostředí (mimo jiné má hlavní podíl na \"Zásadách popisu rukopisů\" vydaných roku 1983).\n\n\n"}
{"id": "1225391", "url": "https://cs.wikipedia.org/wiki?curid=1225391", "title": "Seznam profesionálních mistrů světa v boxu těžké váhy", "text": "Seznam profesionálních mistrů světa v boxu těžké váhy\n\nTitul mistra světa v boxu se oficiálně uděluje od roku 1885, kdy markýz z Queensberry vytvořil první mezinárodně závazná pravidla boxu. Nejprestižnější kategorií je těžká váha pro zápasníky nad 200 liber (90,8 kg). Právo nosit pás pro mistra světa se zprvu udělovalo hlasováním, v roce 1910 byla založena International Boxing Union (IBU), která pořádala zápasy, v nichž musel úřadující mistr světa obhájit titul proti vyzyvateli. V roce 1920 vznikla další organizace New York State Athletic Commission (NYSAC). Od šedesátých let se profesionální box rozdělil mezi konkurenční organizace World Boxing Association (WBA), World Boxing Council (WBC), International Boxing Federation (IBF) a World Boxing Organization (WBO), z nichž každá vyhlašuje svého šampióna. Počátkem rozkolu byl spor o platnost titulu Muhammada Aliho, který napřed odmítl nastoupit k obhajobě proti Sonny Listonovi a poté byl uvězněn pro odmítání vojenské služby.\n\n\n"}
{"id": "1225392", "url": "https://cs.wikipedia.org/wiki?curid=1225392", "title": "The Long Run", "text": "The Long Run\n\nThe Long Run je šesté studiové album americké skupiny Eagles. Vydáno bylo v září roku 1979 společností Asylum Records a jeho producentem byl Bill Szymczyk. V hitparádě Billboard 200 se umístilo na první příčce a v USA se stalo sedmkrát platinovým. Jedná se o první album kapely, na němž hrál Timothy B. Schmit. Jde o poslední studiovou desku kapely až do roku 2007, kdy vyšla nahrávka \"Long Road Out of Eden\".\n\n\n\n"}
{"id": "1225393", "url": "https://cs.wikipedia.org/wiki?curid=1225393", "title": "Blurred Lines", "text": "Blurred Lines\n\n„Blurred Lines“ je píseň z roku 2013, na níž se podíleli Robin Thicke, T.I. a Pharrell Williams (poslední jmenovaný byl rovněž jejím producentem). Jde o hlavní singl ze stejnojmenného alba. Píseň byla do značné míry inspirována písní „Got to Give It Up“ od Marvina Gaye. Gaye však nebyl uveden jako spoluautor, kvůli čemuž vznikly mezi pozůstalými a Thickem spory. K písni byl natočen také videoklip, v němž vystupovala například modelka Emily Ratajkowski. Singl se umístil na první příčce hitparády Billboard Hot 100 a stal se několikrát platinovým.\n"}
{"id": "1225394", "url": "https://cs.wikipedia.org/wiki?curid=1225394", "title": "Kendji Girac", "text": "Kendji Girac\n\nKendji Girac [\"kendži žirak\"], vl. jménem Kendji Jason Maillié (* 3. července 1996 Périgueux) je francouzský zpěvák. Vyhrál několik ocenění a vydal i 2 studiová alba - Kendji a Ensemble.\n\nPochází z romské rodiny žijící v Katalánsku. Vyrostl v Saint-Astier a v dětství ho učil zpívat a hrát na kytaru jeho dědeček. V 16 letech opustil školu a pracoval v rodinné firmě. Proslavil se díky publikaci svých nahrávek. Nazpíval gypsy verzi písně \"Bella\" od Maître Gimse, která získala téměř 3,8 milionů zhlédnutí. Poté také vytvořil další populární klip písně \"Si j'étais président\" (\"Kdybych byl prezidentem\") s Gérardem Lenormanem.\n\nRoku 2014 vydal svoji první studiovou desku \"Kendji\" a o rok později i druhou \"Ensemble\".\n"}
{"id": "1225395", "url": "https://cs.wikipedia.org/wiki?curid=1225395", "title": "Kováčovský potok", "text": "Kováčovský potok\n\nNázev Kováčovský potok má více vodních toků:\n\n"}
{"id": "1225396", "url": "https://cs.wikipedia.org/wiki?curid=1225396", "title": "Carl Reiner", "text": "Carl Reiner\n\nCarlton „Carl“ Reiner (* 20. března 1922 Bronx) je americký herec a režisér. Narodil se v Bronxu jako syn židovských přistěhovalců z Evropy (matka pocházela z Rumunska, otec z Rakouska). Ve čtyřicátých letech působil v armádě. \n\nNa počátku své herecké kariéry působil v různých muzikálech na Broadwayi. Později hrál například ve filmech \"Ach, Bože\" (1977) a \"Dannyho parťáci\" (2001). Režíroval například filmy \"Mrtví muži nenosí skotskou sukni\" (1982) a \"Sólo pro dva\" (1984). V roce 1943 se oženil se zpěvačkou Estelle Reiner, s níž zůstal až do její smrti v roce 2008. Jeho synem je herec Rob Reiner.\n\n"}
{"id": "1225400", "url": "https://cs.wikipedia.org/wiki?curid=1225400", "title": "Schönbach", "text": "Schönbach\n\nNázev Schönbach může být:\n\n\n\n"}
{"id": "1225401", "url": "https://cs.wikipedia.org/wiki?curid=1225401", "title": "Radomka", "text": "Radomka\n\nNázev Radomka má více významů:\n\n\n"}
{"id": "1225409", "url": "https://cs.wikipedia.org/wiki?curid=1225409", "title": "The Open Door", "text": "The Open Door\n\nThe Open Door je druhé studiové album americké skupiny Evanescence. Vydáno bylo v září roku 2005 společností Wind-up Records a jeho producentem byl Dave Fortman, jenž se skupinou spolupracoval již na jejím prvním albu. V hitparádě Billboard 200 se umístilo na první příčce a za první týden se prodalo 447 000 kusů alba. V několika zemích se stalo platinovým. Píseň „“, která byla třetím singlem z alba, byla nominována na cenu Grammy.\n\n"}
{"id": "1225410", "url": "https://cs.wikipedia.org/wiki?curid=1225410", "title": "Fallen (album, Evanescence)", "text": "Fallen (album, Evanescence)\n\nFallen je první studiové album americké skupiny Evanescence. Vydáno bylo v březnu roku 2003 společnostmi Wind-up Records a Epic Records a jeho producentem byl Dave Fortman, který s kapelou spolupracoval i na pozdějších nahrávkách. V hitparádě Billboard 200 se album umístilo nejlépe na třetí příčce. V několika zemích se stalo platinovým.\n\n"}
{"id": "1225411", "url": "https://cs.wikipedia.org/wiki?curid=1225411", "title": "Evanescence (album)", "text": "Evanescence (album)\n\nEvanescence je třetí studiové album americké skupiny Evanescence. Vydáno bylo v říjnu roku 2011 společností Wind-up Records a jeho producentem byl Nick Raskulinecz. Skupina začala album nahrávat již v únoru 2010 s producentem Stevem Lillywhitem, avšak nakonec se rozhodla jej přerušit. V hitparádě Billboard 200 se deska umístila na první příčce.\n\n"}
{"id": "1225414", "url": "https://cs.wikipedia.org/wiki?curid=1225414", "title": "Prostřední rybník", "text": "Prostřední rybník\n\nProstřední rybník je vodní plocha typu rybník v katastru města Písek. Leží na bezejmenném pravostranném přítoku Jiheru, jako jeden ze soustavy rybníků. Je napájen potokem ze Topěleckého rybníku. Voda z něj odchází přepadem v severní části hráze a stavidlem uprostřed hráze do Nádvorného rybníka. Měří asi 170 m a hráz je široká 140 m. Rybník vznikl před rokem 1885.\n"}
{"id": "1225415", "url": "https://cs.wikipedia.org/wiki?curid=1225415", "title": "Roger Johansson", "text": "Roger Johansson\n\nRoger Johansson (* 14. dubna 1967 v Ljungby) je bývalý švédský hokejový obránce a trenér.\n\nSvou hokejovou kariéru nastartoval v rodném městě za klub IF Troja-Ljungby, ve kterém hrával od roku 1983 do roku 1986 druhou nejvyšší soutěž HockeyAllsvenskan. Během tohoto období byl vybrán ve vstupním draftu NHL, přesněji v roce 1985 zvolen ve čtvrtém kole z 80. místa týmem Calgary Flames. Od roku 1986 do roku 1989 působil v domácí nejvyšší soutěže, hrával za klub Färjestads BK. V prvním ročníku za Färjestad dokráčeli s týmem až do finále playoff, ve kterém neuspěli nad týmem IF Björklöven. O rok později se s klubem již radoval s titulu mistra Elitserien. V létě 1989 odešel do Severní Ameriky, dohodl se s Calgary Flames, kterým byl draftován. Ve své prvním ročníku odehrál 35 zápasů, za které nasbíral pět asistencí.\n\nV následující sezoně zvýšil počet bodů na 17, včetně čtyř branek, které nastřílel za 38 odehraných zápasů. Po sezoně odešel z Calgary, vrátil se na jeden rok do Švédska. Ročník 1991-92 odehrál za Leksands IF. Sezonu 1992/93 se vrátil zpět do organizace Calgary Flames, z 84 zápasů v NHL odehrál 77. Po skončení sezony se podruhé vrátil do své vlasti, dohodl se opět s týmem Leksand, ve kterém strávil rok a půl, než byl v lednu 1995 propuštěn z organizace Calgary Flames, které stále držel jeho hráčská práva. Poté byl přesunut k soupeři v Chicago Blackhawks. Za Blackhawks dohrál sezonu.\n\nV létě 1995 se natrvalo vrátil do klubu Färjestads BK. V týmu setrval až do konce své kariéry. Během tohoto období 1995-2001 s týmem získali tři tituly mistra Elitserien. Po poslední získaném titulu ukončil hráčskou kariéru. Mezi jeho největším úspěchem v reprezentaci patří získané zlato ze Zimních olympijských her z roku 1994, ve kterém porazili Kanadu až po samostatných nájezdech. Ve své sbírce má také stříbro a bronz z mistrovství světa.\n\nOd ledna 2012 začínal působit jako asistent hlavního trenéra v nižší švédské hokejové lize Mora IK. V týmů působil i nadcházející ročník 2012/13.\n\n\n\n"}
{"id": "1225420", "url": "https://cs.wikipedia.org/wiki?curid=1225420", "title": "Long Ambients 1: Calm. Sleep.", "text": "Long Ambients 1: Calm. Sleep.\n\nLong Ambients 1: Calm. Sleep. je studiové album amerického hudebníka Mobyho. Hudebník jej představil v únoru 2016, kdy jej nabídl zdarma ke stažení na webu své restaurace Little Pine. Obsahuje celkem jedenáct dlouhých ambientních stop. Délka alba dosahuje čtyř hodin.\n"}
{"id": "1225422", "url": "https://cs.wikipedia.org/wiki?curid=1225422", "title": "Danubia Gate", "text": "Danubia Gate\n\nDanubia Gate je čtyřhvězdičkový hotel v Bratislavě.\n\nHotel se nachází na Dunajské ulici v centru Bratislavy. Vznikl přestavbou funkcionalistické budovy zbudované původně v 20. letech 20. století. Byla to jedna z prvních budov, společně s Manderlákem na Náměstí SNP, která vznikla díky technologii litého železobetonového skeletu, což byla tehdy na Slovensku novinka. Tento dům byl zrekonstruován a přestavěn na hotel, přičemž byly zachovány hlavní prvky funkcionalistické architektury.\n\nHotel poskytuje ubytování pro 45 hostů v jedno a dvoulůžkových pokojích tak v nadstandardních přepychových pokojích. Jedna z pokojů je upraven pro tělesně postižené.\n"}
{"id": "1225423", "url": "https://cs.wikipedia.org/wiki?curid=1225423", "title": "Den Nationale Scene", "text": "Den Nationale Scene\n\nDen Nationale Scene je nejstarší norské divadlo se sídlem v Bergenu.\n\nBylo založeno v roce 1850 na základech scény provozované skladatelem a houslistou Ole Bullem jako \"Det Norske Theater\". Nedařilo se mu nicméně příliš dobře, a proto již roku 1863 muselo být kvůli ekonomickým problémům uzavřeno. Během této doby zde působili Henrik Ibsen (1851-1857) a Bjørnstjerne Bjørnson (1857-1859).\n\nV roce 1876 byla založena Nadace Den Nationale Scene a byl obnoven provoz divadla. Řídící výbor divadla v roce 1895 přijal rozhodnutí postavit novou divadelní budovu a 25. června 1906 byl položen její základní kámen za přítomnosti krále Haakona VII. Secesní budova navržená architektem Einarem Oscarem Schouem byla slavnostně otevřena 19. února 1909 komedií \"Erasmus Montanus\" od Ludviga Holberga.\n\nV roce 1940 byl při německém útoku na Norsko dům výrazně poškozen granáty, ale po několika rekonstrukcích byl opět zprovozněn. Od roku 1993 je historickou památkou. V témže roce získal status národního divadla. Je financován především z veřejných zdrojů. Má asi 150 zaměstnanců, z toho 40 herců. Divadlo každoročně produkuje více než 550 vystoupení.\n\n\n\n"}
{"id": "1225425", "url": "https://cs.wikipedia.org/wiki?curid=1225425", "title": "Pont Scott", "text": "Pont Scott\n\nPont Scott je most přes řeku Saint-Charles, který se nachází ve městě Québec v Kanadě.\n\nMost byl postaven v roce 1790 a několikrát přebudován v letech 1818, 1823 a ve dvacátém století..\n\nJe pojmenován na počest Thomase Scotta, bohatého a respektovaného Angličana, který se usadil v Quebecu na počátku devatenáctého století. Park jižně od mostu má stejné jméno..\n"}
{"id": "1225426", "url": "https://cs.wikipedia.org/wiki?curid=1225426", "title": "Túpac Amaru II.", "text": "Túpac Amaru II.\n\nTúpac Amaru II., vlastním jménem José Gabriel Condorcanqui Noguera (19. března 1738 Surimana — 18. května 1781 Cuzco), byl vůdce povstání peruánských domorodců proti španělské nadvládě.\n\nPocházel z urozené mestické rodiny, která po přeslici odvozovala svůj původ od panovníků Incké říše, používal titul markýze z Oropesy. Vystudoval jezuitskou školu a byl zámožným pozemkovým vlastníkem. Opakovaně protestoval proti útlaku původních obyvatel, zejména proti nuceným pracím a zvyšování daně alcabala. Když úřady na jeho požadavky nereagovaly, shromáždil skupinu stoupenců, s nimiž 4. listopadu 1780 unesl a oběsil Antonia Arriagu, neoblíbeného místodržitele v Tintě. Poté se postavil do čela povstání a přijal jméno Túpac Amaru podle posledního inckého panovníka Túpaca Amaru I., popraveného conquistadory, čímž vyjádřil vůli po obnově incké říše.\n\nPovstalci, jejichž počet se odhaduje až na šedesát tisíc, 18. listopadu 1780 dobyli město Sangarará. K povstání se přidala i část kreolů, Túpac Amaru ovládl velkou část peruánského vnitrozemí a všude tvrdě trestal zkorumpované koloniální úředníky, některé z nich nechal oběsit či zastřelit. Neúspěšné pokusy o dobytí Cuzca a Limy, stejně jako rostoucí rozpory mezi radikálním a umírněným křídlem rebelů, však vedly k řadě dezercí, zatímco královským jednotkám se podařilo povolat posily ze všech španělských držav v Jižní Americe a vyhrát rozhodující bitvu 5. dubna 1781 u Combapaty. Následovaly brutální represe proti domorodcům, Túpac Amaru II. byl dopaden a odsouzen k smrti. Byl popraven 18. května 1781 na hlavním náměstí v Cuzcu, když napřed musel přihlížet oběšení svého syna Hypólita, své ženy Micaely Bastidas, jejího bratra Antonia, svého strýce Francisca a několika svých přátel. Poté mu kat vytrhl jazyk a Tupac Amaru byl čtvrcen za pomoci koní, ale exekuce se nezdařila, takže byl zaživa rozsekán na kusy, které potom guvernér Arreche nechal rozeslat po různých částech Peru, aby zastrašil domorodé obyvatele a dal jim na vědomí, že jejich milovaný vůdce je opravdu mrtev. Z celé rodiny unikl popravě jen Tupac Amaruův nezletilý syn Francisco, který musel přihlížet popravě své rodiny a poté byl odvezen do španělských kolonií v západní Africe, kde stopy po něm končí.\n\nNepokoje pokračovaly i po Túpacově smrti, až do května 1783 ovládali oblas jezera Titicaca a široké okolí La Pazu stoupenci ajmarského náčelníka Túpac Katariho. Sám Túpac Katarí však byl zrazen jedním ze svých důstojníků a popraven Španěly v La Pazu už roku 1781. Po něm pokračovaly ve vedení povstání jeho sestra Georgita Apaza a jeho manželka Bartolina Sisa. Obě byly zajaty Španěly roku 1782, veřejně znásilněny a poté oběšeny.\nPo vyhlášení peruánské nezávislosti roku 1821 byli Túpac Amaru II. a jeho manželka vyhlášeni národními hrdiny, jeden okres v provincii Canas nese jeho jméno. Túpac Kataré, jeho manželka a sestra byli vyhlášeni národními hrdiny Bolívie. K jeho odkazu se svým názvem hlásí také guerilla Revoluční hnutí Túpaca Amaru a někdejší uruguayské hnutí Tupamaros, podle něj také dostal své jméno rapper Tupac Shakur.\n\n\n"}
{"id": "1225430", "url": "https://cs.wikipedia.org/wiki?curid=1225430", "title": "Wandsworth Bridge", "text": "Wandsworth Bridge\n\nWandsworth Bridge je konzolový silniční most spojující Battersea v londýnské části Wandsworth a Fulham v části Hammersmith and Fulham.\n\nPůvodní most na tomto místě byl postaven v letech 1870–1873. Tehdejší stavba vznikla díky úsilí inženýra Juliana Tolmieho. Výstavba stála 40 000 liber. Most byl příhradový; měl dřevěnou mostovku a pět hlavních mostních polí s délkami 34,6 m, 3 × 40,6 m a 34,6 m. Šest bočních polí ze severní strany mělo délku 6 m a cihlový oblouk na jižní straně měl délku 9 m. Jeho šířka činila 9,1 m. Do doby, než most koupila Metropolitan Board of Works v roce 1880 bylo na mostě vybírané mýtné.\n\nKvůli narůstajícímu objemu silničního provozu bylo v 30. letech 20. století rozhodnuto o stavbě nového mostu. Dne 24. května 1937 byl starý most uzavřen pro silniční provoz (otevřený zůstal pouze pro chodce) a po dokončení dočasné lávky vedle starého mostu dne 11. června 1937 byl starý most uzavřen zcela. Po zboření starého mostu byla v roce 1937 započata výstavba nového. Most byl dokončen o tři roky později a otevřen dne 25. září 1940. Hlavním inženýrem mostu se stal Sir Thomas Peirson Frank jeho výstavbu financovala společnost Holloway Brothers. Výstavba mostu stála 503 tisíc liber. Celková délka mostu činí 197 m a šířka 18 m; z toho vozovka má šířku 12 m a chodníky po jejích stranách 3 m. Most má tři pole; hlavní má délku 91   a boční mají délku 53 m. Výška mostu nad hladinou Temže při nízkém přílivu je 11,9 m.\n"}
{"id": "1225431", "url": "https://cs.wikipedia.org/wiki?curid=1225431", "title": "Cecílie mexická", "text": "Cecílie mexická\n\nCecílie mexická (\"Dermophis mexicanus\") je druh červora z čeledi cecíliovitých. Tento dravý obojživelník hadovitého vzhledu je beznohý i bezocasý a při zjednodušeném pohledu svým tvarem připomíná velkou, tlustou žížalu. Je plně suchozemským živočichem a vodu nepotřebuje ani pro rozmnožování, rodí živé potomky a dýchá plícemi.\n\nVyskytují se disjunktně ve vlhkých, subtropických a tropických středoamerických lesích. Obývají atlantské i pacifické pobřeží Mexika, k Pacifiku přiléhající území Guatemaly, Salvadoru i Hondurasu a centrum Nikaragui. Žijí v původních i druhotných lesích se silnou vrstvou spadaného listí až do nadmořské výšky 1200 m. Rozšířily se i na starší plantážích s kávovníky nebo banánovníky, ve kterých je půda pokrytá silnou vrstvo humusu z rozkládající se listů a slupek.\nDospělci jsou dlouzí až 50 cm a na jejich kůži je patrno kolem sta příčných prstencových záhybů vyvolávají dojem segmentů. Tělo mají na hřbetní straně tmavě šedé s tmavšími pigmenty, zespod jsou světlejší. Vpředu hlavy mají špičatý čenich, zakrnělé, ale fungující oči potažené blankou a mezi očima a nozdrami mají pár vyčnívajících orgánů s chemosenzorickými buňkami sloužící jako zvláštní čidlo. V horní čelisti má dvě řady, ve spodní jednu, špičatých zubů, které se dají sklopit dozadu.\n\nTito beznozí obojživelníci se pohybují stahováním a natahováním za současného bočního vlnění. V měkké, drolivé půdě si pomoci hlavy hloubí vlastní nory, mají k tonuto účelu upravené lebeční kosti, znehybnělý prvý obratel (nemohou otáčet hlavou) a zesílené čelistní klouby a svaly.\n\nJsou to masožravci a potravu si hledají hlavně v tlejícím humusu, který neúnavně prolézají. Nacházejí v něm různé bezobratlé, hlavně žížaly, měkkýše, brouky, termity a případně i mláďata ještěrek nebo drobných savců.\n\nZpůsob vytvoření páru z původně samotářsky žijících jedinců není znám. K přenosu samčích spermií dojde po vniknutí samčí kloaky do samičí. Vzniklé zárodky se asi tři měsíce živí vaječným žloutkem, později matka vylučuje ve vejcovodu výživný sliz, který vyvíjející se zárodky okousávají speciálním chrupem. Po 11 měsících se rodí tři až šestnáct živých mláďat, která brzy vymění původní chrup za dospělý a jsou schopná se sama živit. Potomci jsou dlouzí až 15 cm, kdežto matka nebývá větší než 45 cm. Samice dosahují pohlavní dospělosti do dvou let věku a samci za tři roky.\n\nV původní, neodlesněné krajině se cecílie mexické vyskytují sice jen lokálně, obvykle však ve větších počtech. Mizí ale z narušených území, která jsou odlesněna a přeměněna v obdělávaná pole nebo zastavěna. Jsou také často zabíjeny lidmi, kteří je z neznalosti pokládají za hady. Podle IUCN je cecílie mexická z důvodu úbytku vhodných stanovišť považovaná za zranitelný druh (VU).\n\n"}
{"id": "1225433", "url": "https://cs.wikipedia.org/wiki?curid=1225433", "title": "Lenka (film)", "text": "Lenka (film)\n\nLenka je český televizní film režiséra Rudolfa Tesáčka z roku 1982, z produkce brněnského studia Československé televize.\n\nHlavní hrdinkou je osmnáctiletá studentka Lenka, která v dětství ztratila oba rodiče a žije se svým výrazně starším bratrem Vojtou a jeho ženou Norou. Lenka je na bratra silně citově vázána a obdivuje ho nejen pro jeho umělecké nadání, nejraději tráví volný čas čas s ním a nestýká se příliš s vrstevníky. Nora s Vojtou nemohou mít děti a Lenka jim svým způsobem nahrazuje dceru. Vše se změní, když se manželé rozhodnou pro adopci tříletého Toníka a Lence o svém záměru nic neřeknou. Její reakce je bouřlivá, odmítavá. Cítí, že její postavení v rodině se mění a tato změna se odrazí i v jejím chování. Začne se více stýkat s vyspělejší kamarádkou Evou, navštěvovat diskotéky, pozdní příchody domů jsou stále častější. Více času věnuje i kamarádovi Petrovi a je stále jasnější, že vztah dlouho pouhým kamarádstvím nezůstane. Eva i Petr Lence pomáhají v pátrání, jak je to vlastně s Nořinou neschopností mít dítě. Dozvídají se, že příčinou je potrat, který Nora před několika lety podstoupila. Eva utvrzuje Lenku v názoru, že jediným možným důvodem, že si mladá žena nechala vzít dítě, musela být nevěra… Toto poznání ještě více vyostří Lenčin nepřátelský postoj, avšak můžeme sledovat, že s malým Toníkem se přece jen poněkud sblížila. Stupňující se napětí mezi mezi oběma ženami skončí ostrou hádkou, ve které Lenka obviní Noru z nevěry. Ta je zděšena, netušila, že Lenka o jejím potratu ví. Vysvětlí jí, že důvodem byl byt, který byl příliš malý pro čtyřčlennou rodinu. Lenka poznává svůj omyl, ví, že oběť, kterou pro ni její vychovatelé podstoupili, byla obrovská. Toto poznání uklidní rozjitřené vztahy a jsme svědky šťastného konce.\n"}
{"id": "1225437", "url": "https://cs.wikipedia.org/wiki?curid=1225437", "title": "Mistr z Pollingu", "text": "Mistr z Pollingu\n\nMistr z Pollingu () byl pozdně gotický malíř činný v letech 1440–1450 na jihu Německa.\n\nMalíř je označován podle Oltáře, který zhotovil pro Kolegiátní kostel svatého Kříže augustiniánských kanovníků v Pollingu. Je jedním ze zakladatelů tradice nového gotického realismu, jehož styl byl pravděpodobně ovlivněn současným uměním z Nizozemí.\n\nOltář byl v roce 1803 v době sekularizace převeden do Mnichova. Jedna část s výjevem \"Zvěstování\" je vystavena v Alte Pinakothek, další část s výjevem \"Obětování v chrámu\" je v Germanisches Nationalmuseum v Norimberku. Centrální část oltáře, která byla pravděpodobně vyřezávaná, je považována za ztracenou.\n\n"}
{"id": "1225440", "url": "https://cs.wikipedia.org/wiki?curid=1225440", "title": "Multilingual User Interface", "text": "Multilingual User Interface\n\nMultilingual User Interface (MUI) je v informatice označení pro technologii společnosti Microsoft, která umožňuje v Microsoft Windows, Microsoft Office a dalších produktech používat několik jazyků v rámci jednoho produktu. Každý uživatel si tak může na jednom počítači vybrat svůj preferovaný jazyk pro uživatelské prostředí (GUI). MUI bylo poprvé představeno ve Windows 2000 a až do Windows 7 byla k dispozici vybraným zákazníkům jako oddělená část od systému. Od Windows 8 je MUI součástí systému a každý uživatel si může kdykoli změnit jazyk uživatelského rozhraní.\n\nPro technologii Multilingual User Interface vlastní společnost Microsoft mezinárodní patent \"MUI pro operační systém\" (US patent číslo: 6252589). Autory MUI jsou Bjorn C. Rettig, Edward S. Miller, Gregory Wilson, and Shan Xu.\n\nSamotná technologie MUI si prošla vlastním vývojem. Pro systémy Windows 2000 a Windows XP je k dispozici MUI vždy jako addon pro anglický systém. Od Windows Vista je každý produkt vyvinut jako jazykově neutrální a je tímpátem možné MUI s jiným jazykem instalovat do jakéhokoli systému s jakýmkoli jazykem. Od Windows Vista je také MUI k dispozici jako jazykový balíček v podobě CAB souboru, který si systém instaluje sám. Pro starší systémy byl MUI k dispozici jako instalační balíček ve formě klasické instalace.\n\nOd Windows 8 mají uživatelé také výhodu v tom, že mají MUI k dispozici pro kteroukoli edici systému. Není třeba pořizovat vyšší edici Windows Pro, jen proto, abyste měli k dispozici uživatelské prostředí v dalších jazycích.\n\n"}
{"id": "1225447", "url": "https://cs.wikipedia.org/wiki?curid=1225447", "title": "Protiaborční násilí", "text": "Protiaborční násilí\n\nProtiaborční násilí je násilí páchané proti jednotlivcům a skupinám, které poskytují aborce. Incidenty násilí zahrnují ničení majetku (vandalismus, žhářství, bombový útok), trestné činy jako únosy, pronásledování (stalking), násilné útoky, masové přestřelky až po úkladné vraždy.\n\nÚtočníci/pachatelé protiaborčního násilí jsou považováni za extrémisty a v řadě zemí za teroristy. G. Davidson Smith z kanadské rozvědky protiaborční násilí řadí mezi terorismus jednoho tématu. Studie z let 1982–87 protiaborční násilí klasifikuje jako „subrevoluční“ a „omezený politický terorismus“.\n\nNejvíce útoků se odehrálo ve Spojených státech, další dokumentované incidenty se odehrály také v Austrálii, Kanadě, Novém Zélandu. Cílené protiaborční násilí je nábožensky motivované, útočníci se rekrutují nejčastěji z řad křesťanských teroristů a křesťanské pravice.\n\n\n\n"}
{"id": "1225448", "url": "https://cs.wikipedia.org/wiki?curid=1225448", "title": "Mistr Worcesterova Nesení kříže", "text": "Mistr Worcesterova Nesení kříže\n\nMistr Worcesterova Nesení kříže, něm. \"Meister der Worcester-Kreuztragung\", ang. \"Master of the Worcester Carrying of the Cross\" byl bavorský gotický malíř aktivní v letech 1420-1430.\nOznačení malíře se vztahuje k oltářní desce s \"Nesením kříže\", která byla ve Worcesterově sbírce a nyní se nachází v Art Institute of Chicago. Jsou mu připisovány také kresby \"Posmívání Kristu\" (British Museum, Londýn) a předběžná studie ke \"Kalvárii\" (Städelsches Kunstinstitut, Frankfurt nad Mohanem).\n\nMalíř je považován za skutečného průkopníka umělecké obnovy v jižním Německu po roce 1420 a jeho věhlas trval až do počátku 16. století. Vliv umělce měl mimořádný dosah a kopie a citace jeho díla lze nalézt v Norimberku, Nördlingen, Augsburgu, Mnichově, Vídni, Salzburgu, Vratislavi a Krakově. V Regensburgu působili nejméně tři iluminátoři, které lze považovat za jeho žáky.\n\nJeho kresebný styl je odvozen z knižních iluminací. Ovlivnil ho okruh vídeňského Mistra votivního oltáře ze St. Lambrecht a pro repertoár postav a gest vyjadřujících emoce čerpal inspiraci také na severu Itálie. Hlavním námětem umělce je Utrpení Krista, obklopeného zuřícím davem nepřátel. Ti jsou podáni s expresivitou a brutalitou, která nemá v tehdejší Evropě obdobu. Divák je vtahován do děje, který povzbuzuje starozákonní zbožnost a pokání.\n\nČlánek byl přeložen z německé Wikipedie\n"}
{"id": "1225456", "url": "https://cs.wikipedia.org/wiki?curid=1225456", "title": "Serhij Osadčyj", "text": "Serhij Osadčyj\n\nSerhij Mykolajovyč Osadčyj (ukrajinsky Сергій Миколайович Осадчий, rusky Сергей Николаевич Осадчий, Sergej Nikolajevič Osadčij; * 30. října 1970) je bývalý sovětský a ukrajinský fotbalový obránce či záložník.\n\nNejvyšší soutěž hrál v České republice, na Ukrajině a v Kazachstánu.\n\n\n"}
{"id": "1225457", "url": "https://cs.wikipedia.org/wiki?curid=1225457", "title": "À l'Olympia (album, Alan Stivell)", "text": "À l'Olympia (album, Alan Stivell)\n\nÀ l'Olympia je první koncertní album a čtvrté původní album Alana Stivella, které vyšlo v květnu 1972 u vydavatelství Fontana. Bylo nahráno živě v koncertním sále \"Olympia\", v Paříži během koncertu 28. února 1972.\n\nTento koncert byl velkým hudebním zážitkem, a hráč, který oživil tradici keltské harfy Alan Stivell se poprvé obklopil orchestrem devíti hudebníků. Koncert byl přenášen rozhlasovou stanicí \"Europe 1\". Odhaduje se, že koncert poslouchalo sedm milionů posluchačů. Tradiční bretaňská hudba byla upravena ve stylu folk rocku. Písně jsou především v bretonštině a v gaelština a dvě písničky jsou v angličtině.\n\nTento koncert složený výhradně z dříve nevydaných skladeb, ohlašuje začátek druhé etapy bretaňské renesance. Alba se prodalo více než dva miliony exemplářů ve Francii, dále bylo úspěšné v keltských zemích a Spojených státech a s jistým zpožděním i  v zemích východní Evropy a v zemích severní Afriky. Přispělo i k zvýšené Stivellově popularitě v sedmdesátých letech.\n\nVšechny skladby jsou lidové v úpravě Alana Stivella.\n\n\n"}
{"id": "1225466", "url": "https://cs.wikipedia.org/wiki?curid=1225466", "title": "Třída Lung Chiang", "text": "Třída Lung Chiang\n\nTřída Lung Chiang byla lodní třída raketových člunů námořnictva Čínské republiky. Celkem byly postaveny dvě jednotky této třídy. Obě již byly ze služby vyřazeny.\n\nTřída byla derivátem amerického typu PSMM Mk5 (\"Patrol Ship Multi-Mission\"), na základě kterého byly postaveny ještě jihokorejská třída \"Paek Ku\", indonéská třída \"Mandau\" a thajská třída \"Sattahip\".\n\nCelkem byly postaveny dva čluny této třídy. První jednotku ROCS \"Lung Chiang\" (PG-601) postavila americká loděnice Tacoma Boatbuilding Co. a do služby vstoupila 15. května 1978. Druhou ROCS \"Sui Chiang\" (PG-602) roku 1983 loděnice China Shipbuilding Corporation (CSBC) přímo na Tchaj-wanu.\n\nPlavidla byla vyzbrojena jedním 76mm kanónem OTO-Melara ve věži na přídi, jedním 40mm kanónem Bofors na zádi, dvěma 12,7mm kulomety a čtyřmi protilodními střelami Hsiung Feng I. Pohonný systém koncepce CODOG tvořily tři diesely a tři plynové turbíny. Nejvyšší rychlost dosahovala 36 uzlů.\n\n"}
{"id": "1225469", "url": "https://cs.wikipedia.org/wiki?curid=1225469", "title": "Hsiung Feng III", "text": "Hsiung Feng III\n\nHsiung Feng III (HF-3) je typ nadzvukové protizemní a protilodní střely vyvinutý pro námořnictvo Čínské republiky tchajwanským institutem CSIST (\"Chungshan Institute of Science and Technology\"). Střela může být vypouštěna z pozemního odpalovacího zařízení, nebo z válečných lodí.\n\nTchajwanská obranná strategie předpokládá užití protilodních střel proti případné invazi z kontinentální Číny. Jelikož ale země dlouhodobě obtížně získává vojenskou techniku ze zahraničí, musela vyvinout své vlastní typy střel. Na první generaci podzvukové střely Hsiung Feng I (HF-1) roku 1993 navázal vylepšený typ Hsiung Feng II (HF-II).\n\nPřibližně roku 2002 začal vývoj daleko pokročilejší nadzvukové protilodní střely HF-III. V roce 2005 bylo poprvé zveřejněno, že střela provedla úspěšnou ostrou střelbu. Veřejnosti byly střely poprvé předvedeny na přehlídce dne 10. října 2007. Sériová výroba začala roku 2007. Roku 2008 byly první střely HF-III instalovány na fregaty třídy \"Cheng Kung\". Druhé v pořadí je dostaly raketové čluny třídy \"Jing Chiang\" (některé prameny uvádějí přepis \"Jing Chiang\"). Později následovaly fregaty třídy \"Kang Ding\" a korvety třídy \"Tuo Chiang\". Obvykle je doplňují starši střely HF-II.\n\nRoku 2013 byla na zbrojním veletrhu TADTE 2013(Taipei Aerospace & Defense Technology Exhibition) představena pozemní verze systému HF-III. Jedno šestikolové vozidlo nese celkem čtyři střely HF-III.\n\nStřela startuje pomocí dvou raketových motorů na pevné pohonné látky a následně ji pohání náporový motor. Její dosah je odhadován až na 300 km. Rychlost střely je odhadována na 2,5–3 M.\n\nDne 1. července 2016 posádka raketového člunu ROCS \"Jin Chiang\" (PG-610) třídy \"Jing Chiang\", kotvícího na námořní základně, omylem vypustila střelu HF-III. Střela zasáhla ve vzdálenosti 40 mil plující rybářskou loď, přičemž jejího kapitána zabila a tři další osoby ztranila. Nehodu zavinila lidská chyba – během cvičení operátor nedodržel postup a omylem přepnul systém ze simulačního do bojového režimu.\n"}
{"id": "1225471", "url": "https://cs.wikipedia.org/wiki?curid=1225471", "title": "Empire of the Sun", "text": "Empire of the Sun\n\nEmpire of the Sun je australské hudební duo hrající elektronickou hudbu. Tvoří jej Luke Steele a Nick Littlemore. Jejich první album nazvané \"Walking on a Dream\" bylo vydáno v roce 2008 společností Capitol Records. V roce 2009 začala skupina hrát také koncerty, avšak těch se účastní pouze Steele (bez Littlemora) s doprovodnými hudebníky. Skupina byla nominována či získala různá ocenění, včetně ARIA Music Awards.\n\n\n"}
{"id": "1225475", "url": "https://cs.wikipedia.org/wiki?curid=1225475", "title": "Tribute", "text": "Tribute\n\nTribute může být:\n\n"}
{"id": "1225476", "url": "https://cs.wikipedia.org/wiki?curid=1225476", "title": "Tribute (album, Ozzy Osbourne)", "text": "Tribute (album, Ozzy Osbourne)\n\nTribute je druhé sólové koncertní album anglického zpěváka Ozzyho Osbourna. Vydáno bylo v březnu roku 1987 společnostmi Epic Records a Columbia Records a jeho producentem byl Max Norman. V hitparádě Billboard 200 se umístilo na šestém místě a v USA se stalo dvakrát platinovým. Album je věnováno Randymu Rhoadsovi, který byl v letech 1979 až 1982 kytaristou Osbourneovy kapely. Zemřel při letecké nehodě právě v roce 1982. Album obsahuje koncertní nahrávky z let 1980 a 1981.\n\n\n"}
{"id": "1225478", "url": "https://cs.wikipedia.org/wiki?curid=1225478", "title": "The Eraser", "text": "The Eraser\n\nThe Eraser je první studiové album anglického hudebníka Thoma Yorka. Vydáno bylo v červenci roku 2006 společností XL Recordings. Jeho producentem byl Nigel Godrich, dlouholetý spolupracovník Yorkeovy domovské skupiny Radiohead, a autorem obalu byl Stanley Donwood, jenž se skupinou rovněž spolupracoval. Na albu se podílel také další člen skupiny, Jonny Greenwood. V britské hitparádě UK Albums Chart se umístilo na první příčce, zatímco v americké Billboard 200 dosáhlo druhé. Album bylo nominováno na ceny Mercury Prize a Grammy.\n\nAutorem všech skladeb je Thom Yorke, výjimkou je „“, jejíž autory jsou Thom Yorke a Jonny Greenwood.\n"}
{"id": "1225480", "url": "https://cs.wikipedia.org/wiki?curid=1225480", "title": "Maďarská národní galerie", "text": "Maďarská národní galerie\n\nMaďarská národní galerie (maďarsky Magyar Némzeti Galéria) v Budapešti vystavuje největší sbírku maďarského výtvarného umění od nejstarších dob až do současnosti, včetně děl umělců, kteří působili v cizině. Jako samostatné muzeum byla založena v roce 1957, v Budínském paláci je umístěna od roku 1975.\n\nSbírky mezinárodního umění jsou vystaveny v Muzeu krásných umění na Hösök Téré.\n\n\nBudavári Palota, A-B-C-D epület Budapest I. ker., Szent György tér 2.\n"}
{"id": "1225481", "url": "https://cs.wikipedia.org/wiki?curid=1225481", "title": "Serhij Pšenyčnych", "text": "Serhij Pšenyčnych\n\nSerhij Mykolajovyč Pšenyčnych (ukrajinsky Сергій Миколайович Пшеничних, rusky Сергей Николаевич Пшеничных, Sergej Nikolajevič Pšeničnych; * 19. listopadu 1981 Charkov) je ukrajinský fotbalový obránce, který dříve hrál i jako záložník či útočník.\n\nNejvyšší soutěž hrál v České republice a na Ukrajině. Za Metalist Charkiv odehrál 24 utkání v Evropské lize UEFA, v nichž neskóroval.\n\n\n"}
{"id": "1225482", "url": "https://cs.wikipedia.org/wiki?curid=1225482", "title": "Objection Overruled", "text": "Objection Overruled\n\nObjection Overruled je deváté studiové album německé heavymetalové skupiny Accept. Vydáno bylo v roce 1993 a jeho producenty byli členové skupiny. Nahráno bylo ve studiu producenta Dietera Dierkse ve Stommelnu. V německé hitparádě se umístilo na sedmnácté příčce. Jde o první desku kapely od roku 1986, kdy vyšlo album \"Russian Roulette\", na níž zpívá Udo Dirkschneider.\n\nAutory všech skladeb jsou Accept a Deaffy\n\n"}
{"id": "1225483", "url": "https://cs.wikipedia.org/wiki?curid=1225483", "title": "Farnsworth House", "text": "Farnsworth House\n\nFarnsworth House je dům postavený podle projektu architekta Ludwiga Miese van der Rohe v letech 1945 – 1951 jako jednopokojový víkendový byt ve venkovském prostředí. Nachází se 89 km jihozápadně od centra Chicaga v USA. Dům ze skla a oceli byl zbudován pro doktorku Edith Farnsworthovou, prominentní lékařskou specialistku. Měl sloužit jako místo, kde by si mohla užívat své koníčky: hraní na housle, překlady poezie a radost z přírody. Mies pro ni vytvořil dům o rozloze 140 m, který je široce uznáván jako ikonické mistrovské dílo moderní architektury. Dům byl prohlášen za Národní historickou památku v roce 2006, po zapsání do Národního registru historických památek v roce 2004.\n\nV září roku 2008 byl dům zaplaven během hurikánu Ike. Voda dosáhla výšky přibližně 46 cm nad podlahu na 1,5 m vysokých pilířích. Podstatná část nábytku byla uložena do bezpečné výšky, aby ji nezasáhla povodňová voda. Dům byl následně uzavřen pro veřejnost až do konce roku 2008 pro opravy.\n\nPaní Farnsworthová si dům objednala v roce 1945, v roce 1947 byl projekt vystaven na výstavě. Stavba se protáhla kvůli dědickým záležitostem, práce na budově začaly v roce 1950 a byly v podstatě dokončeny v roce 1951. Celkové náklady na stavbu v roce 1951 činily 74 000 dolarů, což by v roce 2012 odpovídalo asi 648 000 dolarů. Původní rozpočet byl překročen o 16 000 USD vzhledem k růstu cen surovin po druhé světové válce a probíhající korejské válce. Když paní Farnsworthová nechtěla celou částku zaplatit, van der Rohe ji žaloval u soudu, což mu oplatila žalobou kvůli údajným machinacím. Soud sice prohrála, pro architekta to však bylo velké zklamání.\nEdith Farnsworthová užívala dům jako víkendové relaxační sídlo po dobu 21 let. Zde se potkávala s významnými architekty, kteří dílo světově proslulého architekta obdivovali. V roce 1968 musela místnímu dálničnímu oddělení odprodat dva akry na přilehlém pozemku pro postavení nového dálničního mostu přes řeku Fox River. Farnsworthová zažalovala společnost, která chtěla dálnici vybudovat, ale soudní spor prohrála. Proto se v roce 1972 rozhodla dům prodat a odešla na důchod do své vily v Itálii.\n\nZákladní vlastnosti domu jsou ihned viditelné. Rozsáhlé využívání skla od podlahy až po strop otevírá v interiéru okolní prostředí v extrémním úhlu. Hrany desky jsou definovány exponovanými ocelovými konstrukčními prvky natřenými čistě bíle. Dům je vyzdvižen do výšky 1,6 m nad zemí záplavovými ocelovými sloupy ve tvaru H, které jsou připojeny na obou stranách podlahy do stropních desek. Dům vypadá jako by plaval ve stavu beztíže nad zemí. Třetí plovoucí deska, připojená k terase, funguje jako přechod mezi obývacím prostorem a zemí. Dům je přístupný pomocí dvou širokých schodišť propojujících terasu se zemí.\n"}
{"id": "1225484", "url": "https://cs.wikipedia.org/wiki?curid=1225484", "title": "Mansion House", "text": "Mansion House\n\nMansion House je oficiálním sídlem starosty City of London. Slouží jako místo konání mnoha oficiálních událostí, jako je například každoroční projev ministra financí o stavu britské ekonomiky. Mansion House se nachází v srdci londýnského City na křižovatce ulic Queen Victoria Street, Poultry, Princess Street a Threadneedle Street.\n\nStavba vznikla v letech 1739 – 1752 podle návrhu architekta Georga Dance staršího na místě dřívějšího zelinářského trhu.\n\nV blízkosti se nacházejí tyto stanice londýnského metra:\n\n"}
{"id": "1225485", "url": "https://cs.wikipedia.org/wiki?curid=1225485", "title": "Oleksandr Bessarab", "text": "Oleksandr Bessarab\n\nOleksandr Mykolajovyč Bessarab (ukrajinsky Олександр Миколайович Бессараб, rusky Александр Николаевич Бессараб, Alexandr Nikolajevič Bessarab; * 13. září 1978 Vinnica) je bývalý ukrajinský fotbalový útočník.\n\nNejvyšší soutěž hrál na Ukrajině, v České republice a Kazachstánu. V sezoně 2005 vyhrál s mužstvem FK Aktobe mistrovský titul. Hrál také za rezervní mužstva Dinama Kyjev. Za Nyvu Vinnycju si připsal 1 start v Poháru vítězů pohárů v sezoně 1996/97.\n\n\n"}
{"id": "1225486", "url": "https://cs.wikipedia.org/wiki?curid=1225486", "title": "Norbert von Hannenheim", "text": "Norbert von Hannenheim\n\nNorbert von Hannenheim, celým jménem Norbert Wolfgang Stephan Hann von Hannenheim (5. května 1898 Nagyszeben, (německy Hermannstadt, dnes Sibiu Rumunsko – 29. září 1945 Landeskrankenhaus Obrawalde u Międzyrzecze, Polsko) byl německý hudební skladatel původem z Rumunska. Jeden z významných členů Druhé vídeňské školy.\n\nNarodil se v německé komunitě usídlené v Sedmihradsku. Navštěvoval německé gymnázium a učil se hrát na klavír. Jako samouk i příležitostně komponoval. Když měl v roce 1916 poprvé veřejně provést svou klavírní sonátu byl povolán do rakouské armády. Po skončení 1. světové války studoval hudbu ve Štýrském Hradci a po roce 1923 u Paula Graenera v Lipsku. Komponoval komorní i orchestrální hudbu ve zcela tonálním stylu. V roce 1925 v soutěži o \"Cenu George Enescu\" získal \"Druhou národní cenu za kompozici\". V letech 1928–1929 pokračoval ve studiu u Sándora Jemnitze v Budapešti a poté se stal žákem Arnolda Schoenberga v jeho mistrovské třídě na berlínské hudební akademii.\n\nV roce 1932 získal \"Státní cenu Felixe Mendelssohna-Bartholdyho.\" Přes mnohé úspěchy se potýkal s existenčními problémy. V témže roce se nervově zhroutil. Brzy se zotavil, získal ještě spolu se svými kolegy \"Cenu Emila Hertzky\" (\"Emil Hertzka-Preis\"), ale příchod Hitlera k moci znamenal konec jeho kariéry. Měl několik málo koncertů, věnoval se úpravám lidové hudby, ale s počátkem 2. světové války informace o skladateli mizí.\n\nMělo se dlouhou dobu zato, že zahynul na konci války při bombardování Berlína. Později se zjistilo, že byl s akutními psychickými problémy hospitalizován v Berlíně a poté převezen do vyhlazovacího tábora pro duševně nemocné Heil- und Pflegeanstalt Obrawalde (dnes v Polsku). Přežil nacistický režim, ale cca čtyři měsíce po skončení války zemřel na selhání srdce.\n\nHannenheim má u německého ochranného svazu autorského (\"Genossenschaft Deutscher Tonsetzer\") zaregistrováno 80 skladeb pro zpěv a klavír. Komponoval na slova básníků jako Rainer Maria Rilke, Friedrich Hölderlin, Max Dauthendey, Otto Erich Hartleben, Hermann Hesse, Friedrich Nietzsche, Christian Morgenstern, Rudolf G. Binding a Arno Holz. Dnes je známo pouze 45 z celkového počtu 230 skladeb. Ostatní byly ztraceny v chaosu posledních dnů války.\n\n\n"}
{"id": "1225487", "url": "https://cs.wikipedia.org/wiki?curid=1225487", "title": "Wild Life", "text": "Wild Life\n\nWild Life je první studiové album anglické skupiny Wings. Vydáno bylo v prosinci roku 1971 společností Apple Records a jeho producenty byli Paul McCartney a Linda McCartney. Nahráno bylo v červenci a srpnu 1971 v londýnském studiu Abbey Road Studios. V americké hitparádě Billboard 200 se umístilo na desáté příčce, zatímco v britské UK Albums Chart až na jedenácté. V USA se stalo platinovým.\n\n\n"}
{"id": "1225488", "url": "https://cs.wikipedia.org/wiki?curid=1225488", "title": "Roy Rogers", "text": "Roy Rogers\n\nRoy Rogers, rodným jménem Leonard Franklin Slye, (5. listopadu 1911 – 6. července 1998) byl americký zpěvák, kytarista a herec. Svou pěveckou kariéru zahájil počátkem třicátých let, herectví se začal věnovat v roce 1935. Vystupoval ve více než stovce filmů. Herectví omezil počátkem padesátých let, přestože později vystupoval v různých filmech, ale již ne jako dříve. V letech 1951 až 1957 vystupoval v pořadu \"The Roy Rogers Show\". Jeho manželkou byla herečka Dale Evans (před ní byl již dvakrát ženatý).\n\n"}
{"id": "1225489", "url": "https://cs.wikipedia.org/wiki?curid=1225489", "title": "Early Underground", "text": "Early Underground\n\nEarly Underground je kompilační album amerického hudebníka Mobyho. Vydáno bylo v březnu roku 1993 společností Instinct Records. Obsahuje písně, které hudebník původně vydal pod různými dalšími pseudonymy, jako například Barracuda, Brainstorm, UHF a Voodoo Child. Autorkou fotografie na obalu alba je Jill Greenberg.\n\nAutorem všech skladeb je Moby.\n"}
{"id": "1225490", "url": "https://cs.wikipedia.org/wiki?curid=1225490", "title": "Mezinárodní letiště Kanton Paj-jün", "text": "Mezinárodní letiště Kanton Paj-jün\n\nMezinárodní letiště Kanton Paj-jün (, IATA: CAN, ICAO: ZGGG) je významné letiště v Kantonu, hlavním městě provincie Kuang-tung v Čínské lidové republice.\n\nNachází se v obvodech Paj-jün a Chua-tu přibližně 28 kilometrů severně od jádra města. Bylo otevřeno 5. srpna 2004 a nahradilo starší letiště stejného jméno. Jméno, znamenající doslova \"Bílá oblaka\", odkazuje k hřebeni Paj-jün, kopcům v severovýchodní části Kantonu.\n\nLetiště patří k nejvýznamnějším v Čínské lidové republice – počtem 55 miliónů cestujících bylo v roce 2015 v ČLR čtvrté největší po pekinském, hongkongském a šanghajském a sedmnácté největší celosvětově.\n\nLetiště je napojeno linkou 3 na síť kantonského metra.\n\n"}
{"id": "1225492", "url": "https://cs.wikipedia.org/wiki?curid=1225492", "title": "The Colour in Anything", "text": "The Colour in Anything\n\nThe Colour in Anything je třetí studiové album anglického hudebníka Jamese Blakea. Vydáno bylo v květnu roku 2016 společností Polydor Records. Producentem všech písní byl Blake a na produkci některých se podíleli Rick Rubin a Justin Vernon. Album se původně mělo jmenovat \"Radio Silence\". V hitparádě Billboard 200 se umístilo na 36. příčce.\n\n"}
{"id": "1225493", "url": "https://cs.wikipedia.org/wiki?curid=1225493", "title": "Radnice v Abenbergu", "text": "Radnice v Abenbergu\n\nBarokní budova radnice v Abenbergu, ve městě v okrese Roth ve Středních Francích (Bavorsko), stojí na Stillaplatz 1. Je chráněnou památkou (D-5-76-111-88). \n\nBudova byla původně postavena v letech 1743/44 podle plánů architekta Gabriela de Gabrieli jako sídlo úřadu biskupství Eichstätt.\n\nBudova přiléhá přímo k Horní bráně. Tato dvoupatrová pískovcová stavba s mansardovou valbovou střechou má pásovou římsu. Její portál je orámován odtaženou okapnicí. Nad portálem je umístěn městský znak.\n\nDvoupodlažní boční radniční křídlo s valbovou střechou je umístěno za hlavní budovou.\n\n"}
{"id": "1225499", "url": "https://cs.wikipedia.org/wiki?curid=1225499", "title": "Purpose", "text": "Purpose\n\nPurpose je čtvrté studiové album kanadského zpěváka Justina Biebera. Vydáno bylo v listopadu 2015 společnostmi Def Jam Recordings a School Boy Records. Na produkci alba se podíleli například Skrillex a Diplo. V americké hitparádě Billboard 200 se umístilo na první příčce, stejně jako v řadě dalších zemích. V několika zemích se stalo platinovým.\n\n"}
{"id": "1225514", "url": "https://cs.wikipedia.org/wiki?curid=1225514", "title": "Galtgarben", "text": "Galtgarben\n\nGaltgarben ( \"Гальтгарбен\") je kopec v Kaliningradské oblasti v Rusku. Se svou výškou 111 metrů je nejvyšším bodem Sambijského poloostrova. Jméno vyvýšeniny je odvozeno od někdejšího pruského náčelníka Galteho, vládnoucího v oblasti pahorkatiny Alkgebirges.\n\nKopec je převážně zalesněný, v období německého romantismu byl oblíbeným cílem výletů pro studenty Königsberské univerzity, konaly se zde každoroční oslavy letního slunovratu. Provozovaly se také zimní sporty, na svazích Galtgarbenu vznikla sjezdovka a skokanský můstek. V roce 1818 byl na vrcholu postaven kříž na památku obránců Východního Pruska před Napoleonem. Roku 1906 vznikla kamenná vyhlídková \"Bismarckova věž\" podle projektu Richarda Jepsena Dethlefsena.\n\nPočátkem roku 1945 probíhaly v okolí těžké boje mezi Wehrmachtem a Rudou armádou, při nichž byla věž vyhozena do povětří a okolní kraj se vylidnil. Po druhé světové válce byla Sambie připojena k Sovětskému svazu a okolí Galtgarbenu osídlili Rusové z Jaroslavské oblasti. V nedaleké vesnici Pereslavskoje se nachází pomník padlých ruských vojáků.\n\n"}
{"id": "1225517", "url": "https://cs.wikipedia.org/wiki?curid=1225517", "title": "Russian Roulette", "text": "Russian Roulette\n\nRussian Roulette je sedmé studiové album německé heavymetalové skupiny Accept. Vydáno bylo v dubnu roku 1986 společnostmi RCA Records (Evropa) a Portrait Records (USA) a jeho producenty byli členové skupiny. Nahráno bylo od října 1985 do ledna následujícího roku ve studiu producenta Dietera Dierkse ve Stommelnu. Jde o poslední album skupiny se zpěvákem Udem Dirkschneiderem až do roku 1993, kdy vyšlo album \"Objection Overruled\". Zároveň jde o poslední desku skupiny Accept, na níž hrál Jörg Fischer.\n\nAutory všech skladeb jsou Accept a Deaffy.\n\n"}
{"id": "1225518", "url": "https://cs.wikipedia.org/wiki?curid=1225518", "title": "II. obvod (Budapešť)", "text": "II. obvod (Budapešť)\n\nII. budapešťský obvod se nachází v severozápadní části Budapešti. Jeho částí je i slavný Rózsadomb, který byl oblíbeným místem bohatých.\n\nJméno Rózsadomb znamená růžový vrch. Tento název je odvozen od pěstování růží během turecké nadvlády.\n\nII. obvod leží na severozápadě Budapešti. Jeho východní hranici tvoří Dunaj, v západní části leží hory. Ty nejvyšší jsou: Hármashatár-hegy (495 m), Hárs-hegy (454 m), Vihar-hegy (453 m), Felső-Kecske-hegy (443 m) a Látó-hegy (376 m). Rózsadomb je jen nízký kopec při Dunaji.\n\n"}
{"id": "1225519", "url": "https://cs.wikipedia.org/wiki?curid=1225519", "title": "DFL-Ligapokal", "text": "DFL-Ligapokal\n\nDFB-Ligapokal (oficiální názvem Premiere Ligapokal, pozdějším názvem DFL-Ligapokal) byla fotbalová ligová pohárová vyřazovací soutěž pořádající se na území Německa. Soutěž byla založena v roce 1997, zanikla v roce 2007.\n\nNejúspěšnějším týmem byl s šesti prvenstvími Bayern Mnichov.\n\nZdroj: \n\n\n"}
{"id": "1225521", "url": "https://cs.wikipedia.org/wiki?curid=1225521", "title": "Rollwitz", "text": "Rollwitz\n\nRollwitz je obec v zemském okrese Přední Pomořansko-Greifswald v německé spolkové zemi Meklenbursko-Přední Pomořansko. V roce 2015 zde žilo 925 obyvatel.\n\nObec leží na východě Meklenburska-Předního Pomořanska u jeho hranic s Braniborskem. Sousední obce jsou: Brietzig, Fahrenwalde, Göritz (Braniborsko), Nieden, Papendorf, Pasewalk, Schönfeld (Braniborsko) a Uckerland (Braniborsko).\n\n"}
{"id": "1225522", "url": "https://cs.wikipedia.org/wiki?curid=1225522", "title": "Havaj (rozcestník)", "text": "Havaj (rozcestník)\n\nHavaj může být:\n"}
{"id": "1225524", "url": "https://cs.wikipedia.org/wiki?curid=1225524", "title": "Impossible Princess", "text": "Impossible Princess\n\nImpossible Princess je šesté studiové album australské zpěvačky Kylie Minogue. Vydáno bylo v říjnu roku 1997 společností Deconstruction Records. Na jeho produkci se podíleli například James Dean Bradfield a Dave Eringa. V některých zemích album vyšlo pod názvem \"Kylie Minogue\". Autorem fotografie na obalu alba je Stéphane Sednaoui. V hitparádě UK Albums Chart se umístilo na desáté příčce.\n\n\n"}
{"id": "1225529", "url": "https://cs.wikipedia.org/wiki?curid=1225529", "title": "Raška (řeka)", "text": "Raška (řeka)\n\nRaška () je řeka v jihozápadním Srbsku. Její historický název je Arzon a pramení u kláštera \"Sopoćani\" nedaleko zaniklého města Stari Ras v regionu Raška. Ústí levostranně do řeky Ibar, přítoku Západní Moravy. Délka Rašky je 60 km a plocha povodí 1193 km.\n\nŘeka vzniká soutokem několika zdrojnic, pramenících v okolí kláštera \"Sopoćani\", nedaleko města Stari Ras. Teče převážně severním směrem přes město Novi Pazar a pokračuje k městu Raška, kde ústí do řeky Ibar.\n\nNejvětšího průtoku dosahuje na jaře při tání sněhu a jarních a podzimních deštích. Řeka není splavná.\n"}
{"id": "1225536", "url": "https://cs.wikipedia.org/wiki?curid=1225536", "title": "Let's Get to It", "text": "Let's Get to It\n\nLet's Get to It je čtvrté studiové album australské zpěvačky Kylie Minogue. Vydáno bylo v říjnu roku 1991 společností PWL a jeho producenty byli Mike Stock a Pete Waterman. V britské hitparádě se album umístilo na patnácté příčce. V Austrálii se stalo zlatým. Na obalu alba se nachází fotografie od Juergena Tellera.\n\n\n"}
{"id": "1225540", "url": "https://cs.wikipedia.org/wiki?curid=1225540", "title": "Venus and Mars", "text": "Venus and Mars\n\nVenus and Mars je studiové album anglické skupiny Wings. Vydáno bylo v květnu roku 1975 společností Capitol Records a jeho producentem byl Paul McCartney. V americké hitparádě Billboard 200, stejně jako v britské UK Albums Chart, deska dosáhla první příčky. V obou zemích se stala platinovou.\n\n\n"}
{"id": "1225541", "url": "https://cs.wikipedia.org/wiki?curid=1225541", "title": "Buřňák sněžní", "text": "Buřňák sněžní\n\nBuřňák sněžní (\"Pagodroma nivea\") je středně velký bílý pták, který hnízdí jen na pobřeží Antarktidy u ostrovů Jižní Shetlandy a Jižní Georgie. Buřňák sněžní má černý zobák a černě zbarvené nohy, velikostí se podobá holubům. Tito ptáci jsou vynikající letci a vyskytují se až 200 km daleko od pobřeží.\n"}
{"id": "1225544", "url": "https://cs.wikipedia.org/wiki?curid=1225544", "title": "Don't Go Breaking My Heart", "text": "Don't Go Breaking My Heart\n\n„Don't Go Breaking My Heart“ je píseň anglického hudebníka Eltona Johna. Jejím spoluautorem je Johnův dlouholetý spolupracovník Bernie Taupin (dvojice jí napsala pod pseudonymy Ann Orson a Carte Blanche). John píseň nahrál v roce 1976 jako duet se zpěvačkou Kiki Dee (původně jí měla s Johnem nazpívat Dusty Springfield, avšak nakonec z toho sešlo). Píseň vyšla jako singl, na jehož druhé straně se nacházela píseň „“. Singl se umístil na první příčce jak v britské, tak i v americké hitparádě.\n"}
{"id": "1225548", "url": "https://cs.wikipedia.org/wiki?curid=1225548", "title": "Rukwatitan", "text": "Rukwatitan\n\nRukwatitan (\"titán od jezera Rukwa\") byl rodem sauropodního dinosaura, žijícího v období přelomu spodní a svrchní křídy (stupeň alb až cenoman, asi před 100 miliony let) na území dnešní východní Afriky (stát Tanzanie). Patřil do nadčeledi Titanosauroidea a byl zřejmě příbuzný dalšímu africkému titanosaurovi rodu \"Malawisaurus\". Fosilie tohoto sauropoda byly objeveny na skalní stěně u jezera Rukwa ve stejnojmenném údolí a vědecky je popsal tým paleontologů v roce 2014.\n\n\"Rukwatitan\" patřil k menším titanosaurním sauropodům, protože jeho délka dosahovala jen zhruba 9 metrů. Délka jeho předních končetin pak činila asi 2 metry. Na poměry současných živočichů šlo o poměrně velkého tvora, ve srovnání s obřími rody sauropodních dinosaurů, jako byl například \"Argentinosaurus\", byl však \"Rukwatitan\" drobný.\n"}
{"id": "1225552", "url": "https://cs.wikipedia.org/wiki?curid=1225552", "title": "Martin Velda", "text": "Martin Velda\n\nMartin Velda (8. listopadu 1958 Most) je český herec. Jeho otec byl herec Josef Velda, který však nechtěl, aby jeho syn byl hercem. Jenže Martin Velda se i přes otcův nesouhlas chtěl stát a také se stal hercem. V roce 1974 nastoupil na Státní konzervatoř hudby v dramatickém oboru. Jeho role byly známé, například v seriálu \"Nejmladší z rodu Hamrů\", kde si zahrál s hercem Václavem Postráneckým. Martin Velda má manželku a dvě dcery – Terezu a Karolínu.\n\n"}
{"id": "1225555", "url": "https://cs.wikipedia.org/wiki?curid=1225555", "title": "Josef Woldan", "text": "Josef Woldan\n\nJosef Woldan (21. listopadu 1834 v Písku - 17. května 1891 v Českých Budějovicích ) byl českobudějovický portrétní fotograf, autor nejstaršího velkého souboru místopisných snímků Šumavy.\n\nDne 13. srpna 1872 získal Josef Woldan živnostenské povolení opravňující provozovat fotografický atelier na Mariánském náměstí v Českých Budějovicích. Stal se tak v pořadí již třetím stálým českobudějovickým fotografem. Kromě portrétů fotografoval také krajiny - pohledy na město České Budějovice a další jihočeská města (např. Hlubokou a Český Krumlov). Svoje díla (vizitky, kabinetní fotografie, ale i díla větších foto-formátů) nabízel jednak sám jednak též prostřednictvím českobudějovického knihkupce a vydavatele Ludolfa Emila Hansena. Po smrti Josefa Woldana převzal (v roce 1891) jeho fotografickou dílnu a jeho archiv fotograf Jan Příbramský (* 1859 - † 1915).\n\n\n\n\nPřibližně ve stejné době, kdy Josef Woldan fotografoval Šumavu, vydal sérii \"50 pohledů ze Šumavy\" i fotograf M. Kopecký (Kopetzky) z Vimperka. Josef Woldan i M. Kopecký se tak zařadili mezi první velké fotografy místopisu Šumavy, protože systematicky nafotografovali celý region. Jejich odkaz obsahuje na tři stovky záběrů. \n\n\n"}
{"id": "1225557", "url": "https://cs.wikipedia.org/wiki?curid=1225557", "title": "Vitakridrinda", "text": "Vitakridrinda\n\nVitakridrinda (podle souvrství Vitakri) byl rod masožravého dinosaura (teropoda) z čeledi Abelisauridae. Vědecky jej popsal pákistánský paleontolog M. S. Malkani v roce 2006. Fosilie dinosaura byly objeveny v sedimentech souvrství Pab na území provincie Balúčistán v Pákistánu (lokalita Alam Kali Kakor). Stáří vrstev odpovídá geologickému stupni maastricht, činí tedy 72 až 66 milionů let.\n\nNález holotypu sestává ze dvou stehenních kostí, mozkovny a zubu, později byly objeveny ještě kosti přední části lebky a obratle, které Malkani rovněž přiřadil k tomuto taxonu. V současnosti je druh \"V. sulaimani\" akceptován jako validní (vědecky platný), někteří vědci jej ale považují za \"nomen dubium\". Délka tohoto teropoda je odhadována asi na 6 metrů.\n\n"}
{"id": "1225559", "url": "https://cs.wikipedia.org/wiki?curid=1225559", "title": "Kabinetní fotografie", "text": "Kabinetní fotografie\n\nKabinetní fotografie (zkráceně označována fotografickým slangem jako tzv. kabinetka) je umělecky pojatá portrétní fotografie jednotlivých osob či celých skupin, která byla pořizována nejčastěji ve fotoateliéru s tím, že celý záběr byl umělecky aranžován a to často včetně umělého pozadí. \n\nVyvolaná fotografie byla obvykle černobílá (případně i dodatečně kolorovaná) a byla oříznuta na kabinetní (= malý) formát (typicky 10 x 12 centimetrů). Většinou byla signována daným fotoateliérem. To se provádělo běžně dodatečným nalepením vlastní fotografie na karton s logem fotoateliéru. Některé kabinetky byly vytvářeny i v exteriérech (kvůli architektonicky zajímavému pozadí). Od roku 1866 se objevila tzv. \"anglická kabinetka\", kdy fotografie byla orámována ozdobným okrajem ve tvaru oválné Kameje, kosočtverce, kruhu, elipsy apod.\n\n"}
{"id": "1225562", "url": "https://cs.wikipedia.org/wiki?curid=1225562", "title": "Ludolf Emil Hansen", "text": "Ludolf Emil Hansen\n\nLudolf Emil Hansen (17. listopadu 1813, Lipsko – 15. června 1875, České Budějovice) byl českobudějovický knihkupec a nakladatel. Kromě osvětové práce prodával např. jedny z prvních místopisných pohlednic Šumavy (např. od fotografa Josefa Woldana a jiných). \nPocházel z evangelické rodiny lipského advokáta. V roce 1843 si pronajal knihkupectví tiskaře Zdarssy a po vypršení nájemní smlouvy zřídil (na dnešním náměstí Přemysla Otakara II.) vlastní knihkupectví. Od roku 1847 pak Ludolf Emil Hansen žil v Českých Budějovicích trvale. Vedle svého knihkupectví vydával v padesátých letech devatenáctého století list „Anzeiger aus dem südlichen Böhmen“. Když v roce 1875 zemřel, převzal firmu jeho syn Ludolf Edmund Hansen (* 10. února 1845 v rakouském Linci (Linz) – † 15. dubna 1903 v Českých Budějovicích). Ludolf Edmund Hansen provozoval otcovu firmu („L.E. Hansen“) až do roku 1945. Firma prodávala nejen knihy, učebnice, hudebniny, obrazové publikace ale vedla i velký sortiment časopisů a pohlednic. Provozovala půjčovnu, hudební antikvariát a velký sklad modlitebních knih. Měla pobočku v Českém Krumlově a zastoupení v Písku. \n"}
{"id": "1225563", "url": "https://cs.wikipedia.org/wiki?curid=1225563", "title": "Boreonykus", "text": "Boreonykus\n\nBoreonykus („severní dráp“, podle geografického situování nálezu) byl rod menšího dromeosauridního dinosaura, který žil v období svrchní křídy (stupeň kampán, asi před 73 miliony let) na území dnešní provincie Alberty v Kanadě. Fosílie tohoto dravého teropoda byly objeveny již v 80. letech 20. století na lokalitě Pipestone Creek (známé objevem kostí 27 jedinců ceratopsidů druhu \"Pachyrhinosaurus lakustai\") a vědecky popsány v roce 2015 Philem Bellem a Philipem J. Curriem. Fosilie dinosaura byly objeveny v sedimentech souvrství Wapiti a mají radiometricky změřené stáří 73,27 milionu let (+- 0,25 m. l.). Objeveny byly pouze fragmenty lebečních kostí, postkraniálních částí kostry a izolovaných zubů. Na jejich základě vědci určili, že se jednalo o příslušníka podčeledi Velociraptorinae.\n\n"}
{"id": "1225564", "url": "https://cs.wikipedia.org/wiki?curid=1225564", "title": "Strangeways, Here We Come", "text": "Strangeways, Here We Come\n\nStrangeways, Here We Come je čtvrté a poslední studiové album anglické skupiny The Smiths. Vydáno bylo v září roku 1987 společností Rough Trade Records a jeho producenty byli Johnny Marr, Morrissey a Stephen Street. V americké hitparádě Billboard 200 se umístilo na pětapadesáté příčce, zatímco v britské UK Albums Chart dosáhlo druhé. V obou zemích se stalo zlatým.\n\nAutory všech písní jsou Morrissey a Johnny Marr.\n\n"}
{"id": "1225568", "url": "https://cs.wikipedia.org/wiki?curid=1225568", "title": "In My Mind", "text": "In My Mind\n\nIn My Mind je první sólové studiové album amerického hudebníka a producenta Pharrella Williamse. Vydáno bylo v červenci roku 2006 společnostmi Star Trak Entertainment a Interscope Records. V hitparádě Billboard 200 se umístilo na třetí příčce a za první týden se prodalo 142 000 kusů alba. Do různých písní z alba přispěli například Kanye West („“), Gwen Stefani („“), Snoop Dogg („“) a Jamie Cullum („“).\n\n"}
{"id": "1225573", "url": "https://cs.wikipedia.org/wiki?curid=1225573", "title": "Dakosaurus", "text": "Dakosaurus\n\nDakosaurus („kousavý ještěr“) byl krokodýlovitý mořský tvor příbuzný vzdáleně dnešním krokodýlům. Žil v období pozdní jury až rané křídy, zhruba před 157 až 137 miliony let na území dnešní Evropy, Argentiny a Mexika. Nejspíš šlo o kosmopolitně rozšířený druh mořského dravce. Hydrodynamicky tvarované tělo tohoto plaza bylo dlouhé 4 až 5 metrů, což odpovídá velikosti mohutných současných krokodýlů. Na rozdíl od nich byl ale dakosaurus adaptován lépe na život v mořích a byl zřejmě podstatně lepším plavcem. Předpokládá se, že byl vybaven solnými žlázami a mohl rodit živá mláďata přímo do vody (podobně jako ichtyosauři). Mohutné zuby naznačují, že tito draví plazi mohli být dominantními predátory svých ekosystémů, ačkoliv nedosahovali velikosti obřích pliosaurů. V současnosti jsou rozlišovány dva platné druhy tohoto rodu, \"D. maximus\" a \"D. andiniensis\", popsaný roku 1996 z Argentiny.\n\n\n"}
{"id": "1225574", "url": "https://cs.wikipedia.org/wiki?curid=1225574", "title": "Earthling", "text": "Earthling\n\nEarthling je dvacáté studiové album anglického hudebníka Davida Bowieho. Vydáno bylo 3. února roku 1997 společností Virgin Records. Spolu s Bowiem jej produkovali Reeves Gabrels a Mark Plati. V americké hitparádě Billboard 200 se umístilo na 39. příčce, zatímco v britské UK Albums Chart dosáhlo šesté.\n\n\n"}
{"id": "1225575", "url": "https://cs.wikipedia.org/wiki?curid=1225575", "title": "Třída Casa Grande", "text": "Třída Casa Grande\n\nTřída Casa Grande byly výsadkové dokové lodě amerického námořnictva z období druhé světové války. Celkem do služby bylo nasazeno 17 lodí této třídy. Zahraničními uživateli třídy se staly Spojené království, Francie, Španělsko, Řecko a Čínská republika.\n\nPůvodně bylo objednáno 19 jednotek této třídy, dokončeno jich nakonec bylo 17, přičemž stavba jedné byla zrušena a další byla dokončena v podobě výsadkové lodě pro vozidla. Třídu postavily loděnice Newport News Shipbuilding & Dry Dock Co. v Newport News, Boston Navy Yard v Bostonu, Gulf Shipbuilding Corp. v Chickasaw a Philadelphia Naval Ship Yard ve Filadelfii. \n\nJednotky třídy \"Casa Grande\":\n\nPohonný systém tvořily dva kotle a dvě turbíny, roztáčející dva lodní šrouby. Nejvyšší rychlost dosahovala 15,5 uzlu. Dosah byl 7400 námořních mil při rychlosti 15 uzlů.\n"}
{"id": "1225576", "url": "https://cs.wikipedia.org/wiki?curid=1225576", "title": "Pachyrhachis", "text": "Pachyrhachis\n\nPachyrhachis byl rodem vývojově velmi primitivního hada s dosud přítomnými končetinami. Zkameněliny tohoto asi 1 metr dlouhého vodního plaza byly objeveny na Západním břehu Jordánu ve vrstvách mořského vápence a vědecky popsány v roce 1979. Stáří nálezu odpovídá geologickému stupni cenoman a činí tedy 100 až 94 milionů let. \"Pachyrhachis problematicus\" je dnes jedním ze tří druhů primitivních hadů z tohoto období, kteří ještě byli vybaveni končetinami. Tento druh je velmi důležitý pro objasnění evolučních vazeb raných forem hadů a jejich plazích předků (zřejmě majících původ v mořských ještěrech). Přesné fylogenetické vztahy mezi tímto druhem a dalšími druhohorními hady je však dosud předmětem dohadů. Zmohutnělá žebra a obratle tohoto hada poukazují na adaptaci pro vyvážení vztlaku vody, což podporuje domněnku o jeho životě v moři.\n\n\n"}
{"id": "1225577", "url": "https://cs.wikipedia.org/wiki?curid=1225577", "title": "Žralok vouskatý", "text": "Žralok vouskatý\n\nŽralok vouskatý (\"Ginglymostoma cirratum\") je druh žraloka z řádu malotlamců společně se žralokem obrovským a žralokem zebrovitým. Je to jediný zástupce malotlamců, který žije v Atlantském oceánu. Tento noční lovec pomalým tempem proplouvá nad mořským dnem v teplých mělkých tropických vodách. Během dne působí lenivým dojmem. Často bez hnutí odpočívá na dně, pumpuje vodu do žeber a hlavu skrývá pod korálový převis nebo do skalní štěrbiny. Díky malé tlamě vypadá žralok vousatýpoměrně neškodně, má však v záloze neviditelnou tajnou zbraň. Nejsou to dýkovité zuby, ale schopnost rychle nasát kořist.\n\nDosahuje délky mezi dvěma až třemi metry a váhy okolo 150 kg, i když existují zprávy o čtyřmetrových a větších kusech. Samice bývají větší než samci. Žralok vouskatý má širokou a zploštělou hlavu, prsní ploutve i dvojice hřbetních ploutví jsou zakulacené. Ocasní ploutev tvoří až čtvrtinu délky těla. Kůže je pevná a světle šedě zbarvená.\n\n\nŽije v teplých mořích: podél atlantického pobřeží Ameriky od Rhode Islandu po jih Brazílie a kolem antilských ostrovů, také podél pacifického pobřeží od Kalifornského zálivu po Peru a v Africe v Guinejském zálivu, pozorován byl i u pobřeží Francie. Je obyvatelem kontinentálního šelfu, na volné moře se vydává jen zřídka.\n\nVe dne žraloci přespávají ve větších skupinách skryti v korálových útesech nebo mangrovových porostech: patří k druhům, které se k dýchání nepotřebují pohybovat. Po setmění se mění v samotářské lovce, kteří prohledávají mořské dno, v pátrání po kořisti jim pomáhá množství citlivých vousků kolem tlamy. Ústní otvor je poměrně malý, mohou tedy lovit jen menší živočichy: rejnoky, čtverzubce, chobotnice, langusty a pláštěnce. Dokážou chytit i rychlou rybu tím, že ji nasají s proudem vody: vydávají přitom hlasitý mlaskavý zvuk, který jim dal v některých jazycích název „žralok-kojná“ (anglicky \"nurse shark\", italsky \"squali nutrice\").\n\nHlavními predátory jsou žralok tygří a člověk, i když lov tohoto druhu kvůli kůži, masu a tuku není tak intenzivní jako u jiných žraloků. Není řazen mezi druhy nebezpečnými pro člověka, i když byly zaznamenány případy, kdy žralok vouskatý napadl potápěče, kteří ho vyrušili. Ulovení žraloci se dokáží přizpůsobit životu v zajetí a bývají častou atrakcí veřejných akvárií.\n\nTento druh je vejcoživorodý. V jednom vrhu bývá mezi dvaceti až třiceti mláďaty, která jsou při narození dlouhá okolo 30 cm a jejich tělo je poseté tmavšími skvrnami, které v dospělosti mizí. Žralok vouskatý se dožívá věku až přes dvacet let.\n\n"}
{"id": "1225578", "url": "https://cs.wikipedia.org/wiki?curid=1225578", "title": "Chemins de Terre", "text": "Chemins de Terre\n\nChemins de Terre je folk rockové album Alana Stivella, vydané v roce 1973. Producentem byl Franck Giboni. Ve Velké Británii album vyšlo pod názvem \"From Celtic Roots...\", v Německu pod názvem \"Celtic Rock\".\n\na\n"}
{"id": "1225580", "url": "https://cs.wikipedia.org/wiki?curid=1225580", "title": "Silvia Gajdošíková-Belis", "text": "Silvia Gajdošíková-Belis\n\nSilvia Gajdošíková-Belis (* 1983) je česká výtvarnice, ilustrátorka, scénografka a kurátorka. Zaměřuje se na umělecké zpracování dřeva. \n\nZávěsné plastiky jsou zpracovány technikou intarzie (obraz vytvořený skládáním a lepením dýh různých barev a struktur) a inkrustace (vkládání dřevěných či kamenných částí do dřeva). Tyto tradiční techniky jsou pojaty osobitým způsobem, ne pouze jako dekorativní a ornamentální prvek umělecké práce. Výtvarnice vkládá do dřevěných obrazů své představy a myšlenky v podobě snových krajin, přírodních bytostí či abstraktních vizí. Tyto obrazy, vycházející ze skrytých koutů podvědomí, ji obklopují už od narození. Tvoří fantastický vnitřní svět, který se neustále letmo vměšuje do každodenní reality.\n\nDřevo je pro vizualizaci těchto vnitřních obrazů přirozeným nosným materiálem. Přírodní hmota autorku inspiruje svou strukturou a vyzařuje energii, která podporuje imaginaci a často sama nabízí cestu ke zpracování.\nAutorka příležitostně spolupracuje také jako scénografka s režiséry Karlem Králem (divadlo V Dlouhé, Dejvické divadlo, divadlo Na zábradlí), Lindou Duškovou a jako ilustrátorka s časopisem Svět a divadlo.\nVedle výtvarných aktivit je její velkou vášní zpěv. V současnosti se zabývá zpěvem slovanských lidových vícehlasých písní s kapelou Milánosz \n"}
{"id": "1225587", "url": "https://cs.wikipedia.org/wiki?curid=1225587", "title": "Zlatý dvacátý", "text": "Zlatý dvacátý\n\nZlatý dvacátý (v anglickém originále Twentica) je první díl jedenácté řady (a celkově šedesátý druhý) britského sci-fi sitcomu \"Červený trpaslík\". Poprvé byla odvysílána 22. září 2016 na britském televizním kanálu Dave. Epizoda je od 15. září 2016 ve Velké Británii a Irsku ke zhlédnutí i na serveru UKTV Play.\n\nPosádka Červeného trpaslíka se ocitne v alternativní verzi Spojených států amerických, ve kterých jsou zakázané moderní technologie, tudíž jsou hologram Rimmer a robot Kryton nelegální. Posádka se pokusí infiltrovat technologické podzemí a svrhnout autoritářský režim země.\n\nKe Kosmiku se přiblíží replikantská loď a její velitel, bojový droid 4 z várky 27, nabízí výměnný obchod: předá jim hologram Rimmera výměnou za kazetu Kronosu, kterou posádka Kosmiku vzala z opuštěné lodi AS Ternatos. Kazeta údajně obsahuje duši droida 23 z várky 27, nyní ale slouží jako podpěra kulečníkového stolu na Kosmiku. Problém je, že Rimmer nyní existuje dvakrát, jednou na Kosmiku, podruhé jako zajatec replikantů, ale protože nikdo neví, kde a jak se ten druhý vzal, souhlasí s výměnou. Ukáže se, že kazeta neobsahovala žádnou duši, ve skutečnosti to je zesilovač, který replikanti připojí k časovému transportéru a rozšíří jeho účinek. Předtím jim stačil pouze k únosu Rimmera do minulosti, nyní s jeho pomocí otevřeli portál do minulosti. Kosmik se vydává za nimi, aby napravil jejich škody.\n\nPo průletu portálem se Kosmik objeví u neznámé planety a hned následně je zasažen energetickou vlnou, která vyřadí všechnu elektroniku, tedy i Rimmera a Krytona. Kocourovi a Listerovi se podaří oba členy posádky zprovoznit a vyrazí do nejbližšího města. Evidentně se ocitli na Zemi v roce 1952 v časech prohibice, ta se ovšem netýká alkoholu, ale veškeré technologie. Podle Krytona kvůli zakřivení času uběhlo několik let mezi příletem replikantů a Kosmika, a ti mezitím zakázali veškerý technologický pokrok. Navíc vyrobili EMP zbraň, která sestřelila Kosmik. Na ulici proběhne zátah proti překupníkům technologie a jeden muž je postřelen. Před svou smrtí dá Listerovy jakési zařízení a adresu klubu, kde má kontaktovat osobu jménem Harmony DeGuttier.\n\nHarmony jim prozradí, že ono zařízení je součástí osobního EMP vysílače, které má zničit replikanty. Bohužel nikdo neví, jak zařízení funguje v praxi, protože všichni velcí vědci se zhroutili, když nemohli dělat do vědy a teď jsou z nich bezdomovci a vandráci. Posádka Kosmika tedy na ulici sebere vandráka, který vypadá jako Einstein, vezme ho do klubu a přiměje ho, aby zařízení sestavil. V tu chvíli vyjde najevo, že to není Einstein, ale jakýsi pobuda jménem Bob. Bohužel na nápravu situace není čas, protože policie zrovna provede zátah v klubu. Policie odhalí, že se v podniku provozuje věda. Na scéně se objeví replikanti a chystají se zlikvidovat posádku Kosmika, když v tom Bob zprovozní přístroj a oba dva replikanty zneškodní. Harmony připojí zařízení k vysílači, aby mohlo vyslat pulz po celém světě a zničit tak všechny replikanty. Posádka Kosmika má 15 minut na to, aby opustila planetu.\n\nNa Červeném trpaslíkovi dojde Lister k závěru, že by lidstvo nemělo být tolik závislé na technologiích, zatímco mu Kryton čistí zuby elektrickým kartáčkem.\n"}
{"id": "1225590", "url": "https://cs.wikipedia.org/wiki?curid=1225590", "title": "The Downward Spiral", "text": "The Downward Spiral\n\nThe Downward Spiral je druhé studiové album americké industriální rockové skupiny Nine Inch Nails. Vydáno bylo v březnu roku 1994 společností Interscope Records a spolu s Trentem Reznorem jej produkoval Flood. V hitparádě Billboard 200 se umístilo na druhé příčce. V USA se stalo platinovým. Jde o konceptuální album. Bylo nahráno v domě s adresou 10050 Cielo Drive, kde dříve Mansonova rodina zabila Sharon Tate a další čtyři lidi. Nahráváno bylo také ve studiích Record Plant Studios a A&M Studios.\n\nAutorem všech skladeb je Trent Reznor.\n\n"}
{"id": "1225593", "url": "https://cs.wikipedia.org/wiki?curid=1225593", "title": "Side Three", "text": "Side Three\n\nSide Three je patnácté sólové studiové album amerického hudebníka Adriana Belewa. Vydáno bylo v dubnu roku 2006 společností Sanctuary Records Group a jeho producentem byl sám Belew. Jde o poslední ze série, kterou v předchozím roce zahájilo album \"Side One\", jež bylo následováno deskou \"Side Two\" (v roce 2007 vyšlo album \"Side Four\", které je však záznamem z koncertu). Kromě Belewa, který si obvykle svá alba nahrával sám, se na desce podíleli například Les Claypool a Robert Fripp.\n\nAutorem všech skladeb je Adrian Belew.\n\n"}
{"id": "1225595", "url": "https://cs.wikipedia.org/wiki?curid=1225595", "title": "Side Two", "text": "Side Two\n\nSide Two je čtrnácté sólové studiové album amerického hudebníka Adriana Belewa. Vydáno bylo v červenci roku 2005 společností Sanctuary Records Group a jeho producentem byl sám Belew. Jde o druhé ze série, kterou zahájilo album \"Side One\". Belew je rovněž autorem obalu alba.\n\n\n"}
{"id": "1225596", "url": "https://cs.wikipedia.org/wiki?curid=1225596", "title": "Side One", "text": "Side One\n\nSide One je dvanácté sólové studiové album amerického hudebníka Adriana Belewa. Vydáno bylo v lednu roku 2005 společností Sanctuary Records Group a jeho producentem byl sám Belew. Jde o první ze série, následovala alba \"Side Two\", \"Side Three\" a koncertní záznam \"Side Four\". Belew je rovněž autorem obalu alba.\n\n\n"}
{"id": "1225598", "url": "https://cs.wikipedia.org/wiki?curid=1225598", "title": "Bílí rádžové", "text": "Bílí rádžové\n\nBílí rádžové byla dynastie, kterou roku 1841 v Sarawaku na ostrově Borneo založil bývalý anglický důstojník James Brooke. Jeho příbuzní pak v nově vzniklém státě vládli zhruba dalších sto let.\nJames Brooks byl anglický dobrodruh, jenž dříve sloužil jako důstojník v britské armádě v Asii. Roku 1839 se za účelem zeměpisných a jiných vědeckých objevů vypravil na Borneo. Zde pomohl brunejskému sultánovi Omaru Ali Saifuddinovi II. roku 1840 potlačit povstání v jeho říši a ten ho v roce 1841 za odměnu ustanovil sarawackým rádžou. Brooks se tak stal vládcem nového státu – Království Sarawak.\n\nRoku 1843 brunejský sultán dovolil Jamesovi jmenovat své nástupce. Jeho rozhodnutí s velkou pravděpodobností ovlivnila přítomnost britské námořní flotily. Po smrti rádži Jamese tak v roce 1868 v čele státu stanul mladší syn jeho sestry Charles. James se totiž nikdy neoženil, měl sice syna, ale ten nebyl uznán jako legitimní. Charles se stal panovníkem, i když měl staršího bratra, který rádžu už dříve ve funkci zastupoval. James ale rozhodl o jeho vyloučení z nástupnictví. \n\nKdyž roku 1917 Charles zemřel, převzal po něm vládu jeho syn Vyner, protože však neměl plnou důvěru svého otce, musel se podle Charlesovy politické závěti o vládu dělit se svým bratrem Bertramem. Jejich panování bylo v roce 1941 přerušeno japonskou okupací a definitivně skončilo roku 1946, kdy se Sarawak z rozhodnutí Vynera stal britskou kolonií.\n"}
{"id": "1225606", "url": "https://cs.wikipedia.org/wiki?curid=1225606", "title": "Seznam nejvyšších purkrabí Českého království", "text": "Seznam nejvyšších purkrabí Českého království\n\nTato stránka obsahuje seznam nejvyšších zemských úředníků Českého království od 12. až po 19. století.\n\n\n\n\n\n\n\n\n\n"}
{"id": "1225610", "url": "https://cs.wikipedia.org/wiki?curid=1225610", "title": "Masarykův ústav a Archiv Akademie věd České republiky", "text": "Masarykův ústav a Archiv Akademie věd České republiky\n\nMasarykův ústav a Archiv AV ČR, v. v. i. (zkráceně MÚA AV ČR), je veřejná výzkumná instituce, jeden ze tří historických ústavů Akademie věd České republiky, sestávající ze dvou původně samostatných institucí (ke spojení došlo k 1. 1. 2006). Masarykův ústav navazuje na nadaci zřízenou Tomášem Garrigue Masarykem v roce 1932, která měla za úkol opatrovat jeho odkaz a podporovat vědeckou činnost. Archiv plní již od roku 1953 (zřízení ČSAV, nejprve jako Archiv, poté Ústřední archiv ČSAV) funkci specializovaného archivu, která shromažďuje a uchovává materiál vzniklý z působnosti ostatních ústavů AV ČR a zároveň dohlíží nad spisovou službou Akademie věd. Celá instituce sídlí od listopadu 2017 v nové budově v Gabčíkově ulici 2362/10 v Praze 8. \n\nVelkou část Masarykova ústavu tvoří edičně-badatelské oddělení, které se zaměřuje na výzkum moderní české společnosti a českých zemí v kontextu dějin středoevropského regionu 19. a 20. století. Mezi hlavní výzkumné směry patří: dílo a činnost T. G. Masaryka a Edvarda Beneše (jejichž pozůstalosti jsou v péči MÚA); dějiny politické kultury, stranictví a parlamentarismu; sociální a politické transformace; kulturní a paměťová studia. Tato bádání probíhají v interdisciplinárních souvislostech historických, sociálních, kulturních a literárních věd, židovských dějin, politické filozofie, politologie a genderových studií. Důležitou oblastí činnosti oddělení, která prolíná všemi výzkumnými směry, je ediční zpřístupňování základních pramenů osobní i institucionální provenience. Spolu s naplňováním rozsáhlých edičních projektů (\"Spisy T. G. Masaryka\", \"Korespondence TGM\" či již ukončený projekt \"Edvard Beneš, Němci a Německo\") i jednotlivých knižních edic (například v rámci ediční řady EGO vydávané společně s Nakladatelstvím Lidové noviny) je rovněž rozvíjena ediční teorie a metodologie.\n\nAčkoliv MÚA AV ČR nedisponuje zvláštní sbírkou rukopisů, záhy po vzniku zde bylo vybudováno také důležité centrum kodikologických studií v Československu. V roce 1955 byla zřízena Komise pro soupis a studium rukopisů (předsedové byly dlouho ředitelé archivu, později se poněkud osamostatnila, dnes je předsedou Ivan Hlaváček) a působili zde odborníci jako František Čáda, Miroslav Boháček, Jiří Pražák. V současnosti příslušné oddělení (na které dohlíží komise) vede Generální katalog rukopisů uložených na území ČR a rukopisných bohemik v zahraničí.\n\nArchiv vznikl k 1. lednu 1953, podle archivního práva se od 1. ledna 1956 (podle vládního nařízení 1954) jednalo o archiv zvláštní, od roku 1974 zvláštního významu a konečně po roce 2004 specializovaný archiv (požadavky akreditace splnil v roce 2007). Uvnitř akademie bylo postavení archivu vymezeno k 1. lednu 1966, když byl přetvořen na ústřední archiv. Od 1. ledna 1993 začala fungovat nová akademie a v rámci ní byl archiv zřízen jako Archiv Akademie věd České republiky. V roce 2005 byla otevřena nová budova postavená speciálně pro potřeby Archivu v ulici Gabčíkova 2362/10 v Praze 8. \n\nPrvními spravovanými fondy byly písemnosti Královské české společnosti nauk, České akademie věd a umění, Masarykovy akademie práce a Československé národní rady badatelské. Kromě přejímání fondů archiv založil fotografické a umělecké sbírky a zároveň plnil samostatné vědecké úkoly, týkající se dějin vědeckých institucí, české vědy, archivistiky a soupisu a studia rukopisů. První průvodce po fondech, vydaný roku 1962, obsahoval 48 fondů a sbírek. Od konce 60. let se utvářely odborné pracovní úseky – předchůdců ČSAV, písemných pozůstalostí a fondů ČSAV. Díky zvyšování počtu pracovníků se zdokonalila předarchivní péče, v roce 1972 byl vydán první oficiální vzorový spisový a skartační řád pro pracoviště ČSAV a začalo vycházet periodikum \"Archivní zprávy ČSAV\" (1970–1985). Od poloviny 80. let se historická práce archivu více orientovala na dějiny vědy, byly vydávány \"Práce z dějin ČSAV\".\n\nVedle institucionálních archivů (fondů pracovišť AV ČR) se záhy začal archiv zajímat také o osobní fondy českých vědců (tedy zpravidla pracovníků akademie). Vedle Národního archivu či Archivu Národního muzea patří MÚA AV ČR k institucím s nejvýznamnější sbírkou pozůstalostí osobností vědeckého a politického života. Oddělení osobních fondů a institucionálních fondů do r. 1952 pečuje o více než 300 archivních fondů a sbírek (cca 1,5 km archiválií). Spravuje například fondy Bedřicha Hrozného, Jaroslava Heyrovského, Otty Wichterleho, Zdeňka Nejedlého, Karla Domina, Milady Paulové, nově také Antonína Holého. \n\nVýznamnou součástí archivní sbírek je Masarykův osobní archiv, který se stal součástí Ústavu T. G. Masaryka v roce 1932. Postupně měl být doplňován o písemnosti rodiny a Masarykových spolupracovníků. Obsah osobního archivu definoval v době zřizování Ústavu T.G. Masaryka sám Masaryk. Podle něj jde o soubor materiálů vědeckého, filozofického a politického charakteru, dokumentujících činnost spisovatelskou, pedagogickou a politickou. Tvoří ho rukopisy, korespondence, poznámky a dokumenty z doby předválečné, válečné a poválečné. Celý soubor je organický nedělitelný celek. V současnosti lze v Archivu ÚTGM studovat nejen písemnou pozůstalost TGM a členů jeho rodiny, ale i jeho nejbližšího spolupracovníka E. Beneše. Důležitou součástí jsou písemnosti Ústavu T. G. Masaryka – instituce, která se svého od založení v roce 1932 zabývala studiem života a díla T. G. Masaryka. Po přerušení činnosti v roce 1954 se ke svému původnímu úkolu vrátila v roce 1990.\n\nKnihovna MÚA AV ČR je veřejně přístupná a skládá se ze dvou samostatných knihoven – knihovny bývalého samostatného Masarykova ústavu a knihovny Archivu AV ČR. Knihovna bývalého samostatného Masarykova ústavu AV ČR pečuje o původní fond Knihovny T. G. Masaryka (v majetku Ústavu T. G. Masaryka, o. p. s.) a nový knihovní fond budovaný od roku 1995.\n\n\n\n"}
{"id": "1225613", "url": "https://cs.wikipedia.org/wiki?curid=1225613", "title": "Big Time", "text": "Big Time\n\nBig Time je koncertní album amerického hudebníka Toma Waitse. Vydala jej v září roku 1988 společnost Island Records a spolu s Waitsem jej produkovala jeho manželka Kathleen Brennan. Záznam pochází ze dvou koncertů v listopadu 1987 v San Franciscu a Los Angeles.\n\n\n"}
{"id": "1225618", "url": "https://cs.wikipedia.org/wiki?curid=1225618", "title": "Masarykův ústav", "text": "Masarykův ústav\n\nMasarykův ústav může označovat:\n\n"}
{"id": "1225628", "url": "https://cs.wikipedia.org/wiki?curid=1225628", "title": "Libořice (zámek)", "text": "Libořice (zámek)\n\nLibořice jsou barokní zámek ve stejnojmenné vesnici v okrese Louny.\nOd roku 1964 je chráněn jako kulturní památka. Stojí v zemědělském areálu mezi návsí a řekou Blšankou.\n\nPrvní písemná zmínka o Libořicích je z roku 1333 a o pět let později je zmíněna i zdejší tvrz. Libořické panství potom vystřídalo řadu majitelů, až je roku 1718 koupil hrabě František Josef Šlik, který nechal v roce 1737 starou tvrz přestavět na barokní zámek. Novými majiteli se v roce 1739 stala hrabata z Klebersberku. Václav z Klebersberku po roce 1780 založil zámecký park projektovaný černínským zahradníkem Rudolfem Födischem. Dalšími majiteli se stali erfurtský měšťan Reichbach (od roku 1847) a žatecký podnikatel Antonín Dreher (od roku 1872). Později bylo na zámku sídlo státního statku, který v roce 1974 provedl celkovou rekonstrukci budovy. Poslední významnější úpravy proběhly roku 1924, kdy bylo upraveno průčelí a pokoje v patře.\n\nZámek je trojkřídlá jednopatrová budova s nečleněnými fasádami. V přízemí hlavního křídla, které se zachovalo z původní tvrze, se nacházejí místnosti zaklenuté křížovými a valenými raně barokními klenbami. Dvouramenné schodiště v průčelí osvětleném velkým kasulovým oknem bylo postaveno při přestavbě roku 1737. Uvnitř zámku bývala čtvercová kaple Stětí svatého Jana Křtitele zaklenutá plackovou klenbou a oratoří na kamenných konzolách. Zámecký park se nacházel mezi hospodářským dvorem a Blšankou, ale větší část ho ve dvacátém století zanikla.\n\n\n"}
{"id": "1225629", "url": "https://cs.wikipedia.org/wiki?curid=1225629", "title": "Cordillera Blanca", "text": "Cordillera Blanca\n\nCordillera Blanca je pohoří v peruánských Andách. Jeho nejvyšším vrcholem je Huascarán (6768 m n. m.), což je zároveň nejvyšší hora Peru. Pohoří je dlouhé 180 kilometrů a jeho šířka dosahuje 21 kilometrů. Nachází se zde 33 hor nad 5500 metrů a 722 ledovců. Pohoří leží v regionu Áncash a táhne se paralelně s údolím řeky Río Santa. Téměř celé pohoří spadá do Národního parku Huascarán.\n"}
{"id": "1225631", "url": "https://cs.wikipedia.org/wiki?curid=1225631", "title": "Plnění a prázdnění nádrže", "text": "Plnění a prázdnění nádrže\n\nKdyž do nádrže či nádoby kapalina přitéká a současně z ní odtéká, mohou nastat tři případy: \nPřitom jak první, tak druhý stav může za určitých okolností přejít do stavu třetího - ustáleného. Pokud je přítok do nádrže roven nule a odtok je nenulový, nádrž se může pouze prázdnit, a naopak, pokud je odtok z nádrže roven nule a přítok je nenulový, nádrž se může pouze plnit. \n\nDo nádrže přitéká průtok formula_1 [ms] a odtéká průtok formula_2 [ms]. Za čas formula_3 [s] tedy přiteče objem formula_4 [m] a odteče objem formula_5 [m]. Rozdíl těchto objemů musí být roven změně objemu v nádrži za tentýž čas. Uvažujme, že nádrž má plochu hladiny formula_6 [m] a za čas formula_3 se hladina v nádrži změní o formula_8 [m], čili objem kapaliny v nádrži se změní o formula_9 [m]. Musí tedy platit\n\nformula_10\n\nObvykle nás zajímá, jak dlouho bude trvat než se nádrž naplní či vyprázdní ať již zcela, nebo z určité kóty (nebo polohy hladiny) na jinou, takže\n\nformula_11\n\na integrací této rovnice bude výsledný čas formula_12 [s] roven\n\nformula_13.\n\nOdtok z nádrže uvažujeme jako výtok malým otvorem, nátrubkem nebo potrubím - ve všech těchto případech jej můžeme vyjádřit stejným způsobem jako\n\nformula_14\n\nkde formula_15 [-] je součinitel výtoku, formula_16 [m] plocha výtokového otvoru (nátrubku nebo potrubí) a formula_17 [m] je výška hladiny nad těžištěm výtokového otvoru. Potom tedy bude\n\nformula_18.\n\nRovnice je analyticky řešitelná pouze pokud přítok formula_19 nebo formula_20 a pokud jsme schopni vyjádřit plochu hladiny v nádrži jako funkci polohy hladiny, resp. hloubky - formula_21.\n\nMějme prismatickou nádrž, jejíž plocha hladiny je formula_6. Základní diferenciální rovnice bude (viz výše) pro prázdnění (hladina klesá, formula_24)\n\nformula_25\n\nPřítok do nádrže můžeme vyjádřit obdobně jako výtok z nádrže, přičemž uvažujeme totožné parametry (výtokový součinitel a plochu výtokového otvoru) - tento trik podstatně zjednoduší až vůbec umožní výpočet. Přítok tedy bude\n\nformula_26\n\nkde formula_27 [m] je tlačná výška, při které by výtok otvorem byl roven přítoku do nádrže, a tedy čas, za který se změní hladina z úrovně formula_28 na úroveň formula_29 bude\n\nformula_30\n\nProtože u prismatické nádoby formula_31, lze vztah dále upravit:\n\nformula_32.\n\nPo substituci formula_33 a integraci dostáváme poměrně složitý výsledný vztah\n\nformula_34.\n\nJe-li přítok do nádrže nulový, bude \n\nformula_36\n\na po integraci tedy\n\nformula_37.\n\nOznačme dobu nutnou k úplnému vyprázdnění nádrže formula_38 [s]. Při úplném vyprázdnění bude formula_39 a tedy\n\nformula_40.\n\nPokud zlomek rozšíříme formula_41, bude\n\nformula_42\n\npřičemž formula_43 je počáteční objem kapaliny v nádrži a jmenovatel vyjadřuje ustálený výtok při hladině v úrovni formula_28, Zřejmě tedy k úplnému vyprázdnění nádrže bude třeba dvojnásobný čas než je nutný, aby tentýž objem kapaliny vytekl otvorem při ustáleném stavu.\n\nMějme dvě prismatické nádrže (A a B) o plochách hladiny formula_45 [m2] a formula_46 [m2], propojené otvorem nebo potrubím s vhodným uzávěrem; propojení ústí do nádrže B pod hladinou kapaliny při jejím nejnižším stavu. Rozdíl hladin mezi nádrží A a nádrží B (tzv. spád) budiž formula_47 [m]. Otevřeme-li uzávěr, bude kapalina v nádrži A klesat, v nádrži B naopak stoupat, takže rozdíl hladin se bude měnit (zmenšovat), až dojde k vyrovnání hladin. \n\nPropojením o průřezu formula_6 [m2] za čas formula_3 [s] proteče objem kapaliny\n\nformula_50.\n\nPři propojení otvorem lze součinitel výtoku formula_15 [-] brát běžnou odpovídající hodnotou, pokud je propojení provedeno potrubím, je nutno do součinitele výtoku zahrnout všechny ztráty v příslušném potrubí a součinitel výtoku tedy bude\n\nformula_52\n\nkde formula_53 [-] je Coriolisovo číslo, formula_54 [-] součinitel ztráty třením, formula_55 [m] délka spojovacího potrubí, formula_56 [m] jeho průměr a formula_57 [-] součinitel místní ztráty.\n\nZa dobu formula_3 se z nádrže A vyprázdní a v nádrži B naplní objem kapaliny formula_59 a rozdíl hladin se zmenší o formula_60. Lze tedy psát\n\nformula_61.\n\nz čehož\n\nformula_62.\n\nPro integraci je nutné vyjádřit formula_63 pomocí formula_8 - protože formula_65, bude formula_66a tedy\n\nformula_67\n\nčili lze psát\n\nformula_68.\n\nPro úplné vyrovnání hladin integrujeme od formula_69 do formula_38, resp. od formula_69 do formula_47, takže\n\nformula_73.\n\nPokud bychom chtěli dosáhnout jen určitého rozdílu hladin formula_74 [m], postačí upravit integrační meze; výsledek je v tomto případě\n\nformula_75.\n\nPřípad výtoku pod pohyblivou hladinu je typický např. pro plnění a prázdnění plavebních komor; při plnění lze většinou uvažovat přítok z velké nádrže (s konstantní hladinou), při prázdnění naopak výtok do nádrže s konstantní hladinou - to je de facto totožné s výtokem do volna z nádrže bez přítoku (viz výše).\n\nŘešení v tomto případě vychází ze základní diferenciální rovnice (viz výše), převedené do diferenčního schématu. Časový krok musí být přiměřeně malý, aby bylo dosaženo potřebné přesnosti řešení při rozumné výpočetní době. Při řešení se často využívá tzv. čáry zatopených ploch a čáry zatopených objemů, které jsou např. standardně zpracovány pro přehradní nádrže jako funkce kóty hladiny.\n\nTypickým problémem, který se řeší tímto způsobem, je např. transformace povodňové vlny v přehradní nádrži. V tomto případě se ale obvykle uvažuje, spíše než výtok otvorem, přepad přes bezpečnostní přeliv, případně v součinnosti se základovými výpustmi. \n\n"}
{"id": "1225634", "url": "https://cs.wikipedia.org/wiki?curid=1225634", "title": "Lipno (zámek)", "text": "Lipno (zámek)\n\nLipno je barokní zámek ve stejnojmenné vesnici v okrese Louny. Od roku 1964 je chráněn jako kulturní památka. Stojí na okraji zemědělského areálu v severní části vesnice.\n\nPrvní písemná zmínka o vesnici pochází z roku 1266 a na konci čtrnáctého století je poprvé zmiňována také tvrz, která vystřídala řadu majitelů. Během třicetileté války byla i s vesnicí zpustošena. Panství však roku 1636 koupil Jan Oldřich z Bisingenu, který nechal tvrz přestavět na barokní zámek. Od jeho dvou synů panství v roce 1676 koupil Jiří Ludvík ze Sinzendorfu. Jeho potomci je roku 1692 přenechali za 22 000 zlatých Ferdinandovi ze Schwarzenbergu a v majetku tohoto rodu zůstal až do znárodnění. Zámek sloužil až do koupě sousedního novohradského panství jako sídlo samostatného panství Velké Lipno. Vzhledem k malé vzdálenosti nedalekých Postoloprt zámek patrně sloužil především správě panství, po spojení s novohradským panstvím zřejmě už pouze správě lipenského hospodářského dvora.\n\nPři přestavbě tvrze na zámek byla snad zachována půdorysná dispozice, ale změnilo se uspořádání interiéru. Dochovaná podoba zámecké budovy však pochází až ze schwarzenberské přestavby z doby okolo roku 1700. Jednopatrový zámek má obdélníkový půdorys. Nádvorní fasáda je z větší části dosud členěná pilastry, v přízemí slepou arkádou, původně otevřenou, v patře původně rozměrnými obdélnými okny v kamenných ostěních, dnes z větší části nahrazených trojdílnými ze druhé poloviny dvacátého století. Na západní straně na zámeckou budovu pravoúhle navazuje barokní sýpka, na vstupním portálu datovaná letopočtem 1709. Vybudována byla podle projektu Pavla Ignáce Bayera. Ten by mohl být i autorem barokní podoby zámku. Vyloučit nelze ani autorství Giacoma Antonia de Maggi, který na místě schvarzenberského knížecího stavitele působil před Bayerem. Na jeho autorství by poukazovala ještě raně barokní podoba východního štítu zámecké budovy.\n\n\n"}
{"id": "1225638", "url": "https://cs.wikipedia.org/wiki?curid=1225638", "title": "Seznam dílů seriálu Lucifer", "text": "Seznam dílů seriálu Lucifer\n\nToto je seznam dílů seriálu \"Lucifer\". Americký dramatický seriál \"Lucifer\" vysílala stanice Fox v letech 2016–2018, v roce 2019 převzal seriál Netflix. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nBěhem produkce třetí řady byly natočeny dva díly („Boo Normal“ a „Once Upon a Time“), které byly nakonec přesunuty do potenciální čtvrté série. Vzhledem ke zrušení seriálu po skončení třetí řady ze strany televize Fox byly tyto dvě dokončené epizody dodatečně zařazeny do programového schématu stanice jako tzv. bonusové díly třetí řady, které byly uvedeny po finále třetí série.\n\nDosud bylo odvysíláno <section begin=\"ep\" />67<section end=\"ep\" /> dílů seriálu.\n\nV červnu 2019 bylo oznámeno, že byla objednána i pátá řada seriálu, která byla ohlášena jako jeho poslední a která má mít šestnáct dílů.\n\n"}
{"id": "1225639", "url": "https://cs.wikipedia.org/wiki?curid=1225639", "title": "Lucifer (seriál)", "text": "Lucifer (seriál)\n\nLucifer je americký kriminální fantastický televizní seriál, volně natočený na motivy stejnojmenného komiksu vydavatelství Vertigo ze skupiny DC Comics. Autorem seriálu je Tom Kapinos. Premiérově je vysílán od 25. ledna 2016, v letech 2016–2018 na stanici Fox a od roku 2019 na streamovací platformě Netflix. Od té doby vznikly celkem čtyři řady s 67 díly a objednána byla pátá, závěrečná řada.\n\nHlavní postavou seriálu je Lucifer Morningstar, který opustil svoji pozici pána pekel a vydal se užívat si rozmařilého života v Los Angeles. Zde s pomocí démonky Mazikeen vede noční klub Lux. Poté, co zachrání život jedné malé celebritě, zjistí, že pomáhání lidem mu přináší uspokojení. Začne proto působit jako poradce u losangeleské policie, kde pomáhá detektivovi Chloe Deckerové při vyšetřování vražd. Svůj pravý původ ani schopnosti neskrývá, ale jeho okolí to bere jen za jeho osobitý styl. Své schopnosti používá k trestání a zastrašování těch, kteří si to zaslouží. Do L.A. dorazí i Luciferův nejstarší bratr, anděl Amenadiel, se kterým nemá jednoduchý vztah.\n\nPrvní řada seriálu pojednává o snaze Amenadiela přesvědčit Lucifera k návratu do pekla a také o záhadném postřelení detektiva Grahama. Ve druhé sérii se Lucifer musí vypořádat s příchodem své matky, bývalé manželky Boha, která obsadila tělo zavražděné právničky. Třetí řada se zaměřuje na záhadného Sinnermana, který je však jen loutkou biblického a dosud žijícího Kaina. Během čtvrté série dorazí do Los Angeles biblická Eva, zatímco Lucifer se musí vypořádat se svým posláním ďábla i s fanatickým knězem, který jej chce sprovodit z povrchu zemského.\n\n\nPráce na seriálu o Luciferovi, postavě původně vytvořené Neilem Gaimanem pro komiks \"Sandman\", jenž posléze dostal vlastní komiksovou řadu, byly ohlášeny v září 2014. V květnu 2015 objednala stanice Fox pro sezónu 2015/2016 první, třináctidílnou řadu \"Lucifera\". Pilotní díl byl odvysílán 25. ledna 2016. Dne 7. dubna 2016 ohlásila stanice Fox objednání druhé řady seriálu, jejíž úvodní díl měl premiéru 19. září 2016. Na konci října 2016 objednala stanice Fox pro celosezónní druhou řadu dalších devět dílů. Třetí sérii s 22 epizodami získal seriál v únoru 2017. Další měsíc bylo oznámeno, že druhá řada bude zkrácena o čtyři díly, které nejsou součástí celkového příběhu a stojí víceméně samostatně. Tyto epizody byly přesunuty do první poloviny třetí série, která celkově měla 24 dílů. V jejím rámci byly natočeny i dvě epizody, které nebyly zařazeny do vysílání a které měly být dle plánu showrunnerů uvedeny v rámci potenciální čtvrté řady. Dne 11. května 2018 však stanice Fox seriál kvůli nízké sledovanosti po třech řadách zrušila, poslední díl byl odvysílán 14. května 2018. Zbývající dvě epizody, které byly původně přesunuty do možné čtvrté série, zařadila stanice Fox do svého programového schématu na 28. květen 2018 jako bonusové díly.\n\nZrušení \"Lucifera\" ze strany stanice Fox vyvolalo mezi fanoušky na internetu velký ohlas, do kampaně o záchranu seriálu se vložili i herci. Dne 15. června 2018 oznámila společnost Netflix, že po dohodě s producentem seriálu Warner Bros. Television objednala čtvrtou řadu seriálu. Desetidílná série byla zveřejněna na Netflixu 8. května 2019. O měsíc později zveřejnili tvůrci \"Lucifera\", že Netflix objednal navazující desetidílnou pátou řadu, která bude seriál uzavírat; v červenci téhož roku byl počet dílů změněn na 16.\n\n"}
{"id": "1225643", "url": "https://cs.wikipedia.org/wiki?curid=1225643", "title": "Lucifer (rozcestník)", "text": "Lucifer (rozcestník)\n\nLucifer může být:\n"}
{"id": "1225659", "url": "https://cs.wikipedia.org/wiki?curid=1225659", "title": "Kojgorodský rajón", "text": "Kojgorodský rajón\n\nKojgorodský rajón (rusky Койгородский район, komi Койгорт район) je administrativně-územní jednotka (komunální rajón) v Komijské republice v Rusku. Administrativním centrem je vesnice (selo) Kojgorodok. Kojgorodský rajón se počítá mezi rajóny Dálného severu.\n\nRajón se nachází v jihozápadní části republiky Komi, na horním toku řeky Sysola. Hraničí s Priluzským, Sysolským, Syktyvdinským a Kortkerosským rajónem republiky Komi a také s Kirovskou oblastí na jihu a s Permským krajem na východě.\n\nV území bývalého Kojgorodského újezdu 7. června 1949 vznikl vyhláškou prezidia Nejvyššího sovětu RSFSR rozdělením Sysolského rajónu Kojgorodský rajón.\n\n"}
{"id": "1225662", "url": "https://cs.wikipedia.org/wiki?curid=1225662", "title": "Karel Kalivoda", "text": "Karel Kalivoda\n\nKarel Kalivoda, přezdívaný pražský Maigret, (26. srpna 1916 Brno – 7. srpna 1980, Brtníky) byl český kriminalista, v letech 1952 až 1966 ředitel české kriminální policie. \n\nV mládí pracoval v klempířské dílně svého otce. Kriminalistou se stal na podzim roku 1945. Počátkem následujícího roku nastoupil do Oblastní kriminální úřadovny v Mladé Boleslavi. Začínal jako telefonista, později už patřil do výjezdové skupiny. Svými nadřízenými byl dobře hodnocen a byl členem Komunistické strany. V roce 1950 již řídil pražskou kriminální policii. \n\nMezi vyřešené případy tehdy patřily mj.:\n\nÚspěchy Kalivodovi v roce 1952 přinesly posun v kariéře: stal se ředitelem české kriminální policie. Nebyl však ochoten vyšetřovat některé citlivé případy podle politické objednávky (např. podivnou smrt bývalého ředitele Státní bezpečnosti Jindřicha Veselého nebo krádež tehdy obrovské částky přesahující 800 tisíc korun při přepadení v Čakovicích), a v roce 1966 tak byl kvůli intrikám StB ze své funkce vyhozen. Začal pak opět řídit pražskou kriminální policii. Počátkem roku 1976 byl poslán do důchodu a dostal zákaz psát a publikovat. \n\nZemřel v roce 1980, v novinách nevyšel ani malý nekrolog.\n\n"}
{"id": "1225694", "url": "https://cs.wikipedia.org/wiki?curid=1225694", "title": "Seznam obcí v Maďarsku (M)", "text": "Seznam obcí v Maďarsku (M)\n\nToto je seznam obcí v Maďarsku začínajících na písmeno M.\n"}
{"id": "1225697", "url": "https://cs.wikipedia.org/wiki?curid=1225697", "title": "Seznam obcí v Maďarsku (N)", "text": "Seznam obcí v Maďarsku (N)\n\nToto je seznam obcí v Maďarsku začínajících na písmeno N.\n"}
{"id": "1225700", "url": "https://cs.wikipedia.org/wiki?curid=1225700", "title": "Dvojobrazový dálkoměr", "text": "Dvojobrazový dálkoměr\n\nDvojobrazový dálkoměr je přístroj k nepřímému měření vzdálenosti. Využívá principu štíhlého trojúhelníku, kdy část paprsků prochází objektivem přímo a část je odchýlena optickým klínem o malý, přesně známý úhel.\n\nPrincipem tohoto typu měření vzdáleností je řešení štíhlého trojúhelníku. Vztah mezi jednotlivými prvky štíhlého pravoúhlého trojúhelníku jsou dány vztahem:\n\npřičemž:\ns – znamená vzdálenost mezi body A a B\nl – měřený laťový úsek\nδ – úhel odklonu části paprsků, které procházejí přes optický klín.\n\nPro geodetické dálkoměry je optický klín, který odklání část paprsků, vyroben tak, aby násobná konstanta (cotg δ) byla rovna hodnotě 100 (většina geodetických dvojobrazových dálkoměrů) resp. 200 (dálkoměr Carl Zeiss Jena BRT 006).\n\nVe vojenství se dvojobrazové dálkoměry s pevnou základnou používaly u dělostřelectva a námořnictva k přesnému stanovení vzdálenosti cíle.\nDvojobrazový dálkoměr je základem dálkoměrných fotoaparátů. Nejznámější fotoaparáty tohoto typu jsou kinofilmové kamery Leica a Contax. Stejný proncip je ale používán u celé řady dalších kamer, buď jako součást kamery nebo jako přídavné příslušenství. Používají se nejen u kamer na kinofilm, ale i u kamer na střední a velký formát. Principielně jde o dvojobrazové dálkoměry s pevnou základnou v přístroji.\nV geodézii byly dvojobrazové dálkoměry používány před nástupem světelných dálkoměrů. Jednalo se o dálkoměry s pevným paralaktickým úhlem. Byly buď doplňujícím příslušenstvím teodolitů (nasazovací dálkoměr Carl Zeiss Jena Dimess), nebo součástí dvojobrazových autoredukčních tachymetrů (Carl Zeiss Jena Redta 002). Uvedené výrobky firmy VEB Carl Zeiss Jena byly široce používány v šedesátých a sedmdesátých letech v tehdejším Československu. Podobné přístroje vyráběly i ostatní producenti zeměměřických přístrojů, například Wild RDS – autoredukční dvojobrazový tachymetr založený na teodolitu Wild T16 (vyráběn 1950-1965), Kern, MOM a další.\n\nNa jednom koncovém bodě měřené vzdálenosti (například strany polygonového pořadu) stál teodolit s dvojobrazovým dálkoměrem, na druhém koncovém bodě pak vodorovná dálkoměrná lať, která obsahovala základní stupnici a pomocné verniery k přesnějšímu odečítání. Dálkoměr býval doplněn optickým mikrometrem. Například u dálkoměru Zeiss Dimess umožňovala základní stupnice odečítat s přesností 2 metry, doplňkový vernier s přesností 20 cm a optický mikrometr s přesností 2 cm.\n\nVýhodou nasazovacích dálkoměrů byla malá hmotnost a možnost použití s tehdy běžně používanými teodolity. Nevýhodou byla menší přesnost a fakt, že dálkoměr měřil pouze šikmou vzdálenost. Vodorovné vzdálenosti a převýšení bylo nutno dodatečně vypočítat. To se provádělo pomocí tabulek, nomogramů nebo speciálně upravených logaritmických pravítek.\n\nDvojobrazový autoredukční tachymetr měl dálkoměr zabudován přímo v dalekohledu. Namísto jednoho dálkoměrného klínu byly v dálkoměru zabudovány dva otočné klíny, které se proti sobě otáčely podél optické ody dalekohledu v závislosti na sklonu dalekohledu (výškovém úhlu, resp. zenitové vzdálenosti). Tím se měnila násobná konstanta dálkoměru a na lati se odečítala přímo vodorovná vzdálenost. Na výškovém kruhu bylo možné odečítat vedle výškového úhlu (resp. zenitové vzdálenosti) i formula_1 (resp formula_2) pro jednoduchý výpočet převýšení.\n\nVýhodou autoredukčních tachymetrů byla vyšší přesnost a možnost odečítat přímo vodorovnou vzdálenost a převýšení (odpadaly tedy výpočetní práce). Nevýhodou byla složitější konstrukce, větší hmotnost a vyšší cena přístrojů. Používaly se proto jen pro speciální práce (měření polygonových pořadů). Následné pordobné polohopisné a výškopisné měření se potom provádělo běžnými teodolity / tachymetry.\n\nSamostatnou kapitolou geodetických dvojobrazových dálkoměrů byl redukční tachymetr se základnou v přístroji VEB Carl Zeiss Jena BRT 006 (Basis Reduktions Tachymeter). Větší hmotnost přístroje, menší přesnost a poněkud nestandardní ovládání bylo vyváženo několika výhodami:\n\nDvojobrazové dálkoměry v geodézii byly zcela vytlačeny koncem dvacátého století nástupem světelných dálkoměrů.\n"}
{"id": "1225702", "url": "https://cs.wikipedia.org/wiki?curid=1225702", "title": "Seznam obcí v Maďarsku (O)", "text": "Seznam obcí v Maďarsku (O)\n\nToto je seznam obcí v Maďarsku začínajících na písmeno O.\n"}
{"id": "1225708", "url": "https://cs.wikipedia.org/wiki?curid=1225708", "title": "Seznam obcí v Maďarsku (P)", "text": "Seznam obcí v Maďarsku (P)\n\nToto je seznam obcí v Maďarsku začínajících na písmeno P.\n"}
{"id": "1225710", "url": "https://cs.wikipedia.org/wiki?curid=1225710", "title": "Tančchon", "text": "Tančchon\n\nTanchčon je přístavní město v Severní Koreji v provincii Jižní Hamgjong. Tanchčon leží u Japonského moře.\n\nJsou zde rozsáhlé nerostné zdroje včetně kobaltu, magnezitu a železné rudy. Město je také známo svou chemickou výrobou a textilním průmyslem, zpracováním kovů, výrobou keramiky a strojírenstvím.\n"}
{"id": "1225722", "url": "https://cs.wikipedia.org/wiki?curid=1225722", "title": "Timothy Greenfield-Sanders", "text": "Timothy Greenfield-Sanders\n\nTimothy Greenfield-Sanders (* 1952) je americký portrétní fotograf a režisér dokumentárních filmů. \n\nNarodil se na Floridě, jeho matkou byla klavíristka a pedagožka Ruth W. Greenfield. Studoval historii umění na Kolumbijské univerzitě a následně film na Americkém filmovém institutu. V roce 1998 natočil film ', což je portrét hudebníka Lou Reeda. Snímek byl oceněn cenou Grammy. Dále natočil například filmy ' (2012) a \"The Out List\" (2013). Jeho fotografie byly vystavovány například v Muzeu moderního umění nebo Whitney Museum of American Art.\n\n"}
{"id": "1225726", "url": "https://cs.wikipedia.org/wiki?curid=1225726", "title": "Daniel Břežný", "text": "Daniel Břežný\n\nDaniel Břežný (* 19. prosince 1977 Brno) je bývalý český fotbalový obránce a v současnosti trenér.\n\nZdroje: \n\nZačínal v brněnských Kohoutovicích, odkud přestoupil do Zbrojovky Brno, v jejímž dresu také debutoval v nejvyšší soutěži. Utkání, ve kterém domácí před téměř 25 000 diváky porazili mužstvo FC Karviná 5:1, se hrálo na stadionu Za Lužánkami ve středu 11. června 1997. Daniel Břežný nastoupil na posledních 5 minut, když vystřídal Patrika Siegla. Svůj jediný gól v domácí 1. lize vstřelil 26. dubna 2006 za Slovácko na Andrově stadionu domácí Olomouci, jímž vyrovnal na konečných 1:1. Nejvyšší soutěž hrál také na Slovensku za MFK Ružomberok, v Kazachstánu za Šachťor Karagandy a ve Švýcarsku za lichtenštejnský FC Vaduz. Celkem odehrál 48 prvoligových utkání, v nichž zaznamenal 2 branky. Na jaře 2009 vyhrál s Vaduzem Lichtenštejnský fotbalový pohár, přestože do finálového utkání nezasáhl.\n\nDruhou nejvyšší soutěž hrál v Poštorné (podzim 1997), Slovácké Slavii Uherské Hradiště (jaro 1998), Dolních Kounicích (jaro 2003), Drnovicích (2003/04) a řeckém Niki Volos (2004/05), kde ho vedl Radek Rabušic. Celkem nastoupil v 73 druholigových zápasech, v nichž vstřelil 7 branek.\n\nTřetí nejvyšší soutěž hrál za brněnské B-mužstvo (jaro 1996, podzim 1996, 1999/00 a podzim 2000), FC Zeman Brno (1998/99), Kyjov (jaro 2001, 2001/02 a podzim 2002), Kohoutovice (podzim 2005), B-mužstvo Slovácka (jaro 2006), Bystrc-Kníničky (podzim 2009) a na hostování v Zábřehu (podzim 2010). V MSFL vstřelil celkem 14 branek, z toho 10 za Kyjov.\n\nNa sklonku hráčské kariéry se stal trenérem, začínal u mužů FK SK Bosonohy během svého zranění v roce 2010. V létě 2012 se přesunul ke zbrojovácké juniorce jako asistent trenéra Grmely. V sezoně 2015/16 vedl divizní FC Slovan Rosice. Od sezony 2016/17 vede FK SK Bosonohy v nejvyšší jihomoravské soutěži, kde mezi jeho svěřence patří mj. jeho bývalý spoluhráč Richard Dostálek.\n\n"}
{"id": "1225729", "url": "https://cs.wikipedia.org/wiki?curid=1225729", "title": "Lee Grant", "text": "Lee Grant\n\nLee Grant, vlastním jménem Lyova Haskell Rosenthal, (* 31. října v rozmezí let 1925 a 1929) je americká herečka a režisérka. Prarodiče z otcovy strany byli židovští přistěhovalci z Polska. Matka byla také židovského původu a do USA přišla z Ruska. Na počátku své kariéry vystupovala Lee Grant například v Metropolitní opeře. Svou první filmovou roli dostala v roce 1951 ve snímku \"Detektivní příběh\". Za svou roli ve filmu \"Šampón\" z roku 1975 získala Oscara. Na stejné ocenění byla nominována ještě třikrát, avšak pokaždé neúspěšně. Jako režisérka se podílela například na seriálu \"Intimate Portrait\", ale také natočila několik filmů.\n\n"}
{"id": "1225732", "url": "https://cs.wikipedia.org/wiki?curid=1225732", "title": "Erik Swoope", "text": "Erik Swoope\n\nErik Swoope (* 8. května 1992,v Lake Elsinore, stát Kalifornie, Spojené státy americké|USA) je hráč amerického fotbalu nastupující na pozici Tight enda za tým Indianapolis Colts v National Football League. Basketbal hrál za University of Miami, po Draftu NFL 2014, kdy si ho nevybral žádný tým, podepsal smlouvu s týmem Indianapolis Colts.\n\nThornton navštěvoval Harvard-Westlake High School čtyři roky, ale nevěnoval se americkému fotbalu, ale basketbalu. V posledním ročníku zaznamenal v průměru 21,8 bodu, 8,9 doskoku, 1,6 asistence a 1,5 bloku na zápas. Na University of Miami nastoupil do 110 basketbalových utkání, ve kterých si připsal celkem 291 bodů, 186 doskoků, 31 asistencí a 25 bloků.\n\nPoté, co si ho nevybral žádný tým během sedmi kol Draftu NFL 2014, Swoope jako volný hráč podepsal 11. května 2014 smlouvu se Indianapolis Colts. Po dvou sezónách na lavičce byl 30. prosince 2015 dopsán na soupisku poté, co se zranil Dwayne Allen. \n\n"}
{"id": "1225740", "url": "https://cs.wikipedia.org/wiki?curid=1225740", "title": "Darája", "text": "Darája\n\nDarája (arabsky داريا) je město v Sýrii, ležící asi osm kilometrů jihozápadně od hlavního města Damašku. Město patří k nejvíce bombardovaným oblastem Sýrie. Od roku 2012 ho po čtyři roky ovládali povstalci a obléhala syrská armáda.\n\nPodle dohody mezi syrskou opozicí a vládním režimem došlo na konci srpna 2016 k evakuaci města, které pak pod kontrolu znovu získaly vládní síly.\n\nPřed občanskou válkou v Daráji žilo asi čtvrt milionu lidí. Před evakuací v roce 2016 jich podle odhadů OSN ve městě bez dodávek potravin zůstávaly asi čtyři tisíce.\n\nDarája se stala jedním z prvních syrských měst, v nichž lidé na jaře 2011 začali vzdorovat vládě prezidenta Bašára Asada. Město pak zůstalo pod kontrolou povstalců.\n\nDistribuci potravin a léků mezi obyvatelstvo bránily časté nálety a shazování barelových bomb. Humanitární pomoc se tak do města poprvé od začátku občanské války dostala až po čtyřech letech, v červnu 2016.\n\nSyrská opozice a vláda poté dospěly k dohodě, na jejímž základě došlo na konci srpna 2016 k evakuaci města. Asi čtyři tisíce civilistů byly převezeny do provizorních přístřešků v Damašku a okolí. Odejít mohlo také asi 700 povstalců, kteří měli složit zbraně a přemístit se do opozicí kontrolované provincie Idlib. Město se pak opět dostalo pod kontrolu vládních sil.\n"}
{"id": "1225746", "url": "https://cs.wikipedia.org/wiki?curid=1225746", "title": "Orel (skulptura)", "text": "Orel (skulptura)\n\nOrel (anglicky \"Eagle\") je 12 m vysoká skulptura Alexandera Caldera stojící v americkém městě Seattle.\n\nOrel byl vytvořen americkým umělcem Alexanderem Calderem v roce 1971 a původně stál u budovy místní banky v texaském městě Fort Worth. Banka však byla v roce 1974 vyplacena a budova spolu se skulpturou odkoupena společností Loutex. Ta skulpturu prodala skupině investorů, kteří ji později nabídli Filadelfskému muzeu umění. Muzeum však nabídku kvůli vysoké ceně odmítlo. V roce 2000 skulpturu koupili sběratelé Jon a Mary Shirleyovi za bezmála 10 milionů dolarů a darovali ji \"Seattleskému muzeu umění\". Nějaký čas stála před Seattleským muzeem asijského umění než byla v roce 2004 přemístěna na svou finální pozici v \"Olympic Sculpture Parku\".\n"}
{"id": "1225751", "url": "https://cs.wikipedia.org/wiki?curid=1225751", "title": "Seznam obcí v Maďarsku (R)", "text": "Seznam obcí v Maďarsku (R)\n\nToto je seznam obcí v Maďarsku, jejichž název začíná písmenem R.\n"}
{"id": "1225753", "url": "https://cs.wikipedia.org/wiki?curid=1225753", "title": "Lenka Klicperová", "text": "Lenka Klicperová\n\nLenka Klicperová (* 8. listopadu 1976 Pardubice) je česká novinářka, dokumentaristka a fotografka, šéfredaktorka časopisu Lidé a Země.\n\nZačínala jako zpravodajka, od roku 2004 je šéfredaktorkou časopisu \"Lidé a Země\". Publikuje také v dalších médiích. V roce 2008 s Olgou Šilhovou založila občanské sdružení \"Femisphera\". Jeho cílem je dokumentování třetího světa se zaměřením na ženská témata, k nimž patří např. ženská obřízka, sexuální násilí nebo nerovnost pohlaví.\n\nHodně se těmto tématům věnovala v řadě afrických zemí, pracovala ale i v Afghánistánu, od roku 2011 navštěvuje Irák a Sýrii.\n\nSpolu s Markétou Kutilovou vydaly v roce 2015 knihu \"Islámskému státu na dostřel\" a poté její volné pokračování. Z výtěžku knih a sbírky \"SOS Kobani\" financují pomoc pro severosyrské město Kobani, které se stalo symbolem boje proti Islámskému státu. Nechaly např. vyrobit tři sta školních lavic, do několika škol koupily počítač a tiskárnu, do místní nemocnice léky.\n\n\nJe spoluautorkou několika dokumentů (Slzy Konga, Latim – Obřezané, Iráčanky, Ženy v zemi Tálibánu) a řady televizních reportáží.\n\n"}
{"id": "1225755", "url": "https://cs.wikipedia.org/wiki?curid=1225755", "title": "Leptoptilos robustus", "text": "Leptoptilos robustus\n\nLeptoptilos robustus („silné, štíhlé pero“) byl velký brodivý pták z příbuzenstva čápovitých, který obýval oblast Indonésie v době pleistocénu, před asi 2,5 milionem až 13 tisíci lety. Patřil k obřím ptákům, dosahoval tělesné výšky 1,8 metru a hmotnosti nejméně 16 kilogramů (ještě větší je mimochodem druh \"L. falconeri\", s výškou přes 2 metry a odhadovanou hmotností přes 20 kg). Jeho fosilie byly objeveny zejména na ostrově Flores (především v jeskyni Liang Bua), odkud známe také trpasličí zástupce pravěkého člověka, známé jako člověk floréský (\"Homo floresiensis\"). S výškou okolo rovného metru byli tito hominidi proti obřímu čápovi velmi malí, ačkoliv zřejmě nikoliv bezbranní. Tito velcí čápi byli zřejmě pojídači zdechlin (podobně jako dnes africký čáp marabu), mohlo však jít také o oportunistické všežravce. Nevíme, kdy přesně tito velcí opeřenci vyhynuli, ale bylo to nejspíš koncem poslední doby ledové, asi před 13 až 11 tisíciletími.\n\n\n"}
{"id": "1225756", "url": "https://cs.wikipedia.org/wiki?curid=1225756", "title": "Helena Waldecko-Pyrmontská", "text": "Helena Waldecko-Pyrmontská\n\nHelena Waldecko-Pyrmontská (celým jménem \"Helena Bedřiška Augusta Waldecko-Pyrmontská, vévodkyně z Albany\", 17. února 1861, Bad Arolsen – 1. září 1922, Tyrolsko) byla rodem německá šlechtična a díky sňatku s Leopoldem z Albany také členka britské královské rodiny.\n\nHelena Bedřiška Augusta Waldecko-Pyrmontská se narodila 17. února 1861 v německém Bad Arolsenu (tehdy pouze \"Arolsen\"). Byla sestrou Fridricha, posledního waldecko-pyrmontského vládnoucího knížete. Krom Fridricha měla i dvě sestry: Marii, která se vdala za württemberského krále Viléma II., a Emmu, nizozemskou královnu. Jejími rodiči byla Helena Nasavská a Jiří Viktor Waldecko-Pyrmontský.\n\nHelena měla původně být provdána za Viléma III. Nizozemského, avšak nahradila ji právě sestra Emma. Později se Helena setkala se členem britské královské rodiny, vévodou z Albany, Leopoldem. Leopold byl nejmladším synem královny Viktorie a právě ona na syna tlačila, aby se s Helenou setkal. V listopadu 1881 se nakonec pár zasnoubil, přestože Leopold a Helena byli příbuzní: společnou jmenovatelkou byla Pavlína Württemberská.\n\n27. dubna 1882 se na hradě Windsor konala svatba Heleny a Leopolda. Po svatbě novomanželé pobývali na zámku Claremont nedaleko města Esher v hrabství Surrey. Manželství bylo šťastná, avšak krátké. Trvalo pouze dva roky a skončilo nečekanou smrtí Leopolda. Zemřel na krvácení do mozku, poté, co si ve francouzském Cannes při pádu poranil koleno. V době Leopoldovi smrti již byla podruhé Helena těhotná a tři měsíce po manželově smrti porodila syna Karla Eduarda, který později zdědil otcův titul vévody z Albany.\n\nPodle slov dcery Alice byla její matka Helena velmi inteligentní a své povinnosti vždy vzorně plnila. Královna Viktorie měla zpočátku obavy, že po smrti manžela se Helena vrátí do Německa a vezme tam i své děti, členy britské královské rodiny. Ve svých dopisech proto naznačovala, že by byla ráda, kdyby se Helena vrátila do společnosti a mezi lidi obecně. Viktorie si brzy svoji snachu, i přes počáteční rozpaky, oblíbila. Helena s velkou oblibou řešila matematické úlohy a četla filozofické texty. Její manžel Leopold ji dokonce přivedl mezi akademiky Oxfordské univerzity. S těmi se Helena přáteli i po zbytek života.\n\nRoku 1894 Helena, společně s dalšími lidmi, založila Deptfordský fond. Tento fond původně sloužil k tomu, aby s jeho pomocí našly ženy a dívky pracující v nebezpečných podmínkách nové zaměstnání. V roce 1899 pak Helena otevřena Albanský institut (\"Albany Institute\"). Byla též zapojena do řady charitativních projektů. Během první světové války se charitě věnovala společně s Beatrix Sasko-Koburskou a Marií Luisou Šlesvicko-Holštýnskou.\n\nPo Leopoldově smrti Helena i s dětmi nadále pobývala na zámku Claremont. Po nečekané smrti dědice Sasko-Kobursko-gotajského vévodství Alfréda byl Helenin šestnáctiletý syn Karel Eduard vybrán jako jeho následník. Vévoda z Albany se tak přestěhoval do Německa a převzal správu nad vévodstvím. Když o čtrnáct let později vypukla první světová válka, byl Karel Eduard povinen sloužit v německé armádě – proti Velké Británii. Nakonec byl v roce 1917 zbaven všech anglických titulů. Naproti tomu Karlova sestra Alice zůstala v Anglii a vzala si vévoda u Athlone.\n\nV roce 1901 se spekulovalo nad možným sňatkem Heleny a Archibalda Primrose, avšak k ničemu nakonec nedošlo.\n\nDne 1. září 1922 zemřela Helena na infarkt při návštěvě syna v Tyrolsku.\n\nManželství Heleny a Leopolda bylo šťastné, avšak trvalo pouze dva roky. Ukončeno bylo Leopoldovou nečekanou smrtí. I přes krátké trvání se z manželství narodily dvě děti, dcera a syn.\n"}
{"id": "1225759", "url": "https://cs.wikipedia.org/wiki?curid=1225759", "title": "Usměrňující selekce", "text": "Usměrňující selekce\n\nV populační genetice je usměrňující selekce považována za formu přirozeného výběru, která upřednostňuje jeden extrémní fenotyp před ostatními fenotypy, což způsobuje posun ve frekvenci alel v průběhu času ve směru preferovaného fenotyp. Výhodná alela pod vlivem usměrňujícího výběru zvyšuje svoje zastoupení v populaci, což je důsledkem rozdílů v přežívání jednotlivých fenotypů. Toto zvýšení četnosti je nezávislé na dominantnosti dané alely, i u recesivních alel nakonec dochází k jejich fixaci.\n\nUsměrňující selekci jako první popsal Charles Darwin v knize \"o Původu Druhů\" a to jako formu přirozeného výběru. Další typy přírodního výběru zahrnují stabilizující a disruptivní selekci. Všechny typy výběru vycházejí ze stejných principů, ale jsou mírně odlišné. Disruptivní výběr upřednostňuje oba extrémní fenotypy a působí prosti prostředním hodnotám, stabilizující výběr působí právě naopak, preferuje prostřední fenotyp a působí proti extrémům, což vede v průběhu času k poklesu variability vpopulaci\n\nUsměrňující selekce se nejčastěji vyskytuje jako reakce na změny podmínek prostředí, při nichž se populace stěhují do nových areálů s odlišnými tlaky prostředí. Tento typ selekce umožňuje rychlé změny ve frekvencích alel, a hraje zásadní roli ve speciaci. Dopad usměrňující selekce na fenotypové rozrůznění byl zkoumám prostřednictvím analýzy efektů lokusů kvantitativních znaků (z anglické \"quantitative trait locus\", QTL). Tato analýza ukázala vyšší než očekávané zastoupení genových lokusů korelujících s usměrňující selekcí, což poukazuje na usměrňující selekci jakožto primární příčinu fenotypové diverzifikace, která následně vede ke speciaci.\n\nK detekci usměrňujcí selekce působící na populaci můžeme použít nejrůznějších statistických testů. Patří mezi ně například mapování kvantitativních znaků, test poměru nesynonymních a synonymních mutací (Ka/Ks) či testy rovnoměrnosti chodu molekulárních hodin. Při mapování kvantitativních znaků se porovnává počet antagonistických kvantitativních znaků s neutrálním modelem, což umožňuje testování usměrňující selekce proti gentickému driftu. U Ka/Ks testu se sleduje poměr nesynonymních a synonymních substitucí, přičemž poměr větší než 1 svědčí pro usměrňující selekci. Takzvaný \"relative rate test \"ověřující rovnoměrnost chodu molekulárních hodin se zaměřuje na hromadění výhodných mutací oproti neutrálnímu modelu, nicméně vyžaduje mít pro srovnání k dispozici fylogenetický strom.\n\nPříkladem usměrňující selekce je například fosilní záznam ukazující cyklické změny velikosti evropských druhů medvědů v průběhu ledových (zvětšování) a meziledových (zmenšování) dob. Dále můžeme uvést například změny velikosti zobáku v populacích pěnkav. V mokřejších letech byly hojně rozšířena malá semínka, a pěnkavy tak měly jen zřídka potřebu konzumovat semena velká. V sušších obdobích byl potravy obecně nedostatek, a práci byli nuceni ke konzumaci semen různých druhů, a tedy často i větších velikostí. Změna stravování pěnkav ovlivnila hloubku zobáku těchto ptáků, jejichž zobáky se vyskytují ve škále od velkých a tuhých po malé a jemné, v následujících generacích.\n\nAfrické cichlidy jsou považovány za jeden z nejrozmanitějších rybích taxonů, který se navíc vyvíjel překapivou rychlostí. Tyto ryby se vyvinuly na stejném stanovišti, přesto však mají velmi různorodou morfologii, a to zejména co se týče úst a čelisti. Právě na toto se zaměřil Albertson et al. 2003 zkřížením dvou druhů afrických cichlid s velmi různou ústní morfologií. Hybrid mezi druhem \"Labeotropheus fuelleborni\" (se subterminalními ústy pro okusování řas z kamenů) a druhem \"Metriaclina zebra\" (s koncovými ústy určenými k sání) umožnil mapování kvantitativních znaků ovlivňujících morfologii ústrojí pro příjem potravy. Právě tento test přinesl konečné důkazy pro roli usměrňující selekce v evoluci čelistních kostí, ovšem nepřinesl doklady pro roli tohoto druhu selekce ve vývoji lebky či závěsných vazů – zde se pravděpodobně uplatnil genetický drift či stabilizující selekce.\n\nLosos nerka (\"Oncorhynchus nerka\") je jedním z mnoha anadromních druhů ryb. Jedinci v dospělosti migrují do stejné řeky, v níž se narodili, aby se zde rozmnožili. aby reprodukovat. K migraci dochází každý rok ve stejnou dobu, ale Quinn et al. 2007 ukazuje, že populace lososa nerky z Bristolského zálivu na Aljašce prošla v poslední době usměrňující selekcí směrem k dřívějšímu stěhování a páření. Ve studii byly pozorovány dvě populace lososa nerky (původem z řek Egegik a Ugashik).  Data Aljaškého úřadu pro rybolov a honitbu z let 1969-2003 byla rozdělena do pěti sedmiletých období a vynesena podle začátku rybolovu. Analýzou dat se zjistil čtyřdenní posun u populace z Egegiku, kde docházelo k silnější selekci, ale dřívější  datum stěhování bylo patrné i u Ugashikské populace. Změna data stěhování může být samozřejmě ovlivněna teplotou vody, ale ve studovaných datech nebyla v tomto směru nalezena. Podle publikace může být za časový posun zodpovědný tlak rybolovu, který zejména v Egegikské oblasti začíná spíše v pozdějším období stěhování, a později migrující ryby tak mnohdy nedostanou příležitost k rozmnožování.\n\nUsměrňující selekce může vést k rychlým a významným změnám v četnosti alel v populaci. Protože jsou hlavní příčinou usměrňující selekce variace tlaků prostředí, významné odklony od normálního stavu související například s globálními změnami klimatu mohou vyvolat výrazné posuny uvnitř populací. V typickém případě působí usměrňující selekce velmi silně, ale v krátkých časových intervalech, a není udržována dlouhodobě.\n\n\n"}
{"id": "1225762", "url": "https://cs.wikipedia.org/wiki?curid=1225762", "title": "Seznam obcí v Maďarsku (S)", "text": "Seznam obcí v Maďarsku (S)\n\nToto je seznam obcí v Maďarsku, jejichž název začíná písmenem S.\n"}
{"id": "1225763", "url": "https://cs.wikipedia.org/wiki?curid=1225763", "title": "Mirovia", "text": "Mirovia\n\nMirovia (Mirovie; z ruského slova мировой, \"mirovoj\", tedy \"celosvětový\") je název hypotetického globálního praoceánu, který v době neoproterozoika (asi před 1000 až 750 miliony let) obklopoval tehdejší předpokládaný superkontinent Rodinie. Mirovie může představovat jakýsi prekurzor ke vzniku dalšího super-oceánu zvaného Pan-africký. Podle geologických dokladů došlo v období tzv. Kryogenu k celosvětovému zalednění a Mirovie tak mohla být globálním ledovým oceánem (Teorie sněhové koule).\n\n"}
{"id": "1225765", "url": "https://cs.wikipedia.org/wiki?curid=1225765", "title": "Položský region", "text": "Položský region\n\nPoložský region () je jedním z osmi statistických regionů v Severní Makedonii. V roce 2015 zde žilo 319 916 obyvatel. Největším sídlem regionu je město Tetovo.\n\nRozkládá se v severozápadní části státu a jeho rozloha je 2 416  km². Sousedními regiony jsou Skopský na východě a Jihozápadní. Region hraničí na západě s Albánií a na severu s Kosovem.\n\nRegion tvoří celkem 9 opštin:\n"}
{"id": "1225766", "url": "https://cs.wikipedia.org/wiki?curid=1225766", "title": "Seznam obcí v Maďarsku (T)", "text": "Seznam obcí v Maďarsku (T)\n\nToto je seznam obcí v Maďarsku s názvem začínajícím na písmeno T.\n"}
{"id": "1225767", "url": "https://cs.wikipedia.org/wiki?curid=1225767", "title": "Rockets Redglare", "text": "Rockets Redglare\n\nRockets Redglare, vlastním jménem Michael Morra, (8. května 1949 – 28. května 2001) byl americký herec. Před zahájením herecké kariéry pracoval jako roadie. Později působil jako stand-up komik. Hrál například ve filmech \"Mimo zákon\" (1986), \"Basquiat\" (1996), \"Můj nejmilejší bar\" (1996) a \"Věznice\" (2000). Zemřel roku 2001 ve věku 52 let. V roce 2003 o něm Luis Fernandez de la Reguera natočil dokumentární film.\n\n"}
{"id": "1225770", "url": "https://cs.wikipedia.org/wiki?curid=1225770", "title": "Seznam obcí v Maďarsku (U)", "text": "Seznam obcí v Maďarsku (U)\n\nToto je seznam obcí v Maďarsku začínajících na písmeno U.\n"}
{"id": "1225773", "url": "https://cs.wikipedia.org/wiki?curid=1225773", "title": "Seznam obcí v Maďarsku (V)", "text": "Seznam obcí v Maďarsku (V)\n\nToto je seznam obcí v Maďarsku začínajících na písmeno V.\n"}
{"id": "1225778", "url": "https://cs.wikipedia.org/wiki?curid=1225778", "title": "Seznam obcí v Maďarsku (Z)", "text": "Seznam obcí v Maďarsku (Z)\n\nToto je seznam obcí v Maďarsku začínajících na písmeno Z.\n"}
{"id": "1225779", "url": "https://cs.wikipedia.org/wiki?curid=1225779", "title": "Garry Shandling", "text": "Garry Shandling\n\nGarry Emmanuel Shandling (29. listopadu 1949 Chicago, Illinois – 24. března 2016 Los Angeles, Kalifornie) byl americký komik, herec, režisér, scenárista, a zpěvák. Během své čtyři desetiletí dlouhé kariéry byl dvakrát nominován na Zlatý glóbus a devatenáctkrát na cenu Emmy, kterou obdržel v roce 1998. \n\nKariéru zahájil psaním sitcomů \"Sanford and Son\" a \"Welcome Back, Kotter\". Komediální stand-up výstupy začal předvádět v pořadu \"The Tonight Show Starring Johnny Carson\", v němž se stal jedním z hlavních kandidátů na vystřídání moderátora Johnnyho Carsona. V období 1986–1990 tvořil vlastní zábavný pořad \"It's Garry Shandling's Show\" na americké stanici Showtime. Pořad obdržel čtyři nominace na cenu Emmy včetně jedné pro Shandlinga. V letech 1990, 1991, 1993 a 1994 moderoval předávání cen Grammy a v letech 2000 a 2004 pak udílení cen Emmy (spolumoderoval také ročník 2003).\n\nMezi roky 1992–1998 se stal spolutvůrcem sitcomu \"The Larry Sanders Show\", vysílaného na HBO, v kulisách fiktivní pozdně večerní talk-show. Za pořad získal 18 nominací na cenu Emmy a roku 1998 zvítězil v kategorii Nejlepší scénář pro komediální seriál spolu s Petrem Tolanem, za závěrečný dvoudíl sitcomu „Flip“. \n\nVe filmu ztvárnil vracející se postavu marvelovského vesmíru ve snímcích \"Iron Man 2\" a \"\". Naposledy se představil v dabingové roli dikobraza Ikkiho v remaku \"Knihy džunglí\", jenž měl premiéru po jeho smrti v roce 2016. \n\nShandling trpěl hypertyreózou. Zemřel 24. března 2016 v Saint John's Health Center v kalifornské Santa Monice ve věku 66 let poté, co doma zkolaboval a upadl do bezvědomí. Za příčinu úmrtí pitva uvedla plicní embolii.\n\n"}
{"id": "1225782", "url": "https://cs.wikipedia.org/wiki?curid=1225782", "title": "Jehlový proužek", "text": "Jehlový proužek\n\nJehlový proužek (angl.: \"pinstrip\"e, něm.: \"Nadelstreifen\") je vzor (nejčastěji) vlnařské tkaniny zpravidla s tmavým podkladem, na kterém jsou zřetelně viditelné velmi jemné, světlé proužky.\n\nTkanina se vyrábí ve čtyřvazném kepru, obvykle z česané příze, proužky tvoří jednotlivé osnovní niti pravidelně nebo i nepravidelně rozmístěné ve vzdálenosti 0,5-3 cm od sebe. Povrch tkaniny je hladký.\n\nPodobný vzor je tzv. křídový proužek. Proužky připomínají čáry bílou křídou, často širší než u jehlového vzoru a méně výrazné. Tkanina je většinou jemně počesaná na způsob flanelu.\n\nTkaniny s jehlovým proužkem se začaly vyrábět k použití na oděvy pro tenisty a plachtaře. Ve 20. a 30. letech 20. století se rozšířilo použití dvouřadových obleků s jehlovým proužkem, hlavně v USA, kde se bez nich neobešli především šéfové mafie (Al Capone) nebo i špičkoví jazzoví muzikanti. \nK široké oblibě proužkových vzorů přispěli později jejich známí nositelé jako Clark Gable, Fred Astaire nebo Winston Churchill. Asi od 40. let se pánské obleky s jehlovým proužkem staly znamením úspěšné profesionální kariéry. V roce 1967 přišel módní návrhář Yves Saint-Laurent s dámskou variantou klasického jehlového proužku. V 80. a 90. letech nastaly zlaté časy této módy u představitelů finančního světa, pro které byly obleky s tímto vzorem něco jako jejich uniforma. Když pak splaskla bublina spekulací, zůstaly náhle i obleky s jemným proužkem v šatníku. Asi od 2. dekády 21. století se však nečekaně snaží několik známých návrhářů módu jehlového proužku v různých formách rehabilitovat.\n"}
{"id": "1225784", "url": "https://cs.wikipedia.org/wiki?curid=1225784", "title": "Josef Zimovčák", "text": "Josef Zimovčák\n\nJosef Zimovčák (* 31. prosince 1956 Příbram) je český manažer a živnostník, cyklista, několikanásobný mistr světa i ČR v jízdě na vysokém kole.\n\nNarodil se v Příbrami, matka však pocházela z Veselí nad Moravou a rodina se tam vrátila, když byl zhruba v páté třídě. Vyučil se kuchařem a soustružníkem, později vystudoval hotelovou školu v Piešťanech. Po sametové revoluci podnikal několik let v pohostinství, následně se začal živit jako pojišťovací agent.\n\nDlouhodobě žije ve městě Veselí nad Moravou na Hodonínsku. Má dvě děti. \n\nZnámý je především jako cyklista na vysokém kole. Na něm jezdí od roku 1972, kdy absolvoval dojezd Závodu míru. Je několikanásobným mistrem světa v jízdě na vysokém kole na 1 míli i na 100 mil. Je rovněž držitelem světového rekordu, když v roce 1996 za 24 hodin ujel na brněnském velodromu 522,25 kilometru. Projel za 28 dnů trasu dlouhou 4 356 km napříč Spojenými státy americkými z Los Angeles do Jacksonvillu, přičemž strávil v sedle vysokého kola celkem 222 hodin a 32 minut.\n\nNa vysokém kole v roce 2005 ujel také celou trasu Tour de France ve stejných denních dávkách jako profesionální závodníci, dále pak trasy závodů Giro d'Italia (2006) a Vuelta a España (2007).\n\nVěnuje se také organizaci charitativní akce „Na kole dětem“ na podporu onkologicky nemocných dětí.\n\nV roce 2005 získal za své aktivity Cenu Jihomoravského kraje v kategorii sport. Ve stejném roce obdržel také Cenu města Veselí nad Moravou za mimořádné sportovní výkony a propagaci města. V březnu 2007 byl oceněn cenou Českého klubu fair play za svůj sportovní postoj, když měl předchozího roku na trase Giro d’Italia doprovodný vůz nehodu, při níž zahynul německý motocyklista, a Zimovčák svou výpravu v předposlední etapě ukončil.\n\nVe volbách do Senátu PČR v roce 2016 kandidoval jako nestraník v obvodu č. 79 – Hodonín. Původně zvažoval nabídku od ODS či hnutí STAN, nakonec se rozhodl pro hnutí ANO 2011. Se ziskem 17,77 % hlasů skončil na 3. místě a do druhého kola nepostoupil.\n"}
{"id": "1225792", "url": "https://cs.wikipedia.org/wiki?curid=1225792", "title": "Kerrang!", "text": "Kerrang!\n\nKerrang! je britský hudební týdeník, který se věnuje hlavně rocku a metalu. Vychází ve vydavatelství Bauer Consumer Media. Také organizuje předávání hudebních ocenění \"Kerrang! Awards\" v několika kategoriích a má své vlastní rádio. Poprvé vyšel 6. června 1981 jako příloha časopisu Sounds. Svůj název dostal podle onomatopoického slova pocházející ze zvuku elektrické kytary, na kterou se při zkreslení hraje power chord. Zpočátku se věnoval nové vlně britského heavy metalu a také hard rocku. Okolo roku 2000 se stal nejprodávanějším britským hudebním časopisem.\n\n"}
{"id": "1225803", "url": "https://cs.wikipedia.org/wiki?curid=1225803", "title": "Cannonball (píseň)", "text": "Cannonball (píseň)\n\nCannonball je píseň od dua Showtek ve spolupráci s Justinem Primem. Vydána byla 29. listopadu 2012 ve vydavatelství Spinnin´ Records.\nTato píseň je v kompilačním albu FMIF! 2013 francouzského DJ Davida Guetty, v některých verzích je místo ní \"Vertigo\" od Daddy´s Groove. \n\nV Belgii byla 5. v seznamu Ultratop 50 a 7. v seznamu Ultratop 40.\n\nVe Francii byla 45. v seznamu SNEP.\n\nV Nizozemsku byla 5. v seznamu Dutch Top 40.\n\nVšechny pozice jsou nejlepší, platí v období 2012-2013.\n\nCannonball (Earthquake) je vokálová verze Cannonballu ve spolupráci se zpěvákem Matthewem Koma. Píseň vyšla 16. prosince 2013 ve vydavatelství Spinnin´ Records.\n\n\nVe Skotsku byla 19. v seznamu Scottisch Singles Top 40. V USA byla 24. v seznamu Dance/Electronic Songs. Ve velké Britaníí byla 29. v seznamu UK Singles Chart a 12. v seznamu UK Dance Chart. Všechny pozice jsou nejlepší, platí pro rok 2014.\n\n\nhttp://www.ultratop.be/fr/song/10809b/Showtek-and-Justin-Prime-Cannonball\n\nhttp://www.lescharts.com/showitem.asp?interpret=Showtek+%2B+Justin+Prime&titel=Cannonball&cat=s\n\nhttp://www.top40.nl/top40/2013/week-4\n\nhttp://www.ultratop.be/fr/or-platine/2015\n\nhttps://itunes.apple.com/fr/album/cannonball-earthquake-feat./id783564249\n\nhttps://web.archive.org/web/20160911231600/http://www.ministryofsound.com.au/music/release/2014/cannonball-earthquake/\nhttps://ulozto.cz/!ZtNVuriv/showtek-justin-prime-feat-matthew-koma-cannonball-earthquake-the-remixes-2014-rar\n"}
{"id": "1225809", "url": "https://cs.wikipedia.org/wiki?curid=1225809", "title": "III. obvod (Budapešť)", "text": "III. obvod (Budapešť)\n\nIII. obvod leží v severní části Budapešti a skládá se z částí Óbuda a Békásmegyer.\n\nIII. obvod leží na severu Budapešti a rozkládá se po pravém břehu Dunaje.\n\nŘímané zde založili důležité město Aquincium, které se stalo svobodným královským městem až do založení Budapešti. Během socialismu zde byly hromadně zakládány 10 patrové budovy.\n\n\n"}
{"id": "1225811", "url": "https://cs.wikipedia.org/wiki?curid=1225811", "title": "Eggenberg (zámek)", "text": "Eggenberg (zámek)\n\nZámek Eggenberg se nachází v západní části štýrského hlavního města Štýrský Hradec. Je jednou z nedůležitějších barokních staveb v celém Rakousku a od roku 2010 je společně s historickým centrem města součástí světového kulturního dědictví UNESCO. Okázalý zámek, jeho bohaté vybavení i okolní zahrady jsou důkazy moci, kterou ve své době nejvýznamnější štýrský šlechtický rod Eggenbergů měl. Zámek je majetkem spolkové země Štýrsko a v jeho prostorách jsou umístěny numismatické a umělecké sbírky muzea Universalmuseum Joanneum.\n"}
{"id": "1225815", "url": "https://cs.wikipedia.org/wiki?curid=1225815", "title": "Kendall Langford", "text": "Kendall Langford\n\nKendall Arkel Langford (* 27. ledna 1986 v Petersburgu, stát Virginie) je hráč amerického fotbalu nastupující na pozici Defensive enda za tým Indianapolis Colts v National Football League. Univerzitní fotbal hrál za Hampton University, poté byl vybrán ve třetím kole Draftu NFL 2008 týmem Miami Dolphins.\n\nLangford navštěvoval a hrál americký fotbal za Hampton University mezi roky 2004 až 2007, přičemž o něj měli zájem i University of Virginia, Virginia Polytechnic Institute and State University, Morgan State University a další.\n\nJako nováček v sezóně 2004 nastoupil do dvanácti utkání (třikrát jako startující hráč) a zaznamenal 44 tacklů (29 asistovaných), 11,5 tacklu pro ztrátu, 4,5 sacku a 2 forced fumbly. V utkání proti South Carolina State University se po fumblu zmocnil míče a doběhl si pro 30 yardů dlouhý touchdown. O rok později odehrál všech dvanáct utkání na pozici levého Defensive enda a zlepšil se na 65 tacklů, 15,5 tacklu pro ztrátu, 4,5 sacku a 3 forced fumbly. Za své výkony byl vybrán do prvního all-stars týmu konference MEAC, což se mu podařilo zopakovat i v sezónách 2006 a 2007. V utkání proti North Carolina Agricultural and Technical State University pak zaznamenal druhý touchdown kariéry. Po skončení sezóny 2007 se zúčastnil exhibičního utkání Senior Bowlu.\n\nJeště před NFL Scouting Combine byl v únoru 2008 pozván na soukromé tréninky Detroit Lions, Miami Dolphins, Minnesota Vikings, Pittsburgh Steelers a St. Louis Rams. \nLangford byl draftován ve třetím kole Draftu NFL 2008 jako 66. hráč celkově týmem Miami Dolphins. Dolphins si ho vybrali jako druhého ze tří Defensive endů v tomto Draftu, po Phillipu Merlingovi a před Lionelem Dotsonem. Jednání o smlouvě se protáhla až do června a několikaletý kontrakt byl podepsán 11. června.\n\nBěhem čtyř sezón v dresu Dolphins Langford odehrál všech 64 utkání základní části, z toho pouze desetkrát nenastoupil jako startující hráč. Celkem si připsal 141 tacklů (35 asistovaných), 7,5 sacku, 9 ubráněných přihrávek a 4 forced fumbly.\n\nPo vypršení nováčkovské smlouvy podepsal Langford 17. března 2012 smlouvu se St. Louis Rams. Během tří sezón zde odehrál všech 48 zápasů základní části, nicméně v sezóně 2014 ztratil pozici startujícího hráče a 26. února byl propuštěn. Celkem v dresu Rams nasbíral 101 tacklů (29 asistovaných), 8 sacků a 6 zblokovaných přihrávek.\n\n10. března 2015 podepsal Langford smlouvu s Indianapolis Colts. Během první sezóny v Indianapolisu nastoupil vinou zranění pouze do sedmi utkání, ve kterých zaznamenal 17 tacklů, 2 sacky a jednu zblokovanou přihrávku.\n\n"}
{"id": "1225823", "url": "https://cs.wikipedia.org/wiki?curid=1225823", "title": "Pyrotechnická služba", "text": "Pyrotechnická služba\n\nPyrotechnická služba (PS) či Pyrotechnická služba Policie České republiky (PS PČR) je jeden z výkonných útvarů Policie České republiky s celorepublikovou působností.\n\nPS PČR dle oficiálních informací vykonává především specializované úkony spojené s používáním, vyhledáváním (např. z války), shromažďováním, prověřováním, zneškodňováním, manipulací a přepravou munice, výbušnin, pyrotechnických výrobků, podezřelých předmětů a nástražných výbušných systémů. PS též provádí metodické řízení a profesní vzdělávání všech policejních pyrotechniků a ostatních příslušníků PČR a pracovníků vybraných organizací veřejné správy. PS plní též úkoly spojené s analytickou a legislativní činností a řeší rovněž problematiku technických a ochranných prostředků, v některých případech má na starost též podílení se na ochraně před výše uvedenými produkty a je rovněž vedena a vystupuje jakožto znalecké pracoviště v oboru. PS při své činnosti spolupracuje s Integrovaným záchranným systémem (IZS) a stará se také o preventivní činnost v této oblasti. PS spolupracuje v rámci mezinárodní sítě pyrotechnických pracovišť prostřednictvím organizace Europol.\n\nPyrotechnickou činnost v určitém rozsahu mají na starost i pyrotechnici z Útvaru rychlého nasazení a zásahových jednotek krajských ředitelství Policie ČR, pyrotechnici Útvaru pro ochranu prezidenta ČR a Ochranné služby Policie ČR, rovněž také pyrotechnici v rámci cizinecké policie.\n\nTento celorepublikový útvar PČR má svá specializovaná pracoviště se sídlem v Praze a v Olomouci (expozitury se pak nacházejí ve Frýdku-Místku, Milovicích, Českých Budějovicích, Teplicích, Brně).\n\nPyrotechnická služba má svého ředitele, v současné době je jím plk. JUDr. Michal Dlouhý, Ph.D.\nSamostatná pyrotechnická skupina při policejním ředitelství v Praze vznikla již v roce 1939. \n\n"}
{"id": "1225825", "url": "https://cs.wikipedia.org/wiki?curid=1225825", "title": "Greg Van Avermaet", "text": "Greg Van Avermaet\n\nGreg Van Avermaet (* 17. května 1985 Lokeren) je belgický profesionální silniční cyklista, od roku 2011 je členem týmu BMC Racing Team.\n\nJeho otec Ronald Van Avermaet byl také cyklista, reprezentoval Belgii na olympiádě v Moskvě.\n\nJe specialistou na jednorázové závody, vyhrál klasiky Paříž-Tours 2011 a Omloop Het Nieuwsblad 2016, na závodě Kolem Flander byl druhý v roce 2014 a třetí v roce 2015. Je také vítězem domácích závodů Memorial Rik Van Steenbergen 2007, Heistse Pijl 2009 a Grand Prix de Wallonie 2014. Vítězem celkové klasifikace se stal na etapových závodech Kolem Valonska 2011 a 2013, Kolem Belgie 2015 a Tirreno-Adriatico 2016. Vyhrál bodovací soutěž na Vuelta a España 2008 a Kolem Rakouska 2011. Na Tour de France vyhrál dvě etapy v roce 2015 (závod nedokončil) a jednu etapu v roce 2016, kde jel také od páté do sedmé etapy ve žlutém trikotu (celkově skončil na 44. místě). \n\nJeho životním úspěchem byl zisk zlaté medaile na olympiádě 2016 v Rio de Janeiro. Vyhrál dramatický silniční závod jednotlivců s hromadným startem, v němž z vedoucí trojice uprchlíků Vincenzo Nibali a Sergio Henao spadli v závěrečném sjezdu a zbývající Rafał Majka byl dostižen těsně před cílem, Van Avermaet pak v závěrečném spurtu porazil Dána Jakoba Fuglsanga. Stal se tak druhým belgickým vítězem této olympijské disciplíny v historii (v roce 1952 to byl André Noyelle). \n\n"}
{"id": "1225829", "url": "https://cs.wikipedia.org/wiki?curid=1225829", "title": "Útvar policejního vzdělávání a služební přípravy", "text": "Útvar policejního vzdělávání a služební přípravy\n\nÚtvar policejního vzdělávání a služební přípravy (ÚPVSP) či Útvar policejního vzdělávání a služební přípravy Policie České republiky (ÚPVSP PČR) je jeden z útvarů Policie České republiky s celorepublikovou působností, který má na starosti vzdělávání policistů.\n\nÚPVSP je ve vymezeném rozsahu oficiálně: odborným, metodicko-řídícím, kontrolním a výkonným pracovištěm. Útvar řídí policejní vzdělávání, služební přípravu a policejní sport za stanovených podmínek a zajišťuje odborné vzdělávání potřebné pro výkon zaměstnání u policie. Tímto útvarem jsou dle oficiálně prezentovaných informací zabezpečovány níže uváděné činnosti, ÚPVSP kupř.:\n\nStruktura tohoto útvaru je pak následující:\nÚtvar má svého ředitele, tím je v současné době:\n\n\n"}
{"id": "1225830", "url": "https://cs.wikipedia.org/wiki?curid=1225830", "title": "Kchang Chaj", "text": "Kchang Chaj\n\nKchang Chaj (, 1475–1540) byl čínský dramatik a básník v žánrech \"ca-ťü\", \"san-čchü\" a \"fu\" působící v říši Ming.\n\nKchang Chaj používal zdvořilostní jméno Te-chan () a literární pseudonymy Tuej-šan () a Pchan-tung jü-fu ().\n\nKchang Chaj pocházel z okresu Wu-kung ve střední části provincie Šen-si ležící na severovýchodě mingské Číny. V mládí studoval konfucianismus, přihlásil se k úřednickým zkouškám, složil jejich nižší stupně a roku 1502 složil i jejich nejvyšší stupeň, palácovou zkoušku, a získal titul \"ťin-š’\". U palácové zkoušky přitom dosáhl vynikajícího prvního místa v pořadí. Poté nastoupil úřední kariéru.\n\nPůsobil v akademii Chan-lin. Zapojil se do literárních diskuzí v Pekingu, kde patřil k takzvaným sedmi dřívějším mingským mistrům, kteří odmítali dosud převažující poezii kabinetního stylu a inspiraci hledali u tchangských a starších básníků. Společně s přítelem a kolegou z akademie Wang Ťiou-s’em byl Kchang Chaj zvláště kritický ke kabinetní poezii jakžto prázdné, bez emocionálního náboje. Chtěli se proto vrátit „ke kořenům“ básnické tvorby učením se od mistrů minulosti – vrcholně tchangských básníků a mezi nimi zejména Tu Fua. Nicméně vzory minulosti se neomezovaly jen na jednu éru, tak Kchang Chajovy básně \"fu\", v jejichž skládání vynikl, měly hodně společného s lyrikou období Jižních dynastií.\n\nRoku 1510 vlivný eunuch Liou Ťin prohrál v mocenském boji a byl popraven, načež byli ze svých míst v akademii odvoláni Wang Ťiou-s’ i Kchang Chaj, ačkoliv jejich faktické styky s Liou Ťinem byly minimální; nicméně k odvolání stačilo, že pocházeli ze stejné provincie.\n\nKchang Chaj se vrátil domů a – společně s Wang Ťiou-s’em – se soustředil na literární aktivity. Oba se věnovali literatuře, dramatu i hudbě, ceněny byly jejich „severních písně“ \"san-čchü\". Kchang vydal na čtyři sta krátkých písní v hovorovém jazyce a přes sto dlouhých skladeb. Nicméně kritici si více cenili písní Wanga, i když jich složil méně.\n\nVe svých hrách \"ca-tü\" Kchang Chaj využíval satiru a alegorii k nepřímé kritice soudobé politiky, příkladem je jeho nejúspěšnější hra \"Vlk z Čung-šanu\". V hrách používal nový elegantní styl, když mísil hovorový jazyk s klasickými obraty. K provozování dramatických představení si vydržoval vlastní hereckou společnost, s jejímž vedením mu pomáhala manželka, pocházející z rodiny profesionálních hudebníků a herců.\n"}
{"id": "1225834", "url": "https://cs.wikipedia.org/wiki?curid=1225834", "title": "Kchang (příjmení)", "text": "Kchang (příjmení)\n\nKchang je čínská příjmení \n\nZnámí nositelé příjmení Kchang:\n"}
{"id": "1225837", "url": "https://cs.wikipedia.org/wiki?curid=1225837", "title": "Japonský fašismus", "text": "Japonský fašismus\n\nJaponský fašismus je ne zcela přesné označení pro souhrn krajně pravicových ideologií, které byly hlavní politickou silou v Japonském císařství na počátku vlády císaře Hirohita v letech 1928–1945. Používá se také označení etatismus období Šówa.\n\nNa počátku 30. let se v Japonském císařství začínají objevovat známky blížící se nestability a hospodářské krize. O vládu se střídaly dvě dominantní politické síly, \"Strana národní politiky\" (立憲民政党 - Rikken Minseitō) a \"Konstituční společnost politických přátel\" (立憲政友会 - Rikken Seijūkai).\n\nV letech 1927-1929 byl premiérem předseda strany Seijúkai generál Giiči Tanaka, jehož vláda začala postupovat proti levici a prosazovala agresivní zahraniční politiku, zejména vůči Číně. Za jeho vlády došlo například k incidentu z 15. března 1928, kdy bylo zatčeno přes 1600 japonských komunistů a socialistů a několik levicových stran bylo rozpuštěno.\n\nRoku 1929 bylo Japonsko silně zasaženo Světovou hospodářskou krizí, kdy průmyslová výroba poklesla o 40-60% a silně bylo zasaženo i zemědělství. Naopak vzrostl vliv monopolů z takzvané \"finanční kliky\" (財閥 - Zaibacu), jako například Micubiši nebo Kawasaki.\n\nZostřování sporů mezi dělnictvem a buržoazií vedlo k nástupu extrémních pravicových sil, zejména z řad tradičních samurajských rodin, které podporovaly prosazování politických cílů násilím a volaly po obnovení absolutní moci císaře, bez stranické politiky a byrokracie, a zavedení vojenské diktatury. Tito militaristé, spojující feudální autokratické tradice s myšlenkami fašismu, dostali označení „supervlastenci“. Jedním z prvních násilných aktů této krajní pravice byl pokus o atentát na premiéra Osačiho Hamagučiho (Minseitó).\n\nV roce 1931 byly odhaleny dva plány vojenských převratů organizovaných důstojníky sdruženými v ultranacionalistickou \"Společnost Sakury\" (桜会 - Sakurakai). Další pokus o převrat, který přišel o rok později, byl sice potlačen, nicméně vražda premiéra Cujošiho Inukaje (Seijúkai) vedla k de facto konci stranické politiky a nástupu byrokraticko-vojenských vlád s omezeným vlivem největších pravicových stran.\n\nV první polovině 30. let došlo k názorovým rozporům. Na jedné straně radikální nacionalistické spolky ve spojení s nižším důstojnictvem, sdruženým ve \"Skupině císařské cesty\" (皇道派 - Kōdōha), prosazující agresivní cestu k moci prostřednictvím atentátů, na druhé stran nejvyšší generalita, tzv. \"Skupina Kontroly\" (統制派 - Tōseiha), společně s monopoly a vysokou byrokracií, hlásající schůdnější cestu postupnou transformací monarchistického systému. Dne 26. února 1936 se Kodóha pokusila o další převrat, kdy byly vojáky obsazeny strategické vládní budovy, došlo k několika atentátům na politické představitele. Puč však byl na příkaz císaře Hirohita potlačen a vojenští i civilní vůdci (mimo jiné i významný politický filozof Ikki Kita) byli popraveni.\n\nV červnu 1937 byl premiérem jmenován Fumimaro Konoe, který měl sjednotit vnitřně znesvářenou zemi a dokončit program válečných příprav. Jeho původ z řad dvorské šlechty, dobré styky s vrchním důstojnictvem i představiteli monopolů mu dávali šanci na sjednocení zájmů všech mocenských struktur. Za jeho vlády došlo k incidentu na mostě Marca Pola, po kterém se naplno rozhořela druhá čínsko-japonská válka, již dříve byl uzavřen Pakt proti kominterně a spojenectví mezi Itálií, Německem a Japonskem, známe jako Osa Berlín-Řím-Tokio. Konoeho vláda také schválila zákon o národní mobilizaci, kterým byla ekonomika zcela podřízena vládě a válečnému úsilí. Roku 1939 Konoe podal demisi, ale o rok později se do pozice premiéra vrátil. Fašizace Japonska pak byla dovršena rozpuštěním politických stran, respektive jejich začleněním do Asociace pro podporu trůnu (大政翼贊會 - Taisei Jokusankai).\n\nV roce 1941 pokračovalo Japonské tažení v Číně, po kapitulaci Francie a dohodě s Vichistickou vládou Japonci bez boje obsadili Indočínu. Vztahy mezi Japonskem a USA se dále ochlazovaly a Japonsko spatřovalo v USA hlavní překážku ve své expanzi do tichomoří. Proto 7. prosince 1941 zaútočil svaz letadlových lodí na americký přístav Pearl Harbor na Havaji a ve stejný den pak začalo vyloďování japonských vojsk na Filipínách, čímž oficiálně začala válka v tichomoří. Konoe se ukázal jako slabý na to, aby odolal vzrůstajícím požadavkům důstojnictva, proto na podzim 1941 podruhé rezignoval. Premiérem se stal generál Hideki Todžó, který byl rovněž náčelníkem generálního štábu armády, a tím ve svých rukou soustředil civilní i vojenskou moc. Toto období bývá také označováno také jako „Tódžóova diktatura“. Ve vnitřní politice se soustředil zejména na likvidaci pozůstatků politického života a snahu o národní mobilizaci. Docházelo k dalšímu zatýkání přívrženců levicových směrů, byla zavedena kontrola slova a shromažďování a došlo k rozšíření pravomoci ministerského předsedy a vlády. Kvůli nepříznivému válečnému vývoji Tódžó 16. července 1944 rezignoval. Ve funkci premiéra ho vystřídal generál Kuniaki Koiso, ale ani ten nezvrátil nepříznivý vývoj války komplikovaný těžkou situací v zázemí, nedostatkem potravin a strádáním civilistů. Na podzim 1945 císař Hirohito vyhlásil kapitulaci, které se neúspěšně pokusila skupina důstojníku zabránit.\n\nPo podpisu kapitulace přešlo Japonsko pod okupační správu USA, v jejímž čele stál Douglas MacArthur. Jejím hlavním úkolem bylo potrestání válečných zločinů, propuštění politických vězňů, omezení monopolů a demokratizace Japonska. Hlavní představitelé Japonského režimu byli odsouzeni Tokijským tribunálem.\n\nPřestože bylo Japonské císařství spojencem Německa a Itálie nalezneme zde společné prvky i podstatné rozdíly. Nejviditelnější rozdíly mezi Japonskem a jeho evropskými protějšky jsou :\nJiní historici tvrdí, že můžeme hovořit o fašismu, protože:\nVýznamným společným rysem byl odpor k levici, zejména ke komunismu. Příkladem tohoto odporu může být pakt proti kominterně, kterým se v roce 1936 Japonsko a Německo (později se přidaly i další státy) zavázaly společně bojovat proti komunistické propagandě, nebo zmiňovaný incident z 15. března 1928. Společným prvkem byl také vypjatý nacionalismus. Všichni Japonci byli císařovi pokorné děti, byl to vyvolený národ a ostatní Asiaté byli někde hodně vespodu. Číňané byli dokonce níže, než prasata.\n\n\n\n"}
{"id": "1225839", "url": "https://cs.wikipedia.org/wiki?curid=1225839", "title": "Alex García", "text": "Alex García\n\nAlex García Mendoza (* 2. června 1993 Pedro Betancourt, Kuba) je kubánský zápasník–judista.\n\nPřipravuje se v Havaně v tréninkové skupině Justa Nody. Od roku 2015 nahradil v těžké váze v reprezentaci Oscara Braisona. Patři mezi nižší, podsadité těžké váhy a na rozdíl od svých kolegů v reprezentaci útočí především nohama (levé o-soto-gari, levé ko-uči-gari). V roce 2016 se přímo kvalifikoval na olympijské hry v Riu. V olympijském turnaji se postaral o jedno z překvapení postupem do závěrečných bojů o medaile. V boji o třetí místo podlehl na šido Izraelci Oru Sasonovi a obsadil páté místo.\n\n\n"}
{"id": "1225841", "url": "https://cs.wikipedia.org/wiki?curid=1225841", "title": "Kriminalistický ústav", "text": "Kriminalistický ústav\n\nKriminalistický ústav (KÚ) nebo též Kriminalistický ústav Policie České republiky je jeden z útvarů Policie České republiky s celorepublikovou působností, který se zaměřuje na výkon kriminalistickotechnické a znalecké činnosti v určitých oborech.\n\nObory činnosti ústavu jsou dle oficiálních informací webu KÚ: elektrotechnika, chemie, kriminalistika, písmoznalectví a strojírenství. KÚ oficiálně vykonává především znaleckou činnost jakožto ústav vědecký – obor kriminalistika je v současné době představován následujícími odvětvími: mechanoskopie, trasologie, elektrotechnika, defektoskopie, metalografie a technická diagnostika, balistika, zkoumání ručního písma, zkoumání písma psacích strojů, technické zkoumání dokladů a písemností, technické zkoumání pravosti platidel a cenin, daktyloskopie, chemie, fyzikální chemie, biologie, genetika, antropologie, fonoskopie, zkoumání videozáznamů, zkoumání fotografií a fotografické techniky, dat a zkoumání nosičů dat.\n\nTento celorepublikový útvar též uvádí, že především: zpracovává znalecké posudky a odborná vyjádření (stanoviska) zejména pro orgány činné v trestním řízení. Kromě vlastního výkonu kriminalistickotechnické a znalecké činnosti se podílí též na vzdělávání specialistů a je rovněž metodicko-řídícím pracovištěm pro specializované policejní útvary v ČR, dále se rovněž podílí na oblasti vědeckého výzkumu, zejména vývoji a zavádění nových metod a postupů do kriminalistickotechnické a znalecké praxe. KÚP se též věnuje publikování odborných studií a vydává policejní časopis (\"Kriminalistický sborník\"), mezinárodně pak tento ústav spolupracuje zejména v rámci Evropské sítě forenzních institucí (ENFSI).\n\nTento celorepublikový útvar má svého ředitele, v současné době jím je plk. Mgr. Ľuboš Kothaj. Ten byl do funkce ředitele jmenován po úspěšném nabídkovém řízení náměstkem policejního prezidenta pro službu kriminální policie vyšetřování (SKPV) brig. gen. Mgr. Zdeňkem Laubem s účinností od 15. března 2016. \nV roce 2007 KÚP získal a obhájil akreditaci v oblasti znalecké činnosti, čímž se stal mezinárodně uznávanou laboratoří v oboru forenzního zkoušení.\n\nOd 1. srpna 2018 Kriminalistický ústav Praha (KÚP) změnil svůj název na Kriminalistický ústav (KÚ), dále také došlo ke změně loga.\n\n\n"}
{"id": "1225842", "url": "https://cs.wikipedia.org/wiki?curid=1225842", "title": "Alexej Marčenko", "text": "Alexej Marčenko\n\nAlexej Igorevič Marčenko, (* 2. ledna 1992 Moskva) je ruský hokejový obránce hrající v severoamerické National Hockey League (NHL) za tým Detroit Red Wings, který ho v roce 2011 draftoval z 205. pozice.\n\nBěhem sezóny 2009/10 odehrál Marčenko 45 zápasů v juniorské Mládežnické hokejové lize (MHL) za tým Krasnaja Armija Moskva, patřící pod CSKA Moskvu, ve kterých zaznamenal 11 branek a 12 asistencí. Objevil se také v 10 utkáních Kontinentální hokejové ligy (KHL) za CSKA, ve kterých se mu však nepodařilo získat jediný bod.\n\nV další sezóně v MHL za Krasnaju Armiju si připsal 38 kanadských bodů v 36 zápasech, včetně tří branek a osmí asistencí v 15 zápasech play-off, čímž pomohl svému mužstvu k zisku Charlamova poháru. Rovněž naskočil do 23 utkání v KHL za CSKA, v nichž si připsal dvě asistence.\n\nBěhem ročníku 2011/12 nastoupil do šesti zápasů za CSKA Moskvu v KHL a nesmírně se mu dařilo v play-off MHL, i když většinu sezóny zmeškal kvůli zranění kolene. Ve svém krátkém působení v KHL nezaznamenal ani bod. V základní části MHL nastoupil k pěti zápasům za Krasnaju, přimčemž v nich zaznamenal dva góly a čtyři asistence. V play-off se však stal nejproduktivnějším obráncem svého týmu, když v 19 zápasech vstřelil čtyři branky a na dalších 14 přihrál. S týmem jako obhájce titulu nestačil ve finále MHL na tým Omskije Jastreby.\n\nV průběhu sezóny 2012/13 odehrál Marčenko za CSKA Moskvu svou první kompletní sezónu v KHL, když nastoupil do celkem 44 zápasů. V nich vstřelil čtyři góly a ukořistil pět asistencí. S týmem skončili na prvním místě v Tarasovově divizi a po výhře v 1. kole play-off nad pražským Lvem Praha skončili na mužstvu Dynamo Moskva v semifinále západní konference. Marčenko neměl v play-off takové vytížení a v sedmi zápasech nenasbíral jediný bod.\n\nDne 30. května 2013 podepsal tříletou nováčkovskou smlouvu s Detroitem Red Wings, který si ho předtím vybral ve Vstupním draftu NHL 2011 v 7. kole jako 205. celkově.\n\nBěhem sezóny 2013/14 ho vedení poslalo do jejich farmářského mužstva Grand Rapids Griffins v American Hockey League (AHL). V jeho nováčkovské sezóně v této lize zaznamenal v 49 zápasech celkem 3 góly a 15 asistencí. Dne 4. ledna odehrál svůj první zápas v National Hockey League (NHL) proti Dallasu Stars. V utkání AHL proti mužstvu Milwaukee Admirals, dne 24. února 2014, utrpěl po nárazu nohama napřed do mantinelu těžké podvrtnutí kotníku. Magnetická rezonance poté odhalila zlomeninu kosti a o den později už musel na operaci v Grand Rapids, kde mu lékaři do kotníku vložili stabilizační šrouby. Výsledkem bylo vynechání zbytku sezóny.\n\nDne 28. února 2015 vstřelil svou první branku v NHL, když v utkání proti Nashvillu Predators překonal finského brankáře Pekku Rinneho. Dne 1. července 2016 podepsal dvouletou smlouvu s Red Wings s možností jejího prodloužení.\n\n"}
{"id": "1225843", "url": "https://cs.wikipedia.org/wiki?curid=1225843", "title": "Důl Jan Žižka", "text": "Důl Jan Žižka\n\nDůl Jan Žižka je zaniklý hnědouhelný důl, který se ve dvacátém století nacházel na východním okraji Chomutova mezi městem a zaniklou vesnicí Michanice. Z areálu dolu se zachovalo několik provozních budov a povrchové projevy těžby, kterými jsou oprámy mezi Droužkovicemi a Údlicemi.\n\nPředchůdcem dolu Jan Žižka byla v v jeho dolovém poli šachta Augusta otevřená v šedesátých letech devatenáctého století. Tehdejší důl vybavený parním strojem produkoval až 10 000 tun uhlí ročně. Během hospodářské krize šachtu koupil podnikatel , po kterém důl získal jméno Karel a zvýšil produkci až na 30 000 tun uhlí ročně. Roku 1895 ho koupily blízké Mannessmannovy závody, které zdejší uhlí využívaly k zásobení svých chomutovských provozů.\n\nNa přelomu devatenáctého a dvacátého století došlo v dole Karel k požáru, který ho těžce poškodil, a proto ho v roce 1904 nahradila nově otevřená těžná jáma Julius. Uhlí z ní se dodávalo do 500 metrů dlouhou lanovkou přímo do Mannessmannových závodů. Areál dolu se postupně rozrůstal. Po roce 1908 byl napojen vlečkou na železniční síť a rozšířena byla také elektrárna, která dodávala elektřinu vlastnímu dolu, ale také sousedním válcovnám.\n\nJméno Jan Žižka důl získal v roce 1946. Na přelomu šedesátých a sedmdesátých let dvacátého století docházelo k organizačním změnám uvnitř závodu, které skončily jeho zařazením do podniku Doly Vítězného února v Záluží. V sedmdesátých letech proběhla modernizace závodu, při které byla vyhloubena nová těžní jáma, postavena třídírna a nové budovy provozního zázemí. Starou lanovku nahradila kolejová doprava.\n\nPřestože nebyly vyčerpány veškeré zásoby uhlí a s těžbou se počítalo i po roce 2000, byl důl roku 1992 uzavřen a 1. července téhož roku byla zahájena jeho likvidace. Důvodem byly strukturální změny ekonomiky, snížení spotřeby energie z uhlí a nízká kvalita zdejšího uhlí, které obsahovalo až 3 % síry. Zařízení bylo demontováno a část budov zbořena. Těžní haly i se strojovnami byly upraveny na výrobní a skladovací haly.\n\nJáma Julius byla hluboká 105 metrů a dobývaly se v ní dvě uhelné sloje: svrchní o mocnosti až 1,8 m a spodní o mocnosti 7 m. V nejlepších letech zde bylo vytěženo až 200 000 tun uhlí ročně a celková produkce dolu do roku 1940 činila osm milionů tun. Původní metodou těžby v hlavní sloji bylo komorování na zával a ve svrchní sloji se používalo zátinkování a pilířování a od roku 1954 také komorování na zával. Od roku 1959 až do uzavření dolu se na hlavní sloji těžilo metodou stěnování ve dvou lávkách.\n"}
{"id": "1225844", "url": "https://cs.wikipedia.org/wiki?curid=1225844", "title": "Diamond Head (rozcestník)", "text": "Diamond Head (rozcestník)\n\nDiamond Head může být:\n\n"}
{"id": "1225847", "url": "https://cs.wikipedia.org/wiki?curid=1225847", "title": "With a Little Help from My Friends (album)", "text": "With a Little Help from My Friends (album)\n\nWith a Little Help from My Friends je první studiové album anglického zpěváka Joe Cockera. Vydáno bylo v květnu roku 1969 společností Regal Zonophone Records a jeho producentem byl Denny Cordell. Nahráno bylo v londýnských studiích Olympic Studios a Trident Studios. Svůj název dostalo podle stejnojmenné písně od skupiny The Beatles, jejíž coververze je na albu také zařazena. Na desce se nachází pouze tři autorské písně, zbylých sedm jsou coververze.\n\n\n"}
{"id": "1225848", "url": "https://cs.wikipedia.org/wiki?curid=1225848", "title": "Smoke + Mirrors", "text": "Smoke + Mirrors\n\nSmoke + Mirrors je druhé studiové album americké rockové hudební skupiny Imagine Dragons. Album bylo natočeno během roku 2014 v domovském studiu skupiny v Las Vegas. Muzikanti sami jej produkovali společně s britským hiphopovým producentem Alexanderem Grantem, známějším pod uměleckým jménem Alex da Kid. Album vyšlo dne 17. února 2015 prostřednictvím vydavatelství Interscope Records a KIDinaKORNER.\n\nAlbum od svého vydání získalo různé reakce od kritiků. Nicméně se umístilo na prvním místě v hitparádě Billboard 200 a též debutovalo na prvním místě v UK Albums Chart a Canadian Albums Chart. Získalo zlatou desku ve Spojených státech, Spojeném království a Brazílii. Mezi tři oficiální singly, které z desky vyšly, patří „I Bet My Life“, „Gold“ a „Shots“.\n\nVšechny skladby, až na vypsané výjimky, složili a produkovali Ben McKee, Daniel Platzman, Dan Reynolds a Daniel Wayne Sermon.\n\n"}
{"id": "1225872", "url": "https://cs.wikipedia.org/wiki?curid=1225872", "title": "Košiarsky potok", "text": "Košiarsky potok\n\nNázev Košiarsky potok má více vodních toků:\n\n"}
{"id": "1225874", "url": "https://cs.wikipedia.org/wiki?curid=1225874", "title": "Letiště v Praze", "text": "Letiště v Praze\n\nNa území Prahy se nachází celkem čtyři letiště, z toho jedno je veřejné mezinárodní – Letiště Václava Havla. Letiště Praha-Kbely je vojenské a má pevnou ranvej, ostatní letiště Letňany a Točná mají ranvej travnatou.\n\nV Praze bylo v roce 2015 odbaveno 12 030 928 cestujících, což je celkem 94 % ze všech odbavených cestující na území Česka.\n\nPrvní pražské letiště vzniklo ve Kbelích v roce 1918 – Letiště Praha-Kbely. Po letišti v Chebu to bylo druhé letiště na českém území. \n\nDalší pražské letiště bylo postaveno poblíž letiště ve Kbelích v roce 1923 v Letňanech, kam se přesunul výrobce letadel Letov. Postupně se sem začali přesouvat i další výrobci (Aero, Praga, Avia). \n\nV roce 1937 bylo slavnostně otevřeno letiště Praha Ruzyně (dnes Václava Havla), které převzalo veškerou civilní leteckou dopravu z kbelského letiště, které bylo dále užíváno pouze vojenským letectvem, od roku 1975 také Výzkumným a zkušebním leteckým ústavem. \n\nLetiště Točná vzniklo v roce 1946, díky Českému národnímu aeroklubu, který si zde postavil výcvikové plachtařské středisko, o rok později byl zahájen i provoz motorových letadel.\nNa území Prahy se do budoucna rozšíření nějakého ze současných letišť na mezinárodní nepočítá. Poblíž Prahy se ale plánuje rozšíření letiště Vodochody na mezinárodní, mělo by sloužit hlavně pro nízkonákladové letecké společnosti a odbavit přibližně 3,5 milionu cestujících ročně. Se stavbou se má začít nejdříve v roce 2017, původně mělo začít fungovat již v roce 2016.\n\n"}
{"id": "1225876", "url": "https://cs.wikipedia.org/wiki?curid=1225876", "title": "Patrik Kužela", "text": "Patrik Kužela\n\nPatrik Maria Kužela (16. listopadu 1915 Vlčnov – 15. února 1942, Osvětim), rodným jménem František, byl dominikánský jáhen a kandidát na kněžství, který zahynul v koncentračním táboře Auschwitz.\n\nPatrik Kužela se narodil ve Vlčnově u Uherského Brodu do rolnické rodiny jako nejmladší z osmi dětí. V 11 letech odešel do Prahy do juvenátu u sv. Jiljí k bratřím kazatelům a začal studovat na arcibiskupském gymnáziu. Do noviciátu bratří kazatelů v Olomouci vstoupil ihned po maturitě v roce 1935 a 4. července přijal řádové jméno Patrik. Protože vykazoval velké intelektuální nadšení, byl svými představenými poslán do řádového učiliště v Saulchoir v Belgii, spadajícího pod francouzskou dominikánskou provincii. Zde nastoupil v roce 1938 ale již na jaře roku 1939 bylo jeho studium přerušeno zřízením Protektorátu Čechy a Morava a on byl nucen vrátit se zpět do vlasti.\n\nVe studiích poté pokračoval doma v létě 29. června 1940 přijal jáhenské svěcení. Krátce před jeho kněžským svěcením jej 25. ledna zatklo gestapo. Důvodem se stalo podílení se na zavedení české čtvrthodinky ve francouzském rozhlasu po obsazení Československa pro Čechy usazené ve Francii.\n\nPo svém zatčení nejdříve strávil tři týdny na samotce v Olomouci, kde podle svědectví povzbuzoval ostatní, aby neztráceli naději. Doklady o tom vykazují i jeho tajně odesílané dopisy a básně, které schovával do oblečení posílaného na vyprání. V říjnu bratra Patrika přemístili do Kounicových kolejí v Brně, odkud za měsíc 21. listopadu 1941 putoval do Osvětimi s doložkou RU – návrat nežádoucí.\n\nPodle osvětimské úmrtní knihy zemřel ve svých 26 letech na zápal plic. Jeho přeživší spoluvězeň však popsal, že bratr Patrik byl mučen v mraze, kdy na něj stříkali vodu či jej svázaného ponořovali do močůvkové stoky.\n\nJako účastníkovi národního odboje mu prezident Edvard Beneš udělil 30. července 1947 Československý válečný kříž 1939 in memoriam „\"v uznání bojových zásluh, které získal v boji za osvobození Republiky československé\"“.\n\nKe 30. výročí smrti Patrika Kuželi byla ve Vlčnově sloužena mše jeho spolužákem P. Jakubem Zemekem, OP. V jeho rodné vsi se také roku 2012 uskutečnila vzpomínková slavnost k 70. výročí jeho smrti. V předvečer 100. výročí narození bratra Patrika 15. listopadu 2015 sloužil kardinál Dominik Duka mši svatou a po pobožnosti na místním hřbitově byla odhalena pamětní deska na Patrikově rodném domě.\n\nPatrik Kužela zanechal po sobě několik básní, vězeňských dopisů a motáků.\n\n\n\n\n\n"}
{"id": "1225878", "url": "https://cs.wikipedia.org/wiki?curid=1225878", "title": "Lake Burley Griffin", "text": "Lake Burley Griffin\n\nLake Burley Griffin je přehradní nádrž v centru australského hlavního města Canberry. Je pojmenována podle amerického architekta Waltera Burleyho Griffina, který roku 1913 podal vítězný návrh na výstavbu nové australské metropole uprostřed řídce obydleného buše. Griffinův plán zahrnoval zřízení umělého jezera jako přírodního prvku dělícího město na dvě poloviny, to však bylo při stavbě Canberry z finančních důvodů odloženo. Teprve v letech 1963 až 1964 byla na řece Molonglo protékající městem postavena sypaná hráz Scrivener Dam, vysoká 33 metrů. Původní projekt ovšem doznal řady změn: Griffin plánoval řadu menších jezer geometrického tvaru propojených jezy, nakonec bylo zvoleno řešení celistvého jezera, protáhlého v západovýchodním směru.\nJezero má rozlohu 6,64 km². Prochází tzv. Parlamentním trojúhelníkem, jehož vrcholy tvoří budova parlamentu, ministerstvo obrany a park City Hill. Na březích jezera se nachází také nejvyšší soud, národní knihovna, národní galerie, univerzitní areál a věž se zvonkohrou National Carillon. Z vod jezera se tyčí pomník Jamese Cooka vybudovaný roku 1970: kovový glóbus doplněný fontánou, která stříká do výšky 183 metrů. Břehy jezera tvoří převážně parky, nachází se zde také hora Black Mountain s rozhlednou. Na Lake Burley Griffin je šest ostrovů, největší z nich je Aspen Island. Přes vodní plochu vedou mosty Commonwealth Avenue Bridge a Kings Avenue Bridge. Obyvatelé Canberry provozují na jezeře vodní sporty, rozšířený je také rybolov: typickými druhy jsou hlavačka, \"Maccullochella peelii\" a introdukovaný pstruh duhový.\n\n"}
{"id": "1225879", "url": "https://cs.wikipedia.org/wiki?curid=1225879", "title": "Compton (kráter)", "text": "Compton (kráter)\n\nCompton je vystupující impaktní kráter, který se nachází v severní části odvrácené polokoule Měsíce. Leží východně od Mare Humboldtianum a jihozápadně od valové roviny kráteru Schwarzschild. Směrem na jihovýchod vystupuje silně erodovaný kráter Swann.\n\nMezinárodní astronomická unie název oficiálně přidělila v roce 1970.\n\nKráter má přibližně kruhovitý tvar se širokým, nepravidelným, vnějším okrajem různé šířky. Vnitřní val je opatřen terasovitou, mírně svažující krajinou. V minulosti byl povrch konfigurován proudy lávy. Jeho albedo dosahuje nižší intenzity než okolní struktury, což vytváří tmavší vzhled kráteru.\n\nVe středu vyčnívá formace skalnatých útvarů, které jsou obklopeny půlkruhovými prstenci hor s rozeklanými vrcholy, ležícími v západní polovině kráteru. V prostoru prstence hor je dno zbrázděno skupinou úzkých rilles, a to především v severozápadní části.\n\nKráter byl pojmenován po amerických fyzicích a bratrech, držiteli Nobelovy ceny Arthuru Hollym Comptonovi (1892–1962) a Karlu Tayloru Comptonovi (1887–1954), jenž působil jako ředitel Massachusettského technologického institutu.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "1225880", "url": "https://cs.wikipedia.org/wiki?curid=1225880", "title": "Matěj Balcar", "text": "Matěj Balcar\n\nMatěj Balcar (* 30. dubna 1991 Praha) je český režisér a scenárista.\n\nJe absolventem oboru režie, scenáristika a dramaturgie na Filmové akademii Miroslava Ondříčka v Písku. Během studia natočil několik krátkometrážních a středometrážních filmů oceněných na festivalech v Česku i zahraničí. Za zmínku stojí především jeho absolventský film Podoba lásky, který byl nominován na cenu Magnesia Český lev 2013 za nejlepší studentský film. Kromě filmu se věnuje především reklamě a divadlu. Od roku 2016 je spolumajitelem filmové a reklamní produkce Demopictures v.o.s., kde působí jako režisér, scenárista a producent. Za nadační spot \"Obědy pro děti\" získal Zlatou medaili na EFFIE 2015 Česká republika. V divadle debutoval o rok dříve úspěšnou komedií \"Tři v tom\" (Divadlo Na Jezerce). Je rovněž autorem a režisérem dramatizace knihy Timura Vermese \"Už je tady zas\" (Divadlo Na Jezerce) a autorem divadelní komedie \"Pánský klub\" (Divadlo Na Jezerce), která se stala podkladem pro jeho připravovaný celovečerní filmový debut. Mimo Jezerku působí i v Divadle Hybernia, kde režíroval muzikál \"Alenka v kraji zázraků\" a u divadelního spolku \"Diva-ženy\", se kterým připravil satirickou komedii \"Mediální pakáž aneb Dreamjob\" (2018).\n\nJe manželem herečky Kristýny Hrušínské, se kterou má syna Vojtěcha (*2017).\n\n"}
{"id": "1225886", "url": "https://cs.wikipedia.org/wiki?curid=1225886", "title": "Boňkovský rybník", "text": "Boňkovský rybník\n\nBoňkovský rybník se nachází na okraji obce Boňkov v okrese Havlíčkův Brod. Po jeho hrázi vede silnice III/3482, která spojuje Skálu s Herálcem. Uprostřed hráze je umístěné stavidlo. V těsné blízkosti rybníka je místní část Dvůr, kde bylo roku 1305 zaznamenáno první stavení v Boňkově. Později tam byla škrobárna a lihovar. Dnes jsou v areálu ustájeni koně. Na západní straně je rybník obklopen lesním porostem. Rybník byl vybudován před rokem 1838, kdy byl zakreslen na mapě stabilního katastru. Rozloha Boňkovského rybníka je 5,03 ha.\n\nRybník je napájen Boňkovským potokem a malým bezejmenným přítokem od západu. Před Boňkovským rybníkem potok napájí rybníky Kamenický, Velký Jankov, Tvrzný a U Dubu. Potok opouští rybník stavidlem na východní straně.\n\nCelkový objem rybníka V je 40 000 m a retenční objem pak V je 26 500 m.\n\nDříve rybník sloužil k odběrům vody pro škrobárnu v objemu 200 tis. m za rok.\n"}
{"id": "1225893", "url": "https://cs.wikipedia.org/wiki?curid=1225893", "title": "Jurij Krakoveckij", "text": "Jurij Krakoveckij\n\nJurij Krakoveckij (* 27. srpna 1992 Biškek, Kyrgyzstán) je kyrgyzský zápasník–judista ruské/ukrajinské národnosti.\n\nBojovým sportům se věnuje od 8 let v rodném Biškeku. Ve 14 se zaměřil na judo pod vedením Sergeje Mistrjukova a Anvara Džurajeva. Mezi seniory se pohybuje od svých 18 let. V roce 2012 se kvalifikalova na základě kontinentální kvóty na olympijské hry v Londýně a skončil v prvním kole. Po olympijských hrách dostal nabídku startovat za sousední Kazachstán, kterou odmítl. V roce 2016 se kvalifikoval přímo na olympijské hry v Riu a předvedl životní výkon. V prvním kole zaskočil technikou o-guruma na ippon Němce André Breitbartha a v kole druhém šokoval publikum vyřazením jednoho z favoritů Ukrajince Jakiva Chammo před časovým limitem. Ve druhé minutě ho poslal technikou sasae-curikomi-aši na wazari a po další minutě kontroval jeho pokus o seoi-nage technikou tani-otoši za ippon-wazari. Ve čtvrtfinále poslal Uzbeka Abdullu Tangrieva na juko technikou uči-mata hned po půl minutě boje, ale následně neuhlídal Uzbekům nástup do sode-curikomi-goši a spadl do oprav, ve kterých neuspěl a obsadil 7. místo.\n\n\n"}
{"id": "1225900", "url": "https://cs.wikipedia.org/wiki?curid=1225900", "title": "Compton", "text": "Compton\n\nCompton může znamenat:\n\n\n\n\n"}
{"id": "1225901", "url": "https://cs.wikipedia.org/wiki?curid=1225901", "title": "Podleský potok (přítok Černé)", "text": "Podleský potok (přítok Černé)\n\nPodleský potok () je pravostranným přítokem Černé v okrese Karlovy Vary v Karlovarském kraji.\nDélka toku měří 4,5 km.\nPlocha povodí činí 8,8 km².\nPotok pramení v Krušných horách přibližně 1,7 km jižně od česko-saské hranice. Jeho pramen se nachází na úbočí Kraví hory (958 m) v nadmořské výšce okolo 950 metrů. Zalesněnou krajinou teče potok od pramene severozápadním směrem. Protéká územím, které bylo v minulosti významnou hornickou oblastí. Pod svahy Pískové skály (962 m) se při levém břehu dochovaly nepřehlédnutelné sejpy, pozůstatky po rýžování cínové rudy.. Pod hotelem \"U červené lišky\" v téměř zaniklé osadě Podlesí se tok potoka otáčí k jihozápadu. Podél silnice, později i podél hornické naučné stezky směřuje tok údolím pod prudkými a skalnatými svahy Pískové skály a Rudné hory (852 m) do Potůčků. Pod ekologickou papírnou Ekopa, při východním okraji Potůčků, se zprava vlévá do Černé.\n"}
{"id": "1225915", "url": "https://cs.wikipedia.org/wiki?curid=1225915", "title": "Proxima Centauri b", "text": "Proxima Centauri b\n\nProxima Centauri b (někdy také Proxima b) je extrasolární planeta v soustavě trojhvězdy Alfa Centauri, obíhající v obyvatelné zóně červeného trpaslíka Proximy Centauri, nejbližší hvězdy ke Slunci. Nachází se asi 4,2 světelných let daleko v souhvězdí Kentaura. Jedná se o nejbližší prokázanou exoplanetu k Zemi, její obyvatelnost však dosud nebyla prozkoumána.\n\nObjev planety oznámila v srpnu 2016 Evropská jižní observatoř. Výzkumníci se domnívají, že vzhledem k relativní blízkosti k Zemi je planeta vhodná pro případný robotický průzkum v rámci projektu Breakthrough Starshot, popřípadě průzkum v blízkých staletích.\n\nPlaneta byla objevena metodou měření radiálních rychlostí, kde periodické Dopplerovské posuny spektrálních čar mateřské hvězdy naznačovaly existenci obíhajícího objektu. Z těchto měření vyplývá, že radiální rychlost mateřské hvězdy vzhledem k Zemi se mění s amplitudou asi dvou metrů.\n\nZdánlivý sklon oběžné dráhy planety dosud nebyl změřen. Minimální limit hmotnosti je 1,27 hmotnosti Země, pokud je planeta pozorována přesně v rovině oběhu, kdy by byl Dopplerovský posun maximální. Pokud změříme sklon oběžné dráhy, bude možné určit přesněji hmotnost planety. Větší sklon dráhy znamená větší hmotnost, většina z analyzovaných dat naznačuje na hmotnost menší než 3 hmotnosti Země. Pokud má planeta skalnaté jádro a hustotu podobnou Zemi, je její průměr nejméně 1,1 násobek průměru Země. V případě, že má planeta menší hustotu nebo vyšší než minimální hmotnost, je její průměr větší. Planeta by měla mít povrchovou teplotu zhruba 234 Kelvinů, což je asi mínus 39 stupňů Celsia. Proxima Centauri b se nachází v obyvatelné zóně.\n\nPlaneta obíhá kolem červeného trpaslíka spektrální třídy M s názvem Proxima Centauri. Tato hvězda má hmotnost 0,12 hmotnosti Slunce a 0,14 poloměru Slunce. Povrchová teplota hvězdy je asi 3040 Kelvinů a je stará 4,85 miliardy let. Slunce je naproti tomu staré 4,6 miliardy let a jeho povrchová teplota je 5778 Kelvinů. Doba rotace Proximy je zhruba 83 dní, její svítivost je asi 0,0015 svítivosti Slunce. Proxima má navíc poměrně vysokou metalicitu, což u hvězd nízké hmotnosti není běžné. Její metalicita je vyšší než u Slunce.\n\nMagnituda hvězdy při pohledu ze Země je 11,13, ačkoli jde o Zemi nejbližší hvězdu, nelze ji z povrchu Země vidět pouhým okem, kvůli její nízké svítivosti.\n\nProxima je proměnná hvězda, která občas prochází dramatickými změnami jasu, kvůli magnetické aktivitě. Tato aktivita mateřské hvězdy by byla schopná vytvořit silnou magnetickou bouři, případně silně ozářit povrch exoplanety, pokud tato nemá atmosféru nebo silné magnetické pole. \n\nJedno oběhnutí Proxima Centauri b kolem své mateřské hvězdy trvá 11,186 dne. Hlavní poloosa planety je 0,05 astronomické jednotky, jde tedy o zhruba jednu dvacetinu vzdálenosti Země od Slunce. Pro srovnání, nejbližší planeta sluneční soustavy, Merkur, má hlavní poloosu o velikosti 0,39 astronomické jednotky.\n\nPlaneta obdrží od mateřské hvězdy asi 65 % energetického toku, který dostává Země od Slunce. Nicméně, kvůli mnohem bližší dráze také příjme 400 krát více rentgenového záření než Země.\n\nObyvatelnost planety Proxima Centauri b nebyla stanovena. Exoplaneta byla objevena v oblasti, kde by se měla nacházet obyvatelná zóna, oblast kolem hvězdy se správnými podmínkami umožňující existenci kapalné vody na povrchu planety. Mateřská hvězda Proxima Centauri bude jako červený trpaslík na hlavní posloupnosti asi 4 biliony let, 320 krát déle než Slunce.\n\nPlaneta je dostatečně blízko své hvězdě a pokud má navíc excentricitu blízkou nule, mohlo by to vést k vytvoření vázané rotace. Jedna polokoule planety by tak neustále mířila ke hvězdě, zatímco druhá strana by byla trvale ve stínu. Vědci určili, že nejlepší šance na obyvatelnost je mezi dvěma extrémními oblastmi, označené jako terminátory, kde by se mohla nacházet voda v kapalném skupenství.\n\nVýstřednost dráhy planety není známa s jistotou, víme jen, že je menší než 0,35, což je stále dost na zachycení do rezonance v poměru 3:2, podobně jako Merkuru. Evropská jižní observatoř předpovídá podmínky s průměrnou povrchovou teplotou podobnou jako na Zemi. Velká část povrchu planety by mohla být obyvatelná, má-li planeta dostatečně hustotu atmosféru pro přenos tepla mezi přivrácenou a odvrácenou polokoulí. Výpočty ukazují, že vzhledem k výraznému ozáření v prvních asi 200 milionech let existence planety by došlo ke ztrátě ekvivalentu jednoho oceánu. Kapalná voda by proto mohla být převážně v nejvíce osluněných oblastech, tedy na polokouli přivrácené ke hvězdě nebo v tropickém pásu. Planeta by měla být v dosahu několika teleskopů, které by mohly prozradit více o jejím složení a atmosféře, pokud nějakou má.\n\nPrvní náznaky existence této exoplanety objevil v roce 2013 Mikko Tuomi v archivních datech.\nPro potvrzení pozorování spustila Evropská jižní observatoř na počátku roku 2016 projekt \"\" (česky \"bledě rudá tečka\"), což odkazuje na slavnou fotografii \"Bledě modrá tečka\" pořízenou z Voyageru 1.\nExistence planety byla potvrzena v srpnu 2016, objev byl následně publikován v časopisu Nature. Měření bylo prováděno 3,6 metrovým teleskopem v observatoři La Silla a osmimetrovým Very Large Telescope. Pravděpodobnost falešné detekce je menší než jedna desetina milionu.\n\nPřímé zobrazení exoplanety by mělo být možné pomoci Evropského extrémně velkého dalekohledu (E-ELT). Ještě dříve byl mohl Kosmický dalekohled Jamese Webba získat teplotní profil planety. Dozvěděli bychom se, zda má Proxima b skutečně atmosféru. Teplotní rozdíly mezi denní a noční stranou by měly být v případě existence planety menší, neboť atmosféra by část tepla distribuovala mezi denní a noční stranou. Velké astronomické přístroje by mohly také pozorovat světlo hvězdy odražené planetou a zjistit albedo a sklon dráhy vůči nám.\n"}
{"id": "1225916", "url": "https://cs.wikipedia.org/wiki?curid=1225916", "title": "Bruce Cork", "text": "Bruce Cork\n\nBruce Cork (1916 - 7. října 1994 byl americký fyzik, který při práci v Lawrence Berkeley National Laboratory objevil antineutron.\n\nNarodil se v Pecku v Michiganu. \n\nV roce 1946 začal pracovat jako mladý výzkumný pracovník v Lawrence Berkeley National Laboratory pod vedneím Luise Alvareze. Roku 1956 vydal společně s Glenem Lambertsonem, Oreste Piccionim a Williamem Wenzelem článek o objevu antineutronů při srážkách antiprotonů.\n\nOd roku 1968 do roku 1974 působil na Michiganské univerzitě jako profesor. \n\nZemřel po dlouhé nemoci v říjnu 1994 ve věku 78 let. \n"}
{"id": "1225921", "url": "https://cs.wikipedia.org/wiki?curid=1225921", "title": "Cory Kane", "text": "Cory Kane\n\nCory Kane (* 15. září 1990, Irvine, Spojené státy americké) je americký hokejista. Hraje na postu útočníka.\n\n"}
{"id": "1225922", "url": "https://cs.wikipedia.org/wiki?curid=1225922", "title": "Důlní otřes v dole Karviná (2008)", "text": "Důlní otřes v dole Karviná (2008)\n\nDůlní otřes v dole Karviná byla katastrofická událost lokálního významu, ke které došlo ve 23:27 středoevropského času dne 22. listopadu 2008. Jednalo se o indukované zemětřesení, které bylo vyvolané lidskou činností v podobě důlní činnosti. Epicentrum zemětřesení bylo u českého města Karviná. Otřes měl sílu 4,1 momentové škály a ke vzniku došlo 0,7 kilometru pod povrchem. Zemětřesení cítili lidé v Karviné, Havířově, Bohumíně, Orlové, Ostravě a také v Polsku, tedy přibližně v 15 kilometrové vzdálenosti od epicentra.\n\nŠlo o jedno z nejsmrtelnějších zemětřesení za celou historii od osídlení této oblasti lidmi. Během otřesů totiž zemřeli dva lidé a další tři byli zraněni. Jednalo se o dva horníky polské národnosti, kteří v době otřesu zrovna fárali v dole Karviná patřící společnosti OKD. \n"}
{"id": "1225926", "url": "https://cs.wikipedia.org/wiki?curid=1225926", "title": "Roy Meyer", "text": "Roy Meyer\n\nRoy Meyer (Meijer) (* 4. června 1991 Breda, Nizozemsko) je nizozemský zápasník–judista.\n\nPochází z multikulturní rodiny. Otec je původem z Nizozemských Antil a matka Nizozemka. S judem začínal v rodné Bredě pod vedením Willema Cobbena. Postupně však tréninku zanechal a v dorosteneckém věku se sportu nevěnoval. Změna u něho přišla v 18 letech jako reakce na problémy v rodině. V roce 2008 se přesunul do Rotterdamu, kde začal navštěvovat tréninky juda pod vedením Marka van der Hama. V nizozemské seniorské reprezentaci se bohybuje od roku 2011, ale na pozici reprezentační jedničky v těžké váze pronikl až po roce 2013. V roce 2016 se přímo kvalifikoval na olympijské hry v Riu. Ve druhém kole porazil jednoho z favoritů Korejce Kim Song-mina, když ho po jeho nepovedeném výpadu ko-soto-gake chytil v osae-komi. Ve čtvrtfinále ještě v poslední minutě vedl na šido nad Izraelcem Ori Sasonem, ale neodolal jeho závěrečnému náporu a prohrál na wazari technikou seoi-nage. V opravách se mu nedařilo a obsadil 7. místo.\n\n\n\n"}
{"id": "1225928", "url": "https://cs.wikipedia.org/wiki?curid=1225928", "title": "Sergej Nikitin", "text": "Sergej Nikitin\n\nSergej Petrovič Nikitin (rusky Сергей Петрович Никитин; * 6. června 1968 Frunze) je bývalý sovětský a kyrgyzský fotbalový obránce či záložník. Má kyrgyzské a ruské občanství.\n\nNejvyšší soutěž hrál v Polsku za Pogoń Štětín a v České republice za Slováckou Slaviu Uherské Hradiště. Za Štětín nastoupil k jednomu utkání Poháru Intertoto v ročníku 1995.\n\n\n"}
{"id": "1225930", "url": "https://cs.wikipedia.org/wiki?curid=1225930", "title": "Jaroslav Vodička (politik)", "text": "Jaroslav Vodička (politik)\n\nJaroslav Vodička (* 15. března 1948 Grabštejn) je český politik, bývalý člen pohraniční stráže a agent Veřejné bezpečnosti, dvakrát vstoupil do KSČ. Po roce 1989 se stal členem Českého svazu bojovníků za svobodu a od roku 2011 jeho předsedou. Je také místopředsedou SPO v Ústeckém kraji a roku 2016 byl zvolen do krajského zastupitelstva Ústeckého kraje za koalici SPO a SPD. V roce 2013 převzal z rukou prezidenta Miloše Zemana medaili Za zásluhy.\n\nOba rodiče Jaroslava Vodičky pocházeli z Volyně. Otec sloužil u „Vojenské skupiny Žatec”, která vznikla v létě 1945 a jejími příslušníky se stali právě volyňští vojáci 1. čs. armádního sboru, kteří do ČSR hodlali reemigrovat. Matka Jaroslava Vodičky se do ČSR přestěhovala v rámci reemigrace až v roce 1947 a v tomto roce byla také zvláštní „Vojenská skupina Žatec” rozpuštěna.\n\nRodina pak žila v severočeské pohraniční obci Grabštejn na Liberecku, kde se Jaroslav Vodička 15. března 1948 rodičům narodil. Po ukončení základní školy v roce 1963 započal navštěvovat dvouleté Lesnické odborné učiliště (LOU) ve Flájích u Českého Jiřetína v Krušných horách a krátce vykonával povolání lesního dělníka, jelikož internátní škola byla spojena s výrobní praxí.\n\nV roce 1965 nastoupil dvouleté studium pro přípravu důstojníků Pohraniční strážena na „Učilišti vojsk ministerstva vnitra Julia Fučíka” v Bruntále. Vzhledem k tomu, že mu scházela maturita, musel nejprve absolvovat jednoletý maturitní kurz pro přípravu uchazečů ke studiu, který se nacházel v Českém Těšíně. Zde Vodička v roce 1966 odmaturoval.\n\nV souvislosti s převedením Pohraniční stráže a Vnitřní stráže pod Ministerstvo národní obrany došlo v roce 1966 ke zrušení „Učiliště vojsk ministerstva vnitra Julia Fučíka” a v září 1968 byl Jaroslav Vodička se spolužáky I. a II. ročníku Vojenské střední odborné školy při Ženijně-technickém učilišti, připravovaných pro Pohraniční stráž, přemístěn k vojenskému Železničnímu učilišti do Valašského Meziříčí. Tak jako všichni budoucí absolventi, musel i Vodička prokázat bezvýhradnou oddanost pracujícímu lidu a socialistickému zřízení a v době své školní přípravy na důstojníka PS vstoupil v roce 1968 do KSČ. V roce 1969 ukončil svou přípravu pro Pohraniční stráž v hodnosti poručíka a oženil se s Věrou Vaškovou.\n\nVodičkova kariéra u Pohraniční stráže byla ovlivněna pražským jarem a následným obdobím normalizace. Na základě rozhodnutí ÚV KSČ z ledna 1970 o výměně stranických legitimací a usnesení předsednictva ÚV KSČ ke kádrové a personální práci z 6. listopadu 1970 následovaly čistky ve velitelských sborech. Po stranických pohovorech v roce 1970 byl Jaroslav Vodička z KSČ vyškrtnut. Vyloučení z KSČ znamenalo bez výjimky propuštění z armády. Přesto Vodička působil u ČSLA ještě tři roky a velel samostatné strojní četě v Podbořanech u „20. útvaru technické opravny”. Teprve v roce 1974 byl Jaroslav Vodička Federálním ministerstvem vnitra z armády propuštěn.\n\nPo propuštění z armády v roce 1974 začal pracovat u Státního statku n. p. Podbořany. Nejprve jako mistr opravárenských dílen na farmě ve Vysokých Třebušicích. První syn Aleš se narodil ještě v době služby u ČSLA v roce 1971 (zemřel ve dvaceti letech) a v roce 1976 se manželům Vodičkovým narodila dcera Radka. Ve stejném roce povýšil do pozice vedoucího mechanizačního střediska, posléze se stal jeho nákupčím a vedoucím pro úsek materiálně technického zabezpečení (MTZ).\n\nV roce 1983 požádal znovu o vstup do KSČ. Od roku 1984 vykonával na státním statku Podbořany funkci hlavního mechanizátora a v roce 1985 byl přijat do komunistické strany, od srpna 1988 byl Jaroslav Vodička veden na oddělení hospodářské kriminality v Lounech jako spolupracovník VB s krycím jménem „JOSEF“. Na podzim roku 1988 začal studovat na Vysoké škole zemědělské v Praze, kde získal akad. titul inženýra.\n\nPo sametové revoluci byl Vodička v roce 1990 mimosoudně rehabilitován, získal zpět vojenskou hodnost (povýšen do hodnosti podplukovníka). Roku 1991 nastoupil u vojenské posádky v Žatci, jelikož podbořanský tankový pluk s praporem technického zabezpečení, který zde sídlil od padesátých let, se stal v roce 1994 domovem pouze pro 3. prapor logistiky a obě armádní zázemí v Podbořanech a Žatci čekala reforma ozbrojených sil. Od ledna 1996 působil Jaroslav Vodička jako podplukovník v záloze.\n\nV roce 1998 založil firmu STK (Stanice technické kontroly) Krásný Dvůr s.r.o., nejprve se sídlem v Krásném Dvoře čp. 183 a od roku 2007 v obci Račetice čp. 87. Provozoval také silniční motorovou nákladní dopravu, zámečnictví, nástrojářství, taxislužbu, opravu silničních vozidel, pohostinství a hlídané parkoviště. Firma STK se dostala do finančních potíží a v roce 2008 rozhodl insolvenční soud v Ústí nad Labem o prohlášení konkurzu.\n\nV roce 2007 založil v Praze společnost JADA s.r.o. Také společnost JADA obdržela v roce 2010 insolvenční rozhodnutí. Podle internetového deníku Echo24.cz a dokumentů dostupných na webu Justice.cz měl Vodička firmě DKV ČESMAD s.r.o. dlužit téměř 130 tisíc Kč. V roce 2016 vydal Exekutorský úřad v Děčíně na Vodičku exekuční příkaz za dlužnou částku 406 798 Kč u Všeobecné zdravotní pojišťovny.\n\nV roce 2005 byl J. Vodička povýšen do hodnosti plukovníka. Dlouhodobě se angažoval jako člen Českého svazu bojovníků za svobodu a roku 2011 byl zvolen jeho předsedou. Je také členem předsednictva celostátního výboru Sdružení Čechů z Volyně a jejich přátel (SČVP) a také předsedou pro region Žatec. Dne 28. října roku 2013 mu prezident Miloš Zeman udělil medaili Za zásluhy v oblasti bezpečnosti státu a občanů.\n\nV roce 2016 byl kritizován za své protiuprchlické výroky pronesené v projevu v rámci terezínské tryzny. Organizace ROMEA označila tento projev za xenofobní, projev byl kritizován i ze strany Židovské obce v Praze a Federace židovských obcí v ČR. V srpnu toho roku pak zpravodajský server Echo24 publikoval informace o Vodičkově vstupu do KSČ v osmdesátých letech a o jeho spolupráci s Veřejnou bezpečností v roli agenta. Ve stejném měsíci byl Vodička vypískán během projevu při příležitosti odhalení pamětní desky generála Josefa Mašína. Ve svém životopise na webu ČSBS zamlčuje i svou přípravu na službu u Pohraniční stráže.\n\nV krajských volbách v roce 2016 byl jako člen SPO zvolen za subjekt \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Ústeckého kraje.\n\n"}
{"id": "1225931", "url": "https://cs.wikipedia.org/wiki?curid=1225931", "title": "City-Hochhaus Leipzig", "text": "City-Hochhaus Leipzig\n\nCity-Hochhaus Leipzig je 142 m vysoký mrakodrap v německém městě Lipsko; je nejvyšším mrakodrapem v Sasku a 24. nejvyšším mrakodrapem v Německu.\n\nByl vystavěn v letech 1968–1972 v tehdejší Německé demokratické republice pro univerzitní účely na místě zbořeného univerzitního kostela; po dokončení byl nejvyšší budovou v Německu. V letech 1999–2002 byl zrekonstruován. Dnešním vlastníkem budovy je americká banka Merrill Lynch.\n"}
{"id": "1225936", "url": "https://cs.wikipedia.org/wiki?curid=1225936", "title": "Oleksij Tereščenko", "text": "Oleksij Tereščenko\n\nOleksij Mykolajovyč Tereščenko (ukrajinsky Олексій Миколайович Терещенко; rusky Алексей Николаевич Терещенко, Alexej Nikolajevič Těreščenko; * 20. ledna 1963 Jermak) je bývalý sovětský a ukrajinský fotbalový obránce či záložník. Má ukrajinské a od roku 2003 také polské občanství.\n\nHrál za několik ukrajinských (např. Poltava, Cherson, Novaja Kachovka či Krivoj Rog) a krátce v lotyšských mužstvech. Poté se přesunul do Polska.\n\nNejvyšší soutěž hrál v Polsku a České republice.\n\n\n"}
{"id": "1225939", "url": "https://cs.wikipedia.org/wiki?curid=1225939", "title": "Skupina galaxií M 101", "text": "Skupina galaxií M 101\n\nSkupina galaxií M101 je volná skupina galaxií v souhvězdí Velké medvědice vzdálená od naší Galaxie přibližně 15 milionů světelných let. Skupina nese označení podle nejjasnější galaxie této skupiny, kterou je galaxie Větrník (M101) a většina členů skupiny se nachází blízko této galaxie. Skupina tvoří spolu s dalšími blízkými skupinami Místní nadkupu galaxií (Nadkupu galaxií v Panně).\n\nNásledující tabulka ukazuje ty členy Skupiny galaxií M101, na kterých se shodují Nearby Galaxies Catalog, výzkum Pascala Fouque a kol., Lyons Groups of Galaxies (LGG) Catalog, a tři seznamy této skupiny vytvořené při průzkumu Nearby Optical Galaxies.\n\nDalšími možnými členy skupiny (uváděnými pouze v jednom nebo dvou z výše uvedených zdrojů) jsou nepravidelné galaxie NGC 5238 a UGC 8508.\n\nSkupina galaxií M51, do které patří Vírová galaxie (M51) a galaxie Slunečnice (M63), nacházející se jihovýchodně od Skupiny galaxií M101 a Skupina galaxií NGC 5866 (M 102), která leží východně od ní,\nleží v podobné vzdálenosti (podle vzdáleností jednotlivých členů) od naší Galaxie, což naznačuje, že tyto tři skupiny jsou součástí jediné větší volné protáhlé skupiny.\nOvšem většina studií, včetně výše uvedených zdrojů, označují tyto skupiny za oddělené celky.\n\n"}
{"id": "1225947", "url": "https://cs.wikipedia.org/wiki?curid=1225947", "title": "Spona na kravatu", "text": "Spona na kravatu\n\nSpona na kravatu slouží k uchycení kravaty ke košili tak, aby zabránila nechtěnému pohybu kravaty. Ideální výška připnuté spony na kravatě je mezi třetím a čtvrtým knoflíkem na košili.\n\nSpona také plní roli módního doplňku. Muži, kteří sponu nosí, si musí dávat pozor na její délku, aby nepřesahovala šířku kravaty, a aby nebyla moc malá. Nejideálnější délka spony je do tří čtvrtin kravaty.\n\nExistují různé spony na kravatu od klasických kovů, skla až po ty dřevěné.\n\n"}
{"id": "1225953", "url": "https://cs.wikipedia.org/wiki?curid=1225953", "title": "Vizitkovník", "text": "Vizitkovník\n\nVizitkovník je pouzdro podobné peněžence sloužící k úschově vizitek nebo karet. Ve vizitkovníku jsou místa (přihrádky) pouze na vizitky či karty, nikoli pro papíry, účtenky či kovové mince. Vizitkovník je dobrým pomocníkem obchodníků a manažerů, kteří často dávají potenciálním klientům své vizitky. Vizitkovník působí elegantnějším a příjemnějším dojmem nežli samotná peněženka, ve které se vizitky také často nosí.\n"}
{"id": "1225966", "url": "https://cs.wikipedia.org/wiki?curid=1225966", "title": "Nikos Skalkottas", "text": "Nikos Skalkottas\n\nNikos Skalkottas (také \"Nikolaos\", řecky \"Nίκος Σκαλκώτας\") (21. března 1904 Chalcis ostrov Euboea, Řecko – 19. září 1949 Athény) byl řecký hudební skladatel. Jeden z významných členů Druhé vídeňské školy.\n\nSkalkottas se narodil na řeckém ostrově Euboea v chudé rodině. Otec byl řezač mramoru a lidový muzikant. Na housle začal hrát v pěti letech pod vedením svého otce a strýce Kostase. O tři roky později se rodina přestěhovala do Athén, protože Kostas ztratil místo městského kapelníka. Nikos pokračoval ve studiu hudby na athénské konzervatoři, kterou s vynikajícím prospěchem absolvoval v roce 1920. Získal stipendium z Averoffovy nadace, které mu umožnilo pokračovat ve studiu v zahraničí.\n\nV letech 1921–1933 žil v Berlíně. Nejprve studoval hru na housle u Willy Hesse na Pruské akademii umění. V roce 1923 se rozhodl studovat kompozici. Jeho učiteli byli Robert Kahn, Paul Juon, Kurt Weill a Philipp Jarnach. V letech 1927–1932 byl žákem Arnolda Schoenberga v jeho berlínské mistrovské třídě. Po několik let žil s houslistkou Matla Temko, se kterou měl dvě děti.\n\nV březnu 1933 byl donucen chudobou a dluhy k návratu do Athén. Měl původně v úmyslu se vrátit do Berlína, ale utrpěl nervové zhroucení a řecké úřady mu odebraly pas, údajně proto, že nevykonal vojenskou službu. V Řecku tak zůstal až do konce svého života. Živil se jako houslista v athénských orchestrech. Pracoval také \"Archivu lidové hudby\" v Athénách na transkripci řeckých lidových písní do běžné evropské notace. Během německé okupace Řecka za 2. světové války byl po několik měsíců internován. V roce 1946 se oženil s klavíristkou Marií Pangaliovou, se kterou měl dva syny. V roce 1949, krátce po narození druhého syna, zemřel.\n\n\n\n\n\n\n\n\n\n"}
{"id": "1225972", "url": "https://cs.wikipedia.org/wiki?curid=1225972", "title": "USS Oklahoma (BB-37)", "text": "USS Oklahoma (BB-37)\n\nUSS Oklahoma byla druhá jednotka bitevních lodí třídy Nevada. Pojmenována byla v souladu s doktrínou USA po jednom ze spolkových států USA, Oklahoma. Měla jedinou sesterskou loď Nevada a byla poslední lodí USA, která měla ještě pohon parními stroji.\n\nKýl byl položen v loděnicích New York Shipbuilding Company v Camden (New Jersey) 26. října 1912. Na vodu byla spuštěna 23. března 1914 a americké námořnictvo si ji převzalo 2. května 1916.\n\nPohon zajišťovaly tři pístové expanzní trojčinné parní stroje, které poháněly dva lodní šrouby s výsledným výkonem 24 800 ihp, které dával maximální rychlost lodi 20,5 uzlu.\n\nNa Oklahomě (po její sesterské lodi USS Nevada) byl použit poprvé systém pancéřování \"všechno nebo nic\", tzv. hlavní a životně důležité části chránil silný pancíř, zatímco méně důležité části byly chráněny slabě.\n\nHlavní výzbroj sestávala z deseti děl ráže 365 mm ve čtyřech věžích (dvě vpředu, dvě vzadu) v konfiguraci 3-2-2-3 děla na věž. Pomocnou výzbroj tvořilo 21 děl ráže 127 mm uložených v kasmatech po stranách. Tato pomocná výzbroj se však ukázala jako neefektivní (použitelná pouze při klidném moři), proto bylo po několika letech demontována a ponechány byly pouze děla ve střední části trupu. Později bylo přidáno 8 protiletadlových děl ráýe 127 mm. Nesla i čtyři torpédomety ráže 533 nmm.\n\nOd převzetí do služby sloužila v Atlantiku s domovskou základnou Norfolk ve státě Virginie. V letech 1918 a 1919 chránila konvoje mezi USA a Evropou. V prosinci 1918 a červnu až červenci 1919 převážela prezidenta Wilsona na konference do Evropy. Po pěti letech služby v Atlantiku se přesunula do Tichomoří (1921). V roce 1925 podnikla plavby na Nový Zéland a do Austrálie.\n\nV roce 1927 se vrátila přes Panamský průplav do Atlantiku, kde od září 1927 do července 1929 podstoupila ve Philadelphia Navy Yard – Philadelphii ve státě Pensylvánie rekonstrukci. Poté krátce sloužila v průzkumné flotile a znovu se vrátila k pacifické flotile. V polovině roku 1936 byla opět v evropských vodách, kde asistovala při evakuaci občanů USA z Španělska během tamní občanské války. Do domovského přístavu Norfolk se vrátila 11. září 1936, a do Pacifiku se přeplavila 24. října. V Pacifické flotile, do které byla znovupřevelená, se stala lodí určenou k výcviku rezervistů.\n\nV době útoku na Pearl Harbor kotvila jednotka vedle bojové lodě USS Maryland. Japonská letadla zasáhla loď velkým počtem torpéd, čímž jí způsobily velkou trhlinu na levoboku následkem čehož se rychle převrátila a potopila. Naštěstí díky mělkému dnu a obětavému zásahu vojáků i civilistů se podařilo několik lidí zachránit po prořezání trupu. Zahynulo přes 400 členů posádky.\n\nV roce 1943 byla jednotka vyzdvižena a v suchém doku uvedena do stavu schopného přepravy do nejbližších loděnic, kde se dostala s cizí pomocí, protože pohonné jednotky nebyly opraveny. Poškození se však následně ukázala jako neopravitelná, a proto se odmontovala dělostřelecká výzbroj a loď byla vyřazena ze služby. V prosinci 1946 byla loď prodána do šrotu, ale v květnu 1947 se během přepravy potopila. Přesná poloha vraku zůstala neznámá.\n\n"}
{"id": "1225974", "url": "https://cs.wikipedia.org/wiki?curid=1225974", "title": "Kaple svatého Jana Nepomuckého (Děkovka)", "text": "Kaple svatého Jana Nepomuckého (Děkovka)\n\nObecní kaple svatého Jana Nepomuckého v Děkovce je klasicistní sakrální stavba. Od roku 1964 je chráněna jako kulturní památka.\n\nKaple byla postavena přibližně v polovině devatenáctého století v klasicistním slohu (Emanuel Poche uvádí chybně barokní sloh). Jedná se o obdélnou stavbu s poloválcovým (apsidovým) závěrem. Boční stěny jsou se segmentově zakončenými okny. Stěny jsou členěny lizénovými rámci. Ve východním průčelí je obdélný portál s pilastry a trojúhelníkový štít. V ploše štítu je vějířový ornament. Ke štítu přisedá sedlová střecha s polokuželovou nad závěrem a sanktusníkem. Uvnitř má kaple plochý strop. V období 1945–1989 byla kaple díky špatné údržbě devastována a její poškození pokračovalo i v dalším období, takže plech věžičky zrezavěl a chybělo její zakončení, okna byla rozbitá a interiér zpustošený. V roce 2013 nechala obec zpracovat statický posudek potřebný pro opravu kaple. V roce 2017 byla kaple opravena.\n\nV obci je uváděna v sedmdesátých letech dvacátého století ještě kaple z roku 1818 s reliéfem Krista v trojúhelníkovém štítě. Nad vsí se nachází zbytky hradu Oltářík označovaného také Hrádek.\n\n\n"}
{"id": "1225975", "url": "https://cs.wikipedia.org/wiki?curid=1225975", "title": "Earl Okine", "text": "Earl Okine\n\nEarl Okine (* 4. ledna 1990 v Gainesville, stát Florida) je hráč amerického fotbalu nastupující na pozici Outside linebackera za tým Indianapolis Colts v National Football League. Univerzitní fotbal hrál za University of Miami, po Draftu NFL 2013, kdy si ho nevybral žádný tým, podepsal smlouvu s týmem Houston Texans\n\nOkine hrál americký fotbal a basketball za Gainesville High School. Poté přestoupil na University of Miami, kde si mezi roky 2009 až 2012 připsal celkem 27 tacklů, jeden sack a jeden zblokovaný field gól.\n\nPoté, co si ho nevybral žádný tým během sedmi kol Draftu NFL 2013, Okine jako volný hráč podepsal v květnu smlouvu s Houston Texans, ale ještě před startem sezóny byl propuštěn. Následně strávil jeden měsíc s Calgary Stampeders z Canadian Football League, ale nenastoupil do žádného utkání. Ročník 2014 strávil v Orlando Predators v Arena Football League a zaznamenal 5,5 sacku v šestnácti zápasech. Poté hrál za Brooklyn Bolts v nově vytvořené Fall Experimental Football League.\n\n3. března 2015 Okine podepsal smlouvu s Indianapolis Colts. V přípravných zápasech zaznamenal tři starty, připsal si jeden tackle a 1. října byl propuštěn. 5. října opět podepsal smlouvu s Colts jako náhradník a 21. prosince byl dopsán na soupisku.\n\n"}
{"id": "1225981", "url": "https://cs.wikipedia.org/wiki?curid=1225981", "title": "USS Tennessee (BB-43)", "text": "USS Tennessee (BB-43)\n\nUSS Tennessee (BB-43) byla druhá loď (dokončena byla jako první) třídy Tennessee amerického námořnictva. Pojmenována byla v souladu s doktrínou USA po jednom z amerických států, konkrétně po 16. státě Tennessee. Měla jedinou sesterskou loď USS California (BB-44).\n\nKýl byl položen v loděnicích New York Navy Yard v New Yorku 14. května 1917. Na vodu byla spuštěna 30. dubna 1919 a americké námořnictvo si ji převzalo 3. června 1920.\n\nPohon zabezpečovalo 8 kotlů Bureau Express, které poháněly 4 turbíny Curtiss a výsledný výkon byl 28 500 ks. Maximální rychlost lodi byla 21 uzlů.\n\nBoční pancéřový pás, 343 mm. Systém pancéřování byl tzv. \"všechno nebo nic\", tzn. hlavní a životně důležité části chránil silný pancíř, zatímco méně důležité části byly chráněny slabě. Paluba byla chráněna dvěma pásmy pancíře a to první o síle 86 mm a druhý 38 mm.\n\nHlavní výzbroj se skládala z dvanácti děl ráže 365 mm (14\"/50 cal) ve čtyřech trojhlavňových věžích (dvě vpředu, dvě vzadu). Pomocnou výzbroj tvořilo čtrnáct děl ráže 127 mm (5\"/51 cal) uložených v kasematech po sedmi na každé straně.\n\nPo převzetí námořnictvem sloužila rok v Atlantiku, pak byla převelena do Pacifiku, na západní pobřeží USA, kde zůstala 20 let. Počátkem 40. let 20. století byla kvůli ohrožení ze strany Japonska převelena na Havaj na Pearl Harbor.\n\n7. prosince 1941 jednotka kotvila spolu s dalšími sedmi bojovými loděmi v Pearl Harboru, kde byla napadena japonským letectvem. Byla zasažena dvěma pumami a hořícím olejem z lodi USS Arizona. Koncem prosince, po provizorních opravách odplula na západní pobřeží na kompletní opravu (loděnice Puget Sound Navy Yard v státě Washingtonu).\n\nOd února do srpna 1942 operovala u západního pobřeží USA, aby se znovu vrátila do loděnice Puget Sound Navy Yard na rekonstrukci.\n\nPři modernizaci byly odstraněny kasematy a jejich výzbroj, které se již dříve ukázaly jako neúčinné pokud hladina moře nebyla klidná. Místo této výzbroje byly nainstalovány na každý bok čtyři věže po dvou protiletadlových kanónech ráže 127 mm, a přidány kulomety ráže 12,7 mm. Stožáry byly odstraněny a místo dvou komínů byl postaven jeden větší. Přestavěny byly i kotelny a strojovny, přidána byla nová až čtyřvrstvá obšívka proti torpédům. Přidán bylo i na pancéřování, když se šířka lodi zvětšila na 34,7 metrů. Přestavba skončila v květnu 1943.\n\nPo válce se vrátila na východní pobřeží USA, a protože po přestavbě nebyla schopna proplout Panamským průplavem, musela proplout kolem celé Jižní Ameriky. Ukotvena byla ve Philadelphia Navy Yard ve Philadelphii v Pensylvánii. Od 7. srpna 1947 byla přeložena do rezervy, 1. března 1959 vyřazena a 10. července 1959 prodána do šrotu.\n\n"}
{"id": "1225986", "url": "https://cs.wikipedia.org/wiki?curid=1225986", "title": "Adient", "text": "Adient\n\nAdient je americká společnost, do které byly vyčleněny aktivity automobilové divize společnosti Johnson Controls. Její založení bylo oznámeno v červenci 2015 a na společnosti Johnson Controls je zcela nezávislá.\n\nSpolečnost je kotována k 31. 10. 2016 na New York Stock Exchange (NYSE) pod symbolem ADNT. Společnost má své oficiální sídlo v irském Dublinu. Evropské ředitelství se nachází v německém městě Burscheid u Kolína nad Rýnem. \n\nS tržbami dosahujícími 16 miliard USD a 86.000 zaměstnanci ve 250 lokacích (37 zemích) se jedná o leadera na trhu automobilových sedadel s podílem 33 % na globálním trhu.\n\nSpolečnost Adient registruje v České republice 6 právnických osob. \n\nSpolečnost Adient Czech Republic k. s. v roce 2017 zaměstnávala 4073 zaměstnanců v lokalitách Česká Lípa, Roudnice nad Labem, Stráž pod Ralskem, Mladá Boleslav, Bezděčín a Kvasiny. Tržby společnosti dosáhly v daném roce 15,4 mld Kč.\n\nZávody divize Trim nacházející se v České Lípě, Stráži pod Ralskem a Roudnici nad Labem se zabývají šitím automobilových potahů pro celou řadu významných automobilových výrobců.\n\nZávody divize JIT nacházející se v Mladé Boleslavi, Bezděčíně a Kvasinách se zabývají montáží automobilových sedaček do vozidel značek Škoda Auto, Porsche a Seat.\n\nSpolečnost Adient Bor s.r.o. sídlící v Nové Hospodě u Plzně se zabývá montáží automobilových sedaček do vozidel značky BMW. Tento výrobní závod spadá taktéž do divize JIT.\n\nSpolečnost Adient Strakonice s.r.o. se zabývá výrobou a vývojem autotextilií a spadá do divize Fabrics.\n"}
{"id": "1225987", "url": "https://cs.wikipedia.org/wiki?curid=1225987", "title": "Vasilij Petrov", "text": "Vasilij Petrov\n\nVasilij Ivanovič Petrov (15. leden 1917 Černoleskoje, carské Rusko - 1. února 2014, Moskva) byl sovětský vojevůdce, maršál Sovětského svazu. Maršálem Sovětského svazu se stal v březnu 1983.\n\nK rudé armádě se Petrov připojil v roce 1939 a v roce 1941 dokončil důstonické zkoušky.\n\nBěhem druhé světové války bojoval u Oděsy, Sevastopolu a na Kavkaze. Později se podílel na invazi na Ukrajinu a do Rumunska, poté na útoku na Budapešť.\n\nPo válce studoval na Frunzeho vojenské akademii v Moskvě. Následně postupoval ve vojenských hodnostech. Na plukovníka byl povýšen v roce 1952, generálmajorem se stal v roce 1961, generálporučíkem v roce 1965, generálplukovníkem v roce 1970 a generálem v roce 1972. V roce 1983 byl jmenován maršálem Sovětského svazu.\n\nNa konci 70. let sloužil jako vojenský poradce etiopské armádě a asistoval i během války o Ogaden.\n\nV roce 1982 se Petrov stal hrdinou Sovětského svazu.\n"}
{"id": "1225989", "url": "https://cs.wikipedia.org/wiki?curid=1225989", "title": "Per Collinder", "text": "Per Collinder\n\nPer Collinder (22. května 1890 - 6. prosince 1974) byl švédský astronom známý svým katalogem otevřených hvězdokup, který vydal v roce 1931 a je dnes znám jako Collinderův katalog. Napsal dvě knihy s názvem \"History of navigation\" a \"Worlds in orbit\".\n\nByl dvakrát ženatý a s první manželkou měl 4 děti.\n"}
{"id": "1225990", "url": "https://cs.wikipedia.org/wiki?curid=1225990", "title": "Seznam českých YouTube kanálů podle počtu odběratelů", "text": "Seznam českých YouTube kanálů podle počtu odběratelů\n\nZde je seznam českých YouTube kanálů podle počtu odběratelů. Seznam je aktuální k lednu 2020. Seznam zahrnuje tvůrce tvořící v České republice, původem z České republiky nebo tvořící v češtině. Zahrnuti jsou tvůrci, jejichž kanál má alespoň 600 tis. odběratelů.\n\nV roce 2018 měl kanál \"Ярослава Спортивная\" 1,32 mil. odběratelů a 346 mil. zhlédnutí. Hlavní představitelka žila v Česku, natáčela převážně v ruštině, sporadicky v češtině. Účet byl zrušen v březnu 2018. Jako český byl označen kanál Dusty Battlegrounds, který nahrával videa v angličtině a v říjnu 2019 měl 952 tis. odběratelů a 317 mil. zhlédnutí. Účet byl zrušen v říjnu 2019.\n\n"}
{"id": "1225991", "url": "https://cs.wikipedia.org/wiki?curid=1225991", "title": "Buzuluk (podnik)", "text": "Buzuluk (podnik)\n\nBuzuluk je strojírenská firma v Komárově, v obci s více než 555 lety tradice ve slévárenství. Firma je rozdělena na dvě divize: Divize pístních kroužků a Divize gumárenských strojů.\n\nPrvní historicky doložená zpráva o železářství v Komárově se datuje do roku 1460, kdy mezi první výrobní procesy patřila slévárenská výroba. Od jeho vzniku vlastnila podnik celá řada různých majitelů, ale tradice železářství a slévárenství se v Komárově udržela až do dnešních dnů. \n\nV druhé polovině 17. století (od r. 1690), náležely železárny hraběcí rodině Bruntálských z Vrbna, v roce 1852 přešly do majetku kurfiřta Bedřicha Viléma I. z Hesenska a až do roku 1902 náležely k panství knížecí rodiny Hanavští z Hořovic. V roce 1902 byly železárny zakoupeny firmou C. T. Petzold a spol. a v roce 1919 se mění na akciovou společnost se sídlem v Praze. Železárny Komárov, předchůdce Buzuluku, začaly v meziválečném období vyrábět koupací vany světoznámé značky ALBA CYGNUS. V roce 1931 byla zavedena výroba pístních kroužků ALBA, z které se v průběhu let stala samostatná divize firmy. V roce 1948 byl podnik znárodněn a přejmenován na nynější Buzuluk Komárov a stal se státním podnikem. Po sametové revoluci se v roce 1992 změnil na akciovou společnost, která od roku 2012 patří firmě Dailan China.\n\nDivize pístních kroužků se zaměřuje na výrobu pístních a stíracích kroužků do motorů a na produkci odlitků, které lze použít v automobilovém průmyslu, zemědělství, zahradní technice, kompresorech a ostatních motorech . Pístní kroužky z Buzuluku jsou vyváženy do celého světa. V roce 2016 firma oslaví 85. výročí výroby pístních kroužků.\n\nDivize gumárenských strojů se zaměřuje na výrobu míchacích linek, kalandrů, kalandrovacích linek, konfekčních strojů, zkušebních strojů, rotačních vulkanizačních lisů a dalších gumárenských strojů. Divize dodává své stroje do celého světa. \n\nV Buzuluku je stále činná i Umělecká dílna Horowitz, která produkuje tradiční výrobu umělecké litiny.\n\n"}
{"id": "1225992", "url": "https://cs.wikipedia.org/wiki?curid=1225992", "title": "V. obvod (Budapešť)", "text": "V. obvod (Budapešť)\n\nV. obvod, nazývaný též Belváros-Lipótváros leží v samém centru Budapešti. Nachází se zde správní úřady celého Maďarska. Jeho název znamená \"Vnitřní Město - Leopoldovo Město\".\n\nV. obvod leží v centru Budapešti na levém břehu Dunaje.\n\nNa místě dnešního V. obvodu bylo římské osídlení zvané Panonion. Později zde bylo vystavěno královské město Pešť. V roce 1838 bylo v důsledku povodní město téměř zničeno. V té době se zde otevřela železnice a lodní doprava. Byl postaven také první stálý most. V roce 1848 se tu odehrála revoluce. Pešť byla roku 1873 jedním ze zakladatelů hlavního města Budapešť.\n\n\n"}
{"id": "1225993", "url": "https://cs.wikipedia.org/wiki?curid=1225993", "title": "Číselná předpona", "text": "Číselná předpona\n\nČíselná předpona nebo číselný prefix nebo numerický prefix je předpona označující číslo, které je násobkem objektu s předponou. Číselné předpony jsou obvykle odvozené ze slov pro čísla z různých jazyků - nejvíc se používá řečtina a latina.\n"}
{"id": "1225994", "url": "https://cs.wikipedia.org/wiki?curid=1225994", "title": "Jaroslav Marx", "text": "Jaroslav Marx\n\nJaroslav Marx (* 20. července 1971) je bývalý český fotbalový obránce.\n\nV české lize hrál za Slováckou Slavii Uherské Hradiště. Nastoupil ve 23 ligových utkáních. Ve druhé lize hrál i za SKP Znojmo, FK Baník Havířov a SK Tatran Poštorná. Dále hrál v Německu za KFC Uerdingen 05 a Bonner SC a na Maltě za Birkirkara FC, Balzan Youths a Valletta FC. V Poháru UEFA nastoupil za Birkirkaru ve 2 utkáních.\n\n\n"}
{"id": "1225996", "url": "https://cs.wikipedia.org/wiki?curid=1225996", "title": "Miloš Englberth", "text": "Miloš Englberth\n\nMiloš Englberth (* 1. července 1974 Liberec) je český malíř řazený do okruhu hyperrealismu.\n\nVystudoval Akademii výtvarných umění v Praze (1994-2000), atelier klasických malířských technik prof. Zdeňka Berana. Ve své tvorbě se zaměřuje téměř výhradně na olejomalbu. Tematicky se jeho dílo pohybuje mezi hyperrealismem a magickým realismem. V počátku jeho tvorby ho ovlivnil surrealismus (zejména malíř Josef Vyleťal) a také hnutí „prerafaelitů“, anglických malířů 19. století. Později však svůj projev přehodnotil ve prospěch hyperrealismu. Nejedná se však jen o chladné, technicky dokonalé zobrazení soupeřící s fotografií, jako u většiny hyperrealistických děl. V jeho malbách nacházíme zaujetí pro přírodu, tajemno až pohádkovost, které zde přetrvává jako reziduum surrealistického tvarosloví. Hlavním námětem bývá ženská figura, umístěná v romantické krajině, nebo přírodních strukturách.\n\nOd roku 2006 je členem výtvarné skupiny RASTR (Miloš Englberth, Jindřich Hájek, Jakub Kándl a fotograf Jiří Macht), která se zaměřuje na realistické zobrazení v malbě, v konfrontaci s fotografií. Má za sebou řadu společných i samostatných výstav, u nás i v zahraničí (Praha, Plzeň, Hradec Králové, Hannover, Lima...atd) V současné době vystavuje hlavně s výtvarnou skupinou RASTR (www.rastrart.cz). Žije a pracuje v Praze. Jeho velkým koníčkem je kultura severoamerických indiánů.\n\n"}
{"id": "1225997", "url": "https://cs.wikipedia.org/wiki?curid=1225997", "title": "André Deed", "text": "André Deed\n\nAndré Deed, vlastním jménem Henri André Augustin Chapais (22. února 1879 Le Havre — 4. října 1940 Paříž) byl francouzský herec, průkopník žánru němé grotesky.\n\nPocházel z rodiny celního úředníka a navštěvoval lyceum v Nice, ale studia nedokončil a od mládí se živil jako komik a zpěvák v šantánech včetně Folies Bergère. V roce 1901 začala jeho spolupráce s režisérem Georgesem Mélièsem, který ho obsadil do řady filmů, hrál například Pátka v prvním zfilmování \"Robinsona Crusoe\" (1904). Od roku 1906 začal Deed natáčet pro firmu Pathé krátké grotesky, v nichž představoval postavu zvanou \"Gribouille\" (Mazal, Patlal), která svojí prostoduchostí a nešikovností způsobuje řadu kuriózních nehod. Tato figura se stala populární i v jiných zemích a dostávala domácí názvy: v Itálii \"Cretinetti\", v Rusku \"Glupyškin\", v anglicky mluvících zemích \"Foolshead\". Filmovat přestal roku 1916, kdy byl povolán na frontu. Na jeho nápady navazovali mnozí američtí komici, především Ben Turpin, kteří časem převzali i jeho publikum. \n\nPo první světové válce se Deed pokoušel v Itálii jako režisér natáčet vážně míněné vědeckofantastické, kriminální a hororové filmy, z nichž se zachoval jediný, \"Mechanický muž\" (1921), v němž hrála i jeho manželka Valentina Frascaroli, nezaznamenal však komerční úspěch. Později hrál ještě ve filmu \"Le Nègre du rapide numéro 13\" (1923) a v adaptaci románu Lucie Delarue-Mardrusové \"Kdo seje vítr\" (1929), dostával však stále méně příležitosti a zemřel v zapomnění.\n\n"}
{"id": "1225998", "url": "https://cs.wikipedia.org/wiki?curid=1225998", "title": "Černý rybník (Smrčná)", "text": "Černý rybník (Smrčná)\n\nČerný rybník je rybník mezi obcemi Smrčná a Větrný Jeníkov v okrese Jihlava. Nachází se 1,8 km na západ od Smrčné a 1,7 km od Větrného Jeníkova. Rozloha rybníku je 14,1 ha a leží v nadmořské výšce 653,6 m n. m. Hráz se nachází na východní straně rybníku. Jeho břehy jsou z velké části obklopeny lesními porosty. \n\nV roce 2013 proběhla oprava výpustného zařízení.\n\nRybník je napájen dvěma rameny Smrčenského potoku, který nedaleko pramení. Na východní straně z rybníku vyteká na dvou místech a směřuje k obci Smrčná.\n\nRybník je využíván k rekreačním účelům. V okolí se nachází chatová osada a travnatá pláž. Je na seznamu ploch ke koupání (identifikátor KO610501) a jeho voda je pravidelně kontrolována. Kvalita vody je dlouhodobě dobrá.\n\nRybník je také využíván pro chov ryb.\n\n\nKHS Kraje Vysočina - kvalita vody v rybníku Černý\n"}
{"id": "1226000", "url": "https://cs.wikipedia.org/wiki?curid=1226000", "title": "Ostrov prince Waleského (Nunavut)", "text": "Ostrov prince Waleského (Nunavut)\n\nOstrov prince Waleského () je neobydlený ostrov Kanadského arktického souostroví v Severním ledovém oceánu. Ze správního hlediska patří do teritoria Nunavutu v Kanadě. S rozlohou 33 339 čtverečních kilometrů je desátým největším ostrovem Kanady a čtyřicátým největším celosvětově.\n\nLeží východně od Viktoriina ostrova, jižně od ostrovů královny Alžběty a západně od ostrova Somerset.\n\nObjeven byl v roce 1851 Williamem Kennedym a Josephem-René Bellotem, kteří pátrali po Franklinově expedici. Pojmenován byl po nejstarším synovi královny Viktorie Albertu Edvardovi, který byl v té době princem z Walesu a později nastoupil na trůn jako Eduard VII.\n"}
{"id": "1226002", "url": "https://cs.wikipedia.org/wiki?curid=1226002", "title": "Ostrov prince Waleského", "text": "Ostrov prince Waleského\n\nOstrov prince Waleského může být:\n\n"}
{"id": "1226003", "url": "https://cs.wikipedia.org/wiki?curid=1226003", "title": "Nena (kontinent)", "text": "Nena (kontinent)\n\nNena je název pradávného superkontinentu, který se utvořil v dobách prekambria (asi před 1,8 miliardy let), a to z jader dávných kontinentů (kratónů) jménem Baltika, Arktika a Východní Antarktika (dnes tvoří větší část podkladu Antarktidy). Superkontinent potom zanikl asi o 700 milionů let později připojením k ještě větší pevnině zvané Kolumbie. \n\nNena (nebo také Nuna) je akronym, vycházejí z anglického jména pro severní Evropu (\"North Europe\") a Severní Ameriku (\"North America\"). V době existence tohoto superkontinentu vznikl obří impaktní kráter Sudbury na území dnešního kanadského Ontaria. V této době také zřejmě vznikají první mnohobuněčné organismy a výrazně stoupá množství kyslíku v zemské atmosféře.\n\n"}
{"id": "1226006", "url": "https://cs.wikipedia.org/wiki?curid=1226006", "title": "Palác Vigadó", "text": "Palác Vigadó\n\nVigadó je v Budapešti druhý největší koncertní sál. Nachází se na východním břehu řeky Dunaj.\n\nPalác Vigadó, navržený Frigyesem Feszlem, byl postaven roku 1859 jako náhrada za jinou koncertní síň, která dříve stála na stejném místě, ale při požáru roku 1848 byla zničena. Vigadó byl také těžce poškozen, tentokrát při Druhé světové válce, ale následná rekonstrukce ho uvedla do zcela původního stavu. V roce 2006 se konala rekonstrukce fasády paláce. Nyní tato koncertní síň nepřestává přitahovat přední dirigenty a umělce z celého světa.\n"}
{"id": "1226010", "url": "https://cs.wikipedia.org/wiki?curid=1226010", "title": "Kasuár severní", "text": "Kasuár severní\n\nKasuár severní (\"Casuarius unappendiculatus\") je velký nelétavý pták z řádu kasuárů. Vyskytuje se v severní části ostrova Nová Guinea, na území Indonésie a Papui Nové Guineje. Preferuje deštné lesy v nížinných oblastech pod 490 metry nad mořem.\n\nMěří 1,5 až 1,8 metru na výšku, průměrná váha dospělce je 58 kilogramů. Samci i samice jsou si velmi podobní, ačkoliv samci bývají menší, než samice. Pro tento druh je typické černé zbarvení, pestře zbarvený krk (žlutý či červený) a také výrazný hřebínek na vrcholku hlavy, který mají všichni kasuáři. Rovněž má zakřivený dráp, který může použít při obraně.\n\nKasuár severní je samotářský pták a je velmi plachý. Většinu času hledá potravu, a to ovoce, případně i malá zvířata, jež se vyskytují na půdě pralesa. Samice těchto ptáků kladou několik vajec do hnízda a nechávají samce, aby se o ně starali. Toto chování je typické i pro další ptáky z řádu kasuárů, tedy ostatní tři druhy kasuárů a emu.\n\n"}
{"id": "1226011", "url": "https://cs.wikipedia.org/wiki?curid=1226011", "title": "Santanaraptor", "text": "Santanaraptor\n\nSantanaraptor („lupič ze souvrství Santana“) byl rod dravého (teropodního) dinosaura, patřícího nejspíš do nadčeledi Tyrannosauroidea (jde tedy o vzdáleného příbuzného populárního rodu \"Tyrannosaurus\"). Tento dvounohý predátor žil v období spodní (rané) křídy (stupně apt – alb, asi před 115 – 108 miliony let) na severovýchodě dnešní Brazílie (stát Ceará). Teropoda popsal roku 1999 brazilský paleontolog Alexander Kellner. Již o tři roky dříve však referoval o měkkých tkáních, objevených u fosilie santanaraptora.\n\nV souvrství Santana byly objeveny fosilie nedospělého jedince, který by v plném stavu dochování dosahoval délky asi 130 cm. Tito teropodi zřejmě dorůstali délky 1,5 metru a hmotnosti 15 kilogramů. Objeveny byly i otisky měkkých tkání, konkrétně mineralizované svalové a kožní tkáně, otisky povrchu kůže ale nikoliv. Vzhledem k objevu pouze zadní části kostry (oblast pánve, zadních končetin a ocasu) je obtížné přesně stanovit příbuzenství santanaraptora, v každém případě šlo ale o célurosaura a pravděpodobně tyranosauroida. Tím pádem by šlo o vůbec prvního zástupce této skupiny, známého z jižních kontinentů (Gondwany).\n\n\n"}
{"id": "1226034", "url": "https://cs.wikipedia.org/wiki?curid=1226034", "title": "Palác Károlyi", "text": "Palác Károlyi\n\nPaláci Károlyi (maďarsky: \"Károlyi-palota\") v ulici Károlyi utca se nachází v V. obvodu města Budapešť. Nyní zde sídlí Muzeum literatury.\n\nPalác byl městským sídlem magnáta Károlyiho. Po Druhé světové válce ho majitel hrabě Mihály Károlyi otevřel pro veřejnost. Od té doby je palác využíván pro kulturní účely. Dnes tam sídlí Muzeum literatury Petőfi.\n\nPalác má půdorys základny ve tvaru podkovy. Je tři podlaží vysoký. Hlavní branou se dostanete až na zadní zahradu.\n"}
{"id": "1226036", "url": "https://cs.wikipedia.org/wiki?curid=1226036", "title": "Ľudovít Záhoranský", "text": "Ľudovít Záhoranský\n\nĽudovít Záhoranský (* 23. dubna 1939) je československý horolezec a tréner žijící na Moravě, zasloužilý mistr sportu v horolezectví, držitel zlatého odznaku Iamesu. V roce 1981 vystoupil jako první Čech na osmitisícovku Kančendženga.\n\nV roce 1976 se zúčastnil první východočeské expedice do Himálají na sedmitisícový vrchol Kun Peak (7 085 m n. m.). V té době byl ženatý, měl jedno dítě, pracoval v podniku Metasport Ostrava jako zámečník, horolezectví se věnoval již 22 let a měl za sebou mnoho náročných výstupů v Alpách, na Kavkaze, v Pamíru a Himálaji, s řadou prvovýstupů, za které získal titul mistra i zasloužilého mistra sportu v horolezectví, horolezecký trenér.\n\n\n\n\n"}
{"id": "1226037", "url": "https://cs.wikipedia.org/wiki?curid=1226037", "title": "Ušangi Kokauri", "text": "Ušangi Kokauri\n\nUšangi Kokauri, (* 10. ledna 1992) je gruzínský zápasník–judista, který od roku 2013 reprezentuje Ázerbájdžán.\n\nS judem začínal v Gori a v mládí prošel juniorskými výběry gruzínské reprezentace. Potom co se neprosadil v nabyté seniorské reprezentaci zvolil cestu reprezentovat sousední Ázerbájdžán, jehož barvy hájí od roku 2013. V roce 2016 se kvalifikoval na olympijské hry v Riu a vypadl ve druhém kole s Japoncem Hisajošim Harasawou na ippon technikou o-uči-gari.\n\n\n\n"}
{"id": "1226042", "url": "https://cs.wikipedia.org/wiki?curid=1226042", "title": "Maciej Sarnacki", "text": "Maciej Sarnacki\n\nMaciej Sarnacki (* 10. února 1987 Olsztyn, Polsko) je polský zápasník–judista.\n\nS judem začínal v 8 letech. Připravuje se v rodné Olštýni v klubu Gwardia pod vedením svého otce Wojciecha Sarnackiho. Judu se věnuje na poloprofesionální úrovni, pracuje jako policista. V polské seniorské reprezentaci dostal příležitost v těžké váze až po odchodu Janusze Wojnarowicze v roce 2013. V roce 2016 se kvalifikoval na olympijské hry v Riu a vypadl ve druhém kole s Izraelcem Orim Sasonem.\n\n\n\n"}
{"id": "1226043", "url": "https://cs.wikipedia.org/wiki?curid=1226043", "title": "Skorkovský rybník", "text": "Skorkovský rybník\n\nSkorkovský rybník je rybník mezi obcemi Skorkov a Slavníč v okrese Havlíčkův Brod. Leží asi 600 metrů severozápadně od Skorkova a asi 500 m východně od Slavníče. V blízkosti jihozápadního břehu se nachází malý lesní porost a vede tam dálnice D1. Rozloha rybníku je 18 ha a je uveden v seznamu významných vodních děl IV. kategorie.\n\nRybník byl vybudován po roce 1644.\n\nSkorkovský rybník je napájen třemi nepojmenovanými toky. První vytéká ze Zbinožského rybníku, druhý pramení ve Skorkově a třetí u silnice III/3484 nedaleko hřbitova. Z rybníku voda odtéka na dvou místech a nedaleko se toky spojují do jednoho, který teče směrem k Herálci a vlévá se do Nohavického potoku.\n\nCelkový objem rybníka V je 160 000 m a retenční objem pak V je 92 000 m.\n\nRybník slouží k chovu ryb.\n\n"}
{"id": "1226044", "url": "https://cs.wikipedia.org/wiki?curid=1226044", "title": "Rekurs", "text": "Rekurs\n\nRekurs je jedním z opravných prostředků. Dříve se uplatňoval v rakouském, resp. československém občanském soudním řízení, stále je obsažen např. v kanonickém právu, jímž se řídí římskokatolická církev.\n\nZatímco proti rozsudku ve věci bylo možno vždy brojit odvoláním, až do roku 1950 platilo, že opravným prostředkem proti procesním usnesením soudu je rekurs (mezi roky 1950–1963 stížnost). Jeho výhodou byla rychlost rozhodnutí, zároveň však bez dalšího nedošlo k odložení vykonatelnosti napadeného usnesení. Podání rekursu (\"rekursní spis\") mohlo být učiněno i ústně do protokolu, jinak musel být podepsán advokátem, lhůta v obou případech však vždy činila 14 dní od doručení napadeného usnesení bez možnosti jejího prodloužení. V některých případech mohl rekursu přímo vyhovět soud, který usnesení vydal (autoremedura), jinak je bezodkladně a bez vyjádření dalších účastníků předložil soudu vyššího stupně (\"rekursní soud\"). Ten o potvrzení nebo zrušení napadeného procesního usnesení rozhodl v neveřejném zasedání pouze na podkladě spisového materiálu a bez provádění dalšího dokazování, neboť v rekursech nebylo možné uvádět nové skutkové okolnosti.\n\nRekursy se neuplatňovaly jen ve sporném, ale také v nesporném soudním řízení, ovšem jen tam, kde je zákon výslovně nevylučoval. Oproti spornému řízení nebylo potřeba, aby rekurs byl sepsán advokátem, lhůta k jeho podání činila 15 dnů (v případě exekucí ale jen osm dní), bylo možné v něm uvádět nové skutkové okolnosti a navíc proti rozhodnutí rekursního soudu bylo možné podat ještě \"dovolací rekurs\" k nejvyššímu soudu.\n\nObecná úprava rekursů je obsažena v kánonech 1732 až 1739 Kodexu kanonického práva. Podle ní platí, že rekursem se lze bránit vůči dekretům a jiným administrativním úkonům v rámci církve, výjimkou jsou rozhodnutí papeže nebo ekumenického koncilu, od nichž se již nelze tímto způsobem nikam odvolat. Před samotným projednáním rekursu se obvykle požaduje, aby byl nejdříve původce dekretu požádán o jeho odvolání nebo opravení, a také se výslovně upřednostňuje nalezení smírného řešení vzniklého problému. Nedojde-li ani k jednomu, rozhoduje o rekursu hierarchicky vyšší představený toho, kdo napadený dekret vydal. Ten, kdo se domnívá, že je dekretem poškozen, jej musí podat do 15 dnů od vyjádření původce dekretu k žádosti o jeho odvolání či opravu (příp. od oznámení dekretu, není-li taková žádost nutná), a v následujícím řízení může být zastoupen advokátem nebo prokurátorem, zároveň však může být požadován i jeho osobní výslech ve věci. Představený má široké pole možností rozhodnutí, může napadený dekret potvrdit, prohlásit za neplatný, částečně nebo celý zrušit, odvolat, nebo také opravit, případně jej nahradit jiným.\n"}
{"id": "1226045", "url": "https://cs.wikipedia.org/wiki?curid=1226045", "title": "Rudolf Čillík", "text": "Rudolf Čillík\n\nRudolf Čillík (* 7. listopadu 1931, Kremnica, Banská Bystrica, Slovensko) je bývalý československý reprezentant a trenér v běhu na lyžích z klubu Baník Kremnica. Od roku 2011 je po něm pojmenován běžecký areál na Skalce u Kremnice.\n\nJeho největší vzor je Jaroslav Cardal (25násobný mistr Československa).\n\nZúčastnil se VIII. Zimní olympiády v roce 1960 ve Squaw Valley v Kalifornii. V běhu na 15 km skončil 36. a v běhu na 30 km 30.\n\n\nByl prvním trenérem lyžování Gabriely Soukalové v Kremnmici, stříbrné medailistky na ZOH v Sarajevu 1984.\n\nZasloužilý mistr sportu Slovenska v běhu ny lyžích.\n"}
{"id": "1226046", "url": "https://cs.wikipedia.org/wiki?curid=1226046", "title": "Kostel Panny Marie Sněžné (Hochalm)", "text": "Kostel Panny Marie Sněžné (Hochalm)\n\nŘímskokatolický poutní kostel Panny Marie Sněžné na vrchu Hochalm (v němčině \"Wallfahrtskirche Maria Schnee auf der Hochalm\") stojí v nadmořské výšce 1822 metrů v Seckauských Taurách v rakouské spolkové zemi Štýrsko.\n\nKostel byl vystavěn z popudu seckauského duchovního Paula Auera. Měl sloužit „duchovní útěše“ horských pastýřů a salašníků. 2. července 1660 byl zasvěcen svatému Jeronýmovi (patronu dobytka). Ze začátku se tedy kostel nazýval \"Jeronýmům kostelík v pastvinách\".\n\nUctívání Panny Marie (Mariánská úcta) se na Hochalmu rozmohlo počátkem 18. století. V letních měsících se v kostele nacházela socha „hochalmské Matky Boží“. Po zrušení seckauského opatství (roku 1782) bylo kostelu dáno dnešní jméno \"kostel Panny Marie Sněžné na Hochalmu\" — název kostela se má vztahovat k legendě o zázraku, který se měl léta 352 odehrát v Římě na místě budoucí baziliky.\n\nJan Habsbursko-Lotrinský navštívil kostel podvakráte (v letech 1810 a 1825) a našel jej údajně ve zbědovaném stavu.\n\nV roce 1860 uspořádal u příležitosti dvousetletého výročí založení kostela tehdejší farář Adalbert Janisch velkou pouť na Hochalm, které se zúčastnilo asi 15 tisíc lidí. Papež Pius IX. udělil všem těmto horským poutníkům odpustek.\n\nStavba věže a celková rekonstrukce kostela začala 13. července 1904. Dělníci měli být hotoví ke svátku Patronatsfest.\n\nK třísetletému výročí byl kostel zrekonstruován pod vedením P. Desideria a P. Feldbaumera.\n\nDodnes putují na Hochalm tisíce poutníků. O všech červencových a srpnových nedělích a rovněž 26. července a 5. srpna je zde sloužena poutnická mše. Během slavností Těla a Krve Páně bývá socha hochalmské Matky Boží zdobena květy a pronášena skrz obec Seckau. Na zimu bývá socha uschována.\n\nPo hřebeni lze dále pokračovat značenou turistickou cestou až na vrchy Seckauer Zinken (2397 m n. m.) nebo Geierhaupt (2417 m n. m.)., rovněž je možno z hřebene sejít k jezerům Goldlacke nebo Ingeringsee.\n"}
{"id": "1226047", "url": "https://cs.wikipedia.org/wiki?curid=1226047", "title": "Round Dance", "text": "Round Dance\n\nRound Dance (zkráceně RD) je formou společenského tance, kde jsou figury napovídány. Tanečníci dostávají během tance nápovědu (cue), podle které se po parketu pohybují a kterou jim napovídá tzv. \"cuer\". Zpravidla se tancují pevně dané choreografie. Občas se ale tančí i to, co cuera právě napadá - tomu se říká \"hashcue\".\n\nNázev napovídá, že se tančí v kruhu. Nejedná se však o \"kruhové tance\" ve smyslu například řeckých folklórních tanců. Název je odvozen spíše historicky.\n\nRound dance vznikl původně jako odpočinková činnost Square dancingu. Tanečníci měli potřebu dělat i něco trochu jiného, než tančit čtverylky a proto vznikl nápad tancovat s nápovědou společenské tance. Vzhledem k tematické příbuznosti byl zvolen podobný název - Round dance. Na rozdíl od pohybu po čtverylkách je převládající pohyb tanečníků v Round dancingu po kruhu proti směru hodinových ručiček.\n\nV Round dancingu se tančí všechny známe společenské tance. Navíc pak i méně známé.\n\nTance jsou rozděleny nejen podle rytmů ale i podle obtížnosti figur, které se v nich používají do takzvaných \"fází\" (anglicky \"phase\"). Fáze se označují římskými čísly a je jich celkem 6.\n\nPlatí princip, že obtížnost tance je určena nejtěžšími figurami. Například tanec fáze V musí obsahovat alespoň 3 figury fáze V. Dále je jedno kolik figur nižších fází obsahuje, ale nesmí obsahovat žádnou figuru fáze VI.\n\nPokud je přece jen obsahuje, záleží na tom, kolik jich je. Pokud je figura jedna, nebo maximálně dvě, pak je tanec označen obtížností V+1, resp. V+2 podle toho, kolik figur navíc z fáze VI tanec obsahuje. Pokud by ale obsahoval více než 2 figury fáze VI, už by byl celý tanec označen obtížností fáze VI.\n\n\n"}
{"id": "1226054", "url": "https://cs.wikipedia.org/wiki?curid=1226054", "title": "Dilšod Nazarov", "text": "Dilšod Nazarov\n\nDilšod Chamoliddinovič Nazarov (Дилшод Ҷамолиддинович Назаров, * 6. května 1982 Dušanbe) je tádžický reprezentant v hodu kladivem. Měří 187 cm a váží 120 kg, jeho osobní rekord činí 80,71 m. Je držitelem státního vyznamenání Šaraf a působí jako předseda tádžického lehkoatletického svazu.\n\nVyhrál mistrovství Asie juniorů v atletice v letech 1999 a 2001, Hry islámské solidarity v roce 2005, Asijské hry 2006, 2010 a 2014 a mistrovství Asie v atletice 2009, 2013 a 2015. Na mistrovství světa v atletice skončil desátý v roce 2011, pátý v roce 2013 a druhý v roce 2015. V roce 2017 obsadil na světovém šampionátu v soutěži kladivářů sedmé místo.\n\nNa olympiádě byl jedenáctý v roce 2008, desátý v roce 2012 a vyhrál v roce 2016. Stal se tak prvním olympijským vítězem v historii samostatného Tádžikistánu (jeho krajan Andrej Abduvalijev získal zlato ve stejné disciplíně v roce 1992 ještě v týmu Společenství nezávislých států). \n\n"}
{"id": "1226060", "url": "https://cs.wikipedia.org/wiki?curid=1226060", "title": "Palác Gresham", "text": "Palác Gresham\n\nPalác Gresham (Gresham-palota) se nachází v Budapešti v V. obvodu. Je to příklad secesní architektury. Byl dokončen v roce 1906 jako budova s byty a kancelářemi. Dnes v paláci sídlí Four Seasons Hotel Budapest Gresham Palace. Rozkládá se při Dunaji, v sousedství Széchenyiho náměstí a východního konce Řetězového mostu.\n\nNynější Palác Gresham, navržen Zsigmondem Quittnerem a Jozsefem Vago, se začal stavět roku 1904. V roce 1906 byl dostavěn a roku 1907 byl slavnostně otevřen. Palác je pojmenován po siru Thomasovi Greshamovi, zakladateli Královské burzy v Londýně.\n\nPůvodně palác sloužil jako kancelářská budova a jako rezidence pro vrchní pracovníky společnosti Gresham. Během okupace po druhé světové válce sloužil palác jako kasárna. Poté budova začala sloužit jako byty a chátrala. V roce 1990, po pádu komunistického režimu, vláda předala palác do vlastnictví města Budapešť.\n\nV roce 2001 budovu koupila irská investiční společnost Quinland Private. Byl přestavěn na luxusní hotel, přičemž byly obnoveny takové originální prvky jako velké schodiště, vitráže, mozaiky, kování a zimní zahrady. Nyní hotel spravuje společnost Four Seasons a má v současné době 179 pokojů včetně 17 apartmánů.\n"}
{"id": "1226061", "url": "https://cs.wikipedia.org/wiki?curid=1226061", "title": "Ingeringsee", "text": "Ingeringsee\n\nIngeringsee je horské jezero v Seckauských Taurách ve spolkové zemi Štýrsko v Rakousku.\n\nVýška jeho hladiny činí 1221 metrů nad mořem a lemují jej hory s nadmořskou výškou přesahující dva tisíce metrů. Jezerem protéká potok Ingeringbach, jenž se pak poblíž města Knittelfeld vlévá do Muru.\n\nIngeringsee je oblíbeným cílem výletů i jejich východištěm, nedaleko jezera se nachází parkoviště. Jezera lze dosáhnout od Knittelfeldu — leží od něj zhruba devět kilometrů severně ve směru na obec Gaal.\n\nNad jezerem ční vrcholy mimo jiné vrcholy Seckauer Zinken (2397 m n. m.) a Geierhaupt (2417 m n. m.), dosažitelné po značené turistické cestě. Zhruba pět kilometrů východně pak nalezneme horské jezero Goldlacke.\n\nLesní správa Wasserberg zřídila roku 2015 na břehu jezera kapli. Zasvěcena byla svatému Klementu Římskému, který je ve Štýrsku uctíván coby patron lesních pracovníků.\n"}
{"id": "1226065", "url": "https://cs.wikipedia.org/wiki?curid=1226065", "title": "Jiří Míšenský", "text": "Jiří Míšenský\n\nJiří Míšenský (* 1. srpna 1952 Blansko) je český politik, manažer, konzultant a učitel tance, od roku 2014 zastupitel města Blansko, člen hnutí ANO 2011.\n\nV roce 1977 absolvoval katedru ekonomiky a řízení Fakulty strojní Vysokého učení technického v Brně (získal titul Ing.).\n\nNásledně nastoupil do Adamovských strojíren v Adamově u Blanska, kde pracoval v různých hospodářských funkcích v obchodním úseku a zabýval se převážně zahraničním obchodem – prodejem polygrafických strojů, měrné a čerpací techniky a vojenské techniky. Z tohoto důvodu měl i prověrku na nejvyšší stupeň utajení. Měl také možnost pracovat i krátkodobě v zahraničí, kde budoval obchodní síť v podstatě ve všech zemích bývalého východního bloku a zaváděl strojírenské technologie ve firmách v zahraničí (např. Indie, Čína, Brazílie, USA či Švédsko). V letech 1992 až 1995 byl předsedou představenstva akciové společnosti Adast, která v té době měla ještě kolem 8 500 zaměstnanců.\n\nV roce 1996 využil nabídky německé firmy \"Heidelberger Druckmaschinen, A.G.\" (se sídlem v Heidelbergu), která představovala největšího světového výrobce polygrafických strojů a zařízení. Začal tuto firmu obchodně zastupovat v českém zastoupení \"Heidelberg Praha\", na starosti dostal Moravu. Obchodně též zastupoval dalších pět německých firem v oblasti polygrafické výroby. Vybudoval obchodní a servisní zastoupení této firmy pro Moravu v Olomouci. Každý rok trávil třetinu roku v Německu, Rakousku nebo Anglii na zastoupeních firmy \"Heidelberg\". Ve společnosti skončil v roce 2010 a v současnosti již několikátým rokem pracuje jako konzultant v oboru polygrafie pro několik tuzemských firem.\n\nCelý život se věnoval sportu, v mládí i vrcholově (gymnastika, motocyklové soutěže, společenský tanec). Nyní rekreačně hraje tenis, golf, věnuje se otužileckému plavání, cyklistice, fitness a ve volných chvílích je rozhodčím a marshallem golfových resortů v České republice i zahraničí. V roce 1975 založil se svojí manželkou taneční školu \"Taneční studio M – taneční škola manželů Míšenských\" a doposud se společně věnují několik večerů v týdnu výuce v kurzech společenského tance a výchovy jak pro mládež, tak pro dospělé. Věnoval se též choreografii a podílel se na scénářích zábavných pořadů pro českou televizi.\n\nJiří Míšenský žije ve městě Blansko. Od května 2015 je členem dozorčí rady společnosti \"Služby Blansko\".\n\nOd roku 2013 je členem hnutí ANO 2011, zastává funkci místopředsedy Místní organizace Blansko. V komunálních volbách v roce 2014 byl za hnutí ANO 2011 zvolen zastupitelem města Blansko. Působí také jako člen finančního výboru zastupitelstva a místopředseda kulturní komise.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 49 – Blansko. Se ziskem 11,03 % hlasů skončil na 6. místě a do druhého kola nepostoupil.\n"}
{"id": "1226072", "url": "https://cs.wikipedia.org/wiki?curid=1226072", "title": "Třída M58", "text": "Třída M58\n\nTřída M58 jsou hlídkové čluny Thajského královského námořnictva. Mezi hlavní úkoly třídy patří hlídkování, kontrola rybolovu, mise SAR, nebo přeprava VIP osob. Ve službě nahradí tři hlídkové lodě třídy \"Hua Hin\".\n\nTřídu vyvinula a staví thajská loděnice Marsun Company Limited, která zisk tohoto kontraktu oznámila v prosinci 2013. Prototypová jednotka \"Laemsing\" byla na vodu spuštěna v Bangkoku v srpnu 2015.\n\nJednotky třídy \"M58\":\nPlavidla mají ocelový trup a hliníkové nástavby. Jsou vyzbrojena jedním 76mm kanón OTO Melara Compact ve věži na přídi, jedním 30mm kanónem MSI Defence na zádi a dvěma 12,7mm kulomety. Pohonný systém tvoří tři diesely Caterpillar 3516C, každý o výkonu 2525 kW, pohánějící tři lodní šrouby. Nejvyšší rychlost dosahuje 28 uzlů. Dosah je 2500 námořních mil při rychlosti 15 uzlů.\n"}
{"id": "1226073", "url": "https://cs.wikipedia.org/wiki?curid=1226073", "title": "Rušička", "text": "Rušička\n\nRušička je technické zařízení sloužící k rušení signálu radiových stanic. Využívaly se například v dobách komunismu v Československu, kdy měly za cíl rušit signály západních radiových stanic, především rádia Svobodná Evropa. Pro střední vlny se většinou jedná o vysoký stožár, na kterém jsou napnuta ocelová lana, která vytváří pohledově pyramidu. Pro krátké vlny se používají složitější konstrukce. \n\n\"Průkopníkem\" rušení cizího rozhlasu bylo hitlerovské Německo, učenlivými žáky země sovětského bloku.\n\nPoužívané zařízení byly jen nepatrně upravené běžné rozhlasové vysílače pro střední nebo krátké vlny, naladěné na kmitočet \"nepřátelské\" stanice (případně těsně vedle něj), které vysílaly v nejjednodušším případě běžný domácí rozhlasový program nebo nějakou hudební smyčku, sofistikovanější a účinnější byla frekvenční modulace s malým zdvihem. V ČSSR byly obsluhovány běžnými zaměstnanci spojů, ale pod přísným dozorem tajné bezpečnosti.\n\nRušičky se nacházely například pro Prahu na Zbraslavi a na Strahově, v Pohodlí u Litomyšle, na Kolínsku v Liblicích a Poděbradech. \n\nRušička může být nasazena proti mnoha dalším typům rádiového signálu\n\nRušení radiového signálu\n"}
{"id": "1226074", "url": "https://cs.wikipedia.org/wiki?curid=1226074", "title": "Vlastní podobizna (Rousseau)", "text": "Vlastní podobizna (Rousseau)\n\nObraz Vlastní podobizna s krajinou je považován za jedno ze stěžejních děl francouzského malíře Henri Rousseaua a patří k jeho nejčastěji reprodukovaným obrazům. Je součástí sbírky Národní galerie v Praze, kde je vystaven v expozici francouzského umění ve Veletržním paláci v Praze pod názvem \"Já, portrét-krajina\", což odpovídá francouzskému názvu \"(Moi-même, portrait-paysage).\"\nOlej na plátně 143 × 110,5 cm z roku 1890, signovaný autorem v levém dolním rohu. Obraz, který restaurovala v 60. letech 20. století Věra Frömlová–Zezuláková, byl podroben rentgenové analýze a zkoumán luminiscencí. Bylo potvrzeno, že ke změně v kompozici postavy došlo už v průběhu malby.\n\nDílo vzniklo bezprostředně po Světové výstavě v Paříži roku 1889 a zachycuje jeden z balonů, které umožňovaly návštěvníkům pohled na město z výšky, nebo Eiffelovu věž, která byla původně jen dočasnou stavbou a roku 1909 měla být demontována. Loď v pozadí je patrně odkaz na transoceánský parník \"Touraine\", který po dobu výstavy kotvil na Seině. Malíř sám sebe namaloval ve svátečním černém obleku a s paletou, na které jsou jména jeho dvou manželek – Clémence († 1888) a Joséphine (druhé bylo domalováno až po svatbě roku 1899 a překrylo jméno Rousseauovy známé Marie). Odznak s akademickou palmou v knoflíkové dírce doplnil Rousseau po roce 1891, kdy se stal učitelem kreslení na \"l'Association philotechnique\". Tento autoportrét je na počátku série portrétů pod širým nebem, které malíř považoval za svůj vynález a nazýval je \"Portréty-krajiny\" (portait-paysage).\nObraz je autobiografickým vyznáním a vyjádřením sebevědomí 46letého Henri Rousseaua, který ho komponoval jako důstojnou alegorii malířství. Má základní význam pro poznání malířovy psychologie a jeho ctižádostivých snů, ale ukazuje také přehled dosažených dovedností. V chronologii díla představuje mezník, uzavírající první období jeho tvorby. Malíř, aniž by se řídil nějakým vzorem, dokázal samostatně vyřešit uspořádání prostorových plánů a perspektivy. Figura nese svědectví o problému se zasazením do prostoru a na obraze je dosud patrná stopa po nohou, které ještě v průběhu malby Rousseau zkrátil a přemaloval. Na druhé straně obraz ukazuje celou šíři malířovy zkušenosti v práci s barvami. Jeho kresba je tvrdá, ale pružnost v užití barev mu umožňuje dosažení účinku atmosférické perspektivy.\n\nHenri Rousseau ovlivnil řadu malířů (včetně Pabla Picassa) a již ve 30. letech byl řazen k malířské moderně. Krátce po druhé světové válce začal být vysoce oceňován uměleckou kritikou a řazen mezi průkopníky moderního umění stejně významné jako např. Vincent van Gogh. Jeho umění se vymyká jednoduché interpretaci a dává na vědomí, že nic z věcí, zobrazených jako realita, ve skutečnosti neexistuje. Intenzita malířského účinku jeho obrazů snese srovnání s mistrovskými díly italského patnáctého století. Rousseau byl schopen s naprostou jistotou sladit linie a barvy do abstraktních harmonií. Jeho typicky soustředěná forma bytostně odpovídala tehdy aktuální a avantgardní malířské mluvě.\nMalíř vystavil tento obraz poprvé na šestém Salonu nezávislých v Paříži roku 1890 (20. března – 27. dubna) v síni Pavillon de la Ville de Paris, Champs Elysées. Obraz spolu s dalšími díly koupili roku 1910 Jastebzoffovi za celkem 475 franků. V roce 1923 byl vystaven na přehlídce \"Francouzské umění 19. a 20. století\" v Praze, odkud ho do své sbírky koupila Národní galerie. Byl pak vystaven v Paříži (1947, 1960, 1964) a v Benátkách (1950).\n\nNěkteré motivy obrazu (příď lodi, stožár, Eiffelovu věž a most) převzal pro svůj obraz \"La ville de Paris\" (1912) Robert Delaunay.\n\n\n"}
{"id": "1226075", "url": "https://cs.wikipedia.org/wiki?curid=1226075", "title": "Carl H. Brans", "text": "Carl H. Brans\n\nCarl Henry Brans (* 13. prosince 1935) je americký matematický fyzik, nejvíce známý svou prací na základech gravitace s Robertem Dickem, označované Bransova-Dickeho teorie.\n\nNarodil se v Dallasu v Texasu, na vysokou školu ale odešel do Louisiany, kde studoval na Loyola University New Orleans. Doktorát obdržel v roce 1961 na Princetonské univerzitě. Poté se vrátil zpět do New Orleans, kde získal post profesora fyziky. Dále zastával místa hostujících profesorů na Princetonské univerzitě, Ústavu pro pokročilá studia a na univerzitě v Koelnu.\n\nBrans je známý díky studiu gravitační interakce a vypracování Bransovy-Dickeho teorie, v níž se gravitační konstanta s časem mění, a která je konkurenční teorií k Einsteinově obecné relativity. Tato teorie úzce souvisí s podobnou prací, kterou dříve vymyslel Pascual Jordan, ale obě byly vyvinuty nezávisle. Občas se proto mluví o Jordanově-Bransově-Dickeho skalární tenzorové teorii gravitace. V této teorii, založené na spekulacích Macha, Eddingtona nebo Diraca je zavedeno univerzální skalární pole jako doplněk k metrice, což vede k teorii, v níž hodnota gravitační konstanty závisí na rozložení hmoty ve vesmíru. Řada měření ze 70. let ukázala, že Jordanova-Bransova-Dickeho teorie není o nic jednodušší než standardní obecná relativita v kontextu solárního systému. Nicméně inflační kosmologie a teorie strun znovu obnovily zájem o skalární modifikace standardní obecné relativity, ačkoli ne v původní podobě teorie Branse, Dickeho a Jordana.\n\nV 60. a 70. letech vyvinul kompletní a efektivní systém klasifikace invariantních čtyřdimenzionálníc Ricciho geometrií, rozvíjel počítačové programy pro symbolické manipulace a pracoval také na problematice důkazů Bellových nerovností.\n\nOd 80. let se zaměřil na vývoj diferenciálních topologií týkajících se existence exotických globálních diferenciálních struktur a jejich možných aplikací ve fyzice. Tato práce zahrnuje pohled na sedmidimenzionální Milnorovy sféry jako exotické Yangovy-Millsovy uzly, a to především nekonečné exotické diferenciální struktury na Eukleidovském čytřdimenzionálním prostoru. Jde o alternativní modely prostoročasu v obecné relativitě. Tuto práci s Bransem prováděl Torsten Asselmeyer-Maluga z Berlína. Navrhuje se, že by exotické hladké struktury mohly vyřešit některé problémy v kosmologii, například vysvětlení jakou podstatu mají temná hmota a temná energie.\n\n"}
{"id": "1226076", "url": "https://cs.wikipedia.org/wiki?curid=1226076", "title": "Třída M21", "text": "Třída M21\n\nTřída M21 jsou hlídkové čluny Thajského královského námořnictva. Mezi jejich hlavní úkoly patří ochrana výhradní námořní ekonomické zóny země, prosazování práva, kontrola rybolovu, nebo přeprava VIP. Do března 2016 bylo objednáno 14 člunů této třídy.\n\nTřídu vyvinula a staví thajská loděnice Marsun Company Limited. První tři čluny thajské námořnictvo získalo v květnu 2013. V roce 2015 bylo objednáno dalších šest člunů (spuštěny na vodu v dubnu 2016) a v březnu 2016 ještě pět. Do března 2016 tak bylo objednáno celkem 14 jednotek.\n\nDne 15. února 2018 bylo na vodu spuštěno dalších pět člunů (265-269) a 24. července 2018 ještě pět (270–274). Druhá pětice byla námořnictvu předána v prosinci 2018.\n\nPlavidla mají trup i nástavby z hliníkových slitin. Jsou vyzbrojena jedním 20mm kanónem Denel GI-2 a jedním 12,7mm kulometem s koaxiálním 81mm granátometem. Nesou jeden inspekční člun RHIB. Pohonný systém tvoří dva diesely MAN, každý o výkonu 1029 kW, pohánějící dva lodní šrouby. Nejvyšší rychlost přesahuje 30 uzlů. Dosah přesahuje 350 námořních mil.\n"}
{"id": "1226080", "url": "https://cs.wikipedia.org/wiki?curid=1226080", "title": "Kim Song-min", "text": "Kim Song-min\n\nKim Song-min, (* 29. června 1987 Jangdžu) je korejský zápasník–judista, olympionik a mistr Asie.\n\nS judem začínal na základní škole v Čondžu. V jihorejské reprezentaci se prosazuje od roku 2008 jako student univerzity v Jonginu. V roce 2012 si vybojoval nominaci na olympijské hry v Londýně na úkor Kim Su-hwana a Čo Ku-hama. V prvním kole sice krásným pravým harai-goši poslal na ippon amatérského sportovce z Filipín, od druhého kole však zápasil pouze v úchopu. Ve čtvrtfinále dokázal v boji o úchop přeprat Igora Makarova z Běloruska, ale v semifinálě jeho taktické judo na Francouze Teddy Rinera nestačilo. V boji o třetí místo v zápase s Brazilcem Rafaelem Silvou dostal v nastavení za pasivitu druhé šido a skončil na 5. místě. V roce 2016 se v těžké váze kvalifikoval na olympijské hry v Riu jako jediný jihokorejský judista. Vypadl ve druhém kole s Nizozemcem Royem Meyerem potom co neodhadl svůj nástup do ko-soto-gake a nechal se chytit do osae-komi.\n\nKim Song-min je pravoruký judista, jeho osobní technika je harai-goši případně některé z aši-waza (sasae), proti vyšším soupeřům umí zaútočit i technikou seoi-nage nebo sambistickou variatou uki-waza.\n\n\n\n"}
{"id": "1226086", "url": "https://cs.wikipedia.org/wiki?curid=1226086", "title": "Sándorův palác", "text": "Sándorův palác\n\nSándorův palác () stojí v I. obvodu v Budapešti. Nachází se vedle Budínského hradu.\n\nPalác byl dříve sídlem městské šlechtické rodiny Sándorů. Byl postaven v roce 1806. Premiér, hrabě Gyula Andrássy, z paláce v roce 1867 učinil sídlo své vlády. V roce 1941 se zde zastřelil předseda vlády hrabě Pál Teleki ze zoufalství nad svou neúspěšnou zahraniční politikou vůči nacistickému Německu. Budova byla při obležení Budapešti v roce 1944 vážně poškozena.\n\nPo roce 1989 byl palác zrekonstruován a stal se sídlem prezidenta.\n\nPalác se skládá ze tří podlaží. Architektura je klasicistní. Na vnějším průčelí se táhne dlouhý kamenný vlys.\n"}
{"id": "1226087", "url": "https://cs.wikipedia.org/wiki?curid=1226087", "title": "Kortkerosský rajón", "text": "Kortkerosský rajón\n\nKortkerosský rajón (rusky Корткеросский район, komi Кöрткерöс район) je administrativně-územní jednotka (komunální rajón) v Komijské republice v Rusku. Administrativním centrem je vesnice (selo) Kortkeros. Kortkerosský rajón se počítá mezi rajóny Dálného severu. Byl založen 14. července 1939.\n\nRajón se rozkládá na území o rozloze 19,7 tisíc km² (asi 5% území republiky Komi). Na jihu Kortkerosský rajón hraničí s Kojgorodským rajónem (republika Komi) a Permskou oblastí, na severu s Kňažpogostským rajónem, západní hranici sdílí s Syktyvdinským rajónem a východní s Usť-Kulomským rajónem.\n\nMezi nevýznamnější tok patří Vyčegda. Územím rajónu dále protékají řeky Višera, Lokčim a Nivšera, všechny patří do povodí řeky Vyčegda. Reliéf představuje mírně kopcovitou nížinu s členitou hustou říční sítí. Rajón poskytuje zásoby přírodních zdrojů jako jsou ropné břidlice, směsi písku štěrku, hlína a železná ruda. Podnebí je mírné kontinentální. Průměrná lednová teplota je -17 °C, červencová se pohybuje na 16 °C. Průměrný roční úhrn srážek činí 550 mm.\n\nZ půdních typů se na území Kortkerosského rajónu vyskytují podzolově bažinaté, železnaté, podzolové a prachově hlinité půdy. Rajón leží v podoblasti tajgy (parma; v doslovném překladu z komi-permjačtiny parma znamená pannenský les). Lesy jsou smrkově-borovicové s příměsí břízy a osiky. Obyvateli lesů jsou medvědi, vlci, zajíci, vydry, tetřev hlušec, tetřívek obecný, koroptev a jiní. K chráněným přírodním památkám se řadí 3 cedrové rezervace a 23 bažin.\n\n"}
{"id": "1226089", "url": "https://cs.wikipedia.org/wiki?curid=1226089", "title": "Kern &amp; Co", "text": "Kern &amp; Co\n\nKern & Co byla švýcarská firma, která vyráběla geodetické a fotogrammetrické přístroje. Rovněž vyráběla fotografické a filmové objektivy, fotoaparáty, dalekohledy, mikroskopy a další optické přístroje a zařízení pro lékařské a vojenské účely. Sídlo firmy bylo ve městě Aarau. Firma byla založena v roce 1819. Dne 13. května 1988 byla zakoupena svým největším konkurentem, firmou Wild Heerbrugg. Ta ale v roce 1990 fúzovala s firmou Leica Geosystems. Výroba v továrně v Aarau byla ukončena 29. ledna 1991.\n\nŠvýcarský mechanik Jakob Kern se po vyučení odebral do Mnichova, tehdejšího centra stavby optických přístrojů a jemné mechaniky. Po návratu z Mnichova v roce 1819 založil v Aarau na svatovavřineckém předměstí (Laurenzenvorstadt) svou dílnu na rýsovací potřeby. Potom rozšířil výrobu o fyzikální a geodetické přístroje. Poptávka po těchto přístrojích rostla díky stavbám železnic. Teodolity Kern byly použity například při stavbě Simplonskédo tunelu v letech (1898-1905). Závod se přestěhoval do větších prostor a v roce 1850 měl 50 zaměstnanců. V roce 1895 již 122 zaměstnanců.\n\nV roce 1863 Jakob Kern předal podnik svým synům Adolfovi a Emilovi. V roce 1888 převzal firmu Adolfův syn Heinrich a přejmenoval ji na \"Kern & Co.\"\n\nObjem výroby nadále stoupal a firma byla transformována na akciovou společnost \"Kern & Co. AG\". V roce 1914 plánovala firma otevření filiálky v Petrohradu, ale válečné události tomu zabránily. Během první světové války měla firma problémy s dodávkami čoček a proto bylo rozhodnuto zahájit vlastní výrobu těchto součástek. V roce 1919 se z berlínské firmy C. P. Goerz vrátil do Švýcarska konstruktér Walther Zschokke (1870-1951), ktermu bylo svěřeno vedení optické části výroby. V roce 1925 ale byl nucen pro rozpory s vedením firmu opustit.\n\nDne 1. června 1920 byla otevřena nová továrna na Schachenallee. V roce 1923 začala firma vyrábět fotoaparáty, v roce 1925 dalekohledy.\n\nPo první světové válce ale objem výroby stagnoval, když se v roce 1921 objevila konkurenční firma Wild Heerbrugg se svými moderními přístroji.\n\nV roce 1933 převzal vedení firmy zástupce 4. generace rodiny, JUDr. Walter Kern, který spravoval firmu až do roku 1969.\n\nV roce 1937 přešel do firmy konstruktér Heinrich Wild ze své mateřské továrny Wild Heerbrugg. Realizoval zde své nejnovější konstrukce a vynálezy.\n\nPo druhé světové válce začala firma vyrábět objektivy pro filmové kamery další švýcarské firmy Bolex-Paillard.\n\nV roce 1945 byla založena dceřiná firma Kern Instrumentes Inc. v Portchesteru ve Spojených státech amerických.\n\nV roce 1958 proběhla reorganizace firmy. Do svého výrobního programu zařadila i fotogrammetrické přístroje.\n\nV roce 1972 byla založena dceřiná firma v Kanadě, v roce 1976 pak v Brazílii a v Dánsku.\n\nV sedmdesátých a osmdesátých letech firma vyráběla vedle běžného sortimentu geodetických přístrojů nejpřesnější přístroje (dvoukruhové vteřinové teodolity Kern DKM a ve své době nejpřesnější světelné dálkoměry Kern Mekometer). Koncem sedmdesátých let zahájila firma vývoj digitálních teodolitů (E1 až E10) a nasazovacích světelných dálkoměrů řady DM500.\n\nPosledním ředitelem firmy byl Peter Kern, zástupce páté generace vlastníků. Ten firmu v roce 1988 prodal svému největšímu konkurentovi, firmě Wild Heerbrugg. Výroba v továrně v Aarau byla ukončena 29. ledna 1991.\n\nVe druhé polovině dvacátého století vyrávěla firma následující geodetické přístroje:\n\npo roce 1923 byly vyráběny fotoaparáty, které měly čtvercový tvar a umožňovaly otáčení kazety s deskou o 90 stupňů:\nDále byly vyráběny kamery na svitkový film:\nFotoaparáty byly vybaveny závěrkami Prontor nebo Compur.\n\n\nPo druhé světové válce vyráběla firma fotografické objektivy pro kamery Alpa firmy Pignons S. A.\n\nFilmové objektivy byly montovány především do filmových kamer Bolex-Paillard a Eumig formátu 8 a 16 mm:\n\nObjektivy Switar 1,6/10, 0,9/18, 2,2/75 a 4,5/180 byly použity na 16mm filmové kameře Maurer-DAC (Maurer Data Acquisition Camera), kterou používali kosmonauti Apolla 11. Tyto objektivy zkonstruoval Ludwig Canzek.\n\n\n\nOd roku 1959 firma vydávala vlastní časopis \"Kern Bulletin\" s informacemi o svých výrobcích a jejich použití v zeměměřické praxi. Poslední, čtyřicáté číslo vyšlo v roce 1987. Archiv časopisu je dostupný on-line.\n\n"}
{"id": "1226093", "url": "https://cs.wikipedia.org/wiki?curid=1226093", "title": "André Neveu", "text": "André Neveu\n\nAndré Neveu (* 28. srpna 1946) je francouzský fyzik pracující v oblasti teorie strun a kvantové teorie pole. Je autorem Neveuovy-Schwarzovy algebry a Grossova-Neveuova modelu.\n\nNeveu studoval na École Normale Supérieure. Magisterský titul získal na univerzitě Paříž XI v roce 1969 a o dva roky později získal i doktorský titul. V roce 1969 zkoumal Neveu a jeho spolužák Joël Scherk spolu s Johnem Schwarzem a Davidem Grossem rozdíly ve smyčkových diagramech teorie strun a vysvětlili příčinu tachyonových rozdílů. Od roku 1971 do roku 1974 pracovali Neveu a Scherk v laboratoři pro fyziku vysokých energií v Paříži, zde přišli na to, že excitace strun se spinem 1 by mohla popsat Yangovu-Millsovu teorii. V roce 1971 také Neveu se Schwarzem rozvinuli v Princetonu první strunovou teorii, která popisuje i fermiony, ve stejné době tuto teorii rozvinul i Pierre Ramond. Tato teorie je známá jako RNS teorie, podle inicálů tří autorů. V rámci této teorie vznikly rovněž první supersymetrické modely s konzistentními Lieovými algebraickými konstrukcemi. Později při práci s Davidem Grossem objevili Neveu a Gross model nazývaný po nich Grossův-Neveův. S Rogerem Dashenem a Broslem Hasslacherem zkoumali modely kvantové teorie pole s rozšířenými hadrony a semiklasické aproximace k kvantové teorii pole. V letech 1972 - 1977 pracoval v Ústavu pro pokročilá studia a zároveň hostoval v Orsay. Od roku 1974 působil devět let v laboratoři pro teoretickou fyziku na École Normale Supérieure a poté do roku 1989 v Evropské organizaci pro jaderný výzkum jako člen teoretického oddělení. Od roku 1975 působil jako vedoucí výzkumu na Centre national de la recherche scientifique a od roku 1985 ředitelem výzkumu. Od roku 1989 působil v ústavu pro teoretickou fyziku na Montpellier 2 University. V polovině 90. let potom působil jako hostující pedagog na Kalifornské univerzitě v Berkeley.\n\nV roce 1973 obdržel cenu Paula Langevina. Je ženatý a má tři děti.\n"}
{"id": "1226096", "url": "https://cs.wikipedia.org/wiki?curid=1226096", "title": "Mohamed Amine Tayeb", "text": "Mohamed Amine Tayeb\n\nMohamed Amine Tayeb (Mohamedamín Tajíb) (: ), (* 28. září 1985) je alžírský zápasník–judista.\n\nNa mezinárodní scéně se začal objevovat od svých 28 let. O post alžírské jedničky v těžké váze soupeří s Bilalem Zouanim. Připravuje se v Oranu pod vedením Samíra Sebba. V roce 2016 se kvalifikoval na olympijské hry v Riu a vypadl ve druhém kole s Francouzem Teddy Rinerem.\n\nMohamed Amine Tayeb je pravoruký judista, jeho osobní technika je tani-otoši.\n\n\n"}
{"id": "1226097", "url": "https://cs.wikipedia.org/wiki?curid=1226097", "title": "Zámek Zichy", "text": "Zámek Zichy\n\nZámek Zichy se nachází v Budapešti ve III. obvodu v části Óbuda.\n\nBudova se nachází uprostřed pozůstatků starého města Óbuda. Po stažení Turků na konci 17. století se panství dostalo do držení rodiny Zichy. Mezi lety 1746 a 1757 byl postaven barokní zámek pro hraběte Miklóse Zichy od stavbyvedoucího Henrika Jánose Jägera. Budova byla během druhé světové války těžce poškozena.  Byla sice v posledních několika letech zčásti obnovena, ale v některých částech stále potřebuje renovaci.\n\nDnes slouží jako kulturní centrum a také se zde nachází několik muzeí. V zámku a hospodářských budovách jsou rozmístěny tři různá muzea: Kassák Museum je věnované expresionistickému malíři a básníkovi Lajosovi Kassákovi, ve Vasarely Museum jsou díla malíře a grafika Victora Vasarelyho a v křídle hospodářské budovy je Óbudské městské muzeum.\n\nNa zámku se pravidelně konají kulturní akce. Nádvoří se používá v létě často jako venkovní jeviště pro operní představení.\n\nZámek Zichy je dvoupodlažní palác obklopený hospodářskými budovami. Průčelí s hlavním portálem je na východ na přítok Dunaje.\n"}
{"id": "1226098", "url": "https://cs.wikipedia.org/wiki?curid=1226098", "title": "Johann Gottlieb Tamitius", "text": "Johann Gottlieb Tamitius\n\nJohann Gottlieb Tamitius, psán také jako Johann Gottlieb Damitius či Johann Tamitio, někdy nesprávně jako Johann Gottlob Tamitius (9. února 1691 Drážďany – 24./26. března 1769 Žitava) byl německý varhanář období baroka, jenž působil v Sasku a v severních Čechách.\n\nJeho otcem byl Andreas Tamitius (1633–1700), dvorní varhanář saského kurfiřství. Varhanářskému řemeslu se naučil u Johanna Georga Finkeho v Saalfeldu, ale od roku 1716 již působil samostatně v nové dílně v Žitavě. Dne 23. listopadu 1728 se oženil s Christianou Eleonorou Cadnerovou ze Žitavy, s níž měl jednoho syna - Johanna Gottloba (1738–1819). Ten v otcově řemesle pokračoval.\n\nJohann Gottlieb měl také pobočnou dílnu v českém Hrádku nad Nisou, kde se u něho vyučil mezi lety 1754 až 1760 varhanář Johann Friedrich Treubluth (1739–1821). Krom Treublutha se vyučil varhanářskému řemeslu v Tamitiově dílně nejspíš i jeho švagr Johann Ernst Hähnel (1697–1777). Zemřel v roce 1769 v saské Žitavě, dílnu po něm převzal jeho zeť Leonhard Balthasar Schmahl (1729–1779) s nímž ještě za svého života postavil několik nových nástrojů. Krom varhan, u nichž byly ceněny především jeho flétnové rejstříky, stavěl také další klávesové nástroje.\n\nJe známo 54 Tamitiových novostaveb, mezi nimi jsou zde uvedeny i přestavby a disposiční změny nástrojů původně jiných varhanářů.\n\nNové nástroje, postavené Johannem Gottliebem Tamitiem jsou jedno- či dvoumanuálové a ve většině případů mají méně než 20 rejstříků na mechanické traktuře a zásuvkové vzdušnici. Největší Tamitiovy varhany stály v Großschönau a měly 28 rejstříků, zanikly roku 1898.\n\n"}
{"id": "1226100", "url": "https://cs.wikipedia.org/wiki?curid=1226100", "title": "Toshiya", "text": "Toshiya\n\nToshiya (* 31. března 1977) je japonský hudebník, basista metalové skupiny Dir en grey. Je ve skupině od jejího založení v roce 1997, ale jako jediný člen nebyl součástí předchozí skupiny La:Sadie's. Oproti jeho spoluhráčům Toshiya napsal méně písní např.: „Erode\" a „Bottom of the Death Valley\". Jeho písně mají tendenci více basové tendence.\n\nZe začátků skupiny Toshiya používal Killer Guitars. Později Kumovi až přešel ke svému signature modelu – the Beelze, který je podobný obrácené verzi typického Rickenbackera. Jeho signature modely mají a hlavě částí písní, místo typického Killer loga. Třetí model, který používal se nazýval 3epo.\n\nNyní je pod ESP, která mu poskytuje většinu jeho bas, trsátek a popruhů. Nejvíce používá P-bass styl a Lakland 5-strunku, použitou v „Obscure\". Používal jeho signature basu se jménem RU-Drive, která kopíruje Gibson RD tělo. Nyní má dvě custom basy s 00 a 01 napsanými na hlavě.\n\nRepliky Beelze série, byly dostupné skrz Killer, který stále nabízí non-signature verzi, pod jménem Simmony. ESP nabízí repliky 22-pražcové RU-Drive, jak ESP tak Edwards sérii.\n\n"}
{"id": "1226101", "url": "https://cs.wikipedia.org/wiki?curid=1226101", "title": "Selské povstání (1775)", "text": "Selské povstání (1775)\n\nSelské povstání roku 1775 bylo bojem českých sedláků proti vrchnosti s cílem osvobodit se z ubíjející robotní a nevolnické povinnosti. Je spjato s činností tzv. „\"selského guberna\"“ vedeného rychtářem Antonínem Nývltem ze Rtyně v Podkrkonoší, které jednotilo vzbouřené poddané a dávalo jim společný cíl. Porážka povstání v bitvě u Chlumce dala vzniknout českému příměru a úsloví „\"dopadnout jak sedláci u Chlumce\"“.\n\nPrimární příčinu rebelie 1775 je nutno hledat především v trýznivé situaci českých poddaných na počátku 70. let 18. století. Stav naznačily ve svých zprávách již komise, které na příkaz Marie Terezie prováděly číslování domů. Vrchnost vyžadovala týdně od poddaných v zimě tři dny roboty a ve zbylých ročních obdobích šest a někdy i dokonce všech sedm dní, a to přesto, že Robotní patent (včetně úprav z let 1717 a 1738) stanovil robotní povinnosti na maximálně 3 dny v týdnu a nedělní i sváteční roboty zrušil. Situaci zhoršilo nepříznivé počasí a neúroda v letech 1769 a 1770, která s sebou přinesla nedostatek obilí a prudké zvýšení jeho ceny. Následně dochází ke hladomoru, který vrcholí v letech 1771–1772. Demografové odhadují v této krizi úmrtí více než 250 tisíc obyvatel, tedy 10% až 15% úbytek obyvatelstva. Za této situace začíná po českém venkově kolovat fáma, že vrchnost tají existenci tzv. Zlatého patentu, ve kterém dal císař Josef II. nevolníkům svobodu. František Jan Vavák, významný kronikář té doby a rychtář Milčic, zapsal ve svých pamětech následující svědectví: „\"Tu někteří rychtářové a sousedi z Chlumecka do zámku vešedše, neb jich tam víc vojáci pustiti nechtěli, písemnost ode pána vrchního žádali, aby prý dle onoho v létu 1772 na svobodu daného patentu – kterýž však žádný nikdy daný nebyl – hned písemně jim dal, že od hodiny nechce víc roboty říditi, ani jaké jiné platy krom kontribuce na poddaných žádati\"“.\n\n\nPřestože bylo povstání poraženo, urychlilo historický vývoj na cestě ke zrušení nevolnictví v českých zemích. Po bitvě u Chlumce se situace zcela neuklidnila a až do léta docházelo k lokálním nepokojům. V důsledku všech těchto událostí došlo k úpravám robotních povinností a dne 13. srpna 1775 vydala Marie Terezie Čtvrtý robotní patent. O šest let později vydal Josef II. (1. listopadu 1781) tzv. Patent o zrušení nevolnictví. Robota sice zůstala zachována a na historické scéně se udržela až do roku 1848, ale nevolnictví bylo zrušeno a nahrazeno mírnější formou – poddanstvím.\n\nSelské povstání 1775 inspirovalo vznik uměleckých děl, např.: \n\nTematicky navazuje i film z roku 1937 Jan Výrava, který se ale odehrává na pozadí rebelie v roce 1781.\n\n"}
{"id": "1226104", "url": "https://cs.wikipedia.org/wiki?curid=1226104", "title": "Pierre Ramond", "text": "Pierre Ramond\n\nPierre Ramond ([ʁamɔ]; 31. ledna 1943) je profesor fyziky na University of Florida v Gainesville. Hrál důležitou roli ve vývoji teorie superstrun.\n\nRamond získal bakalářský titul na Newark College of Engineering (nyní New Jersey Institute of Technology) v roce 1965 a doktorský titul v oboru fyziky na Syracuse University v roce 1969. Od roku 1969 do roku 1971 působil jako postdoktorand ve Fermilabu. Později přešel na Yaleovu univerzitu, kde byl nejprve do roku 1973 instruktorem a následně do roku 1976 asistentem profesora. Poté se přestěhoval na Kalifornský technologický institut a v roce 1980 se stal profesorem fyziky na University of Florida.\n\nRamond hrál důležitou roli ve vývoji teorie superstrun. V roce 1971 zobecnil Diracovu práci o bodových částicích na strunámpodobné objekty. V tomto procesu objevil dvoudimenzionální supersymetrii a položil základ pro supersymetrii ve čtyřrozměrném prostoročasu. Našel spektrum módů fermionů v teorii strun a jeho práce tak přispěla k rozvoji teorie superstrun. Za pomoci této práce vyvinuli André Neveu a John Schwarz vyvinuli teorie strun s fermiony a bosony.\n\nPodle kvantové mechaniky existují částice dvou typů: bosony a fermiony, mezi nimiž je zásadní rozdíl. Fermiony jsou částice, které mají poločíselný spin (1/2, 3/2, 5/2 atd.), měřeno v jednotkách Planckovy konstanty a bosony jsou částice, které mají celočíselný spin (0, 1, 2 atd.). Mezi fermiony patří kvarky, leptony a baryony. Naproti tomu kvanta základních interakcí, jako jsou gravitony, fotony, atd. jsou bosony. V kvantové teorii pole, fermiony interagují skrze výměnné bosony.\n\nRané verze teorie strun navržené japonským fyzikem Jóičiróu Nambu a dalšími v roce 1970 obsahovaly pouze bosonové struny. Ramond dokončil teorii vymyšlením strun popisujících fermiony doprovázející bosonové. Virasorova algebra je symetrická algebra bosonových strun řetězec byla zobecněna na superkonformní algebru (Ramondova algebra je příkladem super Virasorovy algebry) včetně antikomutativních operátorů.\n\nRamond získal za příspěvky k teoretické fyzice několik ocenění. Byl zvolen zahraničním členem Americké fyzikální společnosti a zahraničním členem Americké akademie umění a věd. Obdržel Kleinovu medaili, od švédské Královské akademie věd a univerzitě ve Stockholmu v roce 2004, a cenu Lise Meitnerové v roce 2007. V roce 2015 obdržel cenu Dannieho Heinemena.\n\nKromě toho je Ramond činný i v akademické a vědecké sféře. Sloužil jako předseda fakultního senátu na University of Florida v letech 2004-2005, a jako předseda Divize částic a polí Americké fyzikální společnosti v roce 2012.\n\n\n"}
{"id": "1226105", "url": "https://cs.wikipedia.org/wiki?curid=1226105", "title": "Godula", "text": "Godula\n\nGodula může být: \n"}
{"id": "1226106", "url": "https://cs.wikipedia.org/wiki?curid=1226106", "title": "Zemské volby v Meklenbursku-Předním Pomořansku 2016", "text": "Zemské volby v Meklenbursku-Předním Pomořansku 2016\n\nZemské volby v Meklenbursku-Předním Pomořansku se v roce 2016 konaly 4. září, přibližně pět let po volbách v roce 2011. Voliči v nich rozhodovali 71 mandátech zemského sněmu Meklenburska-Předního Pomořanska sídlícího ve Schwerinu (Zvěříně). Přes určité ztráty v nich opět zvítězila SPD, následovaná dosud neparlamentní AfD, CDU a Linke. Z parlamentu vypadly strany Zelení a NPD.\n\nVládu ve spolkové zemi obhajovala velká koalice Sociálnědemokratické strany Německa a Křesťanskodemokratické unie, které v roce 2011 získaly 35,7 % a 23,1 % hlasů, respektive 28 a 18 křesel. Kromě nich se do parlamentu dostaly ještě Levice s 18,4 % hlasů a 14 křesly, Svaz 90/Zelení s 8,4 % hlasů a 6 křesly a Národnědemokratická strana Německa s 6 % hlasů respektive s 5 křesly.\n\nPředvolební průzkumy vesměs předpokládaly výrazný zisk kolem 20 % nově kandidující strany Alternativa pro Německo na úkor všech parlamentních stran, přičemž nejvíce by měla ztratit SPD a Levice. Národnědemokratická strana i Zelení ztratí sice méně procentních bodů, ale Zelení budou bojovat o těsné překonání pětiprocentní uzavírací klauzule a Národnědemokratická strana ji se ziskem 3-4 % nepřekoná.\n"}
{"id": "1226107", "url": "https://cs.wikipedia.org/wiki?curid=1226107", "title": "Mistr z Tegernsee", "text": "Mistr z Tegernsee\n\nMistr z Tegernsee, (Gabriel Angler), něm. \"Meister des Tegernseer Hochaltars\", ang. též \"Master of the Tegernsee Tabula Magna\", byl bavorský pozdně gotický malíř aktivní v letech 1430-1450.\n\nMalíř je označován podle svého hlavního díla, Oltáře sv. Quirina z Tegernsee, který vytvořil pro tamní benediktinský klášter v letech 1444-1445. Původně byl ztotožňován s mnichovským malířem Gabrielem Mälesskircherem, který pro stejný klášter zhotovil po roce 1474 celkem 13 oltářů, než se ukázalo, že je o generaci starší. Archivní dokumenty z poslední doby ukazují, že Mistrem z Tegersee byl mnichovský malíř deskových obrazů a fresek Gabriel Angler starší (c. 1404-1483), který byl učitelem Gabriela Mälesskirchera.\nHlavní oltář z kláštera v Tegersee, pro své obrovské rozměry 6 x 6 m nazývaný rovněž Tabula Magna, se skládal ze dvou desek umístěných nad sebou, se scénami \"Ukřižování\" a \"Nesení kříže\" a ze dvou pohyblivých křídel, kde na vnitřní straně byly čtyři pašijové scény. Na zadní straně zavřených křídel byly čtyři scény ze života sv. Quirina. Po sekularizaci kláštera byl oltář rozebrán a jeho části se nacházejí v Germanisches Nationalmuseum, Norimberk, Bayerischen Nationalmuseum, Mnichov, Gemäldegalerie Berlín a Katholische Pfarrkirche v Bad Feilnbach.\n\nMistr z Tegernsee je představitelem nového expresivního realismu, který má blízko k Mistru Tucherova oltáře a Hansi Multscherovi. Vychází z místní tradice v oblasti Mnichova a jeho postavy jsou hrubé, objemné a neidealizované. Další obraz s \"Ukřižováním\" (Alte Pinakothek, Mnichov) malíř vytvořil technikou grisaille. Zdobí ho složitý architektonický rám, který navozuje dojem kamenného reliéfu.\n\n"}
{"id": "1226109", "url": "https://cs.wikipedia.org/wiki?curid=1226109", "title": "Jan Šátral", "text": "Jan Šátral\n\nJan Šátral (* 24. července 1990 Mělník) je český profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do února 2017 deset titulů ve dvouhře a dvacet dva ve čtyřhře. Domovským oddílem je I. ČLTK Praha, s nímž roku 2018 zvítězil v české extralize.\n\nNa žebříčku ATP byl ve dvouhře nejvýše klasifikován v říjnu 2016 na 136. místě a ve čtyřhře pak v září 2015 na 160. místě. Trénuje ho Daniel Lustig.\n\nV českém daviscupovém týmu debutoval v roce 2017 melbournským 1. kolem světové skupiny proti Austrálii, v němž prohrál dvouhry se světovou patnáctkou Nickem Kyrgiosem i Jordanem Thompsonem, rovněž jako čtyřhru v páru s Jiřím Veselým. Australané zvítězili 4:1 na zápasy. Do září 2017 v soutěži nastoupil k jedinému mezistátnímu utkání s bilancí 0–2 ve dvouhře a 0–0 ve čtyřhře.\n\nV rámci hlavních soutěží událostí okruhu Futures debutoval v květnu 2008, když na turnaji v Karlových Varech postoupil z kvalifikace. Ve druhém kole podlehl Slováku Miloslavu Mečíři mladšímu. Debutovou trofej z dvouhry Futures vybojoval během srpna 2011 v Piešťanech po závěrečné výhře nad Slovákem Michalem Pažickým. Premiérový singlový titul z challengerů si odvezl z červencového Marburg Open 2016, na němž ve finále přehrál argentinského hráče Marca Trungellitiho ve dvou setech 6–2 a 6–4. Na cestě za titulem na jeho raketě skončili také sedmý nasazený Tobias Kamke a šestý Daniel Brands z Německa. Bodový zisk mu zajistil posun na kariérní maximum, když po turnaji figuroval na 206. místě.\n\nJiž v červnu 2015 vyhrál čtyřhru úvodního ročníku challenegeru ATP Poprad-Tatry, dotovaného 42 500 eury, jenž probíhal v Popradu. Po boku krajana Romana Jebavého v boji o titul zvítězili nad česko-slovenskou dvojicí Norbert Gombos a Adam Pavlásek.\n\nVe dvouhře okruhu ATP World Tour debutoval na červnovém German Open 2016 v Hamburku, antukové události z kategorie ATP 500. Po dvoukolové kvalifikaci však na úvod nestačil na španělského antukáře a šestého nasazeného Nicoláse Almagra ve třech sadách.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016 po zvládnuté tříkolové kvalifikaci, v níž na jeho raketě zůstali Američan Christopher Eubanks, Australan Matthew Barton a Kazach Oleksandr Nedověsov. V prvním kole vyřadil amerického hráče z páté světové stovky Mackenzieho McDonalda, startujícího na divokou kartu. V pětisetovém dramatu dokázal otočit nepříznivý vývoj setů 0–2. Jednalo se o jeho první vyhraný zápas na okruhu ATP Tour. Ve druhé fázi pak podlehl desátému nasazenému Francouzi a pozdějšímu semifinalistovi Gaëlu Monfilsovi. Průnik mezi dvě stě nejlepších tenistů zaznamenal v následné aktualizaci z 12. září 2016, když mu na žebříčku ATP patřila 182. příčka. Na předchozích čtyřech grandslamech, od US Open 2015 do Wimbledonu 2016, neprošel kvalifikačním sítem.\n\nDruhého vítězství na challenegerech dosáhl na podzimním BFD Energy Challengeru 2016 v Římu, turnaji s dotací 42 500 eur včetně hospitality, kde v roli nenasazeného hráče na cestě do finále zdolal španělskou turnajovou sedmičku Rubéna Ramíreze Hidalga a třetího nasazeného Brita Aljaže Bedeneho. Po semifinálové výhře nad Francouzem Tristanem Lamasinem zvládl i finálový duel proti 65. hráči žebříčku a nejvýše nasazenému Nizozemci Robinu Haasemu, jenž na něj uhrál pět gamů. Haase tak uzavřel 9zápasovou neporazitelnost. Zisk 90 bodů posunul Šátrala na nové maximum, když mu 3. října 2016 patřila 136. příčka klasifikace.\n\nV kvalifikaci Australian Open 2017 se jako 165. hráč žebříčku ocitl na prahu vyřazení, když Japonec Jasutaka Učijama ve třetím setu vedl 5–4 na gamy a šel podávat na vítězství. Zápas však byl v daný moment přerušen pro déšť. Koncovku po návratu na dvorec zvládl český tenista, jenž soupeři vůbec poprvé prolomil servis a srovnal na 5–5. Po dalším brejku v rozhodující sadě vyhrál 9–7 a postoupil do kvalifikačního kola. V něm však nestačil na Itala Lucu Vanniho po třísetovém průběhu.\n\nV úvodním kole kvalifikačního turnaje French Open 2017 vyřadil krajana Lukáše Rosola až v tiebreaku rozhodující sady. Následně přešel přes Švéda Eliase Ymera, aby v rozhodujícím kvalifikačním kole ztratil vedení proti zkušenému Ukrajinci Sergiji Stachovskému. Postupujícího do hlavní soutěže určila až zkrácená hra posledního setu, jíž Ukrajinec vyhrál poměrem míčů 7:5. Český hráč v této sadě nezužitkoval vedení 5–3 na gamy, kdy šel podávat na vítězství.\n\nV grandslamové kvalifikaci byl poprvé nasazen jako 26. hráč ve Wimbledonu 2017, kde v úvodní fázi vypadl s Rusem Teimurazem Gabašvilim. Navazující týden obhajoval trofej na antukovém challengeru Marburg Open 2017. V roli turnajové pětky však nepřešel první kolo po porážce od Francouze Benjamina Bonziho ve dvou setech.\n\nV prosinci 2018 vyhrál jako člen týmu I. ČLTK Praha českou extraligu smíšených družstev a v lednu 2019 se stal halovým mistrem České republiky po finálovém vítězství nad klubovým kolegou Robinem Staňkem.\n\nV srpnu 2019 se na okraji Prahy oženil s tenistkou Denisou Allertovou.\n\n"}
{"id": "1226111", "url": "https://cs.wikipedia.org/wiki?curid=1226111", "title": "Maltézská pomoc", "text": "Maltézská pomoc\n\nMaltézská pomoc, o.p.s. je nezisková humanitární organizace zřizovaná Českým velkopřevorstvím Suverénního řádu maltézských rytířů působící na území České republiky od roku 2002. Hlavní náplní její činnosti je poskytování dobročinných služeb potřebným, především seniorům a zdravotně postiženým a seniorům.lidem nemocným\n\nMottem zřizovatele Maltézské pomoci, Řádu maltézských rytířů, je \"Tuitio fidei et obsequium pauperum\", tedy \"Obrana víry a pomoc potřebným\". Řád maltézských rytířů (původně známých pod pojmem \"Johanité\") v duchu tohoto motta od svého počátku poskytoval pomoc nemocným a chudým bez ohledu na jejich vyznání. Tato pomoc spočívala především ve zřizování nemocnic. V Českých zemích Řád funguje od poloviny 12. století a kromě humanitární činnosti se zabýval i ochranou poutníků a cestujících, když si předsevzal bránit cesty před lupiči. České převorství (od roku 1626 velkopřevorství) fungovalo nepřetržitě až do roku 1948. Jeho činnost byla zásadní například během I. světové války, ve které provozovalo 8 sanitních vlaků a řadu polních hospiců. V letech 1948 až 1989 byla činnost Velkopřevorství značně potlačeno a Velkopřevorství fungovalo více méně jen díky svým členům žijícím v exilu. Jeho činnost byla plně obnovena v roce 1990. Současná Maltézská pomoc byla zřízena roku 2002 a svou činností navazuje na dřívější humanitární organizace, které Řád maltézských rytířů zřizoval na českém území od oficiálního obnovení činnosti Českého velkopřevorství v roce 1990. Významný podíl na vzniku Maltézské pomoci měli v té době mimo jiné Dr. Berthold Waldstein-Wartenberg a MUDr. Jaroslav Eliáš. V roce 2002 proběhla organizační a strukturální přeměna Maltézské pomoci do její současné podoby.\n\nMaltézská pomoc realizuje následné sociální služby dobročinné aktivity:\n\nVnitřně se Maltézská pomoc člení na 13 center:\n\n\nV roce 2017 ukončilo svoji činnost Pardubické centrum. V Českých Budějovicích sídlí partnerská organizace Česká maltézská pomoc České Budějovice, jež vznikla roku 1996.\n\nČlenové správní rady volí ze svého středu předsedu správní rady, který, pokud je členem Řádu maltézských rytířů, užívá čestný titul \"Prezident Maltézské pomoci\".\n\n\n"}
{"id": "1226112", "url": "https://cs.wikipedia.org/wiki?curid=1226112", "title": "John Henry Schwarz", "text": "John Henry Schwarz\n\nJohn Henry Schwarz (* 22. listopadu 1941) je Americký teoretický fyzik.\nSpolu s Jóičiró Nambuem, Holgerem Nielsenem, Joëlem Scherkem, Gabriele Venezianem, Michaelem Greenem a Leonardem Susskindem je považován za jednoho ze zakladatelů teorie strun.\n\nStudoval matematiku z ních na Harvardově univerzitě v roce 1962 získal bakalářský titul a teoretickou fyziku na Kalifornské univerzitě v Berkeley, doktorát získal roku 1966, jeho škoitelem byl Geoffrey Chew. Několik let byl jedním z mála fyziků, kteří se zabývali teorii strun jako životaschopnou teorii kvantové gravitace.\n\nJeho práce s Michaelem Greenem na zrušení anomálií v prvním typu strunové teorie vedla k takzvané první superstrunové revoluci z roku 1984, která výrazně přispěla k tomu, že se teorii strun dostala do hlavního proudu výzkumu v teoretické fyzice.\n\nSchwarz působil jako asistent profesora na Princetonské Univerzitě mezi rok 1966 a 1972. Poté se přesunul na Kalifornský technologický institut, kde působí jako profesor teoretické fyziky.\n\nJe členem Národní Akademie Věd. Obdržel Diracovu medaili pro rok 1989, a cena Dannieho Heinemana pro rok 2002.\n\nV roce 2013 získali Schwarz a Green Fundamental Physics Prize za \"otevření nových pohledů na kvantovou gravitaci a sjednocení interakcí.\"\n\nV listopadu 2012 Schwarz publikoval článek na blogu Huffington Post, v němž vyjádřil své obavy, že výzkum marihuany pro lékařské účely je blokován administrativou prezidenta Baracka Obamy navzdory proklamovanému odhodlání \"volného a otevřeného vědecké bádání.\" Schwarz porovnával ideologicky motivovaný zákaz vědeckých studií v této oblasti k uvěznění Galilea katolickou církví pro jeho kacířské názory o sluneční soustavě.\n\n\n"}
{"id": "1226114", "url": "https://cs.wikipedia.org/wiki?curid=1226114", "title": "Michael Green", "text": "Michael Green\n\nMichael Boris Green FRS (* 22. května 1946) je britský fyzik a jeden z průkopníků teorie strun. Působí jako profesor na Katedře aplikované matematiky a teoretické fyziky v Clare Hall v Cambridge v Anglii. V roce 2009 nahradil Stephena Hawkinga na pozici Lukasiánského profesora matematiky, kterým byl do roku 2015.\n\nGreen se narodil v Londýně. Absolvoval William Ellis School v Londýně a Churchill College v Cambridgi , kde získal bakalářský titul z teoretické fyziky (1967) a doktorát v oboru teorie elementárních částic (1970).\n\nPo zisku doktorátu absolvoval postgraduální výzkum na Princetonské univerzitě (1970-1972), Univerzitě v Cambridgi a Oxfordské univerzitě. Mezi lety 1978 a 1993 byl docentem a profesorem na Queen Mary College na Londýnské univerzitě a v červenci 1993 byl jmenován profesorem teoretické fyziky na Univerzitě v Cambridge. V říjnu 2009 byl jmenován lukasiánským profesorem matematiky, když ve funkci vystřídal Stephena Hawkinga. V roce 2015 ho vystřídal Michael Cates, specialista na koloidy, gely, a prachové částice.\n\nPo mnohaleté spolupráci s Johnem Henry Schwarzem,objevili v roce 1984 zrušení anomálií v typu I teorie strun. Tento průlom s názvem Greenův–Schwarzův mechanismus inicioval první superstrunovou revoluci. Green také pracoval na Dirichletových okrajových podmínkách v teorii strun, které vedly k předpokladu D-brán a instatonů.\n\nGreen získal Diracovu a Maxwellovu medaili, Diracova cena a cenu Dannieho Heinemena od Americké fyzikální společnosti. Byl zvolen do Královské Společnosti v roce 1989. Green je spoluautorem více než 150 výzkumných prací.\n\nV roce 2013 získali Green a Schwarz Fundamental Physics Prize  za \"otevření nových pohledů na kvantovou gravitaci a sjednocení interakcí.\"\n\n\n"}
{"id": "1226116", "url": "https://cs.wikipedia.org/wiki?curid=1226116", "title": "Zelený vrch (Sokolovská pánev)", "text": "Zelený vrch (Sokolovská pánev)\n\nZelený vrch je nevýrazná, 570 metrů vysoká hora, nejvyšší bod geomorfologického celku Sokolovská pánev. Zvedá se nad Chlumem Svaté Maří, 650 metrů jižně od centra obce.\n\nK vrcholu Zeleného vrchu vede silnice, která pokračuje jako žlutě značená turistická cesta z Chlumu Svaté Maří do Kynšperka nad Ohří. Převýšení od středu Chlumu Svaté Maří až k vrcholu kopce činí pouhých 30 metrů.\n\nRozhledna se nachází 75 metrů severně od vrcholu Zeleného vrchu. Impulzem pro postavení rozhledny byla obliba mariánského poutního místa na Chlumu Svaté Maří. Záměru se ujala místní sekce Krušnohorského spolku. Stavitelem rozhledny na tehdejší Chlumské hoře, později pojmenované Drsným vrchem, nově Zeleným vrchem, byl Hans Kühnl. Věž byla postavena roku 1903 a na jaře 1904 se započalo se stavbou navazující hostinské chaty s občerstvením. Rozhledna byla slavnostně otevřena 15. května 1904. Stavebně se jedná o 20 metrů vysokou cihlovou válcovou věž s asymetricky umístěnou věžičkou. Po roce 1945 se stala věž součástí soukromého domu, z jehož předsíně vede schodiště na vrchol rozhledny. Z tohoto důvodu není rozhledna přístupná veřejnosti.\n\n"}
{"id": "1226117", "url": "https://cs.wikipedia.org/wiki?curid=1226117", "title": "Parapatrická speciace", "text": "Parapatrická speciace\n\nV biogeografii je jako parapatrie označován vztah mezi organismy, jejichž areály se sice kromě velmi úzké kontaktní zóny nepřekrývají, ale těsně spolu sousedí. Kromě tohoto rozlišujeme ještě tři další odlišné typy geografického rozložení: sympatrii, při níž jsou areály zcela nebo alespoň z velké části v  překryvu,peripatrii, při níž spolu populace sousedí, ale nedochází ke kontaktu, a alopatrii, při níž jsou populace zcela odděleny větší geografickou bariérou.\n\nToto geografické rozložení usnadňuje speciaci do sesterských druhů v procesu zvaném parapatrická speciace.\n\nV parapatrickém speciačním modelu sestává populace druhu ze dvou nebo více biogeograficky oddělených subpopulací, kterou jsou v překryvu pouze v rámci úzké kontaktní zóny, která může být (mimo jiných možností) důsledkem nerovnoměrného rozšíření, neúplné geografické bariéry, anebo různých projevů zvířecího chování. Parapatrické rozložení populace může mít za následek nenáhodné páření a nerovnoměrný genový tok, přičemž tyto jevy mohou vést k nárůstu dimorfismu mezi populacemi. Parapatrická speciace se liší od speciace alopatrické (při které je mezi dvěma populacemi druhů vytvořena absolutní fyzická bariéra), od peripatrické speciace (při níž subpopulace druhu vstupuje do nové ekologické niky, a následně se dostává do geografické izolace), a sympatrické speciace (u které se genetický polymorfismus se vyskytuje v rámci spojité populace s rovnoměrným genovým tokem). Vnitřní bariéra nénáhodného páření a odlišných selekčních tlaků nerovnoměrný genový tok, přičemž parapatrická speciace je vyvrcholením účinku nerovnoměrného genového toku, při němž ústí genotypový dimorfismus mezi populacemi ve speciaci a redefinuje původní populaci jako dva nebo více nových sesterských druhů.\n\nVzhledem ke kontinuální povaze parapatrického rozložení populace se populační niky často překrývají a druh zastává souvislé spektrum ekologických rolí napříč gradientem prostředí. To je v protikladu k alopatrické či peripatrické speciaci, při nichž mohou geograficky oddělené subpopulace odštěpovat diskrétně oddělené niky. Při parapatrické speciaci dochází k omezení genového toku a často ke vzniku tzv. klin (sérií postupně se odlišujících ekotypů), ve kterých variace v evolučních tlacích způsobují změny ve frekvencích alel uvnitř genotypů subpopulací. Tento gradient prostředí vede v konečném důsledku ke vzniku geneticky rozdílných sesterských druhů.\n\nK parapatrické speciaci může dojít napříč sadou sousedních populací, v nichž se jedinci každé jednotlivé populace mohou křížit s jedinci z okolních populací, ale nikoli s příslušníky populací vzdálených. Toto rozložení populací bývá často označováno jako prstencový druh. Když se ancestrální populace rozšiřuje okolo geografické bariéry a diferencuje se navzdory nízkému genovému toku, mezi koncovými populacemi vzniká reprodukční bariéra. Takto vzniká technicky kontinuální populace procházející parapatrickou speciací. Plodnost hybridního potomstva je v negativní korelaci se vzdáleností mezi populacemi, a koncové populace prstencových druhů se stávají oddělenými sesterskými taxony.\n\nU anolise druhu \"Anolis roquet\" z ostrova Martinik poukazují variace v kvantitativních znacích (zejména ve zbarvení laloku, a zad, v barevných vzorech a v proporcích těla a šupin) na počínající parapatrickou speciaci mezi těsně sousedícími subpopulacemi. Velké rozdíly ve kvantitativních znacích byly pozorovány v souvislosti s rozdíly v prostředí, spíše než s geografickou alopatrií.\n\nU trav rodu Tomka (\"Anthoxanthum\") způsobilo podminování oblasti vznik selekčního tlaku pro toleranci kontaminací částicemi kovů, což podnítilo parapatickou speciaci. Se vznikem selekčního tlaku se změnila rovněž doba květu a vytvořila se silná selekce proti křížení. To způsobilo o mnoha rostli v populaci přechod k samoopylení.\n\nU Mločíka podzemního (rod \"Gyrinophilus\") bylo použito kvalitativního načasování migrace k odvození rozdílů v toku genů mezi jeskynními a povrchovými kontinuálními populacemi. Koncentrovaný tok genů a střední časy migrace naznačují heterogenetickou distribuci a kontinuální parapatrickou speciaci populací.\n\nU nahosemenných chvojníků ze Severní Ameriky se používá Bayesovská statistika molekulárních markerů z DNAk odhadu rozdílů mezi sesterskými druhy. Generování modelů ekologických nik pro parapatrické a sympatrické druhy vede k důkazům pro rozbíhání parapatrických nik u sesterských druhů \"Ephedra californica\" a \"E. trifurca\".\n\nParapatrická speciace může být spojena s diferenciálním, na krajině závislém na výběru. I když je tok genů mezi dvěma populacemi, silný disruptivní výběr může bránit asimilaci a zapříčinit tak vývoj nových druhů Rozdíly ve stanovištích mohou být pro rozvoj reprodukční izolace důležitější než doba izolace. Kavkazské skalní ještěrky druhů ještěrka gruzínská (\"Darevskia rudis)\", ještěrka Valentinova (\"D. valentini)\" a ještěrka Portschinského (\"D. portschinskii\") spolu navzájem hybridizují ve své hybridní zóně; nicméně hybridizace je silnější mezi \"D. portschinskii\" a \"D. rudis\", které se sice oddělily dříve, ale žijí v podobných biotopech, než mezi \"D. valentini\" a dalšími dvěma druhy. Ještěrka Valentinova se sice oddělila později, ale vyskytuje se na klimaticky odlišných stanovištích.\n\n\n\n"}
{"id": "1226118", "url": "https://cs.wikipedia.org/wiki?curid=1226118", "title": "Oleg Alexandrovič Lavrenťjev", "text": "Oleg Alexandrovič Lavrenťjev\n\nOleg Alexandrovič Lavrenťjev (; (7. července 1926 – 10. února 2011) byl sovětský fyzik.\n\nNarodil se v Pskově, v rodině potomků rolníků.\n\nJeho otec Alexander pracoval jako úředník ve Pskovské továrně, jeho matka Alexandra byla zdravotní sestra.\n\nBěhem druhé světové války, ve věku 18 let se dobrovolně přihlásil na frontu. Účastnil se bitev pro v baltských státech, poté byl převelen do Sachalinského vojenského okruhu a pokračoval ve vojenské službě v Poronajsku.\n\nV roce 1941 po přečtení knihy \"Úvod do jaderné fyziky\" projevil zájem o toto téma. Zatímco pobýval na Sachalinu, sám se vzdělával za pomoci knihovna technické literatury a vysokoškolských učebnic. V roce 1948 dostal za úkol připravit přednášku o jaderné fyzice. Během přípravy měl čas promyslet problém, což ho vedlo k sepsání dopisu Ústřednímu výboru KSSS. Z Moskvy přišel rozkaz vytvořit pro něj prostředí vhodné k práci. V hlídané místnosti vyhrazené pro něj napsal první článek, který poslal v červenci 1950 přes tajnou poštu na oddělení těžkého strojírenství Ústředního výboru.\n\nJeho návrh se skládal ze dvou částí. Za prvé navrhl vyrobení vodíkové bomby, založené na deuteridu lithném. V druhé části jeho práce popisuje jak získat elektřinu z řízené termonukleární fúze.\n\nV roce 1950 byl Lavrentěv propuštěn z armády a vrátil se do Moskvy, kde vstoupil na Katedru fyziky Moskevské státní univerzity. O několik měsíců později byl povolán k ministrovi V. A. Machněvovi, zodpovídajícímu za jaderný průmysl a o několik dní později do Kremlu za předsedou výboru pro atomové a vodíkové zbraně Lavrentijem Berijou.\n\nPo setkání s Berijou dostal Lavrentěv dostal nové bydlení a stipendium. Bylo mu dovoleno účastnit se přednášek a dostal přístup k odborné literatuře, současně mu byl k výuce matematiky přidělen profesor A. A. Samarskij (později akademik a držite titulu Hrdina socialistické práce).\n\nV květnu 1951 získal Lavrentěv přístup k nově zahájenému Státnímu programu výzkumu fúze. Výzkumy ve fyzice plazmatu vysokých energií prováděné v Laboratoři přístrojové techniky SSSR, (později Kurčatovův institut), byly klasifikovány jako přísně tajné. Dále pokračovalo testování a vývoj fúzního reaktoru navrženého Andrejem Sacharovem a Igorem Tammem.\n\nV srpnu 1953 Sovětský Svaz otestoval termonukleární hlavici založenou na deuteridu lithném. Na rozdíl od jiných fyziků podílejících se na vývoji nové zbraně, kteří obdrželi státní vyznamenání a hodnosti byl Lavrentěvovi odepřen vstup do laboratoře a byl nucen napsat projekt disertační práce bez přístupu do laboratoře a bez vědeckého poradce. Nicméně absolvoval s vyznamenáním na základě teoretické práce o řízené termonukleární fúzi.\n\nNa jaře roku 1956 byl Lavrentěv poslán do Charkovské školy teoretické fyziky v Charkově a představil svou zprávu o teorii elektromagnetické pasti řediteli organizace Kyrillovi Sinelnikovi. V roce 1958 byla postavena první elektromagnetická past.\n\n"}
{"id": "1226120", "url": "https://cs.wikipedia.org/wiki?curid=1226120", "title": "Dale Frail", "text": "Dale Frail\n\nDale A. Frail (* 1961) je astronom, pracující v Národní radioastronomické observatoři (NRAO) v Socorru v Novém Mexiku. Narodil se v Kanadě, většinu dětství strávil v Evropě, a profesionální kariéru ve Spojených státech.\n\nFrail získal vysokoškolské vzdělání v Kanadě, nejprve bakalářský titul v oboru fyzika na Acadia University v Novém Skotsku, následně magisterský titul a doktorský titul v oboru astrofyzika na Torontské univerzitě. V roce 1989 se jako postdoktorand přestěhoval do Spojených států, kde získal Janskeho stipendium. V roce 1993 se stal výzkumným pracovníkem Národní radioastronomické observatoře, kde působí i k roku 2016.\n\nFrail je autorem více než 200 recenzovaných vědeckých prací, včetně asi 30 článků v prestižním časopise Nature. Významně přispěl k rozvoji mnoha oblastí astrofyziky, jeho výzkum se týkal zejména gama záblesků, extrasolárních planet, mezihvězdného prostředí, pulsar, maserů a zbytků supernov. Veřejnosti je nejlépe známý pro objevy extrasolárních planet a gama záblesků. V roce 2010, mu bylo uděleno Guggenheimovo stipendium. V srpnu 2011 byl jmenován asistentem ředitele v národní radioastronomické observatoři pro Very Large Array a Very Long Baseline Array, a ředitelem pro Nové Mexiko.\n\nNa počátku roku 1992 Frail a polský astronom Aleksander Wolszczan oznámili svůj objev existence dvou planet a možné třetí kolem pulsaru PSR B1257+12. Objev byl potvrzen v polovině roku 1992. Kromě toho, že jde o první potvrzený objev planety u pulsaru, je také obecně přijímáno, že jde o první potvrzený objev extrasolární planety jakéhokoli druhu.\n\nNa počátku roku 1997 byl Frail součástí týmu Kalifornského technologického institutu a Národní radioastronomické observatoře, který pomohl rozluštit dlouhotrvající záhadu původu gama záblesků. Skupina použila optické spektrum pořízené Keckovými dalekohledy z gama záblesku GRB 970508 a stanovila, že gama záblesky jsou v kosmologických vzdálenostech. Poté byly použity radioteleskopy Very Large Array, což vedlo k objevu radio dosvitu emisí ze stejné záblesku. Byla měřena velikost objektu a odozeno, že zdroj se rozšiřuje relativistickou rychlostí. Tato dvě pozorování se stala základem pro kosmologický fireball model gama záblesků. V roce 2009 Thomson ISI uvedly Fraila jako jednoho z trojice nejvíce citovaných výzkumných pracovníků v oblasti gama záblesků v posledních deseti letech.\n\n"}
{"id": "1226121", "url": "https://cs.wikipedia.org/wiki?curid=1226121", "title": "Příslop", "text": "Příslop\n\nPříslop může být\n"}
{"id": "1226129", "url": "https://cs.wikipedia.org/wiki?curid=1226129", "title": "MBS", "text": "MBS\n\nMBS může znamenat: \n"}
{"id": "1226137", "url": "https://cs.wikipedia.org/wiki?curid=1226137", "title": "Trojiční sloup", "text": "Trojiční sloup\n\nTrojiční sloup (sloup Nejsvětější Trojice) je typ sochařského díla, které má podobu sloupu, na jehož vršek je umístěno sochařské ztvárnění Nejsvětější Trojice.\n\nCelkové zpracování monumentálniho díla vychází z tradice mariánských sloupů, první trojiční sloupy se začaly objevovat v 80. letech 17. století. Základní dílo, která umožnilo široké rozšíření tohoto díla po habsburské monarchii, byl sloup Nejsvětější Trojice ve Vídni. Tento sloup definoval také základní ikonografické charakteristiky trojičních sloupů: Nejsvětější Trojice je zde ztvárněna tak, že Bůh Otec a Bůh Syn sedí vedle sebe a mezi nimi poletuje holubice (tzv. Žaltářová Trojice), což se v baroku stalo populární ztvárnění (další byl tzv. Trůn milosti, Gnadenstuhl). Celý sloup byl postaven na trojúhelníkovém půdorysu a navíc byl pojednán jako iluzivní tzv. oblakový sloup.\n\nJeden z nejvýznamnějších trojičních sloupů (ve střední Evropě) je potom sloup Nejsvětější Trojice v Olomouci chráněný jako památka UNESCO. Sloup se stavěl v letech 1716 až 1754. Olomoucký sloup sice užívá sloup řádové architketury, nicméně jinak užívá velmi bohatou sochařskou výzdobu a Nejsvětější Trojici stejnou jako vídeňský (doplněný o Pannu Marii, na některých sloupech se pak trojiční a mariánský výjev uzavírá do podoby Korunování Panny Marie).\n\n\n"}
{"id": "1226140", "url": "https://cs.wikipedia.org/wiki?curid=1226140", "title": "Igor Matušek", "text": "Igor Matušek\n\nIgor Matušek (* 28. prosince 1967) je bývalý český fotbalový obránce či záložník. Po skončení aktivní kariéry působí jako profi trenér mládeže.\n\nNejvyšší soutěž hrál za Slováckou Slavii Uh. Hradiště, tamtéž nastupoval i ve druhé lize. V Moravskoslezské fotbalové lize hrál za Kyjov.\n\nV nižších soutěžích hrál za Baník Mikulčice (zde v roce 2010 končil s aktivním hraním), SK Hodonín, FK Mutěnice, FC Veselí nad Moravou, TJ Slovan Břeclav, FK Baník Ratíškovice, Baník Lužice či ZEMAS Hovorany. Působil také v nižších soutěžích v Rakousku (1997–2001).\n\nPo skončení hráčské kariéry se stal trenérem mládeže, začínal v MSK Břeclav.\n\n\n"}
{"id": "1226146", "url": "https://cs.wikipedia.org/wiki?curid=1226146", "title": "Rapl", "text": "Rapl\n\nRapl je český kriminální televizní seriál produkovaný a vysílaný Českou televizí, v režii Jana Pachla, který je také autorem scénáře a spolu s Josefem Vieweghem autorem námětu. V osobě hlavního hrdiny, policejního vyšetřovatele Kuneše v podání Hynka Čermáka, \"Rapl\" volně navazuje (jako tzv. spin-off) na předchozí seriál \"Cirkus Bukowsky\". Třináctidílnou první řadu seriálu vysílala v premiéře Česká televize od 29. srpna 2016.\n\nSeriál se umístil v anketě mezi čtenáři \"iDNES.cz\" jako druhý nejlepší český krimiseriál desetiletí po \"Případech 1. oddělení\".\n\nSeriál byl nominován na Českého lva a na cenu evropského televizního festivalu Prix Europa.\n\nV listopadu 2017 bylo zahájeno natáčení druhé řady. Má také 13 dílů, natáčení trvalo do podzimu 2018. Vysílána byla počátkem roku 2019.\n\n"}
{"id": "1226152", "url": "https://cs.wikipedia.org/wiki?curid=1226152", "title": "Stanislav Malůš", "text": "Stanislav Malůš\n\nStanislav Malůš (* 5. listopadu 1977 Uherské Hradiště) je bývalý český fotbalový obránce či záložník.\n\nHlucký odchovanec nastoupil za Slováckou Slavii Uh. Hradiště v 1 utkání nejvyšší soutěže, tamtéž nastupoval i ve druhé lize. V Moravskoslezské fotbalové lize hrál za Kunovice. Od jara 2002 hrál v Rakousku (Pitten SVg jaro 2002–podzim 2006, Mönichkirchen FC jaro 2007, Pitten SVg 2007/08–2009/10, SV Bad Erlach jaro 2011–2013/14 a Sportunion St. Veit/Gölsen 2014/15–2015/16), působil i na Slovensku.\n\n\n"}
{"id": "1226164", "url": "https://cs.wikipedia.org/wiki?curid=1226164", "title": "Vojtěch Scheinost", "text": "Vojtěch Scheinost\n\nVojtěch Scheinost (24. dubna 1814, Sušice – 10. března 1894, Sušice) byl český podnikatel, zakladatel sirkařského průmyslu v Čechách. \n\nNarodil se v Sušici. Spolu s bratrem byl vyslán v roce 1826 do Vídně do učení na truhláře. Následně získal práci u vídeňského lékárníka maďarského původu Štěpána Rómera (někdy uváděn jako „Röhmer“), který byl majitelem továrny na zápalky. V Rómerově firmě se seznámil se svojí budoucí manželkou, Marií Urbancovou, která zde pracovala ve výrobě zápalek.\n\nPo návratu do Čech využili s manželkou ve Vídni získané znalosti a v Sušici získali 31. října 1839 povolení k zahájení vlastní ruční výroby fosforových zápalek. V roce 1840 se spojili s místním židovských obchodníkem Bernardem Fürthem (22. března 1796 – 26. září 1849) který přinesl do firmy potřebný kapitál. Fürth získal v roce 1842 také vlastní povolení k výrobě zápalek. Majitelem firmy se nakonec stal Fürth a jejím výrobním ředitelem byl V. Scheinost. Ruční výroba se brzy přeměnila na průmyslovou a sirky se začaly také exportovat do mnoha zemí světa. V roce 1844 postavil Fürth další dva nové objekty sirkáren, za Dolním předměstím v Sušici . Když roku 1849 B. Fürth zemřel, po sporech s jeho dědici se Scheinost okolo roku 1865 osamostatnil a v roce 1868 pak otevřel novou továrnu v Sušici („Hořejší továrna“, na místě bývalého hostince „V ráji“ na úpatí Svatoboru). Po Scheinostově smrti v roce 1894 pokračovali jeho synové Ferdinand a František ve výrobě a v roce 1903 se Fürthova i Scheinostova továrna staly součástí akciové společnosti SOLO, se sídlem ve Vídni. V „Hořejší sirkárně“ se vyráběly zápalky až do 11. března 1932. Ve stejném objektu, avšak pod hlavičkou společnosti PAP, byla následně zavedena výroba nádobek z acetylové celulózy pro potravinářský, chemický a farmaceutický průmysl. \n\nJe po něm pojmenována Scheinostova ulice v Sušici. Na rodném domě V. Scheinosta v ulici Příkopy čp. 99 v Sušici byla v roce 2014 odhalena městem Sušice pamětní deska V. Scheinostovi při příležitosti výročí 200 let od jeho narození. Další pamětní deska od Stanislava Suchardy se nachází na domě na náměstí Svobody 6/I v Sušici, kde V. Scheinost žil.\n\n\n\n"}
{"id": "1226169", "url": "https://cs.wikipedia.org/wiki?curid=1226169", "title": "Zdeněk Faltus", "text": "Zdeněk Faltus\n\nZdeněk Faltus (* 10. dubna 1957 Jihlava) je český politik a lékař – ortoped, od roku 2010 zastupitel a od roku 2018 radní města Jihlava, bývalý člen ODS, nyní člen hnutí ANO 2011.\n\nAbsolvoval Gymnázium Jihlava (maturoval v roce 1976) a následně obor všeobecné lékařství na Lékařské fakultě Univerzity Jana Evangelisty Purkyně v Brně (dnes Masarykova univerzita) (promoval v roce 1982 a získal titul MUDr.). Atestaci I. stupně v ortopedii získal v roce 1985, atestaci II. stupně pak v roce 1991. Vzdělání si dále rozšířil v Kuvajtu (v roce 1992 v této zemi složil \"Kuwaiti Medical Board Exam\") a absolvováním artroskopických kurzů v roce 2005 v Praze.\n\nProfesní kariéru začínal v letech 1982 až 1992 na oddělení ortopedie Nemocnice Jihlava s krátkou přestávkou v roce 1985, kdy působil na Ortopedické klinice ILF Praha. Poté v letech 1992 až 1994 pracoval v zahraničí, konkrétně v Alrazi Hospital Kuwait City v Kuvajtu. Po návratu do ČR si v roce 1994 otevřel soukromou ortopedickou praxi. K tomu pak v letech 1994 až 1997 působil v soukromé Nemocnici Vysočina Humpolec a v letech 1997 až 1999 v Nemocnici Nové Město na Moravě. Od roku 2001 je také zaměstnancem Nemocnice Havlíčkův Brod.\n\nZdeněk Faltus žije ve městě Jihlava, je ženatý a má čtyři děti. Mezi jeho záliby patří sport, střelba, počítače, historie, jazyky a ekonomie. Hovoří plynně anglicky a německy, domluví se též italsky.\n\nV komunálních volbách v roce 2002 vedl z pozice nestraníka za ČSNS kandidátku subjektu \"\"ČSNS a Jihlavská aliance\"\" do Zastupitelstva města Jihlavy, ale neuspěl. Ve volbách v roce 2006 se pokoušel do městského zastupitelstva proniknout jako člen ODS, ale rovněž neuspěl. Zastupitelem města se tak stal až po volbách v roce 2010, když opět kandidoval za ODS. Původně byl na kandidátce na 13. místě, ale vlivem preferenčních hlasů skončil pátý. V roce 2013 vystoupil z ODS a začal spolupracovat s hnutí ANO 2011, do něhož v lednu 2015 vstoupil. Ještě předtím však ve volbách v roce 2014 obhájil jako nestraník za hnutí ANO 2011 mandát zastupitele města Jihlavy. Opět mu pomohly preferenční hlasy, jelikož původně figuroval na 16. místě, ale díky nim skončil třetí. V únoru 2018 byl po rezignaci stranické kolegyně Jany Mayerové zvolen novým radním města.\n\nV krajských volbách v roce 2012 kandidoval za ODS do Zastupitelstva Kraje Vysočina, ale neuspěl. Ve volbách v roce 2016 se pokoušel do zastupitelstva dostat za hnutí ANO 2011, ale opět neuspěl.\n\nVe volbách do Poslanecké sněmovny PČR v roce 2002 kandidoval jako nestraník za ČSNS v Kraji Vysočina, ale taktéž neuspěl. Ve volbách do Senátu PČR v roce 2016 kandidoval za hnutí ANO 2011 v obvodu č. 52 – Jihlava. Se ziskem 15,34 % hlasů skončil na 3. místě a do druhého kola nepostoupil.\n"}
{"id": "1226171", "url": "https://cs.wikipedia.org/wiki?curid=1226171", "title": "Margarete Schell", "text": "Margarete Schell\n\nMargarete Schell (24. května 1911 v Praze – 22. června 1969 v Emmendingen, Spolková republika Německo) byla pražská německá divadelní a rozhlasová herečka, autorka rozhlasových her a publicistka. Autorka deníku z československého internačního tábora (1945–1946).\n\nNarodila se jako Margareta Valerie Schell 24. května 1911 v Praze na Novém Městě v rodině velkoobchodníka kávou Simona Schella, původem z Rožmberka (*1854), a Hermine roz. Lisonek, původem z Vídně (*1889). Rodiče se roku 1920 rozvedli, roku 1922 se matka podruhé vdala za velkoobchodníka Aloise Hanticha, původem z Hoštky (*1894). Margarete absolvovala čtyři třídy německého reálného gymnázia a poté soukromý kurz herectví. Ještě před dovršením 16 let nastoupila v únoru 1927 jako elévka činohry do Neues Deutsches Theater v Praze. Někteří pražští němečtí kritici v ní brzy rozpoznali výrazný talent: „Zde jsme se (…) setkali se skutečnou divadelní krví, radost ze hry vychází ze srdce a pojí se s výraznými mimickými i mluvními prostředky.“ Působila zde do konce sezóny 1928–1929 a vytvořila 30 rolí, zpočátku dětských a malých, později i hlavních (Wendla Bergmann v \"Probuzení jara\" Franka Wedekinda, Lena v Büchnerově hře \"Leonce a Lena\" aj.). V „Dokumentaci“ od Elišky Frejkové je přitom v souvislosti s ní zmínka pouze o roli Leny a chybný údaj o odchodu z divadla po sezóně 1927–1928. Od následující sezóny postupně vystřídala angažmá u několika německých divadel: Vereinigte Stadttheater Nürnberg – Fürth (1929–1930), Stadttheater Gladbach-Rheydt (1930–1931), Stadttheater Plauen (1931–1933) a podle vlastního životopisu i v divadle Theater am Nollendorfplatz v Berlíně. Roku 1934 se vrátila do ČSR a začala, patrně externě, spolupracovat jako rozhlasová herečka a hlasatelka s německým vysíláním Radiojournalu. Podle programů německého vysílání, tištěných v československých německojazyčných novinách, se podílela na celé řadě rozhlasových inscenací a podle dalších zdrojů úspěšně moderovala i jiné pořady. V tomto období se také etablovala jako autorka nebo spoluautorka rozhlasových her: pohádka \"Das papierene Schloß\" (1934) (o rok později ji živě odehrálo divadlo v Jablonci nad Nisou), komedie \"Schwalbe inseriert\" (1936) a \"Schule für Charme\" (1938). Z té doby pochází také krátká povídka \"Das große Glück\", kterou publikovala v Prager Presse. Podle policejní lustrace, kterou si kvůli uzavření trvalého pracovního poměru nechal vypracovat Radiojournal, žila od září 1935 ve svém bubenečském bytě ve společné domácnosti s německým hercem Fritzem Klippelem a „po stránce mravní zachovalosti, politické a státoobčanské spolehlivosti“ u ní nebylo shledáno nic závadného. Později, v podání k říšskému kancléřství v Berlíně z roku 1942 uvedla, že začátkem roku 1935 vstoupila do Sudetoněmecké strany s členským číslem 320 759.\n\nJejí matka nechala 28. prosince 1938 v Eisenstadtu sepsat notářský záznam o původu své dcery, v němž prohlašuje, že jejím otcem nebyl manžel Simon Schell (židovského původu), ale důstojník 91. pěšího pluku v Českých Budějovicích Gustav Schmidt (árijského původu). Margarete pokračovala v práci pro pražské německé vysílání, které po okupaci přešlo pod říšskou správu jako Reichssender Böhmen Prag. Někdy v roce 1941 musela rozhlas opustit, údajně z rasových důvodů. V té době pokračovala v publikování krátkých povídek v tisku. Nejprve vycházely v českém překladu Luboše Elsnera v Českém slově a Hvězdě českých paní a dívek (pod počeštěným jménem Margareta Schellová), roku 1942 se její texty objevily i v německojazyčných denících. Zřejmě psala i kuchařské recepty, které se v téže době objevovaly ve Hvězdě pod značkou M. SCH.\n\nSvůj osud se pokusila zvrátit žádostí k Německému zemskému soudu v Praze o určení rasového původu. Především na základě svědectví své matky se snažila prokázat, že má nemanželský árijský původ. Vyšetřování a opakované výslechy její matky trvaly rok a půl, soud si vyžádal několik znaleckých posudků a svědectví mnoha dalších osob. V říjnu 1942 soud její žádost zamítl jako neopodstatněnou. Odvolala se k Německému vrchnímu zemskému soudu v Praze a současně odeslala žádost o přezkoumání celé kauzy říšskému kancléřství v Berlíně. Odvolání bylo v lednu 1943 zamítnuto, kancléřství postoupilo její žádost k vyřízení úřadu Říšského protektora pro Čechy a Moravu v Praze. Výslechy, žádosti o znalecké posudky a hledání dalších svědků pokračovaly až do roku 1945. Úřadům se podařilo dohledat v Litoměřicích a v Münsteru dva muže jménem Schmidt, kteří v inkriminované době sloužili v Českých Budějovicích, ale ani jeden z nich se k otcovství neznal. Na podzim 1943 nastoupila jako scenáristka u společnosti Böhmisch-Mährische Schmalfilmgesselschaft m.b.H. v Praze, ale pracovní poměr z neznámých důvodů skončil již na konci května 1944. Přestože šetření ve věci jejího původu již nepřineslo žádné nové poznatky nebo důkazy, vydal 31. března 1945 pražský Sippenamt („rasový“ úřad) při Říšském ministerstvu vnitra rozhodnutí, že „Margarete Schell je německé nebo příbuzné krve“, i když nebylo možné identifikovat jejího biologického otce.\n\nDne 9. května 1945 byla ve svém bytě zatčena pražskými povstalci a odvedena do budovy bývalé železniční zastávky Královské Vinohrady. Během prvních poválečných dnů vystřídala několik prozatímních internačních táborů, např. kino v paláci Valdek nebo německou obecnou školu v Moravské ulici 965/3. S ostatními internovanými byla nasazována na nucené práce při odklízení barikád, vyklízení různých prostor, vykládání vagonů na nádraží. Kvůli zdravotním potížím strávila několik dnů v lazaretu, později absolvovala ve velmi improvizovaných podmínkách tábora ORL operaci. Večer 25. července byla se skupinou dalších internovaných převedena do tábora č. 10 na Strahovském stadionu. Po třech dnech (v noci z 27. na 28. 7.) byla v rámci skupiny 73 lidí odvedena na vršovické nádraží, odkud bylo celkem 700 internovaných převezeno otevřenými nákladními vagony do tábora v Bystřici u Benešova. Zde panoval tvrdý táborový režim s ranními a večerními nástupy kvůli počítání internovaných, rozdělování práce, vykonání veřejných trestů apod. Během pobytu vystřídala celou řadu typů práce: úklidové a pomocné kuchyňské práce přímo v táboře, totéž v ubytovně dozorců tábora ve městě (dům U Jelena), zemědělské práce u sedláků v okolí atd. Asi nejklidnější krátké období znamenala práce na zámku Líšno, kde byla přechodně ubytována malá „západní“ jednotka čsl. armády (součást 12. tankové brigády). Pro internované byly vždy žádoucí práce mimo tábor, kde měli šanci získat od „zaměstnavatelů“ různá přilepšení ke špatné a chudé táborové stravě. Písemná komunikace s vnějším světem byla velmi omezená a cenzurovaná. Po celou dobu internace se proto snažila udržovat kontakt s rodinou a známými i nelegálními cestami s pomocí svých „zaměstnavatelů“, někdy i dozorců. Za jeden zachycený dopis v němčině podstoupila tělesný trest – 5 ran holí. Tresty tohoto druhu se udělovaly i za jiná provinění, ona sama absolvovala podobnou exekuci opakovaně, třeba za to, že neodpověděla dozorci. V září 1945 se nechala zapsat jako „Míšenec I. stupně“ do seznamu osob židovského a položidovského původu ve smyslu norimberských zákonů, který sestavili sami internovaní jako podklad pro žádost o diferencovaný přístup ze strany úřadů. Žádost ovšem byla v rozporu s dikcí Benešových dekretů, které dělily občany na základě obcovací řeči (národnosti) podle posledního sčítání lidu. Po zhruba sedmi měsících pobytu v Bystřici byla převezena do internačního tábora v Modřanech a jako náhradnice byla zařazena do transportu A, kterým odjela 8. 3. 1946 se skupinou většinou původně československých Němců přes Cheb do americké okupační zóny v Německu. V transportu se sešla se svou matkou a otčímem.\n\nBěhem pobytu v lazaretu si začala vést deník a v psaní na pokoutně získané papíry a útržky pokračovala po celou dobu internace. V deníku líčí každodenní život internovaných, mnoho druhů nucených prací, nedostatečnou stravu a lékařskou péči, tělesné tresty i za drobná provinění, složité vztahy mezi internovanými, chování několika postupně se měnících garnitur dozorců, odlišný přístup různých „zaměstnavatelů“, obtížnost kontaktů s vnějším světem. V neposlední řadě píše i o svých osobních pocitech, klamných nadějích na brzké propuštění a mnoha zklamáních. Deník úspěšně ukrývala až do konce internace a podařilo se jí ho propašovat z tábora až do Německa. Zápisky končí 15. 3. 1946, kdy se po několikadenním pobytu v německém imigračním táboře celá rodina usadila v novém bydlišti poblíž Rýna. Později své záznamy zpracovala formou strojopisu. Obsahem i zpracováním jde o dílo srovnatelné se Solženicynovým \"Jedním dnem Ivana Děnisoviče\", s knihami Karla Pecky nebo některými pracemi Arnošta Lustiga.\n\nV Německu bylo její rodině přiděleno bydliště v obci Bauschheim (dnes součást města Rüsselsheim am Main) v Hessensku. Živila se sběrem a prodejem léčivých bylin a po čase se neúspěšně pokusila získat práci v mnichovském rozhlasu. V březnu 1947 se přestěhovala do Stuttgartu, kde nastoupila jako hlasatelka v Radiu Stuttgart (dnes SWR – Südwestrundfunk). V letech 1947–1952 účinkovala i v několika rozhlasových inscenacích Radia Stuttgart a Hessischer Rundfunk ve Frankfurtu. Případnou souvislost se stuttgartským působením jejího bývalého partnera Fritze Klippela nelze prokázat. S přestávkou na léčebný pobyt v jihošvýcarském sanatoriu Agra (květen 1953–říjen 1954) pracovala v rozhlasu do konce roku 1956, kdy ze zdravotních důvodů odešla předčasně do důchodu. Roku 1957 vyšel její \"Deník\" jako samostatný doplňkový svazek edice \"Dokumentace vyhnání Němců z východní Střední Evropy\", kterou vydávalo tehdejší Spolkové ministerstvo pro vyhnance, uprchlíky a poškozené válkou v Bonnu. Jeho vydání právě v této oficiální edici vyvolalo velmi ostrou negativní reakci mezi vyhnanci, kteří tvrdili, že \"Deník\" přikrašluje skutečnost inkriminovaného období ve prospěch Čechů a nepostihuje objektivně ani všechny krutosti, spáchané na Němcích, ani dobovou nenávistnou atmosféru. Sudetoněmecká rada dokonce ministerstvo vyzvala, aby byla kniha stažena z knihkupectví. \"Deník\" a jeho autorku tvrdě odsoudila i původně česká, exilová spisovatelka a publicistka Olga Barényi. Hlavní editor celé \"Dokumentace\" dr. Theodor Schieder situaci komentoval: „Mě jenom těší, že celou věc řídí jen menšina, která ovšem evidentně ví, jakými prostředky se vytváří psychický teror.“ Editor samotného \"Deníku\" dr. Johannes Booms ke kritice listu Vertriebenen-Anzeiger napsal: „Tenhle špinavý plátek docela hezky pokročil se svými stereotypními tirádami nenávisti a odplaty, není-liž pravda? Zdá se, jako by ve zmíněném ministerstvu s nimi přece jen někdo držel krok.“ Jiné recenze jsou méně příkré a mimo jiné porovnávají toto dílo právě s románem Olgy Barényi \"Prager Totentanz\". V Československu zůstalo vydání \"Deníku\", pokud známo, bez zveřejněné odezvy. V Polsku reagoval především na nenávistné recenze velmi věcně historik Janusz Sobczak.\n\nO dalším období jejího života je známo jen to, že zůstala svobodná a bezdětná a trvalé bydliště měla ve Stuttgartu. Zemřela 22. června 1969 v nemocnici v Emmendingen (Baden-Württemberg) na tuberkulózu. Podle sdělení magistrátu byla pochována na hřbitově Fangelsbachfriedhof ve Stuttgartu (odd. 10, ř. 15, č. 08), její hrob však byl v 80. letech 20. století zrušen a roku 1996 bylo místo využito pro jiný pohřeb.\n\n\n\nPrager Presse (Praha 1935), České slovo (Praha 1941), Hvězda českých paní a dívek (Praha 1941–1942), Das kleine Blatt (Wien 1942), Gablonzer Tagblatt (Jablonec nad Nisou 1942), Mährisch-Schlesische Landeszeitung (Moravská Ostrava 1942), Kärntner Heimatblätter (příloha listu Kärtner Volkszeitung, Villach 1942), Sudetendeutsche Zeitung (München 1955).\n\n\n\n\n\n\n\n"}
{"id": "1226174", "url": "https://cs.wikipedia.org/wiki?curid=1226174", "title": "Václav Uhlíř (1971)", "text": "Václav Uhlíř (1971)\n\nVáclav Uhlíř (* 3. října 1971) je bývalý český fotbalový obránce či záložník. Po skončení hráčské kariéry se stal trenérem.\n\nNejvyšší soutěž hrál ve Slovácké Slavii Uh. Hradiště, tamtéž nastupoval i ve druhé a třetí lize. V Moravskoslezské fotbalové lize hrál také za Kyjov a FK Kunovice. Od jara 2001 působil v Rakousku (SV Gerasdorf Stammersdorf jaro 2001–2002/03 a Prottes SC 2003/04–podzim 2010).\n\nV nižších soutěžích nastupoval též za Sokol Těmice, Spartak Hluk, Sokol Kněžpole či TJ Vlčnov.\n\nPo skončení hráčské kariéry se stal trenérem. V sezonách 2015/16, 2016/17, 2017/18 byl trenérem TJ Spartak Hluk v Přeboru Zlínského kraje. Totéž mužstvo vede v téže soutěži i na podzim 2018.\n\n\n"}
{"id": "1226175", "url": "https://cs.wikipedia.org/wiki?curid=1226175", "title": "Olympos (Karpathos)", "text": "Olympos (Karpathos)\n\nOlympos (řecky: případně ) je vesnice, nacházející se na řeckém ostrově Karpathos. Leží na severu ostrova.\n\nV roce 2011 žilo v obecní jednotce a v komunitě 556 obyvatel, z čehož připadalo 270 na vesnici Olympos.\n\nDo vesnice po silnici, která byla uvedena do provozu po deseti letech v roce 2013 za finanční podpory EU. V důsledku působení větru a vody musely být již rok po otevření opravovány některé úseky. Je dlouhá 26 km a je na ni možná jen pomalá jízda.\n\nVesnice je svým hospodářstvím soběstačná. Byla postavena v době nájezdů pirátů na ostrov, kdy se tak obyvatelé chránili před drancováním obydlí v nižších polohách. Domy splývaly svojí šedohnědou barvou se skalami, a nebyly tak nápadné pro odhalení. Od 20. století je Olympos barevný fasádami, ale i oblečením žen (mužů zde žije velmi málo, jsou za prací mimo ostrov), které dodnes chodí v barevných sukních a šátcích, které si samy ve vesnici vyrábějí. Mladí lidé odcházejí z Olymposu za studiem, někteří mladí muži do Ameriky, dokonce tam mají i svoji komunitu v Chicagu. Stále se dochovala na ostrově tradice toho, že nejstarší dcera se stará o dům a hospodářství a také dědí po rodičích majetek.\n"}
{"id": "1226176", "url": "https://cs.wikipedia.org/wiki?curid=1226176", "title": "Pavol Vaškovič", "text": "Pavol Vaškovič\n\nPavol Vaškovič (* 14. února 1977) je bývalý český fotbalista, obránce a záložník.\n\nV české lize hrál za FC Petra Drnovice a FC Slovan Liberec. Nastoupil ve 14 ligových utkáních. Ve druhé lize hrál i za FC Vítkovice. Reprezentoval v dorosteneckých kategoriích.\n\n\n"}
{"id": "1226177", "url": "https://cs.wikipedia.org/wiki?curid=1226177", "title": "Arkadiusz Kostempski", "text": "Arkadiusz Kostempski\n\nArkadiusz Kostempski (* 12. srpna 1975 Zabrze) je bývalý polský fotbalový záložník.\n\nNejvyšší soutěž hrál v Polsku za Ruch Chorzów a v České republice za FC Karviná.\n\n\n"}
{"id": "1226181", "url": "https://cs.wikipedia.org/wiki?curid=1226181", "title": "Hudba z Marsu (rozcestník)", "text": "Hudba z Marsu (rozcestník)\n\nNázev Hudba z Marsu může znamenat:\n\n"}
{"id": "1226183", "url": "https://cs.wikipedia.org/wiki?curid=1226183", "title": "Leon Kirchner", "text": "Leon Kirchner\n\nLeon Kirchner (24. ledna 1919 Brooklyn, New York – 17. září 2009 Manhattan, New York) byl americký hudební skladatel.\n\nKirchner se narodikl v Brooklynu. Hrát na klavír začal již ve čtyřech letech. V roce 1928 se rodina přestěhovala do Los Angeles. Leon studoval na \"Los Angeles City College\" a z té doby pocházejí jeho první skladebné pokusy. Vstoupil na Kalifornskou univerzitu v Los Angeles a studoval kompozici u Arnolda Schoenberga. Dále studoval na Kalifornské univerzitě v Berkeley a za vynikající výsledky obdržel v roce 1942 cenu \"George Ladd Prix de Paris\". Protože v té době byla v Evropě válka a nemohl tedy odcestovat do Paříže, odešel do New Yorku a jeho dalším učitelem se stal Roger Sessions. Po skončení Druhé světové války se vrátil do Berkeley a působil jako pedagog a asistent Rogera Sessionse a Ernesta Blocha. V roce 1949 se oženil se zpěvačkou Gertrudou Schoenbergovou (není příbuzná se skladatelem Schoenbergem). Měli syna a dvě dcery.\n\nV dalších letech působil jako profesor na University of Buffalo (kde vystřídal Aarona Coplanda), University of Southern California, Yale University, na Juilliard School of Music v New Yorku a na Mills College v San Francisco Bay Area. V roce 1965 byl jmenován profesorem Harvardovy University, kde přednášel až do roku 1989. V roce 1967 získal Pulitzerovu cenu za svůj Smyčcový kvartet č. 3.\n\nZemřel na srdeční selhání 17. září 2009 ve svém bytě v Central Park West, v New York City, ve věku 90 let.\n\n\n\n\n\n\n\n"}
{"id": "1226188", "url": "https://cs.wikipedia.org/wiki?curid=1226188", "title": "Pinky a Perky", "text": "Pinky a Perky\n\nPinky a Perky () je dvojice antropomorfních prasátek, původně hlavních hrdinů stejnojmenného loutkového televizního seriálu pro děti vysílaného v letech 1957–1968 na BBC Television a následně ještě v letech 1968–1971 na ITV. Postavičky vytvořili čeští emigranti Jan a Vlasta Daliborovi, kteří v roce 1973 na odchodu do důchodu prodali práva k postavičkám společnosti BBC za půl milionu liber.\n\nNa základě seriálu vznikaly prakticky od samého počátku také gramofonové desky a později i cédéčka. V roce 2008 ještě vznikl pro BBC One 52dílný seriál \"The Pinky and Perky Show\", ovšem realizovaný počítačovou animací.\n"}
{"id": "1226197", "url": "https://cs.wikipedia.org/wiki?curid=1226197", "title": "Seznam ptáků Španělska", "text": "Seznam ptáků Španělska\n\nNásledující seznam zahrnuje všechny druhy ptáků volně žijících ve Španělsku a přilehlých ostrovech (Kanárské ostrovy, Baleáry...), včetně tuláků. Celkem se jedná o 563 druhů.\n"}
{"id": "1226199", "url": "https://cs.wikipedia.org/wiki?curid=1226199", "title": "Battulgyn Teműlen", "text": "Battulgyn Teműlen\n\nBattulgyn Teműlen nebo Temuulen Battulga, (* 10. července 1989) je mongolský zápasník–judista.\n\nV mongolské seniorské reprezentaci se pohybuje od roku 2009, kdy zastupoval v polotěžké váze zraněného Tüvšinbajara. V roce 2012 s Tüvšinbajarem prohrál olympijskou nominaci na olympijské hry v Londýně. Od roku 2014 zápasí v těžké váze. V roce 2016 se kvalifikoval na olympijské hry v Riu a vypadl v prvním kole s Alžířanem Mohamedamínem Tajíbem. Na zahajovácím ceremoniálu olympijských her v Riu nesl vlajku své země.\n\n\n"}
{"id": "1226201", "url": "https://cs.wikipedia.org/wiki?curid=1226201", "title": "Bohdan Kopecký", "text": "Bohdan Kopecký\n\nBohdan Kopecký (23. srpna 1928 Litomyšl – 22. října 2010 Litomyšl) byl akademický malíř, krajinář a autor řady ilustrací.\n\nBohdan Kopecký se narodil v rodině litomyšlského skláře Antonína Kopeckého (1891–1963) a jeho manželky Julie, rozené Malochové (1904–1981). Jako patnáctiletý se začal učit fotografem u litomyšlské firmy Tachezy, kvůli chronické oční vadě musel tento obor opustit a přešel do učení do otcova sklenářství, v němž setrval až do konce 2. světové války. Okamžitě po válce se přihlásil k přijímacím zkouškám na Akademii výtvarných umění v Praze a byl přijat přímo do 2. ročníku všeobecné krajinářské školy vedené Otakarem Nejedlým. Na AVU studoval až do roku 1950 a patřil k nejlepším žákům.\n\nV roce 1950 byl označen jako „absolutní odpůrce socialistického zřízení lidově demokratické republiky“ a nastoupil vojenskou službu jako horník u Pomocných technických praporů v Záluží u Mostu. Hornickou profesi vykonával až do roku 1956, kdy se stal členem severočeské pobočky Svazu československých výtvarných umělců. Plně se věnoval malování, objevoval mosteckou krajinu. Stal se uznávaným malířem, pravidelně vystavoval. V roce 1962 byl natočen krátký film \"Svět Bohdana Kopeckého\" (režie Jaroslav Šik, kamera Jan Špáta). Aktivně se zapojovovl do dění během tzv. pražského jara, za což během následujících let pykal.\n\nBohdan Kopecký je několikrát vyzýván, aby se od svých názorů na politickou a společenskou situaci distancoval, on to ale odmítá. V roce 1970 již není přijat do nově vzniklého Svazu českých výtvarných umělců, musí opustit svůj litvínovský ateliér a v roce 1979 se natrvalo stěhuje do Litomyšle. Nemůže vystavovat, mezi lety 1977 –1979 je zaměstnán jako pracovník propagace v JZD Obránců mírů v Dolním Újezdě u Litomyšle, mj. navrhuje loga, vlaječky, odznaky. Zapojuje se do společenského a kulturního dění v Litomyšli, aktivně se zasazuje o záchranu místního Portmonea.\n\nNová společenská a politická situace mu umožňují realizovat sen o návštěvě sopečné krajiny, v roce 1991 cestuje na ostrov Lanzarote, v letech 1994, 1997 a 2003 Havaj, nachází novu inspiraci pro svoji tvorbu, intenzivně se vrací se k malování, jeho dílo je opět prezentováno na řadě výstav. Mezi lety 1993–1999 také učí večerní akt v Ateliéru výtvarné přípravy na soukromé odborné Škole restaurování a konzervačních technik v Litomyšli. Tereza Brázdová natáčí v roce 2008 dokumentární film o Bohdanu Kopeckém s názvem \"Portréty ohňů\". \nBohdan Kopecký umírá 20. října 2010 v Litomyšli.\n\nBohdan Kopecký se svou tvorbou řadí mezi největší české krajináře 2. poloviny 20. století.\n\nTvorba Bohdana Kopeckého se začala rozvíjet v rodné Litomyšli, jeho výtvarný talent rozpoznal skautský vedoucí Josef Dostál, který ho brával na malířské výpravy do okolní krajiny, další jeho výtvarné kroky usměrňovali učitelé Kopeckého Emil Karger a Vladimír Vilím. Ihned po skončení druhé světové války se ještě ani ne sedmnáctiletý přihlásil k přijímacím zkouškám na AVU v Praze, kde zaujal především svým obrazem \"Husité\" (1944) a byl přijat přímo do 2. ročníku všeobecné krajinářské školy vedené Otakarem Nejedlým. Ten bere často své studenty malovat do plenéru, např. do okolí Máchova jezera, v lyrických i expresivně laděných obrazech sadů a krajiny se formuje Kopeckého malířský rukopis. Jeho raná tvorba vrcholí v absolventské práci – rozměrném obrazu jeho rodného města. \"Na konci studií jsem se rozhodl namalovat rodnou Litomyšl. Formát 100 x 140 cm jsem přemalovával čtrnáctkrát. Najednou nešlo jen o optický záznam, ale muselo to být podpořeno myšlenkou – filozofií středověkého města s jeho osudy a historií. Obsah byl nejdůležitější!\"\n\nPrvní a nikoli poslední výrazný zlom v Kopeckého životě nastává těsně po dokončení studií. Dvaadvacetiletý umělec dostává povolávací rozkaz a odchází fárat do dolů na Mostecko a Ostravsko. Tento i zákonitě umělecký zlom reprezentuje obraz \"Ostrava\" (1950) zobrazující městskou krajinu tolik vzdálenou Litomyšli. Zachycen je v něm pulzující svět plný továrních komínů, kde se s pojetím krásy, jak jej znal Kopecký doposud, téměř nesetkáme. Obraz je pomyslným počátkem, které u něho bude po mnoho následujících let rezonovat a rozvíjet se. \n\nZpočátku se bytostnému krajináři Kopeckému na Mostecku tvořit nedaří. Nakonec i vzdává své urputné hledání „estetických“ míst, na nějakou dobu dokonce úplně na tvorbu rezignuje. Čím více se s lidmi a krajem sžívá a poznává je, tím více ho začíná prostředí oslovovat. Mezi fáráním chodívá stále častěji malovat do plenéru – na haldy, kde pro sebe Mostecko výtvarně objevuje a vzdává mu hold. Novou etapu svojí tvorby jasně definuje i názvem obrazu \"Zrození krajiny\" (1957).\n\nZkušenost horníka se promítá i do Kopeckého tvorby, ve svých obrazech již nezachycuje jen okolní krajinu, dostává pod povrch země (\"Hrozí propadnutí\", 1959) a následně v nich propojuje tento svět se světem nad ním. To pak vyústí v úplné oproštění se od reality a znázorňování již pouze oněch energií, sil či tlaků, které reálný svět doprovází (\"Portréty ohňů\", 1965). Toto téma pak mistrně rozvíjí na přelomu 60. a 70. let ve svých velkoformátových tušových kresbách, které lze vnímat i jako Kopeckého ztvárnění jeho životního pádu zapříčiněného politickými postoji v roce 1968.\n\nDoba normalizace se těžce podepisuje na osudu Bohdana Kopeckého, postupně musí opustit Mostecko, místo, kam byl nedobrovolně přesazen v 50. letech a kde se zrodilo jeho vrcholné malířské dílo. Jeho odcházení můžeme metaforicky spojit i s demolicí starého města Most. Kopecký se snaží zaznamenat mizející stavby, místa či budovy. Místa do nedávna plná lidí a života ustupují z důvodu těžby hnědého uhlí. Volba tématu mizejících staveb navazuje i na jeho živostí situaci. Je to hluboké přemítání člověka nad lidskou existencí a nad sílou, která náš svět a život ovlivňuje. V roce 1978 maluje obraz s nekompromisním názvem \"Konec Most\"u a obrazem z roku 1980 celou etapu uzavírá. \n\nVrací se do rodné Litomyšle, i když Kopecký s rodným městem vazby nikdy úplně nezpřetrhal, přichází zde jako umělec o to nejcennější – o své téma. Inspiraci v „krásné“ Litomyšli téměř nenachází, maximálně zachycuje svými obrázky krajinu z cest a výletů, maluje drobné dárky pro přátele či obrázky na prodej. Dobu umělecké stagnace prolamuje jen několikrát – mimořádně krásným portrétem dlouholetého přítele, bývalého rektora piaristické koleje v Litomyšli Františka Ambrože Stříteského (1983) a několika plátny větších formátů (\"Hřbitůvek Jiřího Šotoly\", 1989).\n\nPoslední, avšak o to podstatnější zlom v jeho tvorbě nastává 15 let po jeho návratu do Litomyšle. Ve svých 66 letech (v roce 1994) totiž objevuje Havajské ostrovy (navštíví je ještě v roce 1997 a 2003) a na nich to, co ztratil opuštěním Mostecka – krajinu nehostinnou, čekající na své objevení, místo ničené sopečnými erupcemi. Horlivě se vrací k malování, zachycuje sopečnou krajinu, její neustálé vznikání a zanikání, materiální a světelný pohyb, abstraktní scenérii sopečného terénu, pohledy na vršení a vzájemné prolínání lávových mas. Na lávových polích našel krajinu, která od počátku znovu a znovu bojuje o svou existenci – stejně tak, jak žil svůj život Bohdan Kopecký.\n\nMezi přátele Bohdana Kopeckého patřilo i mnoho literátů (Karel Šiktanc, Dalibor Kozel, Jiří Šotola, Emil Juliš), s mnohými se setkal nejen lidsky, ale i nad ilustracemi jejich děl. Kopecký vytváří ilustrace převážně technikou tušové kresby či dřevořezu. Témata vychází přímo z obsahu literárních děl, nebrání se však použít i motivy ze své volné tvorby.\n\nMezi s ilustracemi Bohdana Kopeckého patří např.:\n\n\n\n\n"}
{"id": "1226203", "url": "https://cs.wikipedia.org/wiki?curid=1226203", "title": "Tomasz Sosna", "text": "Tomasz Sosna\n\nTomasz Sosna (* 23. dubna 1970) je bývalý polský fotbalový obránce.\n\nNejvyšší soutěž hrál v Polsku za Odru Wodzisław a Poloniu Bytom. V České republice nastupoval za FC Karviná, kde působil i ve druhé lize.\n\nV Polsku hrál v nižších soutěžích i za Włókniarz Kietrz, Przyszłość Rogów či Poloniu Łaziska Rybnickie.\n\nPo skončení hráčské kariéry se stal trenérem v Rohově.\n\n\n"}
{"id": "1226209", "url": "https://cs.wikipedia.org/wiki?curid=1226209", "title": "Wang Čen (atlet)", "text": "Wang Čen (atlet)\n\nWang Čen (; * 24. srpna 1991) je čínský atlet.\n\nNa Letních olympijských hrách 2012 v Londýně získal bronzovou medaili v chůzi na 20 kilometrů. Na Letních olympijských hrách 2016 v Rio de Janeiro se mu v té samé disciplíně podařilo vyhrát zlato, když o 12 sekund porazil svého krajana Čchaj Ce-lina.\n\n"}
{"id": "1226213", "url": "https://cs.wikipedia.org/wiki?curid=1226213", "title": "Katerina Stefanidiová", "text": "Katerina Stefanidiová\n\nKaterina Stefanidiová, psáno také Ekaterina Stefanidiová (* 4. února 1990 Athény) je řecká atletka, která závodí ve skoku o tyči.\n\nPrvním mezinárodním úspěchem se pro ni stalo druhé místo na mistrovství Evropy v roce 2014. V následující sezóně vybojovala stříbrnou medaili také na evropském halovém šampionátu.\n\nÚspěšný byl pro ni také rok 2016. Na halovém Halovém mistrovství světa v atletice 2016 v Portlandu skončila na 3. místě s výkonem 4,80 metru. V červnu se v Amsterdamu stala mistryní Evropy. Na letních olympijských hrách 2016 se skokem 4,85 metru získala zlatou medaili.\n\nJejí osobní halový rekord 4,90 metru pochází také z této sezóny.\n\nNa olympijské vítězství navázala v následující sezóně vítězstvím na halovém mistrovství Evropy a titulem mistryně světa z Londýna v roce 2017. Zároveň zde vytvořila svůj nový osobní rekord 491 cm.\n\n"}
{"id": "1226215", "url": "https://cs.wikipedia.org/wiki?curid=1226215", "title": "Karpathos (regionální jednotka)", "text": "Karpathos (regionální jednotka)\n\nKarpathos (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Karpathos, Kasos, Saria a menším okolních neobydlených ostrovů v souostroví Dodekany. Hlavním městem je Karpathos. Břehy omývá Egejské moře.\n\nRegionální jednotka Karpathos se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1226219", "url": "https://cs.wikipedia.org/wiki?curid=1226219", "title": "Maria Teresa Cucchiari", "text": "Maria Teresa Cucchiari\n\nAnna Teresa Francesca Giuseppa Cucchiari, řeholním jménem Maria Teresa od Nejsvětější Trojice (10. října 1734, Řím - 10. června 1801, Avezzano) byla italská řeholnice a zakladatelka Sester od Nejsvětější Trojice. Katolická církev jí uctívá jako Služebnici Boží.\n\nNarodila se 10. října 1734 v Římě jako dcera Domenica Andreje Cucchiariho a Cateriny roz. Vitell, pokřtěna byla ve stejný den. Vyrůstala v rodině obyčejných dělníků, kde se přísně dodržovali náboženské přikázání. Navštěvovala školu Řeholních vychovatelek Filippini, kde v ní začla růst touha pomahát lidem a zasvětit se Bohu. Jednoho dne roku 1760, když se modlila před Nejsvětější Svátostí v římském kostele San Carlino alle Quattro Fontane, uslyšela volání Boha. K úctě k svatému Janu z Mathy vstoupila do Třetího Řádu Nejsvětější Trojice pro vykupování zajatců. Tehdy plánovala založit kongregaci Řeholních vychovatelek Trinitářek. S pomocí otců trinitářů založila dívčí školu v Avezzanu. Dne 8. září 1762 přijala v kostele San Carlino hábit a to spolu se s jejími dvěma společnicemi Mariannou Rizzotti a Annou Reini. Jako řeholní jméno přijala Maria Teresa od Nejsvětější Trojice. Při této slavnosti jí vikář římské diecéze kardinál Marco Antonio Colonna předal titul matky a poslal jí vykonávat její činnost do Avezzana.\n\nNa zákloadě iniciativy matky Marie Teresy byly další školy založené v Cappadocii (1765), Sulmoně (1787), Římě (1787) a Lancianu (1798). Byla pověřena řídit dva domovy; Konzervatoř S. Maria della Misericordia v Aquile (1777) a Konzervatoř S. Cosimo v Sulmoně (1789).\n\nZemřela 10. června 1801 v Avezzanu.\n\nDne 16. února 1996 vydala Kongregace pro blahořečení a svatořečení \"nihil obstat\" a dne 29. června 1996 byl v diecézi Avezzano zahájen její proces svatořečení. Od té doby jí náleží titul Služebnice Boží.\n\n"}
{"id": "1226226", "url": "https://cs.wikipedia.org/wiki?curid=1226226", "title": "Bylinková zahrada Tiree Chmelar ve Valticích", "text": "Bylinková zahrada Tiree Chmelar ve Valticích\n\nBylinková zahrada Lu & Tiree Chmelar ve Valticích patří k ukázkovým zahradám a návštěvníci se v ní mohou seznámit s více jak 200 druhy a kultivary léčivých a užitných bylin.\n\nVybudování bylinkové zahrady navazuje na tradici z počátku 17. století, kdy řád Milosrdných bratří založil ve Valticích nemocnici se zahradou s léčivými bylinami. V tomto konventu působili v polovině 18. stol. také bratři Bauerové, talentovaní rodáci z Valtic, kteří byli v klášteře vyučováni malbě a díky jejich nadání a píli byli později přijati do Vídně. Ferdinand z Vídně následně odjel na objevitelskou plavbu do Austrálie, Franz byl pozván do Kew Gardens v Londýně, kde časem získal titul Botanický malíř jeho veličenstva krále Jiřího III. Mimo jiné tam vyučoval malbě také princeznu a královnu. Ve své době byli tito muži považováni za nejlepší botanické malíře, pochvalně o nich psal i J. W. Goethe.\n\nNa počátku 20. století se na tomto místě nacházela užitková zahrada zámku. Tyto zahrady byly dříve součástí většiny šlechtických sídel a využívány byly zejména pro kuchyňské účely, po druhé světové válce však povětšinou zanikly. Během druhé poloviny 20. století sloužil prostor jako zámecké zahradnictví, tedy zásobní zahrada rostlin pro výsadbu do zámeckého parku a pro řez k výzdobě interiérů zámku.\n\nHlavními iniciátory projektu, kteří dlouhodobě podporovali a propagovali Lednicko-valtický areál ve světě, a kteří také zajistili podporu zahrady ze strany amerických nadací, byli manželé Tiree a Lubomír Chmelar z USA. Paní Tiree Chmelar se bohužel otevření zahrady nedožila a zahrada je tak věnována její památce.\n\nV roce 2005 proběhla na Zahradnické fakultě soutěž o návrh na ztvárnění zahrady. Tým tří vítězů soutěže – Adam Baroš, Jakub Finger a Mirka Svorová pak v rámci společného workshopu vytvořili pod vedením pedagoga Přemysla Krejčiříka a jeho ženy a zahradní architektky Kamily Krejčiříkové konečný návrh zahrady. V následujících letech byly postupně realizovány jednotlivé etapy celého projektu. Vzhledem k finanční náročnosti projektu trvaly práce na zahradě celkem 6 let.\n"}
{"id": "1226228", "url": "https://cs.wikipedia.org/wiki?curid=1226228", "title": "Muzeum zlata Nový Knín", "text": "Muzeum zlata Nový Knín\n\nMuzeum zlata v Novém Kníně, plným názvem \"Muzeum těžby a zpracování zlata na Novoknínsku a historie města Nový Knín\" je jednou z poboček Hornického muzea v Příbrami. Muzeum se nachází na náměstí Jiřího z Poděbrad v Novém Kníně v okrese Příbram ve Středočeském kraji. \n\nHistorie muzea bezprostředně souvisí s historií Novoknínska a samotného někdejšího královského horního města Nového Knína jako jednoho z významných středisek těžby zlata v Českých zemích. Tomuto významu odpovídá i umístění expozice v historické budově tzv. Mincovny. Tato renesanční, v jádru gotická budova z 15. století prošla v pozdějších letech barokní přestavbou, empírové průčelí pochází z roku 1801. Od roku 1561 budova tzv. Mincovny sloužila jako sídlo perkmistrovského úřadu. \n\nMuzeum zlata bylo zřízeno a otevřeno Městským úřadem v Novém Kníně ve spolupráci s Českým klubem zlatokopů v roce 1999 u příležitosti mistrovství světa v rýžování zlata, které bylo v uvedeném roce uspořádáno v údolí Kocáby u Malé Lečice. Exponáty pro tuto výstavku zapůjčila či věnovala řada organizací a institucí - Český klub zlatokopů, Národní muzeum v Praze, Regionální muzeum v Jílovém u Prahy, Národní technické muzeum, Hornické muzeum v Příbrami, Městský úřad v Novém Kníně a řada soukromých osob - geologů, mineralogů a členů Českého klubu zlatokopů. Velký zájem o tuto výstavku byl příčinou, že původně dočasná výstava se stala expozicí trvalou, která je od roku 2000 pobočkou příbramského Hornického muzea.\n\nMuzeum je umístěno v prvním poschodí barokní Mincovny. Hlavní výstavní sály jsou věnovány historii těžby a zpracování zlata na Novoknínsku i v některých dalších lokalitách na území České republiky. V dalších prostorách je umístěna expozice, věnovaná dějinám města a místním řemeslům. \n\nVelice zajímavou součástí muzea je výstavka, obsahující množství dokumentů a fotografického materiálu o partnerských vztazích Nového Knína s italským svazkem obcí Valle di Ledro, jejímž vysídleným obyvatelům Nový Knín poskytl v době první světové války útočiště.\n\nMuzeum zlata v Novém Kníně zároveň slouží i jako městské informační středisko, které poskytuje informace o ubytování a stravování a informační materiály z oblasti Brd a Středního Povltaví.\n\nMuzeum je otevřené od dubna do konce října denně mimo pondělí v době od 9 do 17 hodin, o víkendech v květnu a červnu a každý den v červenci a srpnu až do 18 hodin. Mimo toto období je umožněna prohlídka pouze skupinám osob po předběžném objednání. Budova tzv. Mincovny se nachází jen několik desítek metrů od konečné zastávky přímé autobusové linky Praha (Smíchovské nádraží) – Nový Knín. V bližším i vzdálenějším okolí Nového Knína mohou návštěvníci využít naučné stezky s geologicko-hornickou tematikou.\n\n\n"}
{"id": "1226234", "url": "https://cs.wikipedia.org/wiki?curid=1226234", "title": "Digitální jednotný trh", "text": "Digitální jednotný trh\n\nDigitální jednotný trh je sektor Evropského jednotného trhu, který pokrývá digitální marketing, elektronické obchodování, a telekomunikace. Evropská komise jej představila v roce 2015.\n\nAndrus Ansip a Günther Oettinger jsou zodpovědní v Evropské komisi za implementaci Digitálního jednotného trhu.\nV souvislosti s tím vyvstává nutnost komplexního řešení problematiky digitální logistiky jejíž nedílnou součástí je rovněž efektivně řešený zmíněný digitální marketing.\n\n\n"}
{"id": "1226235", "url": "https://cs.wikipedia.org/wiki?curid=1226235", "title": "Hampus Lindholm", "text": "Hampus Lindholm\n\nHampus Lindholm (* 20. ledna 1994, Helsingborg) je švédský hokejový obránce hrající v severoamerické National Hockey League (NHL) za tým Anaheim Ducks, který ho v roce 2012 draftoval ze 6. pozice jako nejvýše postaveného švédského hokejistu v tomto draftu.\n\nV sezóně 2009/10 nastupoval za švédský juniorský tým Jonstorps U20, za který zaznamenal 3 kanadské body (jedna branka a dvě asistence) ve třech zápasech. Následující ročník odehrál v J20 SuperElit, kde si za juniorským tým Rögle BK připsal v 39 utkáních 4 asistence.\n\nV sezóně 2011/12 načal Lindholm svou profesionální kariéru v prvním týmu Rögle, ve kterém si v celkem 20 zápasech připsal čtyři body. V juniorském týmu byl pak zvolen nejlepším obráncem Super Elit. Lindholm patřil mezi nejlepší vyhlídky Centrálního úřadu skautingu NHL, který mu ve Vstupním draftu NHL 2012 přisuzoval čtvrté místo mezi bruslaři hrajícími v Evropě, což se taky potvrdilo, když si ho hned v 1. kole jako 6. celkově vybral tým Anaheim Ducks.\n\nNásledně se přesunul do Severní Ameriky, kde v první sezóně 2012/13 nastupoval v American Hockey League (AHL) za tým Norfolk Admirals, farmářské mužstvo Ducks. V této sezóně nastoupil do 44 utkání, ve kterých ukořistil 11 bodů za 1 gól a 10 asistencí.\n\nDne 6. listopadu 2013 vstřelil svou první branku v National Hockey League (NHL), když v utkání proti Phoenix Coyotes překonal kanadského brankáře Mikea Smithe.\n\nJeho první zkušeností ve švédském dresu na velkém turnaji bylo Mistrovství světa do 18 let v Česku v roce 2012, kde s mužstvem vybojoval po prohře ve finále s USA stříbrné medaile. Švédským výběrem byl zvolen jako jeden ze tří nejužitečnějších hráčů svého týmu. Rovněž získal cenu nejlepšího hráče zápasu svého mužstvu v zápasech proti Finsku a Švýcarsku.\n\nV důsledku otřesu mozku nemohl odehrát MSJ 2013 v Rusku.\n\nDne 24. srpna 2016 nahradil v nominaci pro Světový pohár v ledním hokeji 2016 v Torontu vedenou Rikardem Grönborgem obránce Niklase Kronwalla. S týmem obsadil konečné 3. místo, když prohráli po prodloužení v semifinále s Výběrem Evopry výsledkem 2:3. Do turnaje však nezasáhl.\n\nLindholm je obránce platný směrem dozadu i dopředu, s dobrou rozehrávkou puku. Jeho bruslení a hokejové myšlení jsou u tohoto hráče obdivovány. Jeho kariéru dosti ovlivnil bývalý obránce Kenny Jönsson, a jako jednoho ze svých vzorů uvedl Lindholm obránce Nicklase Lidströma.\n\n\n"}
{"id": "1226239", "url": "https://cs.wikipedia.org/wiki?curid=1226239", "title": "USS Mississippi (BB-41)", "text": "USS Mississippi (BB-41)\n\nUSS Mississippi byla druhá loď třídy New Mexico. Pojmenována byla v souladu s doktrínou USA po jednom z amerických států, konkrétně po 22 státě - Mississippi. Měla dvě sesterské lodě New Mexico a Idaho.\n\nKýl byl položen v loděnicích Newport News Shipbuilding & Dry Dock Company v Newport News ve státě Virginie 5. dubna 1915. Na vodu byla spuštěna 25. ledna 1917 a americké námořnictvo si ji převzalo 18. prosince 1917. Fakticky byla dokončena a převzata dříve než první jednotka třídy \"USS New Mexico\".\n\nPohon zabezpečovalo 9 kotlů Babcock & Wilcox pohánějící 4 turbíny, které na rozdíl od první jednotky New Mexico poháněly přímo čtyři lodní šrouby s výsledným výkonem 27 500 hp. Maximální rychlost lodi byla 21 uzlů.\n\nBoční pancéřový pás byl silný 279 - 203 mm. Paluba byla chráněna 152,5 - 76,2 mm pásem. Hlavní dělostřelectvo bylo uloženo ve věžích o síle pancíře 457 - 228 mm, sekundární dělostřelectvo mělo pancéřování 152 - 76 mm.\n\nHlavní výzbroj se skládala z dvanácti děl ráže 365 mm (14 \"/50 cal.) ve čtyřech trojhlavňových věžích (dvě vpředu, dvě vzadu). Pomocnou výzbroj tvořilo 22 děl ráže 127 mm (5 \"/ 51) uložených v kasematech po 11 na každé straně. V průběhu krátkého času bylo odstraněno 8 děl z nejnižších kasemat, protože se tato pomocná výzbroj ukázala jako neefektivní (použitelná pouze při klidném moři). Ve třicátých letech bylo přidáno 8 děl ráže 127 mm (5 \"/ 25 cal.). Loď nesla dva 533 mm torpédomety.\n\nDo dění první světové války nestihla zasáhnout, protože po uvedení do služby od 22. března 1918 probíhal výcvik posádky v zálivu Guacanayabo na Kubě. O měsíc se vrátila do Hampton Roads a křižovala mezi Bostonem (Massachusetts) a New Yorkem. Zúčastnila se zimních manévrů v Karibském moři 31. ledna 1919. 19. července 1919 byla převelena z Atlantiku na západní pobřeží se základnou v San Pedro v Kalifornii, kde setrvala následující čtyři roky až do zimního cvičení v Karibiku.\n\nBěhem dělostřeleckého cvičení hlavního dělostřelectva 12. června 1924 se 48 mužů po výbuchu v druhé baterii otrávilo CO. 15. dubna 1925 vyplula ze San Francisca na válečné hry u Havaje, po kterých navštívila Austrálii. Zpět na západní americké pobřeží se vrátila 26. září 1925, kde znovu zůstala následující čtyři roky. Během tohoto období pravidelně navštěvovala karibskou a oblast Atlantského oceánu během zimních měsíců.\n\nV loděnicích Norfolk Navy Yard absolvovala od 30. března 1931 do září 1933 modernizaci. Zvětšen byl náměr děl na 30° (delší dostřel) a stožáry trubkové konstrukce byly zrušeny. Zesíleno bylo pancéřování a protitorpédová ochrana, nainstalovány byly i protiletadlové kanóny ráže 127 mm (5 \"/25) (osm kusů). Byl zvýšen výkon na 32 000 koní.\n\nPanamským průplavem se 24. října 1934 přesunula zpět do San Pedra, kde zůstala následujících sedm let.\n\n16. června 1941 se vrátila na východní pobřeží USA do Norfolku ve Virginii a od té doby hlídkovala v severním Atlantiku. Doprovázela konvoje z Newportu (Rhode Island) do Hvalfjorduru na Islandu. Do 28. září 1941 vykonávala na Islandu různé služby a následující dva měsíce ochraňovala lodě vzhledem ke zvýšené aktivitě ponorek Kriegsmarine.\n\nDva dny po útoku na Pearl Harbor opustila Island a zamířila do Pacifiku, aby nahradila ztráty způsobené tímto náletem. Ještě do konce roku stihla být posílena dalším protiletadlových dělostřelectvem: čtyřhlavňovými 40 mm a dvouhlavňovými 20 mm kanóny.\n\n27. listopadu 1945 připlula do Norfolku, kde byla 15. února 1946 překlasifikována jako výcviková a zkušební loď a dostala označení AG-128. Jako součást vývojových sil se během deseti let zúčastnila zkoušek a testování dělostřelectva, radarových prostředků, a dalších nových technologií, byly na ní převedeny zkoušky střel Terrier (střela země-vzduch) jako vůbec na první lodi 28. ledna 1953.\n\n\"USS Mississippi (BB-41)\" byla deaktivována v Norfolku 17. září 1956, a prodána do šrotu Bethlehem Steel Company 28. listopadu téhož roku. Mississippi získala během služby ve druhé světové válce osm bojových hvězd.\n\n"}
{"id": "1226240", "url": "https://cs.wikipedia.org/wiki?curid=1226240", "title": "Kasos", "text": "Kasos\n\nKasos (druhý pád \"Kasu\", ) patří k menším ostrovům souostroví Dodekan v Řecku. Tvoří zároveň stejnojmennou obec o rozloze 69,46 km². Nejvyšším bodem je Prionas s nadmořskou výškou 601 m.\n\nV roce 2011 žilo na ostrově 1084 obyvatel. Celý ostrov tvoří jednu obec a také jednu obecní jednotku a komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\nsídla — Agia Marina (444), Arvanitochorion (169), Panagia (34), Polion (80), Fry (357).\nneobydlené ostrůvky — Armathia, Karofilla, Kourika, Litra, Makronisi, Plati, Pontikonisia, Porionisi, Stroggyli.\n\nÚřední stránka ostrova Kasos\n"}
{"id": "1226242", "url": "https://cs.wikipedia.org/wiki?curid=1226242", "title": "Rikard Grönborg", "text": "Rikard Grönborg\n\nRikard Grönborg (* 6. června 1968, Huddinge, Švédsko) je bývalý švédský hokejový obránce, nyní v pozici hokejového trenéra. V trenérském působení působil hlavně u švédských výběrů různých věkových kategorií, například u \"18\" a \"20\". Momentálně působí jako hlavní trenér u švédské hokejové reprezentace, kde má smlouvu do sezóny 2018/2019.\n\nU švédského týmu působil i v roli asistenta hlavního trenéra, když tuto funkci plnil pod Pärem Mårtsem v letech 2012-2016.\n\n"}
{"id": "1226245", "url": "https://cs.wikipedia.org/wiki?curid=1226245", "title": "Goran Sankovič", "text": "Goran Sankovič\n\nGoran Sankovič (* 18. června 1979 Celje) je bývalý slovinský fotbalový obránce. Na svém kontě má pět startů za slovinský reprezentační A-tým.\n\nNejvyšší soutěž hrál ve Slovinsku za Publikum Celje, v České republice za Slavii Praha a v Řecku za Panionios GSS. Ve Slavii zasáhl do 3 utkání v Poháru UEFA (2000/01: 1 / 0, 2001/02: 2 / 0) a vyhrál s ní domácí pohár (2001/02). Kariéru byl nucen ukončit kvůli vážnému zranění kolene a začal se věnovat organizaci letních a zimních příprav sportovních družstev.\n\nProšel slovinskými mládežnickými výběry, v reprezentačním A-mužstvu debutoval 14. listopadu 2001 v Bukurešti proti domácímu Rumunsku v rámci kvalifikace na Mistrovství světa 2002 (nerozhodně 1:1). Pro tento turnaj se dostal do slovinského kádru, nezasáhl však do žádného utkání. Naposled nastoupil 17. května 2002 v Lublani v přátelském utkání proti Ghaně (výhra 2:0).\n\n\n"}
{"id": "1226247", "url": "https://cs.wikipedia.org/wiki?curid=1226247", "title": "Ramón Pileta", "text": "Ramón Pileta\n\nRamón Pileta Tamayo, (* 20. března 1977) je původem kubánský zápasník–judista, žijící od roku 2007 v Hondurasu. S judem začínal v 10 letech. Patřil k oporám kubánské reprezentace na přelomu tisíciletí, ale na pozici reprezentační jedničky se neprosadil. V roce 2007 z rodné Kuby emigroval. Azyl mu poskytl středomaerický Honduras, kde v průběhu let získal občanství. V roce 2014 se v 37 letech objevil poprvé na panamerickém mistrovství. V roce 2016 na něho zbyla panamerická kontinentální kvóta pro účast na olympijských hrách v Riu. Na olympijských hrách startoval jako nejstarší účastník judistických soutěží ve věku 39 let a 145 dní a vypadl v prvním kole s domácím Rafaelem Silvou.\n\n"}
{"id": "1226250", "url": "https://cs.wikipedia.org/wiki?curid=1226250", "title": "Zdislavický rybník", "text": "Zdislavický rybník\n\nZdislavický rybník je rybník u Splavu, základní sídelní jednotky obce Herálec v okrese Havlíčkův Brod. Leží v katastrálním území Zdislavice. Nachází se asi 600 metrů severně od Zdislavic a přibližně 2,5 km severozápadně od Herálce. Ze severozápadní strany je obklopen lesním porostem. Po hrázi vede komunikace, která spojuje Splav se silnicí I/34. Rozloha rybníku je 7,42 ha. V přítokové oblasti se nacházejí mokřiny.\n\nRybník je napájen z Perlového potoku od jihozápadu, jedná se o obtokový rybník. A dále jedním menším bezejmenným tokem, který pramení v blízkém lese. Z rybníka vede odtok hrází na severovýchodě, odkud směřuje k blízkému rybníku Kachlička.\n\nCelkový objem rybníka V je 70 000 m a retenční objem pak V je 36 500 m.\n\nZdislavský rybník s blízkým okolím je významná ornitologická lokalita, kde byly zaznamenány výskyty vzácných druhů jako jsou Orel mořský, Čáp černý, Čírka modrá, Strnad luční a další.\n"}
{"id": "1226254", "url": "https://cs.wikipedia.org/wiki?curid=1226254", "title": "Studentské náměstí", "text": "Studentské náměstí\n\nStudentské náměstí (dříve též Josefské) je veřejný prostor v Kadani. Nalezneme jej v prostoru před Svatou branou. Historie využívání tohoto prostoru sahá již do 13. a 14. století. V letech 2015 až 2016 proběhla kompletní rekonstrukce a nově vzniklý moderní prostor byl přejmenován na Studentské náměstí. \n\nProstor dnešního Studentského náměstí byl částečně zastavěn zřejmě již před povýšením Kadaně na královské město v polovině 13. století. Postupně zde vznikaly výstavné dvory kadaňských měšťanů. Významnou část prostoru zabíralo též městské opevnění, které zvláště v prostoru mezi Svatou a Prunéřovskou branou bylo velmi komplexní. Rekonstrukce v letech 2015 až 2016 probíhaly pod dohledem archeologů, kteří zde uskutečnili řadu nálezů, například právě včetně základů městského opevnění. \n\nV místech před Svatou branou založil kolem roku 1500 Jan Hasištejnský z Lobkowicz, tehdejší zástavní pán města Kadaně, tzv. Nové Město, předměstskou čtvrť, jejíž centrem se stalo rozsáhlé náměstí, později nazvané Dobytčí trh. Dominantou tohoto náměstí, které se nacházelo právě v místech dnešního Studentského náměstí, byla gotická kovárna, jež sloužila jak měšťanům, tak i kupcům a poutníkům projíždějícím přes Kadaň směrem na Cheb a Norimberk, Přísečnici a Saskou Kamenici, nebo do Žatce a Prahy. Z historických pramenů víme, že dvůr na Novém Městě v Kadani vlastnil ve druhé polovině 16. století například kadaňský měšťan a primas Petr Štěrba ze Štěrbic, vzdělanec, právník, zemský politik a propagátor tzv. České konfese. V blízkosti Dobytčího trhu je v písemnostech k roku 1628 zmíněn zkonfiskovaný dvůr evangelického exulanta Zachariase Aichfelda, ke kterému náležela mimo jiné též sladovna, zahrada, stodola, seník a obytný dům. Během třicetileté války byly budovy na náměstí několikrát vypleněny a vypáleny. Naposledy podlehly velkému požáru města v roce 1811. \n\nJako předpolí Svaté brány, jedné z hlavních bran původního městského opevnění, se náměstí stalo svědkem řady důležitých událostí. Při návštěvách města projížděli přes dnešní Studentského náměstí a poté skrze Svatou bránu mnohé významné osobnosti. Například čeští panovníci Václav II. (1287, 1295, 1297), Karel IV. (1367, 1374), Václav IV. (1374), Ferdinand I. (1534, 1562), Maxmilián II. (1562), nebo Josef II. (1779). Český a římský král Ferdinand I. Habsburský zde roku 1534 vítal saského kurfiřta Johanna Friedricha. Také tudy v čele švédských vojsk přitáhl do města generál Johan Banér. \n\nV průběhu druhé poloviny 19. století docházelo na Novém Městě k rozšiřování a zhušťování zástavby. Roku 1842 byla zbořena část opevnění včetně barbakánů Svaté brány. Od roku 1871 zde pak město vykupovalo pozemky a parcely pro zřízení nového plánovaného parku. V letech 1872 až 1873 byla v blízkosti náměstí postavena nová budova gymnázia (čp. 562), dnes střední průmyslová škola stavební. Roku 1875 pak byly finálně dokončeny parkové úpravy v prostoru mezi gymnáziem a Svatou branou. Celý prostor byl nově pojmenován jako Gymnaziální náměstí.\n\nDne 21. května 1882 byla na náměstí odhalena litinová socha římského císaře Josefa II., jež byla odlita v moravském Blansku v železárnách knížete Salm-Reifferscheidta. Po vzniku Československa byla císařova socha dle zákona na ochranu republiky nejprve zabedněna a v května 1923 odstraněna, její podstavec byl rozebrán o rok později. V průběhu druhé světové války, kdy byla Kadaň součástí tzv. Sudetské župy, neslo náměstí až do roku 1945 jméno podle německého nacionálně-socialistického násilníka Horsta Wessela. Po skončení druhé světové války náměstí formálně zaniklo a stalo se Komenského ulicí. Později v roce 1958 byl prostor kompletně přeměněn na autobusové nádraží. Kolem roku 1960 došlo na Novém Městě v Kadani k rozsáhlým asanacím, kterým podlehla většina původní historické zástavby. Autobusové nádraží bylo na počátku devadesátých let 20. století přestěhováno na opačnou stranu města.\n\nMísto prošlo novou parkovou úpravou a 1. července 1995 zde byla znovu odhalena socha císaře Josefa II. V letech 2015 a 2016 prošel park kompletní rekonstrukcí a došlo k přejmenování prostoru na Studentské náměstí. Po rekonstrukci byla původní socha Josefa II. nově kolorována a znovu instalována.\n\nVíceúčelový veřejný prostor Studentského náměstí dnes slouží nejen k relaxaci obyvatel města.\n"}
{"id": "1226259", "url": "https://cs.wikipedia.org/wiki?curid=1226259", "title": "Kondraťjev", "text": "Kondraťjev\n\nPříjmení Kondraťjev () nosí více osob:\n\n"}
{"id": "1226262", "url": "https://cs.wikipedia.org/wiki?curid=1226262", "title": "Kongo (kontinent)", "text": "Kongo (kontinent)\n\nKontinent Kongo (nebo kraton Kongo) je pradávná pevninská masa, existující v době prekambria před řádově několika miliardami let. Spolu s dalšími čtyřmi kratony (jádry dávných kontinentů) tvoří podklad kontinentu Afriky. Pětice kratonů vznikla v době před 3,6 až 2,2 miliardy let a od té doby je relativně tektonicky stabilní. V současnosti se tento kraton rozkládá zejména pod zeměmi střední a jihozápadní Afriky, nejstarší horniny najdeme v Tanzanii.\n\n"}
{"id": "1226263", "url": "https://cs.wikipedia.org/wiki?curid=1226263", "title": "Þormóður Jónsson", "text": "Þormóður Jónsson\n\nÞormóður Árni Jónsson, (* 2. března 1983 Reykjavík, Island) je islandský olympionik, zápasník–judista. Judu se věnuje od 6 let v rodném Reykjavíku. Patří k pravidelným účastníkům olympijských her, na které je pozýván tripartitní komisí nebo na něho zbyde evropská kontinentální kvóta. Na olympijských hrách v Riu v roce 2016 byl islandským vlajkonošem.\n\n"}
{"id": "1226265", "url": "https://cs.wikipedia.org/wiki?curid=1226265", "title": "Jennifer", "text": "Jennifer\n\nJennifer je anglické křestní jméno odvozené z kornského tvaru velšského jména Gwenhwyfar, podobně jako galorománské normanské Guinevere. Do 20. století bylo užíváno pouze v Cornwallu, než bylo přejato do anglického jazyka.\n\n\n"}
{"id": "1226266", "url": "https://cs.wikipedia.org/wiki?curid=1226266", "title": "Shinya", "text": "Shinya\n\nShinya (* 24. února 1978 Hirakata, Japonsko) je japonský hudebník, známý z metalové skupiny Dir en grey, ve které působí od jejího založení. Předtím byl členem skupiny La:Sadie's. Napsal písně pohybující se mezi melodickými skladbami („Hotarubi\", „Fukai\") a rychlými skladbami („Raison Detre\", „Umbrella\")\n\nNarodil se 24. února 1978 v Hirakatě v Ósace. V roce 1995 pomáhal založit hudební skupinu La:Sadie's, která se v roce 1997 rozpadla. Téhož roku se připojil k Dir en grey.\n\nVe skupině Dir en grey hrál na bicí nástroje značek Ludwig, Yamaha a Pearl. Používal činely Istanbul Agop Alchemy, ale kolem roku 2000 přešel na činely značky Sabian. Pearl vytvořili jeho signature model paličky. Shinya též vytvořil svoji vlastní signature sérii paliček. Paličky jsou vyrobené z bílého ořechu a jsou natřeny na bílo.\n\nDesky, které měli na jeho hru největší vliv.\n"}
{"id": "1226268", "url": "https://cs.wikipedia.org/wiki?curid=1226268", "title": "Ajancingenia", "text": "Ajancingenia\n\nAjancingenia („poutník z provincie Bajanchongor“) byl rodem teropodního oviraptorosaurního dinosaura, žijícího na území východní Asie (Mongolska) v období pozdní svrchní křídy (asi před 70 miliony let). Tento teropod dosahoval délky kolem 1,5 až 1,8 metru a hmotnosti přibližně 17 kilogramů.\n\nFosilie teropoda byly objeveny v tzv. rudých vrstvách Hermin Tsav v rámci souvrství Nemegt (či Barun Goyot) v Jihogobijském ajmagu. Dinosaurus dostal původně název \"Ingenia\", v roce 2013 bylo ale toto rodové jméno změněno na \"Ajancingenia\", protože se zjistilo, že bylo již dříve použito pro jistého ploštěnce (bezobratlého živočicha). V roce 1981 mongolský paleontolog Rinčen Barsbold stanovil vědecké jméno \"I. yanshini\" na počest svého mentora, sovětského paleontologa Alexandra Leonidoviče Janšina (1911 – 1999).\n\nPřesné vývojové vazby ajancingenie nejsou zcela jisté. Podle fylogenetické analýzy z roku 2012 patří mezi nejbližší vývojové příbuzné tohoto dinosaura nejspíš rody \"Conchoraptor\", \"Khaan\", \"Machairasaurus\", \"Rinchenia\" a \"Heyuannia\".\n\n"}
{"id": "1226270", "url": "https://cs.wikipedia.org/wiki?curid=1226270", "title": "Kea-Kythnos", "text": "Kea-Kythnos\n\nKea-Kythnos (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Kea, Kythnos, Makronisos a menším okolních neobydlených ostrovů. Hlavním městem je Ioulis. Břehy omývá Egejské moře.\n\nRegionální jednotka Kea-Kythnos se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1226274", "url": "https://cs.wikipedia.org/wiki?curid=1226274", "title": "Blackstar", "text": "Blackstar\n\nBlackstar může být:\n\n"}
{"id": "1226277", "url": "https://cs.wikipedia.org/wiki?curid=1226277", "title": "Blackstar (píseň)", "text": "Blackstar (píseň)\n\n„Blackstar“ je píseň anglického hudebníka Davida Bowieho. Vydána byla dne 19. listopadu 2015 jako první singl z hudebníkova posledního alba \"Blackstar\", jež vyšlo 8. ledna následujícího roku, dva dny před Bowieho smrtí. Singl se umístil na 78. příčce americké hitparády Billboard Hot 100. Délka písně dosahuje téměř deseti minut. Byl k ní rovněž natočen videoklip, jehož režisérem byl Johan Renck.\n"}
{"id": "1226280", "url": "https://cs.wikipedia.org/wiki?curid=1226280", "title": "Sü Lin", "text": "Sü Lin\n\nSü Lin (, 1462–1538) byl čínský dramatik, básník a malíř, představitel kultury říše Ming.\n\nSü Lin používal zdvořilostní jméno C’-žen () a literární pseudonymy Ťiou-feng () a Žan-sien (); znám je také jako Sü Šan-žen ().\n\nSü Lin pocházel z Chang-čou (, dnes součást Su-čou) v oblasti Ťiang-nan, kulturním i hospodářském centru mingské Číny. V mládí studoval konfucianismus, přihlásil se k úřednickým zkouškám, když je složil, byl falešně obviněn a vzdal se kariéry. Poté žil doma a věnoval se psaní, kaligrafii a malbě. Časem získal uznání ve společnosti vzdělanců, císař Čeng-te (vládl 1505–1521) se u něj dvakrát zastavil při své cestě na jih, vysoce ocenil jeho kvality a nabídl mu místo ve státní správě, Sü Lin odmítl.\n\nS Š’ Čungem (1438 – cca 1517) a Kuo Süem (1456 – po 1526) patřil k nankingským malířům známým rychlou spontánní malbou ve stylu Wu Weje (1459–1508). Napsal osm dramat, z nichž se zachovalo jediné, \"Siou-žu ťi\" (, \"Příběh vyšívaného kabátku\"). \"Siou-žu ťi\" je příběh kurtizány a úředníka, rozvinutý z tchangské povídky. Je jednou z mála kvalitních her napsaných po oživení dramatu koncem 15. století.\n"}
{"id": "1226282", "url": "https://cs.wikipedia.org/wiki?curid=1226282", "title": "Lazarus (píseň)", "text": "Lazarus (píseň)\n\n„Lazarus“ je píseň anglického hudebníka Davida Bowieho. Vydána byla 17. prosince 2015 jako druhý singl z hudebníkova posledního alba \"Blackstar\", jež vyšlo 8. ledna následujícího roku, dva dny před Bowieho smrtí. Singl se umístil na 40. příčce americké hitparády Billboard Hot 100. Dne 7. ledna 2016 byl představen videoklip k písni, jehož režisérem byl Johan Renck.\n"}
{"id": "1226283", "url": "https://cs.wikipedia.org/wiki?curid=1226283", "title": "Lourinhanosaurus", "text": "Lourinhanosaurus\n\nLourinhanosaurus (\"ještěr ze souvrství Lourinha\") byl středně velkým masožravým dinosaurem (teropodem), který žil na území dnešního Portugalska v období svrchní jury, před asi 150 miliony let (geol. stupně kimmeridž - tithon).\n\nZkameněliny objevené již v roce 1982 byly formálně popsané v roce 1998 portugalským paleontologem Octáviem Mateusem. Druhové jméno \"L. antunesi\" je poctou staršímu kolegovi Matéuse, Miguelovi T. Antunesovi. \"Lourinhanosaurus\" byl až 8 metrů dlouhý teropod, objevený exemplář byl ale nedospělý jedinec o délce asi 4,5 až 5 metrů a hmotnosti kolem 200 kilogramů. Dorůst do plné velikosti tomuto dinosaurovi trvalo asi 10 let. Na lokalitě byly v roce 1993 objeveny i vejce s kostrami embryí teropodů, ty byly později připsány právě tomuto druhu. V roce 1998 bylo dokonce objeveno celé hnízdo s více než 100 vejci. Dalším objevem byly gastrolity, trávicí kameny, a to v počtu 32 kusů.\n\n"}
{"id": "1226284", "url": "https://cs.wikipedia.org/wiki?curid=1226284", "title": "Lighthouse", "text": "Lighthouse\n\nLighthouse je páté sólové studiové album amerického hudebníka Davida Crosbyho. Vydáno bylo v říjnu roku 2016. Crosby na něm spolupracoval s Michaelem Leaguem. Deska byla nahrána za pouhých šestnáct dní, sám Crosby řekl, že tak rychle žádnou desku v životě nenahrál. První singl z alba, píseň „“, byl představen již v červenci 2016.\n\n\n"}
{"id": "1226285", "url": "https://cs.wikipedia.org/wiki?curid=1226285", "title": "Mina Markovič", "text": "Mina Markovič\n\nMina Markovič (* 23. listopadu 1987, Maribor) je slovinská reprezentantka ve sportovním lezení. Vítězka Světových her, vicemistryně světa, mistryně Evropy a vítězka světového poháru v lezení na obtížnost. Vicemistryně Evropy v boulderingu.\n\n\n\n"}
{"id": "1226292", "url": "https://cs.wikipedia.org/wiki?curid=1226292", "title": "Gyan Riley", "text": "Gyan Riley\n\nGyan Riley (* 1977) je americký kytarista a skladatel. Je synem skladatele a klavíristy Terryho Rileyho. Svou první kytaru vyhrál v tombole, když mu bylo dvanáct let. Studoval na San Francisco Conservatory of Music. V roce 2013 vydal na značce Tzadik Records sólové album '. Majitelem vydavatelství je skladatel John Zorn. Riley s ním spolupracoval na několika albech, včetně \"Midsummer Moons\" (2017), \"Nove Cantici Per Francesco D'Assisi\" (2019) a \"Chesed\" (2019). V roce 2019 se účastnil Zornova \"Bagatelles Marathonu\", s nímž koncertoval mimo jiné i v Praze. Kromě svého otce, s nímž absolvoval řadu koncertů, spolupracoval s mnoha dalšími hudebníky, mezi něž patří například Zakir Hussain, Dawn Upshaw, ale také Sanfranciský symfonický orchestr. Roku 2015 nahrál s Ivou Bittovou album \"Nayive Eviyan\". Spolu se svým otcem přispěl v roce 2016 coververzí písně „“ od skupiny Grateful Dead na album '.\n\n"}
{"id": "1226296", "url": "https://cs.wikipedia.org/wiki?curid=1226296", "title": "Riley", "text": "Riley\n\nRiley může být:\n\n\n"}
{"id": "1226298", "url": "https://cs.wikipedia.org/wiki?curid=1226298", "title": "Úřední kniha", "text": "Úřední kniha\n\nÚřední kniha je část diplomatického materiálu označující knihy vedené v úřadech či kancelářích. Výraz vznikl v 19. století pro vymezení tohoto materiálu vůči listinám a aktům (spisům). Úřední knihy jsou zkoumány zpravidla diplomatikou („neúředními“ knihami se zabývá kodikologie, ovšem zájmy obou disciplín se mohou protínat).\n\nZ hlediska užívání knih je lze rozdělit na ty používané pro vnitřní potřebu a pro vnější potřebu. Pro vnější potřebu mají svoji důležitost, protože poměrně záhy zápis do nich získává jistou důkazní hodnotu, u kanceláří znající římské právo potom zápis (intabulace) má plně dispozitivní funkci jako listina.\n\nZejména nejstarší knihy mohou mít formu rotulů (svitků), v průběhu se prosazuje forma kodexů. Zároveň se v novověku objevovala i praxe psát knihu na volné listy, s tím, že se počítalo s budoucím svázáním (k čemuž ale z různých důvodů nemuselo dojít, proto mohou mít úřední knihy podobu nijak se neodlišující od aktů).\n\n\n\n"}
{"id": "1226301", "url": "https://cs.wikipedia.org/wiki?curid=1226301", "title": "Georgetownský experiment", "text": "Georgetownský experiment\n\nGeorgetownský experiment byl první veřejnou demonstrací strojového překladu, která proběhla 7. ledna 1954 v newyorském sídle IBM. Počítač IBM 701 přeložil asi 60 pečlivě vybraných ruských vět do angličtiny, slovník obsahoval asi 250 slov. Program byl přizpůsoben této konkrétní sadě vět, pracoval však s morfologií i syntaxí a uměl rozlišovat význam i podle kontextu. Hlavním iniciátorem byl lingvista Leon Dostert a událost vzbudila velké ohlasy mezi odbornou a částečně i laickou veřejností. V tomto ohledu také splnil experiment svou hlavní roli, protože zajistil finanční prostředky pro výzkum strojového překladu po další více než dekádu. \n\nPrvní dochovaná konkrétní zmínka o použití moderních počítačů k překladu mezi jazyky je dopisová korespondence mezi Warrenem Weaverem a Andrew Boothem z roku 1947. V roce 1948 provedl Booth s Richardem Richensem první pokusy s mechanickým překladem, jak se tehdy strojovému překladu říkalo, pomocí děrných štítků.\n\nV roce 1949 pak Warren Weaver napsal memorandum, které vedlo k vážnému zájmu o strojový překlad. V následujících letech se na mnoha amerických univerzitách rozběhl výzkum možností strojového překladu, přičemž na MIT se jako první objevila v roce 1951 oficiální pozice výzkumníka možností lingvistických aplikací počítačů, především pak strojového překladu. Zde nutno podotknout, že do té doby byly aplikace počítačů výhradně numerické, takže jakékoliv zpracování textu bylo zcela novým polem výzkumu.\n\nO rok později, v červnu roku 1952, byla na MIT uspořádána konference s tématem strojového překladu. Jedním z jejích účastníků byl Leon Dostert, zkušený lingvista a překladatel, který za druhé světové války pracoval jako překladatel pro Francouze v Alžírsku, pro de Gaulla a pro předchůdce CIA. Dostertovým největším úspěchem byl systém simultánního překladu mezi čtyřmi jazyky využitý během Norimberského procesu. \n\nNa konci konference Dostert přiznal, že na ni jel poněkud skeptický, ale v jejím průběhu byl přesvědčen o možnostech strojového překladu. Jako člověk inklinující k praktickým experimentům spíše než teoretickému bádání usoudil, že by bylo vhodné provést rozsahem omezený experiment, který by ukázal široké možnosti tohoto vědeckého pole.\n\nV duchu této myšlenky začal Dostert připravovat experiment. Jako stroj, na kterém by ukázka strojového překladu byla provedena, byl vybrán počítač IBM 701. Vzhledem k tomu, že při tvorbě programů pro tehdejší počítače bylo nutno specifikovat každou operaci ve strojovém kódu, který byl úzce svázán s daným strojem v závislosti na jeho architektuře, bylo zapotřebí najít programátora s dobrou znalostí tohoto počítače. Pro tuto pozici nakonec Dostert vybral Petera Sheridana. Pro lingvistickou práci na projektu pak vybral Paula L. Garvina, Čechoslováka, který během 2. světové války emigroval do Spojených států.\n\nSamotný Georgetownský experiment proběhl 7. ledna 1954 v newyorském sídle IBM. Zprávy o této ukázce automatického překladu se objevily v širokém spektru tištěných médií jak na území Spojených států, tak i v dalších zemích. Jak ukázka přesně probíhala, lze zrekonstruovat pouze z tiskové zprávy, již IBM následně vydalo, a z novinových zpráv, jelikož neexistuje ani záznam, ani dokumentace k původnímu systému. Nutno však podotknout, že se zprávy o události dostatečně shodují, aby bylo možné vytvořit rozumně přesný obraz.\n\nUvádí se, že při ukázce překladu bylo použito \"přes šedesát vět\", převážně velmi krátkých z oblasti organické chemie. Soubor vět však obsahoval také zhruba tucet vět tematicky obecných. Nejčastěji se ve zprávách objevovaly ukázky vět s chemickou tematikou, kterými zřejmě experiment začal:\nNovináři do svých zpráv ale neopomněli zahrnout i několik tematicky obecných vět, které přirozeně měly větší potenciál udělat dojem na jejich čtenářstvo:\nV době, kdy experiment proběhl, se počítače, tehdy označované spíše jako počítací stroje nebo stroje na elektronické zpracování dat, používaly téměř výhradně k vojenským účelům, což byly numerické výpočty. Použití pro zpracování textu bylo zcela novým polem, které skýtalo nástrahy z dnešního pohledu triviální – jak reprezentovat v binárním kódu písmena v abecedě, jak transliterovat azbuku a podobně.\n\nK překladu systém využíval lexikon o velikosti pouhých 250 slov, což ukazuje na pečlivou vyladěnost systému na konkrétní použité věty. Systém obsahoval šest gramatických pravidel upravujících pořádek slov ve větě, doplnění slova neexistujícího ve zdrojovém jazyce (ruštině), vypuštění slova ze zdrojového jazyka, které by bylo přebytečné v cílovém jazyce (angličtině) a zohlednění kontextu pro výběr správného významu v cílovém jazyce pro víceznačná slova zdrojového jazyka. Zdrojové texty v ruštině byly pomocí speciálně pro tento účel vytvořených pravidel transkribovány do latinky a uloženy na děrné štítky. Operátor počítače pak děrné štítky vkládal do čtečky v počítači. Výstup po překladu se pak posílal na elektrický psací stroj.\n\nSlovník použitý pro experiment obsahoval 250 položek zvolených přesně tak, aby jejich pomocí bylo možné přeložit vstupní věty. Verze slovníku použitá při ukázce nikdy nebyla zveřejněna, ale Garvin později ve svém článku (1967) poskytl extrakt o 137 položkách, což je dostatečně reprezentativní vzorek. \n\nSlova ve slovníku byla rozdělena na kořeny a přípony. Jednotlivé položky (jak kořeny, tak přípony) měly až tři kódy. První byl PID (Program Initiaiting Diacritic) a ten značil, které ze šesti pravidel se má použít. Druhý a třetí kód byly zvané CDD (Conextual Determining Diacritics). Druhý kód, tedy CDD_1, značil, jaká kontextová informace se má vyhledat k rozhodnutí, které cílové (anglické) slovo zvolit. Kód CDD_2 indikoval výsledný pořádek slov (přehození, nebo zachování pořádku). \n\nPřekladové ekvivalenty sloužily i k vyřešení problému se členy či předložkami. Je evidentní, že při maximálním počtu dvou ekvivalentů neskýtá toto řešení příliš prostoru a překládané věty skutečně musely být vybrány velmi opatrně. \n\nPředtím, než pravidla dostal Sheridan na naprogramování, dostali je na ruční otestování lidé, kteří neuměli rusky, a tudíž se jistým způsobem blížili stroji, který textům také nerozuměl. \n\nPravidlo 0 (přeuspořádání podle předchozího kontextu): Pokud má první kód hodnotu 110, je třetí kód u předcházejícího celého slova roven 21? Pokud ano, přehoď tato slova na výstupu (tedy slovo s kódem 21 bude předcházet slovu s kódem 110); jinak zachovej pořádek slov na výstupu. V každém případě se použije překlad 1 slova s kódem 110.\n\nPravidlo 1 (výběr překladu podle následujícího kontextu): Pokud má první kód hodnotu 121, je druhý kód následujícího celého slova, kořene nebo koncovky roven 221 nebo 222? Pokud je roven 221, použij překlad 1 slova s kódem 121; pokud je 222, použij překlad 2. V každém případě zachovej pořádek slov na výstupu.\n\nPravidlo 2 (výběr překladu a přeuspořádání podle předchozího kontextu): Pokud má první kód hodnotu 131, je třetí kód předcházejícího celého slova, kořene nebo koncovky roven 23? Pokud ano, použij překlad 2 slova s kódem 131 a zachovej pořádek slov; jinak použij překlad 1 a prohoď tato slova na výstupu.\n\nA podobně.\n\nDostert byl ohledně výsledků extrémně optimistický. Ve svém článku z roku 1955 předložil nápady, jak by se mohl strojový překlad dále rozvíjet. Nadále pracoval s pravidly vázanými na jednotlivá slova ve slovníku a zřejmě se snažil rozvinout myšlenku univerzálních pravidel pro automatický překlad. Předpokládal existenci jakési univerzální gramatiky syntaxe společné pro několik jazyků, avšak nepředložil žádné příklady. Na konci svého článku uvedl s odkazem na Georgetownský experiment, že vzhledem k plynulému, jasnému a autentickému překladu, který byl prezentován během této ukázky, nebyla prokázána potřeba výsledný překlad editovat, aby byl srozumitelný.\n\nNutno však podotknout, že systém, který byl během Georgetownského experimentu prezentován, byl schopen produkovat použitelný překlad jen na extrémně omezené doméně. Kupříkladu všechny vstupní věty byly oznamovací a neobsahovaly žádné zápory. Také syntaktická pravidla systému byla vytvořena specificky pro vybrané věty a slova v nich, nikoliv obecně. Např. práce s ruskými pády byla velmi omezená, protože buď nebyly překládány vůbec, nebo danému pádu vyskytujícímu se ve vstupních větách byla uměle přiřazena jedna předložka.\n\nGarvin byl ve svém vyhodnocení experimentu z roku 1967 značně střízlivější a uvedl, že systém je schopen přeložit jakékoliv věty, které spadají do úzké specifikace podporovaných vstupních vět, za předpokladu, že se v lexikonu vyskytují příslušná hesla. Dále vyzvihl potenciální rozšiřitelnost systému (lexikonu a pravidel), obecnost pravidel a schopnost pracovat na dlouhých větách, pokud spadají do rámce podporované struktury.\n\nDalším problémem, který mnoho zpráv zdůrazňovalo, bylo potenciální omezení systému už na vstupu. Ruský text totiž musel být přepsán do anglické transkripce a zakódován na děrné štítky, což byl velmi pomalý proces. Panovalo však všeobecné přesvědčení, že zanedlouho budou k dispozici rychlá a přesná optická čtecí zařízení (OCR). Nutno podotknout, že i v dnešní době dosahuje komerčně dostupný OCR software přesnosti maximálně 98 % a takové systémy tehdy prakticky neexistovaly.\n\nAčkoliv byl předvedený systém velmi omezený, brzkým následkem experimentu byl grant od CIA pro MIT ve výši 400 000 USD vyplácený po tři roky na podporu rozvoje tohoto pole výzkumu. Následně byl výzkum podpořen dalšími 1 500 000 USD. Na rozvíjejícím se projektu rusko-anglického překladu se podílelo více než 20 vědců ve dvou skupinách, jedni měli na starost rozvoj slovníku, druzí lingvistickou analýzu. Po několika měsících analýzy originálního kódu z experimentu se rozhodli opustit původní kód a začali pracovat na vlastním. Vzhledem k zásadním neshodám mezi vědci ohledně toho, jak by měl systém pro strojový překlad být budován, nechal Dostert každou skupinu pracovat na své teorii a v roce 1957 tak existovaly čtyři skupiny, každá s odlišným přístupem.\n\nNešťastným výsledkem experimentu byl dojem veřejnosti a vlády USA, že plně automatický překlad z jednoho jayzka do jiného je dosažitelný v řádu několika let. Tento dojem trval po mnoho let a vyústil v nekritické financování rozvoje strojového překladu ze strany vlády Spojených států. Výsledky výzkumů na tomto poli vědy však nesplňovaly očekávání, což vyústilo k sestavení komise Automatic Language Processing Advisory Committee (ALPAC). Ta v roce 1966 vydala zprávu, jejíž negativní hodnocení rozvoje strojového překladu zastavilo vývoj výzkumu v této oblasti na další dekádu.\n\n"}
{"id": "1226305", "url": "https://cs.wikipedia.org/wiki?curid=1226305", "title": "A Rainbow in Curved Air", "text": "A Rainbow in Curved Air\n\nA Rainbow in Curved Air je studiové album amerického hudebníka a skladatele Terryho Rileyho. Vydáno bylo v roce 1969 společností Columbia Records. Riley zde hraje na veškeré použité nástroje, tj. elektrické varhany, rocksichord, darbuku, tamburínu a sopránsaxofon. Deska obsahuje dvě dlouhé skladby, první z nich dala jméno celému albu („“), druhá, která se nacházela na druhé straně původní gramofonové desky, se jmenuje „“. Producentem alba byl David Behrman. Podle ústřední skladby si svůj název zvolila anglická progresivní rocková skupina Curved Air.\n"}
{"id": "1226307", "url": "https://cs.wikipedia.org/wiki?curid=1226307", "title": "Faronika", "text": "Faronika\n\nFaronika je ryba či vodní had ze slovinského folklóru, která na svých zádech nese zemi. Její pohyb způsobuje zemětřesení a když se potopí nastane konec světa. Ryba či had spojený s kosmickým oceánem je běžným motivem mnoha mýtických kosmologií, příkladem je biblický Leviatan nebo severský Jörmungandr, ale také védský Varuna, mezopotámská Tiámat nebo řecká Hydra. Její jméno je odvozeno od biblického faraóna, který utonul v Rudém moři, a podle slovinské lidové víry se změnil v rybu. Slovinci ze Zámuří znají naopak ryby dvě, které kolem země krouží na vodách, a když se o ní otřou či ji zasáhnou svým ocasem způsobí zemětřesení. Příběh o Faronice později splynul s pověstí o Veronice z Mali Gradu u Kamniku, která byla kvůli své lakotě proměněna v napůl ženu, napůl hada.\n"}
{"id": "1226310", "url": "https://cs.wikipedia.org/wiki?curid=1226310", "title": "USS Alaska (CB-1)", "text": "USS Alaska (CB-1)\n\nUSS Alaska (CB-1) byl americký bitevní křižník třídy Alaska. Rozhodnutí o stavbě bylo zapříčiněno obavami USA z nasazení podobných typů Japonskem k ničení amerických konvojů. Pojmenován byl podle tehdejšího teritoria, později federálního státu Aljaška. USS – označení amerického námořnictva pro svá plavidla (United States Ship). CB – označení pro bitevní křižníky (Large Cruisers, Cruiser Battleship).\n\nKýl lodě Alaska byl položen v loděnici New York Shipbuilding Corporation v Camdenu ve státě New Jersey 17. prosince 1941 a slavnostně byla loď spuštěna na vodu 14. srpna 1943. Standardní výtlak lodi byl 27 500 t., bojový 34 253 t. Kompletace a dokončení trvalo až do 17. června 1944, kdy byla oficiálně přijata do výzbroje americké amerického námořnictva.\n\nPohonná jednotka se skládala z osmi kotlů a čtyř vysokotlakých turbín, které dávaly lodi výkon až 150 000 k (101 400 kW). Zásoba 3 619 tun paliva stačila na to, při ekonomické rychlosti 15 uzlů, uplout 12 000 námořních mil. Loď mohla dosáhnout nejvyšší rychlosti více než 31 uzlů. Pancéřování lodi bylo 152–228 mm na bocích. Méně důležité části (např. záď) ještě méně, na dělostřeleckých věžích a můstku od 279–330 mm, a paluba měla 50,8 mm. Pancéřování pod vodou nebylo vícevrstvé, což je oproti bitevním lodím rozdíl. I tak byla pancéřována lépe než na těžký křižník. Stejně jako křižník měla jen jedno kormidlo, což při manévrování způsobovalo menší potíže, hlavně při plné rychlosti.\n\nHlavní výzbroj lodi se skládala ze tří trojhlavňových věží osazených děly ráže 305 mm (12 \"/ 50). Sekundární výzbroj určená hlavně k boji s lehčími hladinovými plavidly, jako jsou torpédoborce, lehké křižníky apod. se skládala z dvanácti dvouhlavňových věží s děly ráže 127 mm rozmístěných na dvou na bocích. Dvě byly v ose lodě, jedna vpředu, druhá vzadu, nad dělostřelectvem hlavní ráže. Protileteckou výzbroj zastupovalo 56 kanónů ráže 40 mm, 34 kulometů ráže 20 mm. Za věží a před jediným komínem byly na bocích lodi nainstalovány dva katapulty pro letadla. Alaska mohla nést až čtyři letadla (hydroplány) OS-2U Kingfisher a po roce 1945 Seahawk, nesla však jen dvě až tři.\n\nUSS Alaska sloužila s bitevní lodí Missouri v karibské oblasti, kde probíhal výcvik a testy.\n\nPo skončení války Alaska demonstrovala sílu USA ve Žlutém moři, kde navštívila několik přístavů. V prosinci 1945 se vrátila do USA. V 17. února 1947 byla vyřazena z aktivní služby a konzervovaná. 1. června 1960 byla jako nadbytečná prodána do šrotu.\n\n"}
{"id": "1226326", "url": "https://cs.wikipedia.org/wiki?curid=1226326", "title": "Petr Vařecha", "text": "Petr Vařecha\n\nPetr Vařecha (21. ledna 1955 – 22. listopadu 2002 Uherské Hradiště) byl český fotbalista a trenér. Svůj život ukončil oběšením se.\n\nJako hráč byl spjat především se Slováckou Slavií. Na sklonku kariéry nastupoval např. za TJ Spartak Hluk.\n\n\n"}
{"id": "1226333", "url": "https://cs.wikipedia.org/wiki?curid=1226333", "title": "Prázdninové deníky", "text": "Prázdninové deníky\n\nPrázdninové deníky (v hebrejském originále ) je izraelský televizní seriál pro mládež. Seriál se odehrává v letních měsících, kdy se potkávají noví přátelé a lásky. Je doprovázen moderní hudbou. Vysílán byl v letech 2012–2013. Vysílá ho Disney Channel. Vypráví příběh tří dlouholetých kamarádek (Tamara, Daphne, Eleonor a Dana). Jedna z nich, Dana, se musí z Izreaele odstěhovat do Itálie. Ostatní se rozhodnou, že si našetří peníze a odletí za ní. Do té doby udržují kontakt přes internet.\n\n"}
{"id": "1226334", "url": "https://cs.wikipedia.org/wiki?curid=1226334", "title": "Roberto Peccei", "text": "Roberto Peccei\n\nRoberto Daniele Peccei ([petˈtʃɛi]; 6. ledna, 1942) je bývalý prorektor pro Výzkum na Kalifornské univerzitě v Los Angeles, tuto pozici zastával mezi roky 2000–2010. Je částicovým fyzikem, jeho hlavní zájmy leží v oblasti elektroslabých interakcí a na rozhraní částicové fyziky a kosmologie.\nRoberto Peccei se narodil v roce 1942 v Itálii. Jeho otec Aurelio Peccei byl zakladatelem Římského Klubu. Střední školu absolvoval v Argentině a v roce 1958 přišel do Spojených států kde začal vysokoškolské studium fyziky. Získal bakalářský titul na Massachusettském technologickém institutu v roce 1962, magisterský titul na New York University v roce 1964 a doktorát z opět na Massachusettském technologické institutu v roce 1969.\n\nPo zisku doktorátu krátce pracoval na Washingtonské univerzitě. V roce 1971 nastoupil na Stanfordovu univerzitu, kde s Helen Quinnovou vymyslel Pecceiovu–Quinnové teorii, jedno z nejznámějších navrhovaných řešení silného CP problému. V roce 1978 se vrátil do Evropy jako zaměstnanec Institutu Maxe Placka v Mnichově v Německu. Připojil se k německé urychlovačové laboratoři DESY v Hamburku jako vedoucí teoretické skupiny, jímž byl od roku 1984. Zpět do Spojených států odešel roku 1989, začal pracovat na Kalifornské univerzitě v Los Angeles. Brzy poté se stal předsedou oddělení. Toto pozici vykonával až do doby, kdy byl jmenován děkanem fyzikálního oddělení v listopadu 1993.\n\nPeccei pracuje jako redaktor časopisu Journal of Physics G, je členem Římského klubu, správcem Světové Akademie Umění a Věd, prezidentem nadace Aurelia Pecceiho a členem Americké fyzikální společnosti a Institutu fyziky ve Spojeném království. Na počátku 21. století působil v mnoha poradních sborech v Evropě a v USA. Předsedá jak vědecké poradní radě laboratoře pro jadernou fyziku na Cornellově univerzitě a je hostující členem výboru pro laboratoř jaderné fyziky na Massachusettském technologickém insitutu. Je také členem rady pro výzkum Kalifornské univerzity.\n\n\n"}
{"id": "1226340", "url": "https://cs.wikipedia.org/wiki?curid=1226340", "title": "Miroslav Vančura", "text": "Miroslav Vančura\n\nMiroslav Vančura (27. listopadu 1921 Nymburk – 25. června 1987) byl český vědec a výzkumník, který působil celý profesní život v českém pivovarnictví. S malou výjimkou byl zaměstnán ve Výzkumném ústavu pivovarském a sladařském. Specializoval se na problematiku chmele a chmelařských preparátů.\n\nPo maturitě na realné škole studoval na vysoké škole. Studia po uzavření českých vysokých škol nacisty přerušil a dokončil je až po druhé světové válce. Během války pracoval v nymburském pivovaru a cukrovaru. V roce 1950 nastoupil do Výzkumného ústavu pivovarského a sladařského v Praze, kde spolupracoval s jeho tehdejším ředitelem Václavem Salačem. Měl velký podíl na vypracování technologického projektu výroby českého standardního chmelového extraktu (zkoušky proběhly v roce 1958 a výroba byla zahájena v n. p. Aroma krátce poté).\n\nZabýval se rovněž studiem vlivu hořkých kyselin a chmelových tříslovin na senzorické vlastnosti piva. Při své výzkumné činnosti spolupracoval zejména s Výzkumným a šlechtitelským ústavem chmelařským v Žatci (dnešní Chmelařský institut) kde byl členem vědecké rady a zastupoval VÚPS v redakční radě časopisu Chmelařství.\n\nDo důchodu odešel počátkem roku 1985.\n\nVýsledky své vědecké činnosti publikoval v mnoha desítkách statí a článků v československých odborných časopisech.\n\nKromě vědecké a výzkumné činnosti působil i jako zástupce ředitele VÚPS, v odborových orgánech a v Československé vědeckotechnické společnosti. Za svou činnost a přínos vědě byl nositelem vyznamenání Zasloužilý pracovník koncernu Pivovary a sladovny, Praha.\n\n"}
{"id": "1226344", "url": "https://cs.wikipedia.org/wiki?curid=1226344", "title": "Petrus de Cruce", "text": "Petrus de Cruce\n\nPetrus de Cruce (francouzsky \"Pierre de la Croix\", 1270 Amiens – před 1347) byl středověký francouzský hudební skladatel a teoretik.\n\nPetrus de Cruce žil v Paříži. V roce 1298 jej král Filip IV. Francouzský pověřil zkomponováním oficia k poctě svatého krále Ludvíka. Byl zřejmě žákem Jakuba z Lutychu, který jej vedle Franka Kolínského a Lamberta považoval za zástupce starého umění – \"ars veterum\" a jako skladby Petra de Cruce uvádí tříhlasá moteta \"Au renouveler\" a \"Aucun ont trouvé chant\", která jsou poznamenána zesíleně vystupující melismatikou v duplu, zdůraznění terciových a sextových souzvuků na začátku perfectia a převažující role tripla sestávajícího z rytmicky volně zasazených not malých hodnot. Hojné užití krátkých not sebou neslo následné prodloužení trvání noty brevis v tzv. \"stylu Petra de Cruce\", a tedy zpomalení tempa.\n\nNa poli hudební teorie představují spisy Petra de Cruce o mensurální notaci přechod mezi Frankem Kolínským a Filipem z Vitry. Zavedl pravidlo, že brevis může být rozdělena na 2 až 9 \"semibreves\" a k jasnému vymezení skupinek not používal dělící znaménko \"punctus divisionis\". Tato novinka znamenala milník na cestě od \"modální\" k \"mensurální\" rytmice italského trecenta.\n\n\n\n"}
{"id": "1226345", "url": "https://cs.wikipedia.org/wiki?curid=1226345", "title": "Nádudvar", "text": "Nádudvar\n\nNádudvar je město v  župě Hajdú-Bihar ve východním Maďarsku.\n\nNádudvar se rozkládá na ploše 225,91 km², žije zde 8 636 obyvatel (2015).\n\n"}
{"id": "1226352", "url": "https://cs.wikipedia.org/wiki?curid=1226352", "title": "Helen Quinnová", "text": "Helen Quinnová\n\nHelen Rhoda Arnold Quinnová (* 19. května 1943 Melbourne) je americká fyzička austrálského původu zabývající se fyzikou elementárních částic. Její práce se týká především hledání jednotné teorie tři interakcí, silné, elektromagnetické a slabé. Obdržela několik vyznamenání včetně Diracovy medaile.\n\nQuinnová absolvovala střední školu ve Victorii v Austrálii a následně nastoupila na University of Melbourne. Na doktorské studium přešla do USA na Stanfordovu univerzitu. V roce 1967 získala doktorát, v té době tvořily ženy méně než 2% fyziků. Postgraduální práci absolvovala v německé urychlovačové laboratoři DESY v Hamburku. Následně strávila sedm let na Harvardově univerzitě předtím, než se vrátila do Stanfordu, kde získala post profesorky fyziky na Stanford Linear Accelerator Center.\n\nSpolečně s Howardemem Georgim a Stevenem Weinbergem ukázala že tři typy základních fyzikálních interakcí (silná, elektromagnetická a slabá), které vypadají velmi odlišné když pozorujeme jejich chování v běžném světě, se stávají velmi podobné v procesech s extrémně vysokými energiemi. Proto mohou být tyto tři interakce aspekty jediné sjednocené interakce. Navrhla také možnou novou symetrii vesmíru, později známou jako Pecceiova–Quinnové symetrie. Tato vysvětluje jak může v silné interakci platit CP symetrie, ačkoli ve slabé interakci tato symetrie neplatí. Jedním z důsledků této teorie je předpověď částice známé jako axion. Tato částice dosud nebyla pozorována, ale uvažuje se o ní jako o možném kandidátovi na temnou hmotu.\n\nRovněž společně s Weinbergem a Enrico Poggiem ukázala, jak může být fyzika kvarků použita k předpovědi některých aspektů fyziky hadronů (což jsou částice složené z kvarků) bez ohledu na detaily struktury hadronů. Tato vlastnost je známa jako kvark-hadronová dualita.\n\nV několika různých zemích vystoupila s přednáškou \"\"Chybějící antihmota\"\", ve které naznačuje, že tato oblast výzkumu je velmi slibná.\n\nDlouhodobě se angažuje v otázce výchovy. V Kalifornii, pracuje s učiteli ze základních a středních škol, tak aby se naučili předávat zábavu a vzrušení související s fyzikou studentům. Je členkou Rady pro vědecké vzdělávání v rámci Národní rady pro výzkum. Předsedala výboru, Národní rady pro výzkum který v roce 2012 vyvinul \"\"Rámec pro K-12 vzdělávání vědy\"\", který by se měl stát vodítkem pro vývoj multistátních norem pro vědecké vzdělávání. Konečná podoba dokumentu byla vydána v roce 2013 pod názvem \"\"Příští generaci vědeckých standardů\"\".\n\n"}
{"id": "1226353", "url": "https://cs.wikipedia.org/wiki?curid=1226353", "title": "Toťma", "text": "Toťma\n\nToťma () je město ve Vologdské oblasti v Ruské federaci. Při sčítání lidu v roce 2010 měla bezmála deset tisíc obyvatel.\n\nToťma leží na levém břehu Suchony, přítoku Severní Dviny, ve vzdálenosti 220 kilometrů severozápadně od Vologdy, správního střediska oblasti. Bližší město je Soligalič 103 kilometrů jižně.\n\nPrvní zmínka o Toťmě je z roku 1137. Městem je od roku 1780.\n\n"}
{"id": "1226357", "url": "https://cs.wikipedia.org/wiki?curid=1226357", "title": "Superpohár UEFA 2016", "text": "Superpohár UEFA 2016\n\nSuperpohár UEFA 2016 byl 41. ročníkem této soutěže. V zápase, který se konal 9. srpna 2016, se utkaly Real Madrid, coby vítěz Ligy mistrů 2015/2016, a Sevilla FC jako vítěz Evropské ligy 2015/2016. Potřetí v řadě hrály o Superpohár dva španělské kluby. Hrálo se na stadionu Lerkendal v Trondheimu a bylo to první finále klubové soutěže UEFA, které se konalo v Norsku. Real zvítězil 3:2 po prodloužení a získal trofej potřetí v historii (předtím vyhrál v letech 2002 a 2014). \n\n"}
{"id": "1226358", "url": "https://cs.wikipedia.org/wiki?curid=1226358", "title": "VI. obvod (Budapešť)", "text": "VI. obvod (Budapešť)\n\nVI. obvod nazývaný též Terézváros (Tereziino Město) leží v centru Budapešti na levém břehu Dunaje.\n\nVI. obvod se nachází v centru Budapešti na levém břehu Dunaje. Sousedí s V., VII., XIII. a XIV. obvodem.\n\nV 18. století už v opevněné Pešti nebylo místo pro další domy a proto se začaly stavět i za hradbami. V roce 1768 zde stálo 366 domů, v roce 1790 již více, než 500. Na památku návštěvy Marie Terezie roku 1751 byly tyto čerstvě postavené domy nazvány Terézváros, tedy Tereziino Město. V roce 1783 zde byla zřízena textilní továrna a roku 1884 byla otevřena Maďarská státní opera.\n\n\n\n"}
{"id": "1226360", "url": "https://cs.wikipedia.org/wiki?curid=1226360", "title": "Nicholas Suntzeff", "text": "Nicholas Suntzeff\n\nNicholas B. Suntzeff (* 1952) je americký profesor a člen vedení astronomického a fyzikálního oddělení na Texas A&M University, kde je ředitelem astronomického programu. Pracuje jako pozorující astronom a specializuje se na kosmologii, supernovy, hvězdné populace, a astronomické přístroje. S Brianem Schmidtem založil High-z Supernova Search Team, jehož dva členové Schmidt a Adam Riess získali v roce 2011 Nobelovu cenu za fyziku.\n\nSuntzeff absolvoval základní školu v Corte Madera v Kalifornii a Redwood High School rovněž v Kalifornii. Bakalářský titul z matematiky obdržel na Stanfordově univerzitě v roce 1974 a doktorský titul z astronomii a astrofyziky získal na University of California, Santa Cruz a Lickově observatoři v roce 1980. V průběhu studia na Stanfordově univerzitě postavili Suntzeff a student inženýrství Michael Kast Stanford Student Observatory.\n\nPo dokončení vysokoškolského studia v roce 1980, pracoval jako postgraduální výzkumný pracovník pod profesorem Georgem Wallersteinem v oddělení astronomie na Washingtonské univerzitě. V letech 1982–1986 byl působil na observatoři Mount Wilson & observatoři Las Campanas, později známé jako observatoře organizace Carnegie Institution for Science.\n\nV roce 1986 se přesunul do Chile kde pracoval s Markem M. Phillipsem. Na Cerro Tololo použili nově vyvinuté kryogenní CCD kamery k vytvoření první moderní světelné křivky supernovy. Základní kalibraci pro vzdálenosti supernov Typu Ia byla vynalezen týmem Calán/Tololo Supernova Survey, který založili Mario Hamuy, Jose Maza, Mark M. Phillips, a Suntzeff. Průzkum zahájený po jednání o supernovách v Santa Cruz a po povzbuzení od Allana R. Sandage k použití supernovy Typu Ia pro měření Hubblovy konstanty H a deceleračního parametru q, běžel v letech 1990–1995. Použity byly průkopnické metody pro měření přesné vzdálenosti k vzdáleným galaxiím, což vede k přesnějšímu určení hodnoty Hubbleovy konstanty.\n\nV rámci pokračující práce v týmu Calán/Tololo spoluzaložili Suntzeff a Brian P. Schmidt v roce 1994 \"High-Z Supernova Search Team\". Tento projekt pozorování extragalaktických supernov vedl k objevení zrychlené expanze vesmíru. Toto zrychlování expanze předpokládá existenci temné energie konzistentní s kosmologickou konstantu z Einsteinovy teorie Obecné relativity. Podle časopisu Science šlo o hlavní vědecký průlom roku 1998.\n\nPřed rokem 2006 byl náměstkem ředitele pro vědu na americké National Optical Astronomy Observatory a astronomem na Cerro Tololo Inter-American Observatory. V roce 2007 byl zvolen do rady Americké astronomické společnosti, a v roce 2010 byl zvolen jejím viceprezidentem. Pracuje na ministerstvu zahraničí USA, kde má na starosti humanitární záležitosti v Úřadu pro lidská práva. Je také mimořádným profesorem v oddělení astronomie na Texaské univerzitě v Austinu.\n\n\nNarodil se v San Franciscu a vyrůstal v Corte Madera. Jeho dědeček z otcovy strany byl Matvěj Andrianovič Jevdokimov (1887–1920), jeden z hlavních soukromých výrobců zbraní v carském Rusku, žijící v Iževsku. Jevdokimovovu továrnu v Iževsku založil v roce 1860 Andrian Nikandrovič Jevdokimov (1844–1917). V roce 1890 továrna vyráběla pušky typu Mosin–Nagant a Berdanovy pušky. Rodina pokračovala v produkci až do ruské občanské války v roce 1917. Jejich pušky byly použity během revoluce a první světové války, a byly přestavěny pro použití během druhé světové války, zejména je používala finská armáda.\n\nKvůli bezpečnosti rodiny uprchl Matvěj na východ s admirálem Kolčakem, Bílou armádou, a československými legiemi, když Bělogvardějci kapitulovali v Permu v roce 1918. Matvěj zemřel v Mandžusku v blízkosti Čity. Jeho syn Nikolaj Matvějevič (1918–1995), pokračoval s Matvějovou manželka Zojou Vasiljevnou Suntzevou (1897–1976) a její rodinou do Harbinu v Číně a následně do San Francisca v roce 1928. Nikolaj převzal příjmení své matky a emigroval do USA jako Nikolaj Matvějevič Suntzeff. Suntzeffova rodina, prominentní obchodníci z regionu Uralu, přišli z Motovilicha a mají původ mezi Udmurty.\n"}
{"id": "1226362", "url": "https://cs.wikipedia.org/wiki?curid=1226362", "title": "Andreas Albrecht", "text": "Andreas Albrecht\n\nAndreas J. Albrecht je americký teoretický fyzik a kosmolog. Působí jako profesor a předseda fyzikálního oddělení na University of California, Davis. Je jedním z autorů inflačního modelu a jedním ze zakladatelů inflační kosmologie. Dále se věnuje studiu formování raného vesmíru, kosmických struktur a temné energie.\n\nVe své diplomové práci představil Albrecht nový inflační model, řešení problém kolize bublin v původním inflačním modelu Alana Gutha. Později Albrecht studoval pozorovatelné účinky kosmických topologických defektů, které přispívají k vyloučení kosmických strun jako dominantního mechanismu pro utváření vesmírných struktur.\n\nVe stejném době jako João Magueijo navrhl Albrecht nezávisle kosmologický model měnící se rychlosti světla, který předpokládá, že hodnota rychlosti světla v raném vesmíru byl bilionkrát větší. Tento model má za cíl vysvětlit kosmologický problém horizontu.\n\nAlbrecht rovněž pracoval v oblasti kvantové mechaniky a pravděpodobnosti v kvantové teorii.\n\nV roce 1979 absolvoval Cornellovu univerzitu v Ithace, doktorát mu byl udělen v roce 1983 na Pensylvánské univerzitě ve Filadelfii v oboru kosmologie. Jeho školitelem byl Paul Steinhardt.\n\nPozději pracoval jako postdoktorand na Texaské univerzitě v Austinu a v Národní laboratoři Los Alamos. Později v letech 1987–1992 pracoval ve Fermilabu a následujících osm let do roku 1998 vyučoval na Královské univerzitě v Londýně.\n\nAlbrecht je členem Americké fyzikální společnosti a členem britského institutu fyziky.\n\n"}
{"id": "1226366", "url": "https://cs.wikipedia.org/wiki?curid=1226366", "title": "Daniel Allerstorfer", "text": "Daniel Allerstorfer\n\nDaniel Allerstorfer (* 4. prosince 1992 Rohrbach, Rakousko) je rakouský zápasník–judista.\n\nS judem začínal v 6 letech. Připravuje se v Sankt Peteru v klubu UJZ Mühlviertel. V rakouské seniorské reprezentaci se pohybuje od roku 2012. Zápasí v těžké váze, ve které patří k širší evropské špičce. V lepším výsledkům mu brání nižší vzrůst a předevěím umění prodat nabyté kilogramy v soutěžním zápase. V roce 2016 bojoval o účast na olympijských hrách v Riu s Michalem Horákem a nakonec byl úspěšnější. Na olympijských hrách vypadl v prvním kole s Renatem Saidovem z Ruska na yuko po uči-matě.\n\n\n"}
{"id": "1226367", "url": "https://cs.wikipedia.org/wiki?curid=1226367", "title": "Alessandro Giannessi", "text": "Alessandro Giannessi\n\nAlessandro Giannessi (* 30. května 1990 La Spezia) je italský profesionální tenista hrající levou rukou. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 šest titulů ve dvouhře a sedm ve čtyřhře.\n\nNa žebříčku ATP byl ve dvouhře nejvýše klasifikován v dubnu 2012 na 126. místě a ve čtyřhře pak v říjnu 2013 na 171. místě. Trénují ho Gabrio Castrichella a Eduardo Infantino.\n\nV italském daviscupovém týmu neodehrál žádné utkání.\n\nV rámci hlavních soutěží událostí okruhu Futures debutoval v dubnu 2006, když na turnaj v Cremoně obdržel divokou kartu. V úvodním kole podlehl Němci Matthiasovi Bachingeru. Premiérový singlový titul v této úrovni vybojoval v listopadu na madridském Futures po finálové výhře nad Španělem Javierem Martím. Do elitní světové dvoustovky prvně postoupil v žebříčkovém vydání z 11. září 2011 po čtvrtfinále challengeru ve Štětíně.\n\nVe dvouhře okruhu ATP World Tour vyhrál první zápas na bukurešťském BRD Năstase Țiriac Trophy 2011, kam postoupil z kvalifikace. Na úvod zdolal španělskou osmičku Alberta Montañése a ve druhém kole Frederica Gila. Ve čtvrtfinále jej zastavila španělská turnajová čtyřka Pablo Andújar.\n\nV hlavní soutěži série ATP Masters debutoval na Monte-Carlo Rolex Masters 2012, kde jej v první fázi vyřadil krajan Filippo Volandri. Premiérový titul na challengerech pak dosáhl v září 2013. Ve finále čtyřhry v marockém Meknesu zdolal s Gianlucou Nasem španělskou dvojici Gerard Granollers a Jordi Samper-Montana.\n\nDebut v hlavní soutěži nejvyšší grandslamové kategorie zaznamenal při svém devátém startu v kvalifikacích majoru, když prošel kvalifikačním sítem US Open 2016. V úvodním kole mužské dvouhry vyhrál divoký pětisetový duel s Američanem Denisem Kudlou, v němž obdržel i soupeři uštědřil kanára.\n\n"}
{"id": "1226370", "url": "https://cs.wikipedia.org/wiki?curid=1226370", "title": "Matvej Petrovič Bronštejn", "text": "Matvej Petrovič Bronštejn\n\nMatvej Petrovič Bronštejn (; – 18. února 1938) byl sovětský teoretický fyzik. Byl průkopníkem kvantové gravitace, dále se zabýval astrofyzikou, fyzikou polovodičů, kvantovou elektrodynamikou a kosmologií. Napsal i několik knih popularizujících vědu pro děti.\n\nZavedl cGh schéma pro klasifikaci fyzikálních teorií. \"Po vytvoření relativistické kvantové teorie bude naším úkolem rozvíjet další části našeho programu, které jsou sjednocení kvantové teorie (s konstantou h) a speciální teorie relativity (s konstantou c) a teorii gravitace (s konstantou G) do jedné teorie.\"\n\nJeho manželkou byla Lidija Čukovskaja, spisovatelka, prominentní aktivistka za lidská práva a přítelkyně Andreje Sacharova.\n\nV průběhu Velké čistky byl Bronštejn v srpnu 1937 zatčen, v únoru 1938 byl odsouzen a ještě téhož dne popraven v leningradské věznici. Jeho ženě bylo oznámeno, že byl odsouzen na 10 let do gulagu bez práva korespondence.\n\nBronštejnovy knihy pro děti „Sluneční hmota“ (), „Paprsky X“ () a „Vynálezci rádia“ () byly publikovány poté, co byl v roce 1957 rehabilitován.\n\nPo Matveji Bronštejnovi je pojmenována cena pro mladé vědce v oboru smyčkové kvantové gravitace.\n\n\n\n"}
{"id": "1226375", "url": "https://cs.wikipedia.org/wiki?curid=1226375", "title": "Popelnice (rozcestník)", "text": "Popelnice (rozcestník)\n\nPopelnice má více významů: \n"}
{"id": "1226376", "url": "https://cs.wikipedia.org/wiki?curid=1226376", "title": "Pohřební urna", "text": "Pohřební urna\n\nPohřební urna, zpravidla nazývaná jen urna nebo urna na popel zemřelých, v archeologickém kontextu popelnice, je nádoba určená k ukládání popela po kremaci zemřelých, pokud nebyl popel rozptýlen.\n\nPohřební popelnice nalézají archeologové jako součást výbavy jednotlivých hrobů na pohřebištích, především na pohřebištích kultur popelnicových polí doby bronzové a starší doby železné (doba halštatská) či na starších pohřebištích slovanských.\n\nModerní pohřební urny bývají vystaveny v urnovém háji, kolumbáriu, popřípadě soukromě uloženy jako rodinná památka.\n"}
{"id": "1226377", "url": "https://cs.wikipedia.org/wiki?curid=1226377", "title": "Peperin", "text": "Peperin\n\nPeperin, peperit () je typ zeleného, hnědého či šedého tufu, který se typicky nachází v Itálii, v okolí Říma.\n\nV antice byl též označován jako \"lapis albanus\", albanský kámen, kvůli svému nalezišti v Albanských vrších, Soriano nel Cimino. Název byl inspirován černými skvrnami připomínající pepř – \"peper\". \n\nPeperin je tvořen jemnými zrny sopečného prachu a písku. Obsahuje augit (pyroxen), slídu, magnetit, leucit ap.\n\nNěkteré facie peperitu jsou leštitelné, a tedy se daly využít nejen jako stavební, ale i jako dekorativní kámen při výstavbě Říma.\n"}
{"id": "1226383", "url": "https://cs.wikipedia.org/wiki?curid=1226383", "title": "Christian Harrison", "text": "Christian Harrison\n\nChristian Harrison (* 29. května 1994 Shreveport, Louisiana) je americký profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 dva tituly ve dvouhře.\n\nNa žebříčku ATP byl ve dvouhře nejvýše klasifikován v červenci 2013 na 351. místě a ve čtyřhře pak v srpnu téhož roku na 162. místě. Trénuje ho otec Pat Harrison a připravuje se v bradentonské IMG Academy.\n\nV americkém daviscupovém týmu neodehrál do roku 2017 žádné utkání.\n\nStarší bratr Ryan Harrison je také profesionální tenista.\n\nNa tenisových okruzích nehrál od května 2009 do listopadu 2010 a opět dva roky od\nsrpna 2013. Důvodem se staly vleklé zdravotní potíže. Opakovaně podstoupil chirurgické výkony na levé stehenní kosti (2009), levém zápěstí (2011), pravé kyčli (2013), levé kyčli (2014), pravém ramenu (2014), pravém zápěstí (2014) a pravých a levých přitahovačích (2014). Během roku 2013 prodělal infekční mononukleózu a téměř dva roky se na levé dolní končetině potýkal s Brodieho abscesem, tzv. subakutní osteomyelitidou.\n\nV rámci hlavních soutěží událostí okruhu Futures debutoval v lednu 2011, když na turnaji ve floridském Plantation prošel kvalifikací. Ve druhém kole podlehl Britovi Danieli Smethurstovi. Premiérový singlový titul v této úrovni vybojoval v únoru 2013, když ve finále sheffieldského turnaje porazil britského hráče Edwarda Corrieho. Na challengerech ATP se poprvé objevil v březnu 2011 během deblové soutěže ve floridské Sarasote. Po boku bratra Ryana Harrisona byli vyřazeni ve druhém kole.\n\nVe dvouhře okruhu ATP World Tour debutoval v hlavní soutěži na atlantském BB&T Atlanta Open 2013, kam obdržel divokou kartu. Na úvod vyřadil Kolumbijce Alejandra Fallu a skončil ve druhé fázi poté, co nestačil na nejvýše nasazeného krajana a pozdějšího vítěze Johna Isnera. Premiérový finálový duel na challengerech si zahrál v německém Fürthu v červnu 2013. Spolu s Michaelem Venusem odešli poraženi z finále čtyřhry od australského páru Rameez Junaid a Colin Ebelthite.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016. Jednalo se o jeho druhou účast na okruhu ATP Tour a druhou grandslamovou, když v kvalifikaci vypadl již na US Open 2012. Během newyorského kvalifikačního turnaje 2016 dokázal třikrát zvrátit nepříznivý vývoj setů 0–1, aby následně prošel do hlavní soutěže. V úvodním kole však Francouzi Paulu-Henrimu Mathieuovi odebral jen tři gamy.\n\n"}
{"id": "1226386", "url": "https://cs.wikipedia.org/wiki?curid=1226386", "title": "Faicel Jaballah", "text": "Faicel Jaballah\n\nFaicel Jaballah (Fajsal Džáballáh) (* 1. května 1988 Nafta, Tunisko) je tuniský zápasník–judista.\n\nV roce 2011 nahradil v tuniské reprezentaci v těžké váze Anise Chedlyho. V roce 2012 se kvalifikoval na olympijské hry v Londýně a vypadl ve druhém kole s Francouzem Teddy Rinerem. V roce 2016 se kvalifikoval na olympijské hry v Riu a vypadl v prvním kole s Maďarem Barna Borem.\n\nFaicel Jaballah je pravoruký judista, rád útočí na soupeře strhy (tani-otoši, sumi-gaeši nebo makikomi), jeho technika je však nepřesná a jedná se spíše o povalení fyzicky slabšího soupeře na zem. V zápasech umí využívat své mohutné postavy a hrubé síly.\n\n\n\n"}
{"id": "1226392", "url": "https://cs.wikipedia.org/wiki?curid=1226392", "title": "William Prout", "text": "William Prout\n\nWilliam Prout (15. ledna 1785 – 9. dubna 1850) byl anglický chemik, lékař a přírodní teolog. Proslavil se především vyslovením Proutovy hypotézy.\n\nProut se narodil v Hortonu v hrabství Gloucestershire v roce 1785. V 17 letech věku získal kněžské vzdělání, následně studoval na Redland Academy v Bristolu a Edinburské univerzitě, kde v roce 1811 získal magistra medicíny. Profesní život strávil jako praktický lékař v Londýně, ale také se zabýval chemickým výzkumem. Byl aktivní v biologické chemii a prováděl mnoho analýz sekretů živých organismů, které, jak věřil, byly vyrobeny odbouráváním tělesných tkání. V roce 1823 on zjistil, že žaludeční šťávy obsahují kyselinu chlorovodíkovou, která může být separována z žaludečních šťáv pomocí destilace. V roce 1827 navrhl klasifikaci látek v potravinách na cukry a škroby, mastná tělesa, a bílkoviny, později se tato klasifikace stala známý jako sacharidy, tuky a bílkoviny.\n\nProut je ale také známý díky svým výzkumům ve fyzikální chemii. V roce 1815 na základě tabulek atomových hmotností dostupných v té době, předpokládal, že atomová hmotnost každého prvku je celočíselným násobkem atomu vodíku, což naznačuje, že atom vodíku je jedinou skutečně elementární částicí, kterou nazval protyle, a že atomy dalších prvků jsou vyrobeny ze skupin různých počtů atomu vodíku. Zatímco Proutova hypotéza nebyla potvrzena, když byly pozdějšími měřeními upraveny hodnoty atomových hmotností dalších prvků, jeho vhled do základní struktury hmoty byl poměrně přesný. Proto, když Ernest Rutherford v roce 1920 vybíral název pro nově objevenou jadernou částici, zvolil název proton, na počest Williama Prouta.\n\nProut přispěl ke zlepšení barometru, a Královská společnost přijala jeho návrh jako národní standard.\n\nV roce 1819 byl zvolen členem Královské Společnosti. V roce 1831 přednesl v rámci Královské lékařské koleje přednášku o použití chemie v medicíně.\n\nProut napsal osmý díl pojednání \"Bridgewater Treatise\" týkající se chemie, meteorologie a funkcí trávení s ohledem na přírodní teologii. V této práci navrhl termín \"konvekce\" k popsání typu přenosu energie.\n\nV roce 1814 se Prout oženil s Agnes Adamovou, s níž měl šest dětí. Zemřel v Londýně v roce 1850, pohřben byl v Kensal Green Cemetery.\n\nPo Williamu Proutovi je pojmenována jednotka jaderné vazebné energie \"Prout\", odpovídající 1/12 vazebné energie deuteronu, neboli 185.5 keV. \n\n\n\n"}
{"id": "1226400", "url": "https://cs.wikipedia.org/wiki?curid=1226400", "title": "Emmanuel Macron", "text": "Emmanuel Macron\n\nEmmanuel Jean-Michel Frédéric Macron (* 21. prosince 1977 Amiens) je francouzský prezident, politik a bývalý investiční bankéř. Od srpna 2014 zastával funkci ministra hospodářství ve vládě Manuela Vallse, na kterou po dvou letech, v srpnu 2016, rezignoval, aby se mohl věnovat své kampani pro volbu francouzského prezidenta v roce 2017. V druhém kole této volby dne 7. května 2017 zvítězil proti kandidátce pravicové strany Front national, Marine Le Pen, se ziskem 66,06 % hlasů. Úřadu prezidenta Francie se ujal v průběhu setkání s dosavadním prezidentem Françoisem Hollandem v Elysejském paláci dne 14. května 2017. Jako francouzský prezident se zároveň stal spoluknížetem Andorry.\n\nEmmanuel Macron se narodil do levicově zaměřené rodiny. Jeho otec Jean-Michel Macron (* 1950) je lékař a vysokoškolský profesor neurologie. Matka Françoise rozená Noguèsová pracuje jako posudková lékařka pro úřadovnu sociálního pojištění. Macronovi rodiče se v roce 2010 rozvedli, otec je podruhé ženatý.\n\nPo maturitě na Lyceu Jindřicha IV. v Paříži dále studoval na prestižních vysokých školách. V roce 2004 absolvoval École Nationale d'Administration (ENA) ve Štrasburku. V letech 1999 až 2001 byl asistentem francouzského protestantského filozofa Paula Ricoeura, pro jehož poslední dílo zpracovával poznámkový aparát a seznam literatury.\n\nV letech 2004 až 2008 pracoval jako inspektor (vládní ředitel) na francouzském ministerstvu financí. Tehdy se také stal členem Socialistické strany. Později se ale této politické příslušnosti vzdal a začal pracovat jako investiční bankéř v soukromém bankovním domě Banque Rothschild & Cie. V závěru svého působení pro tuto banku sjednal v roce 2012 významnou dohodu mezi švýcarskou společností Nestlé a americkým farmaceutickým koncernem Pfizer, za což byl odměněn částkou několika milionů eur. Jednalo se o prodej výroby dětské výživy firmě Nestlé, která za tuto transakci zaplatila 11,9 miliardy dolarů.\n\nMacronovou manželkou je od roku 2007 o 24 let starší Brigitte Macronová, rozená Trogneuxová (Brigitte Marie-Claude Trogneux, * 1953), pocházející ze zámožné rodiny výrobců čokolády v Amiensu. V letech 1974 až 2006 byla poprvé vdaná, a to za bankéře André-Louise Auzièra. Je Macronovou bývalou učitelkou francouzštiny a latiny na jezuitském gymnáziu \"La Providence\" v Amiensu. Seznámili se v roce 1993, když bylo Macronovi 15 let a studoval ve druhém ročníku gymnázia. Brigitte Auzièrová byla také vedoucí školního divadla, ve kterém Macron hrál. Její dcera Laurence Auzièrová byla Macronovou spolužačkou. Poté, co vznikly v Amiensu pověsti o vztahu učitelky a nezletilého studenta a rozruch v obou rodinách, odešel Macron na přání svých rodičů do Paříže, kde se zapsal na poslední rok gymnaziálního studia na Lyceu Jindřicha IV. a následně složil s výborným prospěchem maturitní zkoušky (\"baccalauréat\"). Pár však zůstal zprvu tajně, později otevřeně spolu. Od určitého data vyučovala Brigitte Auzièrová na jiném jezuitském gymnáziu, a sice na \"Lycée Saint-Louis-de-Gonzague\" v Paříži (lyceum je známo jako \"Franklin\"), a starala se o finanční zabezpečení své a Emmanuela Macrona.\n\nBrigitte Macronová má tři děti ze svého předchozího manželství a sedm vnoučat. Její děti jsou Sébastien (* 1975), Laurence (* 1977) a (dcera) Tiphaine (* 1984). Emmanuel Macron považuje rodinu své ženy za svoji rodinu. Když se André-Louis Auzière dozvěděl „krutou pravdu“ o vztahu své manželky k jejímu studentovi, okamžitě opustil společnou domácnost. Brigitte se s Auzièrem rozvedla terpve v roce 2006.\n\nPři svatbě Emmanuela a Brigitte Macronových dne 20. října 2007 v přímořském letovisku Le Touquet-Paris-Plage byli přítomni Michel Rocard, bývalý francouzský socialistický premiér, a jeho manželka. Jedním ze svědků byl velkopodnikatel (majitel nákupních středisek) Henry Hermand (1924-2016), Rocardův přívrženec, který byl již od roku 2002 Macronovým rádcem. Hermand také Macronovi půjčil 550 000 eur na koupi bytu v Paříži, a to v době, kdy Macron pracoval na ministerstvu financí.\n\nMezi přátele budoucího prezidentského páru patří Delphine Arnaultová (* 1975), ředitelka společnosti Louis Vuitton, a její partner, miliardář Xavier Niel, majitel nebo spolumajitel několika společností (mj. 55 % akcií Monaco Telecom a zhruba 33 % akcií deníku \"Le Monde\"). Delphine Arnaultová je dcera Bernarda Arnaulta, nejbohatšího občana Francie.\n\nOd srpna 2014 zastával funkci francouzského ministra hospodářství. Na tuto funkci po dvou letech, v srpnu 2016, rezignoval, aby se mohl věnovat své kampani pro volbu francouzského prezidenta v roce 2017. V lednu 2017, před startem ostré části kampaně, byl označován za „černého koně“ voleb a v průzkumech si držel třetí místo za pravicovou političkou Marine Le Penovou a konzervativním Françoisem Fillonem.\n\nV prvním kole prezidentských voleb, které se konalo 23. dubna 2017, však získal 24,01 % hlasů, nejvíce ze všech kandidátů, a postoupil do druhého kola.\n\nMacron vstoupil do kampaně k prezidentským volbám 2017 jako kandidát nezávislý na jakékoliv politické straně, vede však nové politické hnutí \"En Marche!\", které se řídí heslem \"En marche, la France!\" („Francie, na pochod!“). Jeho politické postoje jsou středové a sociálně-liberální. Po Macronově vítězství v prezidentských volbách bylo již 9. května 2017 oznámeno, že jeho hnutí dostalo pozměněný název \"La République en marche\".\n\nMacron zprvu podpořil politiku „otevřených dveří“ pro imigranty a uprchlíky, kterou v Německu prováděla hlavně ve druhé polovině roku 2015 a ještě v roce 2016 kancléřka Angela Merkelová. Podle Macrona by Francie mohla přijmout více migrantů než doposud a měla by aktivně podporovat jejich příchod do Evropy, protože imigrace má podle něj pozitivní dopad na ekonomiku.\n\nV únoru 2017 označil Macron francouzskou koloniální minulost v Alžírsku za „zločin proti lidskosti“. Francie by se podle něho měla omluvit za „barbarské chování“ během alžírské války za nezávislost v letech 1954–1962. Tento postoj přinesl Macronovi ztrátu přízně mnoha voličů, zvláště na jihu Francie.\n\nMacron prohlásil, že pokud zvítězí v prezidentských volbách, tak se zasadí o to, aby EU přijala v souladu s mechanismem v čl. 7 Maastrichtské smlouvy (SEU) sankce vůči Polsku za porušování základních hodnot demokratického právního státu, které se státy EU zavázaly podpisem této smlouvy dodržovat.\n\nPo svém zvolení Macron vyzval Evropskou komisi k omezení přílivu vysílaných pracovníků z chudších členských států EU ve střední a východní Evropě, kteří pracují při dočasných pobytech ve Francii za nižší než francouzskou zákonnou minimální mzdu.\n\nMacron prosazuje společný rozpočet EU a společný parlament eurozóny. Šéf německé FDP Christian Lindner označil Macronovy vize Evropy za „systém ve stylu Sovětského svazu“.\n\nJeště před svou první státní návštěvou v Německu u kancléřky Angely Merkelové jmenoval prezident Macron dne 15. května 2017 Édouarda Philippa, 46 let starého poslance Národního shromáždění za Republikány a starostu města Le Havre, novým premiérem. Philippe ovládá perfektně němčinu, protože žil několik let se svými rodiči v Bonnu a vystudoval tam Francouzské gymnázium (\"Lycée Français\").\n\nO dva dny později, tedy 17. května 2017, sestavil Macron celou 19člennou novou francouzskou vládu, a to z politiků nejrůznějších stran a hnutí kromě Národní fronty. Ministrem zahraničí a pro Evropu se stal socialista Jean-Yves Le Drian, dosavadní ministr obrany. Tento rezort od něj převzala evropská poslankyně liberálního zaměření Sylvie Goulard. Ministrem hospodářství byl jmenován republikánský politik Bruno Le Mair. Ministrem vnitra byl jmenován socialistický starosta Lyonu Gérard Collomb, který však v roce 2018 na svou funkci rezignoval. Jako ministr spravedlnosti úřaduje François Bayrou, předseda Demokratického hnutí, který si stěžoval na to, že do parlamentních voleb v červnu 2017 mělo jít v rámci Macronovy koalice pouze 37 jeho kandidátů. Macronova vláda od roku 2017 doznala v souvislosti s jeho klesající popularitou již několik změn, také kvůli jeho neshodám s ministrem pro životní prostředí Nicolasem Hulotem a ministrem vnitra Collombem. Novým ministrem životního prostředí se pak stal François de Rugy a ministrem vnitra Christophe Castaner.\n\nOd roku 2018 se Macron potýká s požadavky Hnutí žlutých vest. V reakci na masové protesty učinili prezident a vláda následující ústupky:\n\n\nNespokojenost části obyvatelstva Francie se situací v zemi se obráží i v pozici prezidenta. Opustili jej někteří z jeho důležitých ministrů a spolupracovníků. Jak napsal list \"Le Parisien\" s odvoláním na zdroje blízké prezidentovi, je Macron „fyzicky vyčerpaný a osamocený, neboť přišel o své dlouholeté poradce“.\n\n29. května 2017 se Macron setkal s ruským prezidentem Putinem. Při setkání kritizoval porušování lidských práv v Rusku i údajné vměšování ruských médií do francouzských prezidentských voleb.\n\nMacron a německá kancléřka Angela Merkelová prosazují povinné kvóty na přerozdělování uprchlíků. V červnu 2017 prohlásil, že EU slouží zemím V4 „jen k rozdělování peněz – aniž by respektovali její hodnoty.“\n\n26. října 2018 oficiálně navštívil Českou republiku. Na Pražském hradě se setkal s prezidentem republiky Milošem Zemanem a premiérem Andrejem Babišem.\n\nMacronova vláda odmítla požadavek Itále převzít část žadatelů o azyl, kteří připlouvají k italským břehům, protože podle Macrona jsou Afričané připlouvající k italskému pobřeží z Libye z velké části „ekonomičtí migranti“. V červenci 2017 během summitu G20 v Hamburku dal Macron najevo svůj názor, že vysoká porodnost žen v Africe je „destabilizující“ a uvedl, že „i když by byly do zemí, v nichž mají ženy běžně sedm až osm dětí, investovány miliardy eur, ničemu by to nepomohlo.“ Za svá slova čelil Macron obviněním z rasismu a kritice na sociálních sítích.\n\nNásledně obvinil z cynismu a nezodpovědnosti novou italskou vládu Giuseppe Conteho, poté co Itálie v červnu 2018 odmítla otevřít svoje přístavy lodi Aquarius, patřící francouzsko-německé neziskové organizaci \"SOS Méditerranée\", s více než šesti stovkami migrantů na palubě. Migranty z Afriky na lodi Aquarius nakonec přijalo Španělsko, ale Macron si za svá slova vysloužil ostrou kritiku ze strany italského premiéra Conteho.\n\nV lednu 2018 navštívil Čínu a při té příležitosti byly mezi Francií a Čínou uzavřeny významné obchodní dohody. Odmítl kritizovat porušování lidských práv v Číně, protože podle Macrona „Je to naprosto neúčinné, věřím v diplomacii vzájemného respektu, musíme pracovat dlouhodobě.”\n\nNa tiskové konferenci v dubnu 2018 se saúdskoarabským korunním princem Mohamedem bin Salmánem, který de facto řídí politiku tohoto státu, podpořil Macron vojenskou intervenci v Jemenu pod vedením Saúdské Arábie a hájil prodej francouzských zbraní do této země a do Spojených arabských emirátů. Přitom válka v Jemenu si vyžádala již více než 10 000 obětí na životech a přinutila více než tři miliony osob opustit domovy.\n"}
{"id": "1226404", "url": "https://cs.wikipedia.org/wiki?curid=1226404", "title": "Mistr olomouckých madon", "text": "Mistr olomouckých madon\n\nMistr olomouckých madon byl moravský řezbář činný v Olomouci na konci 15. a v první čtvrtině 16. století. Je mu připisována řada moravských madon a také reliéf \"Narození Páně z Třebařova u Krasíkova\", který je vystaven ve stálé expozici středověkého umění Národní galerie v Praze.\nStarší literatura považovala Mistra olomouckých madon za žáka Veita Stosse, který přišel do Olomouce poté, kdy se roku 1496 rozpadla Stossova dílna v Krakově. Bližší souvislost však historici umění nalézají s Vratislavskou sochařskou produkcí a v novějších publikacích je Mistr olomouckých madon považován za žáka Jakoba Beinharta. Mezi olomouckou a Beinhartovou vratislavskou dílnou existovala zřejmě vzájemná výměna tovaryšů a dílenských náčrtů po celá dvě desetiletí 16. století.\n\nŘezbář pracoval pro humanisticky vzdělaného šlechtice Ladislava z Boskovic (1455-1520), který zastával funkci nejvyššího komorníka Markrabství Moravského. Datace děl Mistra olomouckých madon se shoduje s dobou kdy Ladislav z Boskovic získal jednotlivá panství. Dílna pracovala také pro olomouckého biskupa Stanislava Thurza, jehož bratr Jan byl biskupem ve Vratislavi. Augustiniánský klášter Corona Mariae v Třebařově, odkud pochází reliéf \"Narození Páně\", byl spravován augustiniány-eremity z Jevíčka, kam byla kolem roku 1500 z olomoucké dílny dodána socha \"Madony\". \n\nNěkteré charakteristické znaky spojují díla Mistra olomouckých madon s vratislavskými sochami Jakoba Beinharta (vybočené koleno volné nohy, pramen vlasů splývající přes rameno, uspořádání drapérie).. Vliv krakovské dílny Veita Stosse, kterou charakterizuje zejména dynamická pohybová složka, není v olomouckých sochách tak zřetelný. Analogie lze nalézt spíše ve formálních prvcích (kompozice, typika tváří, \"uchovitý\" záhyb vzniklý překlopením drapérie, baculatá tělíčka a kudrnaté vlasy Ježíšků), které ale přejímal i Jakob Beinhart. Oba zmínění sochaři byli silně ovlivněni tvorbou Nicolause Gerhaerta van Leyden (Veit Stoss je nově považován za Gerhaertova žáka) a jeho styl transformovali a přenášeli do další generace. \n\nS výjimkou nejstarší \"Madony z Jevíčka\", která se liší od dalších soch subtilností, klidným postojem a odlišným pojetím šatu, vykazují sochy z dílny Mistra olomouckých madon řadu shodných znaků: vysoko přepásaný plášť přidržovaný předloktím levé ruky, do rubu přetočený lem pláště pod rukou, diagonální záhyb splývající od kyčle zatížené nohy a ostré lámané záhyby drapérie ve tvaru \"V\" před břichem, širší tvář s vypouklým čelem a dvojitou bradou, nápadné krční svaly, široká a plochá ramena, pramen vlasů splývající přes rameno a vyplňující partii mezi krkem a ramenem. \n\nMadona z Hradčan se liší ozdobným detaily v lemu výstřihu šatů, čelence a nástavci koruny, které mohly být převzaty z grafického listu Veita Stosse (sv. Jenovefa, 1490).\n\nStarší literatura k dílně Mistra olomouckých madon řadila kamenný \"oltář sv. Jakuba z Rokytnice\" u Přerova, vykazující vliv Veita Stosse, \"reliéf Korunování P. Marie\" z Pavlovic u Kojetína a rovněž \"oltář z kostela Nanebevzetí P. Marie v Chrudimi\", nyní považovaný za import z dílny Jakoba Beinharta, resp. jeho syna Christopha Beinharta (1527).\n\n"}
{"id": "1226409", "url": "https://cs.wikipedia.org/wiki?curid=1226409", "title": "Sázavan (rybník)", "text": "Sázavan (rybník)\n\nSázavan je rybník s rozlohou 2,22 ha. Nachází se ve Světlé nad Sázavou nad zámeckým parkem asi 800 metrů jihovýchodně od centra města. Je v pořadí čtvrtým rybníkem světelské kaskády. Rybník byl vybudován v roce 1952 v místě, kde se nacházel rybník zaniklý v roce 1945.\n\nSázavan je nápajen od jihovýchodu Závidkovickým potokem, který vytéká z rybníku Světelák. Jedná se o průtočné rybníky. Potok z nádrže vytéká na severozápadní straně a směřuje k dalším rybníkům v parku.\n\nCelkový objem rybníka V je 30 000 m a retenční objem pak V je 11 500 m.\n\nRybník slouží k chovu ryb.\n\nKromě toho je také využíván k rekreačním účelům. V roce 1999 byl pro tyto účely upraven. Jednalo se o upravení hráze, vybudování mělkého dětského koupaliště, upravení břehů a osazení mobiliáře.\n\n"}
{"id": "1226414", "url": "https://cs.wikipedia.org/wiki?curid=1226414", "title": "RATAN-600", "text": "RATAN-600\n\nRATAN-600 ( ) je radioteleskop ve stanici Zelenčukskaja v Karačajevsku-Čerkesku v Rusku, který je součástí tamní Speciální astrofyzikální observatoře.\n\nRATAN-600 byl uveden do provozu v roce 1974.\n\nRadioteleskop RATAN-600 je tvořen radioreflektory umístěnými po obvodu kruhu s průměrem téměř 600 metrů, které odrážejí signály ke středovému přijímači. Je schopen sledovat široké pásmo 610 MHz až 30 GHz.\n"}
{"id": "1226420", "url": "https://cs.wikipedia.org/wiki?curid=1226420", "title": "Jozef Kovalík", "text": "Jozef Kovalík\n\nJozef Kovalík (* 4. listopadu 1992 Bratislava) je slovenský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do prosince 2017 jedenáct titulů ve dvouhře a sedm ve čtyřhře.\n\nNa žebříčku ATP byl ve dvouhře nejvýše klasifikován v lednu 2017 na 109. místě a ve čtyřhře pak v listopadu téhož roku na 280. místě. Trénuje ho Boris Borgula. Na kombinovaném juniorském žebříčku ITF figuroval nejvýše v dubnu 2010, když mu patřila 17. příčka.\n\nVe slovenském daviscupovém týmu debutoval v roce 2016 čtvrtfinálem 1. skupiny zóny Evropy a Afriky proti Maďarsku, v němž vyhrál dvouhru nad Martonem Fucsovicsem. Přispěl tak k postupu Slováků 3:0 na zápasy. Do roku 2018 v soutěži nastoupil k čtyřem mezistátním utkáním s bilancí 2–2 ve dvouhře a 0–0 ve čtyřhře.\n\nV páru s Filipem Horanským vybojovali bronozové medaile ze čtyřhry na I. letních olympijských hrách mládeže 2010 v Singapuru.\n\nPremiérový titul na challengerech ATP vyhrál v dubnu 2014 během německého turnaje v Meerbuschu. Ve finále porazil druhého nasazeného Rusa Andreje Kuzněcova. Stal se tak čtvrtým vítězem challengeru v historii, jenž figuroval mimo první třístovku žebříčku ATP.\n\nDo první dvoustovky světové klasifikace se poprvé posunul 5. ledna 2015. Ve dvouhře okruhu ATP World Tour pak debutoval o rok později, 5. ledna 2016, na čennaíském Aircel Chennai Open, kde na úvod podlehl italskému kvalifikantu Thomasi Fabbianovi. V zápase prohospodařil vedení 6–1 a 3–1. Premiérový duel pak vyhrál na březnovém BNP Paribas Open 2016, když jako kvalifikant vyřadil dalšího francouzského kolegu z této fáze turnaje Pierra-Huguese Herberta. Poté však nestačil na Rakušana Dominica Thiema po nezvládnutých tiebreacích.\n\nDo čtvrtfinále se poprvé podíval na mnichovském BMW Open 2016, kam prošel až jako šťastný poražený z kvalifikace po odstoupení druhého nasazeného. Po výhře nad Nizozemcem Igorem Sijslingem jej zastavila italská turnajová pětka Fabio Fognini po dramatu v závěru třetí sady.\n\nDebut v hlavní soutěži nejvyšší grandslamové kategorie zaznamenal na melbournském Australian Open 2016 po zvládnuté kvalifikaci. V prvním kole podlehl Argentinci Marcu Trungellitimu. Přestože jej v závěrečném kvalifikačním kole US Open 2016 vyřadil Švýcar Marco Chiudinelli, do hlavní soutěže postoupil jako šťastný poražený. V úvodní fázi dvouhry odebral kanadskému hráči Vasku Pospisilovi jen sedm gamů.\n\nNa lednovém Aircel Chennai Open 2017 vyhrál poprvé v kariéře zápas s hráčem elitní světové desítky, když jako kvalifikant ve druhém kole vyřadil šestého muže žebříčku Marina Čiliće. Ve čtvrtfinále však dohrál na raketě Rusa Daniila Medveděva.\n\n"}
{"id": "1226428", "url": "https://cs.wikipedia.org/wiki?curid=1226428", "title": "Jayant Narlikar", "text": "Jayant Narlikar\n\nDžajant Višnu Narlikar (* 19. července 1938 Kolhápur) je indický astrofyzik.\n\nNarlikar je zastáncem kosmologické teorie ustáleného stavu. Společně s Fredem Hoylem vyvinul teorii konformní gravitace, běžně známou jako Hoyleova–Narlikarova teorie. Jedná se o syntézu Einsteinových teorií relativity a Machova principu. Teorie navrhuje, že setrvačná hmotnost částic je funkcí hmotnosti všech ostatních částic, násobená vazebnou konstantou, která je funkcí kosmické epochy. V kosmologických modelech založených na této teorii gravitační konstanta G silně klesá s časem.\n\nNarlikar se narodil v Kolhapuru v Indii 19. července 1938 v rodině učenců. Jeho otec, Višnu Vasudev Narlikar byl matematik, který působil jako profesor a vedoucí katedry matematiky na Benaras Hindu University ve Varanasi. Jayantova matka, Sumati Narlikarová, byla odbornicí na sanskrt.\n\nNarlikar získal bakalářský titul na Benáres Hindu University v roce 1957. Poté přešel na Univerzitu v Cambridgi v Anglii, kde získal titul bakaláře v oboru matematika v roce 1959. V roce 1960 získal Tysonovu Medaili za astronomii. Během svého doktorského studia na Cambridgi získal v roce 1962 Smithovu cenu. Doktorát získal v roce 1963 pod vedením Freda Hoyla. Poté pracoval na King's College v Cambridgi a získal titul magistra v astronomii a astrofyzice v roce 1964. Na King's College pokračoval v práci až do roku 1972. V roce 1966 založil Hoyle založil v Cambridgi Ústav teoretické astronomie a Narlikar byl zakládajícím zaměstnancem ústavu během let 1966-72.\n\nV roce 1972 získal Narlikar místo profesora na Tataově ústavu pro základní výzkum v Bombaji. Na tomto ústavu byl členem skupiny pro teoretickou astrofyziku. V roce 1988 bylo za pomoci peněz z Indické univerzitní grantové komise založeno Meziuniverzitní centrum pro astronomii a astrofyziku v Pune a Narlikar se stal zakládajícím ředitelem této instituce.\n\nNarlikar je mezinárodně známý pro jeho práce v kosmologii, zejména v prosazování modelů alternativních k teorii velkého třesku. V letech 1994-1997 byl předsedou kosmologie komise Mezinárodní astronomická unie. Jeho výzkumné práce se dále týkají Machova principu a kvantové kosmologie.\n\nNarlikar byl účastníkem studie, která kultivovala mikroorganismy ze stratosférických vzorků vzduchu získaných ve výšce 41 km. Podle studie mají tato zjištění obrovské důsledky pro nadějné oblasti astrobiologie kromě toho, že poskytují důležité vstupy v otázce, jak začal život na naší planetě.\"\n\nNarlikar byl jmenován jako předseda poradní skupiny pro učebnice v oblasti vědy a matematiky nakladatelství Národní rady pro výzkum v oblasti vzdělávání a odborné přípravy, které jsou široce používány jako standardní učebnice na mnoha indických školách.\n\nNarlikar získal několik národních a mezinárodních ocenění a čestných doktorátů. V Indii mu bylo v roce 2004 uděleni druhé nejvyšší civilní vyznamenání Padma Vibhushan, které získal za své výzkumné práce. Před tím v roce 1965 obdržel titul Padma Bhushan a v roce 1981 obdržel vyznamenání Rashtra Bhushan.\n\nZískal Bhatnagarovu cenu a cenu Julese Janssena od francouzské Astronomické společnosti. Je spolupracovníkem Královské astronomické společnosti v Londýně. Působí ve třech indických národních vědeckých akademiích a Akademii věd třetího světa.\n\nKromě vlastního vědeckého výzkumu je Narlikar známý jako popularizátor vědy prostřednictvím knih, článků a rozhlasových a televizních programů. Za tyto snahy získal v roce 1986 od organizace UNESCO cenu Kalingy.\n\nV pozdních 80. letech vystupoval v TV sérii Carla Sagana \"\". V roce 1990 obdržel cenu Indiry Gandhiové Indické Národní Akademie Věd.\n\nKromě vědeckých prací a knih a popularizační literatury, napsal Narlikar díla science fiction, romány a krátké příběhy v angličtině, hindštině a maráthštině. Je poradcem indické Národní rady pro výzkum v oblasti vzdělávání a odborné přípravy, kde má na starosti knihy z matematiky a přírodních věd.\n\n\nNarlikar je ženatý s matematičkou a profesorkou matematiky Mangalou Rajwadeovou, který byla později známa jako doktorka Mangala Narlikarová. Pár má tři dcery – Geetu, Giriju a Leelavatii. Je strýcem akamdemika z Cambridge Amrita Narlikara.\n\n"}
{"id": "1226441", "url": "https://cs.wikipedia.org/wiki?curid=1226441", "title": "Isabella Banksová", "text": "Isabella Banksová\n\nIsabella Varley Banksová (25. března 1821 – 4. května 1897) byla anglická spisovatelka a básnířka tvoříci ve viktoriánské době. Byla dcerou Jamese a Amelie Varleyových. \n\nIsabella Varley se narodila v Manchesteru, kde měl její otec lékárnu. V roce 1846 se vdala za Georgea Bankse. Měla osm děti, ale jenom tři se dožily dospělosti. Podepisovala se většinou Mrs. G. Linnaeus Banks. Největším její dílem je román \"The Manchester Man\" (\"Člověk z Manchesteru\").\n\n"}
{"id": "1226442", "url": "https://cs.wikipedia.org/wiki?curid=1226442", "title": "Krasnoturjinsk", "text": "Krasnoturjinsk\n\nKrasnoturjinsk () je město v Sverdlovské oblasti v Ruské federaci. Při sčítání lidu v roce 2010 měl bezmála šedesát tisíc obyvatel.\n\nKrasnoturjinsk leží na řece Turje, levém přítoku Sosvy v povodí Obu, na východním okraji Severního Uralu přibližně 430 kilometrů severně od Jekatěrinburgu, správního střediska oblasti. Na západním okraji s ním sousedí město Karpinsk.\n\nOsídlení zde začíná v roce 1758 spolu s těžbou mědi. Soubor zdejších dolů se původně nazýval \"Turjinskije Rudniki\" (). Od 20. let 20. století se zdejšímu osídlení říkalo krátce \"Turjinskij\" (). V roce 1944 došlo k povýšení na město pod jménem \"Krasnoturjinsk\".\n\n"}
{"id": "1226500", "url": "https://cs.wikipedia.org/wiki?curid=1226500", "title": "VIII. obvod (Budapešť)", "text": "VIII. obvod (Budapešť)\n\nVIII. obvod, jinak také Józsefváros, se nachází v centru Budapešti. Název Józsefváros znamená „Josefovo město“ na počest Josefa II. Zajímavostí je, že VIII. obvod ve Vídni je po tomto císaři pojmenován také.\n\nVIII. obvod leží v centru Budapešti na levém břehu Dunaje.\n\nV roce 1720 se zde nacházela osada za hradbami, kde žili zemědělci. Roku 1777 byla tato osada nazvána částí Józsefváros. V 19. století tady bylo postaveno Maďarské národní muzeum, které bylo centrem revoluce v roce 1848.\nPři katastrofální povodni roku 1838 bylo skoro celé město zničeno. V roce 1956 bylo v Józsefváros centrum revoluce.\n\n\n\n"}
{"id": "1226501", "url": "https://cs.wikipedia.org/wiki?curid=1226501", "title": "Gerald Strang", "text": "Gerald Strang\n\nGerald Strang (13. února 1908 Claresholm, Alberta, Kanada – 13. února 1983 Loma Linda Kalifornie) byl americký hudební skladatel kanadského původu. Příslušník Druhé vídeňské školy.\n\nGerald Strang studoval na Stanford University, Kalifornské univerzitě v Los Angeles (UCLA) a na University of Southern California. Jeho učiteli byli Charles Koechlin, Arnold Schoenberg a Ernst Toch. V letech 1936–1938 pracoval na UCLA jako Schoenbergův asistent. Poté vyučoval na několika kalifornských vysokých školách. V letech 1935–1940 byl editorem \"New Music Edition\". V roce 1969 byl jmenován docentem pro elektronickou hudbu v Los Angeles. Působil také jako akustický konzultant při stavbě \"Schoenbergova Institutu\" při UCLA.\n\nZemřel v Kalifornii 13. února 1983. Písemná pozůstalost skladatele je uložena v \"Arnold Schönberg Center\" ve Vídni.\n\nVedle klasické hudby komponoval elektronickou a počítačovou hudbu. Jako žák Arnolda Schoenberga je řazen mezi příslušníky Druhé vídeňské školy.\n\n\n\n"}
{"id": "1226504", "url": "https://cs.wikipedia.org/wiki?curid=1226504", "title": "Rickard Rakell", "text": "Rickard Rakell\n\nRickard Rakell (* 5. května 1993, Sundbyberg) je švédský hokejový útočník hrající v severoamerické National Hockey League (NHL) za tým Anaheim Ducks, který ho v roce 2012 draftoval ze 30. pozice.\n\nVe Vstupním draftu NHL 2011 si jej jako posledního v 1. kole ze 30. pozice vybral tým Anaheim Ducks. První utkání v dresu Ducks v National Hockey League (NHL) odehrál po výluce v sezóně 2012/13, dne 19. ledna 2013, proti Vancouveru Canucks. První bod si v této soutěži připsal 8. listopadu 2013, když přihrával na gól Andreweho Cogliana v utkání proti Buffalu Sabres. Dne 25. dubna 2014 vstřelil svou první branku v NHL, když v utkání play-off proti Dallasu Stars překonal finského brankáře Kariho Lehtonena.\n\nRakell reprezentoval Švédsko na třech juniorských šampionátech v letech 2011, 2012 a 2013, během nichž chronologicky obsadil s mužstvem čtvrté, první a druhé místo.\n\nV polovině srpna 2016 nahradil v nominaci pro Světový pohár v ledním hokeji 2016 v Torontu vedenou Rikardem Grönborgem útočníka Alexandera Steena. Kvůli žaludečním problémům však vypadl po přípravných zápasech ze soupisky a byl nahrazen Patrikem Berglundem.\n\n\n\n"}
{"id": "1226509", "url": "https://cs.wikipedia.org/wiki?curid=1226509", "title": "Petr Krištůfek", "text": "Petr Krištůfek\n\nPetr Krištůfek (* 23. března 1971) je bývalý český fotbalista.\n\nV české lize hrál za SK Dynamo České Budějovice a Bohemians Praha. Nastoupil ve 22 ligových utkáních. Ve druhé lize hrál za Bohemians Praha a SK Chrudim.\n\n\n"}
{"id": "1226511", "url": "https://cs.wikipedia.org/wiki?curid=1226511", "title": "Jan Tománek (handbiker)", "text": "Jan Tománek (handbiker)\n\nJan Tománek, známý spíše jako Honza Tománek (* 30. června 1987 Příbram) je český handicapovaný cyklista. Narodil se v Příbrami a žil s rodinou na Dobříši. Věnoval se cyklistice a hrával fotbal. V říjnu 2002 po cestě z fotbalového tréninku je s kamarádem srazil mladý řidič. Kamarád zahynul, zatímco Honza ochrnul. Před úrazem začínal závodit v cyklistických soutěžích, po úraze se začal věnovat znovu cyklistice.\n\nV současnosti reprezentuje Českou republiku v handbiku, účastní se i běžeckých závodů.\nJako první český (a třetí celosvětově) handicapovaný sportovec dokončil v roce 2016 Jizerskou padesátku a Vasův běh, nejdelší a nejnáročnější běžkařský závod na světě.\n\nV roce 2017 se stal Mistrem Světa v 70.3 Ironmanu v kategorii Physically Challenged (1,9 km plavání – 90 km cyklistika – 21,1 km běh). Od roku 2011 je členem reprezntačního výběru ČR handicapovaných. V porovnání s Nehandicapovanými závodníky se pravidelně umisťuje v první třetině absolutního pořadí.\n\nJan Tománek je prvním Čechem, který se na sledgi (běžky pro vozíčkáře) reprezentoval Českou republiku na Světovém poháru handicapovaných.\n\nSvými výkony motivuje a inspiruje další mladé nejenem handicapované sportovce.\n\n"}
{"id": "1226514", "url": "https://cs.wikipedia.org/wiki?curid=1226514", "title": "Jan Tománek", "text": "Jan Tománek\n\nJméno Jan Tománek nosí více osob:\n\n"}
{"id": "1226519", "url": "https://cs.wikipedia.org/wiki?curid=1226519", "title": "Seckauer Zinken", "text": "Seckauer Zinken\n\nVrchol Seckauer Zinken \"(ve volném překladu „Seckauský Zub“)\" je vysoký 2397 m n. m. a je tak jedním z nejvyšších bodů Nízkých Taur ve Štýrsku, spolkové zemi Rakouska.\n\nSeckauer Zinken se nalézá v Seckauských Taurách, východní podčásti Nízkých Taur. Vypíná se osm kilometrů severoseverozápadně od obce Seckau, čtyři kilometry severozápadně od vrchu Hochalm. Přes jeho vrchol probíhají hranice štýrských obcí Gaal a Mautern, rovněž se zde střídají politické okrsky Murtal a Leoben.\n\nSeckauer Zinken není nejvyšší horou Seckauských Alp, je ale jedním z jejich nejznámějších vrcholů. Kvůli snadné dostupnosti tak ve své návštěvnosti předčí vyšší body jako Hochreichhart nebo Geierhaupt.\n\nŠiroké okolí vrcholku vypadá ze západu a jihu mírně. Severovýchodní pokračování hřebene a zejména pak kamenitá severní stráň je již o poznání příkřejší. Z tohoto pohledu je pak pojmenování „Zinken“ (zub, špička) pochopitelné, neboť odkazuje k příkré formě hory.\n\nZ vrcholu se nabízí výhled do širokého okolí, včetně působivých pohledů na další pohoří na severu. Je to dáno jeho volnou pozicí v krajině východu Nízkých Taur a rovněž jeho značnou nadmořskou výškou.\n\nJelikož jsou všechna boční údolí na jihu Seckauských Alp pro běžnou dopravu uzavřena a v okolí vrcholu chybí horské chaty, žádá si výstup na vrchol dobrý časový plán. Díky této své nedostupnosti si však může region uchovat mnoho ze svého klidu a poměrně nedotčené přírody.\n\n\nHřebenová cesta pokračuje ze Seckauer Zinken dále na západoseverozápad přes Maierangerkogel (2356 m n. m.) a Brandstätterkogel (2234 m n. m.) až na vrchol Hochreichhart (2416 m n. m.). Doba chůze tři až tři a půl hodiny. Ze sedla, které je mezi vrchy Brandstätterkogel a Hochreichhart, je rovněž možno sejít po značené cestě do údolí k jezeru Ingeringsee.\n\nSeckauer Zinken je rovněž oblíbeným cílem horských běžkařů. Díky nadmořské výšce vrcholu jsou běžkařské výstupy na vrchol realizovatelné i v jarních měsících. V zimě není možno vrcholu dosáhnout běžnými letními cestami, nýbrž pouze nejbezpečnější cestou od jihu.\n"}
{"id": "1226526", "url": "https://cs.wikipedia.org/wiki?curid=1226526", "title": "Socha Lenina (Seattle)", "text": "Socha Lenina (Seattle)\n\nSocha Lenina (anglicky \"Statue of Lenin\"), známá též jako Popradský Lenin, je se svými 5 metry největší sochou Vladimira Iljiče Lenina ve Spojených státech. Nachází se ve čtvrti Fremont ve městě Seattle.\n\nSocha byla vytvořena sochařem Emilem Venkovem roku 1988 v československém městě Poprad (dnešní Slovensko). Venkov při své práci naplňoval požadavky státní komise, avšak i přes to se snažil Lenina vyobrazit jako násilného revolucionáře; nejen tradičního intelektuála a teoretika, jak bylo za tehdejšího režimu zvykem.\n\nNavzdory obecné víře nebyla socha po roce 1989 stržena. Namísto toho byla několik měsíců po sametové revoluci v tichosti odstraněna a uložena na pozemek Technických služeb města. Ten byl ale v rámci restitucí vrácen do rukou rodiny Rothových, proto se radní města Poprad dohodli, že když sochu nikdo nekoupí, tak ji nechají roztavit ve VSŽ, popřípadě nechají peníze tomu, kdo pro ni najde vhodného zájemce. Krátce po tomto prohlášení si sochy všiml majitel zimního stadionu a hlavní rozhodčí na MS v hokeji 1993 Anton Danko, který téměř okamžitě kontaktoval svého amerického přítele Lewise E. Carpentera, dlouholetého učitele angličtiny v Popradu. V úzké spolupráci s místním novinářem Tomášem Fülöppem se snažili přesvědčit městské radní o tom, že i přes svou značnou neoblíbenost je socha stále uměleckým dílem a stojí za zachování. Zároveň Carpenter nabídl 13 tisíc dolarů za její odkoupení, což se následně stalo 16. března 1993 po podpisu smlouvy s primátorem města.\n\nLenina potom po třech částech dopravili do Seattlu ve státě Washington. S transportem ale byly značné problémy, zejména finanční – přeprava stála téměř třikrát tolik, co samotná socha – 41 tisíc dolarů. Uprostřed rozruchu, který po dovozu sochy nastal, však Carpenter 18. února 1994 zemřel při dopravní nehodě. Socha tak přešla do vlastnictví jeho rodiny, která se ji rozhodla za 150 tisíc dolarů prodat. Za pomoci místní slévárny byla v roce 1995 umístěna na roh ulic N 34th St a Evanston Ave N ve čtvrti Fremont. Dnes stojí dva bloky severněji na křižovatce ulic Evanston Ave N, N 36. St a Fremont Place asi 300 metrů od Fremontského trolla, další velmi známé atrakce v této oblasti.\n\nRodina Carpenterových pro sochu nadále hledá vhodného kupce. V roce 2006 oznámila zvýšení původní ceny na 250 tisíc dolarů.\n\nUmístění sochy na veřejném prostranství bylo velice kontroverzní a provázely ho protesty jak umělců, tak i místních obyvatel. Zároveň se rychle stala vyhledávaným cílem vandalů – brzy po jejím vztyčení jí neznámý pachatelé pomalovali ruce červenou barvou, která má s největší pravděpodobností připomínat krev jako odkaz na zločiny, kterých se spolu se svou stranou dopouštěl proti vlastnímu lidu. Místní umělec Frederick Edelblut o soše prohlásil: „Není to umělecké dílo. Je to neúcta, symbol pošpinění a symbol milionů lidí, kteří zemřeli ve Východní Evropě v důsledku komunistické nadvlády.“ Od roku 2004 také Lenina každoročně zdobí zářivá rudá hvězda, jež je na jeho hlavu umisťována během Vánoc.\n\n"}
{"id": "1226541", "url": "https://cs.wikipedia.org/wiki?curid=1226541", "title": "Goldlacke", "text": "Goldlacke\n\nGoldlacke je malé horské jezero ve východní části Seckauských Taur, v rakouské spolkové zemi Štýrsko. Leží v nadmořské výšce 1958 metrů, v karu východně od vrcholu Seckauer Zinken (2397 m n. m.), jižně od vrcholu Hämmerkogel (2253 m n. m.).\n\nJezero Goldlacke odtéká potokem Seemayerbach, ten se vlévá do potoku Zirkenbach a ten do toku Gradenbach.\n\nJezero je dosažitelné od hostince Steinmühle, který leží dva kilometry východně od vesnice Seckau. Cesta vede údolím potoka Zinkenbech a trvá tři až tři a půl hodiny. Nejběžnější výstupová trasa na vrchol Seckauer Zinken vede nedaleko tohoto jezera.\n\nPo značených turistických trasách lze od jezera dosáhnout vrcholy Seckauer Zinken nebo Geierhaupt, jezero Ingeringsee nebo poutní kostel Panny Marie Sněžné na vrchu Hochalm.\n"}
{"id": "1226547", "url": "https://cs.wikipedia.org/wiki?curid=1226547", "title": "Univerzitní knihovna (Budapešť)", "text": "Univerzitní knihovna (Budapešť)\n\nUniverzitní knihovna () je nástupkyní Bibliotheca Universitatis, která byla založena Jezuity v roce 1561 v Trnavě. Až do výstavby Národní Széchenyiho knihovny měla roli národní knihovny.\n\nSoučasná budova, která se nachází na náměstí Ferenciek, byla postavena v roce 1876 podle plánu Antala Szkalnitzkyho.\n"}
{"id": "1226549", "url": "https://cs.wikipedia.org/wiki?curid=1226549", "title": "André Breitbarth", "text": "André Breitbarth\n\nAndré Breitbarth, (* 6. dubna 1990 v Gifhornu, Německo) je německý zápasník–judista.\n\nS judem začínal v 6 letech v Leiferde pod vedením Hugo Ganse a Petera Byczkowicze. Připravuje se v Braunschweigu pod vedením Svena Lolla a Gottfrieda Buruckera. V německé seniorské reprezentaci se prosazuje od roku 2013 a o pozici reprezentační jedničky v těžké váze bojuje se Svenem Heinlem. V roce 2016 uspěl při německé nominaci na olympijské hry v Riu. Pozici černého koně turnaje však nepotvrdil, prohrál nečekaně v prvním kole s Jurijem Krakoveckijem z Kyrgyzstánu na ippon.\n\nAndré Breitbarth je pravoruký judista, jeho osobní technika je o-soto-gari.\n\n\n"}
{"id": "1226557", "url": "https://cs.wikipedia.org/wiki?curid=1226557", "title": "Tobias Rieder", "text": "Tobias Rieder\n\nTobias Rieder (* 10. ledna 1993, Landshut) je německý hokejový útočník hrající v severoamerické National Hockey League (NHL) za tým Arizona Coyotes. V roce 2011 ho draftoval ze 114. pozice tým Edmonton Oilers, za který však neodehrál jediné utkání.\n\nRieder byl draftován v roce 2011 ve 4. kole jako 114. celkově týmem Edmonton Oilers, který ho 29. března 2013 vyměnil do Phoenixu Coyotes za útočníka Kalea Kessyho. V poslední sezóně jako junior v dresu Kitchener Rangers v Ontario Hockey League (OHL) podepsal dne 15. dubna 2013 tříletou nováčkovskou smlouvu s Coyotes.\n\nV ročníku 2014/15, v jeho druhé profesionální sezóně v Severní Americe, byl 2. listopadu 2014 povolán z farmářského mužstva Portland Pirates z American Hockey League (AHL) do prvního týmu Coyotes, aby odehrál první utkání v National Hockey League (NHL) proti Washingtonu Capitals. Ten samý den vstřelil svou první branku v dresu Arizony, která byla vítězná.\n\nDne 1. prosince 2014, v utkání proti Edmontonu Oilers (výhra 5:2), vytvořil jako nováček v NHL nový rekord, když vstřelil dvě branky během 58 sekund za sebou při hře svého mužstva v oslabení.\n\nNa konci ledna 2016 měl na kontě 30 kanadských bodů (10 branek a 20 asistencí) v 48 zápasech, a to v jeho 2. sezóně v NHL.\n\nRieder reprezentoval Německo ve všech věkových kategoriích a v seniorské reprezentaci debutoval na Mistrovství světa v ledním hokeji 2014 v Minsku.\n\nDne 27. května 2016 ho v dodatečné nominaci Ralph Krueger doplnil na svou soupisku výběru Evropy pro Světový pohár v ledním hokeji 2016 v Torontu.\n\n\n"}
{"id": "1226577", "url": "https://cs.wikipedia.org/wiki?curid=1226577", "title": "Kostel sv. Terezie z Lisieux (Józsefváros)", "text": "Kostel sv. Terezie z Lisieux (Józsefváros)\n\nKostel sv. Terezie z Lisieux je římskokatolický kostel v Budapešti v VIII. obvodu.\n\nKostel byl postaven roku 1928 ze sbírky pořádané od roku 1913. Při obléhání Budapešti v roce 1945 byl částečně poškozen. Později byl však znovu obnoven.\n"}
{"id": "1226581", "url": "https://cs.wikipedia.org/wiki?curid=1226581", "title": "Olivie Žižková", "text": "Olivie Žižková\n\nOlivie Žižková, rozená Olga Herzánová (* 30. dubna 1975 Náchod), je česká zpěvačka.\n\nOd osmi let se věnovala zpěvu v lidové škole umění, vyučila se kuchařkou na učilišti v Hradci Králové a účinkovala v ochotnickém divadle.\n\nPo vyučení v roce 1994 se jí narodil syn Petr. Od té doby zpívala po barech na Náchodsku a okolí. V roce 2001 vyhrála pěveckou televizní soutěž „Caruso Show“ a stala se královnou této soutěže, kam byla nominována porotou mezi 10 nejlepších zpěváků roku. Při natáčení TV pořadu „Začínáme“ se seznámila s bubeníkem Janem Žižkou, za kterým se odstěhovala do Prahy a krátce na to se za něj provdala. Kromě příjmení si úředně nechala změnit i jméno Olga, které neměla ráda, na Olivie, které jí vybral manžel. \n\nNa svatbě jim byla za svědka slovenská zpěvačka Dara Rolins, která byla od dětství jejím vzorem a se kterou ji seznámil manžel. Olivie Žižková pak účinkovala jako sboristka na turné Dary Rolins „\"Whats My Name\"“ a později vystupovala s jejími písněmi jako „\"Darinka Rolincová REVIVAL\"“. V roce 2005 jí Petr Janda a jeho vydavatelství „\"Best I.A.\"“ vydal rockový singl „Holka s mašlí“. V letech 2010–2013 spolupracovala s hercem malé postavy Jiřím Krytinářem na několika pořadech, např. na divadení pohádce, zpívaném pořadu pro děti a zájezdovém show „\"Dívám se vzhůru\"“. V roce 2011 natočila a vydala liturgické CD „\"Blíž k Tobě…\"“.\n\nS manželem se věnují americké country music převážně s českými texty, ke kterým si hudbu píše většinou sama. Mezi další pořady patří „\"Osmdesátky\"“, „\"Čtvrt století s Mistrem\"“, a pro děti divadelní pohádka a zpívaný pořad. V roce 2016 se stala známou písní \"Evropo dýchej\", která reaguje na uprchlickou krizi v Evropě. V roce 2017 s manželem nazpívali volební klip \"Já volím SPD\" na podporu strany Svoboda a přímá demokracie Tomia Okamury.\n\nKromě hudby se Olivie Žižková věnuje i herectví, ztvárnila několik menších rolí ve filmech a TV seriálech.\n\n"}
{"id": "1226589", "url": "https://cs.wikipedia.org/wiki?curid=1226589", "title": "Prototethys", "text": "Prototethys\n\nPrototethys (či Proto-Tethys, doslova \"prvotní Tethys\") byl dávný oceán, který existoval v době končícího prekambria a následně až po období karbonu v pozdějším období prvohorní éry. Jeho existenci tedy můžeme datovat asi mezi 550 a 330 miliony let před současností. Jeho název pramení z faktu, že jde o jakéhosi předchůdce pozdějšího praoceánu Tethys. Proto-tethys vznikl po rozpadu superkontinentu Pannotie a po většinu doby jej ze severu obklopoval další velký praoceán Panthalassa. Oceán zanikl v období karbonu poté, kdy kraton Severní Číny narazil do tektonické desky s kontinentem Sibérie-Kazachstánie.\n\n"}
{"id": "1226592", "url": "https://cs.wikipedia.org/wiki?curid=1226592", "title": "Akijo Noguči", "text": "Akijo Noguči\n\nAkijo Noguči (v kaně: のぐち　あきよ, * 30. května 1989, Ibaraki, Japonsko) je japonská reprezentantka ve sportovním lezení, vicemistryně světa, vítězka světového poháru a mistryně Asie v boulderingu. Vicemistryně Asie a juniorská mistryně světa v lezení na obtížnost. Vítězka Asijských her v kombinaci.\n\n\n"}
{"id": "1226593", "url": "https://cs.wikipedia.org/wiki?curid=1226593", "title": "Hans Zeisel", "text": "Hans Zeisel\n\nHans Zeisel (1. prosince 1905 Kadaň – 7. března 1992 Chicago) byl americký sociolog a vysokoškolský profesor na právnické fakultě univerzity v Chicagu. Proslul jako znalec a originální interpret amerického právního systému. Věnoval se problematice kvantifikace sociologického zkoumání.\n\nHans Zeisel (tehdy ještě „Zeisl“) se narodil 1. prosince 1905 v Kadani v tehdejší Mozartově ulici (dnes Boženy Němcové) v domě U Minoritů čp. 69. Jeho otec, Dr. Otto Zeisl, byl rodák z Jablonce. V době narození syna Hanse, tehdy třicetiletý Otto Zeisl pracoval jako asistent oblíbeného kadaňského advokáta Dr. Franze Oehma, který rodině Zeisl pronajímal v domě U Minoritů prostorný byt. Zeislova matka Elsa, rozená Frank, rovněž pocházela z Jablonce, kde byl její otec lékárníkem. Širší příbuzenstvo se hlásilo k judaismu. Mladá kadaňská rodina Zeisl však byla oficiálně bez vyznání a zastávala spíše sociálně-demokratické ideje. Přesto udržovala čilý kontakt s kadaňským rabínem Samuelem Schwarzbergem i dalšími židovskými intelektuály, kterými byli například Dr. Richard Presser nebo gymnaziální profesor Dr. Carl Furtmüller.\n\nV Kadani však rodina setrvala jen několik let. Hansův otec považoval ji a vůbec celé České království pouze za přechodnou stanici svojí právnické kariéry. Dcera Ilse Zeisl se sice ještě narodila v Liberci-Harcově, avšak hned poté se rodina definitivně přesunula do Vídně, tehdejší císařské metropole rakousko-uherské monarchie.\n\nHans Zeisel studoval na gymnáziu a později na univerzitě ve Vídni. Zde se také roku 1927 stal doktorem obojího práva a rok na to také doktorem politologie. Často navštěvoval setkání tzv. Vídeňského kroužku. Zvláště jej oslovily přednášky filosofa a logika Rudolfa Carnapa, který po svém působení ve Vídni odešel do amerického exilu. Carnap se stal pro Zeisla klíčovou osobností v jeho vlastní filosofické sebereflexi.\n\nVe Vídni se Zeisel podílel na založení Výzkumného hospodářského ústavu. Jakožto člen rakouské sociálnědemokratické strany a reportér vídeňských novin \"Arbeiter-Zeitung\" patřil k výrazným odpůrcům jak Hitlerova nacionálního socialismu, tak i stalinského komunismu. Krátce působil také jako vědecký pracovník pro výzkum trhu u čs. firmy Baťa a ve Vídni provozoval vlastní právnickou kancelář. V roce 1933 publikoval ve spolupráci s Paulem Lazarsfeldem a Marií Jahodovou průlomovou sociografickou studii s názvem \"Die Arbeitslosen von Marienthal (Nezaměstnaní z Marienthalu)\", která zkoumala sociální a psychologické důsledky dlouhodobé nezaměstnanosti. Studie zásadně přispěla k Zeiselovu vědeckému renomé. Později se tzv. \"Marienthalská studie\" stala sama předmětem rozsáhlých výzkumů, byla přeložena do angličtiny a dokonce jí byl věnován unikátní dokumentární film, který reflektuje příběh jejího vzniku.\n\nZeisel se jako také jako přesvědčený reformní marxista zúčastnil počátkem 30. let mezinárodní konference o problematice trhu a plánovaného hospodářství v Sovětském svazu, kde byl organizátory taktně upozorněn, že se jeho příliš dialogické náhledy radikálně liší od jedině platných názorů stalinismu a není tudíž v tzv. \"prvním státě dělníků a rolníků vítán\". V roce 1934, během událostí okolo nacistického puče v Rakousku, byl Hans Zeisel jako sociální demokrat na čas uvězněn. Tehdy si uvědomil, že střední Evropa pro něj přestává být bezpečná. Těsně před obsazením Rakouska nacionálně-socialistickým Německem emigroval roku 1938 do USA, přestože krátce uvažoval také o Československu. Ještě v Londýně se oženil s Evou Striker, rovněž exulantkou, narozenou v Budapešti, která pocházela z maďarské židovské rodiny. Eva Zeisel se později stala velmi uznávanou designérkou a výtvarnicí. Zemřela 30. prosince 2011 ve věku 105 let. Manželé Zeiselovi, kteří již roku 1944 získali americké občanství, měli dvě děti. Syn John Zeisel se stal také sociologem a věnuje se však především širšímu kontextu problémů vznikajících kolem Alzheimerovy choroby. Dcera Jean Zeisel (Richardson) se prosadila jako výtvarná umělkyně. \n\nVe Spojených státech se Hans Zeisel (původní variantu svého jména – \"Zeisl\" – v USA nadobro odložil) brzy zařadil mezi přední americké sociology, zabýval se výzkumem trhu. Téměř legendární se stala jeho studie \"Say it with Figures\" publikovaná v roce 1947, jež se věnuje problematice kvantifikace sociologického zkoumání. Počínaje rokem 1953 začal Zeisel přednášet na právnické fakultě v Chicagu, kde byl později jmenován řádným profesorem statistiky, právní vědy a sociologie. Profiloval se jako znalec a originální interpret amerického právního systému, vytrvale bojoval za zrušení trestu smrti a zpochybňoval jeho údajný význam pro společnost. Stal se autorem řady i stále v současnosti citovaných a komentovaných odborných publikací a studií. Byl členem několika amerických sociologických a statistických společností a držitelem řady prestižních akademických ocenění.\n\nKdyž v 80. letech 20. století vzpomínal na Čechy, Rakousko a střední Evropu, svěřil se vídeňskému novináři Franzi Kreuzerovi s příhodou, která prostě a se vší tvrdostí odhaluje, o co všechno připravily hrůzy 20. století střední Evropu: \"Jednou jsme se s mojí ženou Evou snažili spočítat, kolik příbuzných jsme vlastně ztratili v době Hitlerova holocaustu. Napočítali jsme jich šestadvacet.\"\nHans Zeisel zemřel 7. března 1992 v Chicagu. Dvacet let po jeho smrti, 19. března 2012, byla na jeho rodném domě v Kadani za účasti jeho syna Johna Zeisela slavnostně odhalena pamětní deska.\n"}
{"id": "1226597", "url": "https://cs.wikipedia.org/wiki?curid=1226597", "title": "Heterodontosauriformes", "text": "Heterodontosauriformes\n\nHeterodontosauriformové (\"mající podobu ještěrů s různými zuby\") byli velkou skupinou ptakopánvých dinosaurů. Tento taxon stanovil mezinárodní tým paleontologů v roce 2006. Popudem k tomu byl objev pozdně jurského primitivního ceratopse rodu \"Yinlong\", který ukázal, že podřád Marginocephalia a čeleď Heterodontosauridae jsou si ve skutečnosti velmi blízce příbuzné. Taxon tedy zahrnuje jak všechny heterodontosauridy, tak i pachycefalosaury a rohaté dinosaury (ceratopsidy).\n\n"}
{"id": "1226599", "url": "https://cs.wikipedia.org/wiki?curid=1226599", "title": "Isaak Jakovlevič Pomerančuk", "text": "Isaak Jakovlevič Pomerančuk\n\nIsaak Jakovlevič Pomerančuk (rusky Исаак Яковлевич Померанчук; 20. května 1913, Varšava - 14. prosince 1966) byl ruský fyzik.\n\nPomerančuk se narodil v tehdy ruské Varšavě jako syn chemického inženýra Jakova Isaakoviče Pomerančuka a lékařky. V roce 1918 se rodina přestěhovala do Rostova na Donu a v roce 1923 do Doněcké pánve, kde Pomerančuk vychodil střední školu. Potom pracoval v továrně a v roce 1931 odešel do Ivanova studovat chemické inženýrství. V roce 1932 se přestěhoval na Polytechnický institut v Petrohradě, kde studoval fyzikální chemii. V roce 1935 mu jeho nadřízený Alexander Šalnikov doporučil studium u teoretického fyzika Lva Landaua v Charkově. Landauovo pověstné \"teoretické minimum\" dokončil za pouhé dva měsíce a v jeho rámci napsal několik sofistikovaných prací pod Landauovým vedením. Pomerančuk byl jedním z nejvěrnějších Landauoých studentů a i později navštěvoval jeho proslulé pravidelné semináře v Moskvě. V roce 1936 publikoval spolu s Alexandrem Achijeserem své první práce o rozptylu fotonů na fotonech v \"Nature\". V roce 1930 určil horní limit pro energii na Zemi změřených nabitých částic v kosmickém záření na 10 eV (v důsledku interakce s magnetickým polem země). Dále pracoval ve fyzice pevných látek.\n\nV roce 1937 následoval Landaua do Moskvy. Po jeho zatčení v roce 1938 odešel na univerzitu do Leningradu, kde získal doktorát. V letech 1939-1940 pracoval na Fyzikálně-technickém ústavu a v roce 1940 odešel do Moskvy na Lebeděvův institut, kde se podílel na výzkumu vedení tepla a pohlcování zvuku v dielektrikách. Během druhé světové války prováděl výzkumy kosmického záření v Arménii. Poté od roku 1943 pracoval v týmu Igora Kurčatova, kde se podílel na vývoji prvního sovětského jaderného reaktoru uvedeného do provozu roku 1946. V této době úzce spolupracoval s Jakovem Zeldovičem. Brzy se stal vedoucím reaktorovým fyzikem v Sovětském svazu, opět spoupracoval s Achijeserem. Jejich základní práce v Sovětském svazu kolovaly nejprve v rukopisné podobě, až v roce 2002 je Boris Joffe a Gerasimov publikovali v knižní podobě. Na konci roku 1940 začal také pracovat na synchrotronovém záření a v 1944 s Dmitrijem Ivaněnkem na problematice maximálního urychlení v urychlovači typu betatron (což byla první zveřejněná predikce synchrotronového záření). Věnoval se také supratekutostí a přitom vznikla myšlenka Pomerančukova chlazení.\n\nV roce 1946 představili Zeldovič, Isaj Israilevič Gurevič, Pomerančuk a Julij Borisovič Chariton vládě Sovětského svazu návrh vodíkové bomby, který nebyl ani označen jako tajný a vláda mu nevěnovala velkou pozornost. To se změnilo teprve když tajné služby upozornily na vývoj v Americe.\n\nKdyž skončilo jeho působení v jaderném programu, stal se profesorem na Ústavu teoretické a experimentální fyziky v Moskvě, kde založil seminář kvantové teorie pole. Společně s Landauem objevil některé paradoxy kvantové elektrodynamiky a několik dalších kvantových teorií pole vysokých energiích. Chování kvantové elektrodynamiky je v kontrastu k chování asymptotické volnosti z kvantové chromodynamiky objevené v roce 1973 a jiných neabelovská kalibračních teorií. V roce 1958 formuloval Pomerančuk tvrzení, později známé jako Pomerančukův teorém, týkající se celkových účinných průřezů rozptylu částic a antičástic. V roce 1960 se podílel na vývoji S-maticové teorie Tullia Reggeho a dalších. Úzce spolupracoval s Vladimirem Gribovem v Leningradě, s nímž zkoumal po něm nazvanou hypotetickou částici pomeron.\n\nV 60. letech byl Pomerančuk ředitelem Ústavu teoretické fyziky a současně profesorem na moskevském Institutu fyzikálního inženýrství. Od roku 1964 byl řádným členem Akademie věd SSSR.\n\nRoku 1965 mu byla diagnostikována rakovina jícnu. Během svého pobytu v nemocnici vyvinul metody pro protonovou terapii a od roku 1969 byly tyto jeho návrhy postupně uváděny do praxe.\n\nMezi jeho studenty patřili Samoil Bilenkij, Michael Marinov, Lev Borisovič Okun, Igor Kobzarev, V. S. Popov nebo Boris Joffe. Za objev synchrotronového záření obdržel v roce 1950 Stalinovu cenu, kterou znovu získal i v roce 1952.\nNa jeho počest uděluje ITEP od roku 1998 Pomerančukovovu cenu.\n\nJeho přezdívka byla Chuk.\n\n"}
{"id": "1226600", "url": "https://cs.wikipedia.org/wiki?curid=1226600", "title": "Zákon opravdu velkých čísel", "text": "Zákon opravdu velkých čísel\n\nZákon opravdu velkých čísel, připisovaný Persimu Diaconisovi a Fredericku Mostellerovi, říká, že v dostatečně velkém vzorku se pravděpodobně přihodí i opravdu neobvyklé věci. Vzhledem k tomu, že se obvyklé události nezdají nijak pozoruhodné, tak si lidé všímají mnohem více událostí nepravděpodobných. \n\nPro zjednodušení se předpokládá, že se nějaká událost stane s pravděpodobností 0,1 % = 0,001 během jednoho pokusu. Potom je pravděpodobnost, že se tato nepravděpodobná událost během jednoho pokusu nestane 99,9 % = 0,999.\n\nVe vzorku jednoho tisíce nezávislých pokusů je pravděpodobnost, že se událost nestane ani v jednom z nich 0,999, tedy 36,8 %. Pravděpodobnost, že se událost stane alespoň jednou za 1000 pokusů, je potom 1 − 0,368 = 0,632, tedy 63,2 %. V případě 10 000 pokusů vyroste pravděpodobnost, že se daná věc stane, na 1 − 0,999 = 0,99995 = 99,995 %.\n\nTo znamená, že má taková „nepravděpodobná událost“ 63,2% pravděpodobnost, že se uděje při tisíci nezávislých pokusech, a více než 99,9% šanci u 10 000 pokusů. Jinými slovy je i u vysoce nepravděpodobné události celkem pravděpodobné, že nastane, je-li k dispozici dostatečný počet pokusů.\n\nZákon se uplatňuje při kritice pseudověd a je někdy nazýván též efektem Jeane Dixonové (viz také postdikce). Platí totiž, že čím více předpovědí senzibil udělá, tím je větší šance, že alespoň v jedné z nich bude mít pravdu. Senzibil zároveň očekává, že na všechny ty ostatní nepovedené predikce se jednoduše zapomene. Lidé jsou náchylní tomuto klamu podléhat.\n\nPodobné (viz též psychologismus vs. anti-psychologismus) efekty lze sledovat rovněž u hazardních her, při nichž si mají hráči tendenci pamatovat svá vítězství a zapomínat na ztráty – v závislosti na konkrétní osobě, individuálním prostředí, zvyklostech či návycích může být ovšem částečně pravdivý i opak – a vnímat tak vlastní výhry (či prohry) poněkud zveličeně. Americký behaviorální vědec Mikajl Aasved v souvislosti s tímto jevem zmiňuje takzvanou „selektivní paměť“.\n\n\n\n"}
{"id": "1226605", "url": "https://cs.wikipedia.org/wiki?curid=1226605", "title": "Řecko na Letních olympijských hrách 2016", "text": "Řecko na Letních olympijských hrách 2016\n\nŘecko se účastnilo Letní olympiády 2016.\n\n"}
{"id": "1226606", "url": "https://cs.wikipedia.org/wiki?curid=1226606", "title": "Brněnský rozhlasový orchestr", "text": "Brněnský rozhlasový orchestr\n\nBrněnský rozhlasový orchestr vznikl roku 1923 jako původně malý instrumentální soubor působící v rámci brněnské rozhlasové stanice. Nejdříve šlo o kvarteto s klavíristou Břetislavem Bakalou, který je znám z pozdějších let především jako významný dirigent působící v Brně. Repertoár se skládal převážně z moravských skladatelů tehdejší nové generace v čele s díly Leoše Janáčka, kterého byl Bakala žákem.\n\nČinnost brněnského rozhlasového orchestru nepřímo navazuje na činnost divadelního orchestru pod vedením Františka Neumanna, který jako první v Brně zavedl pravidelné koncerty a předplatitelský cyklus. Abonentní cykly ve spojení s divadelním orchestrem byly novým krokem, který u posluchačů slavil úspěch, ale divadelní orchestr ve 20. letech 20. století nemohl plně uspokojit poptávku po koncertních dílech. Po smrti Františka Neumanna tento pokus zanikl a tradici oživil teprve nově vznikající brněnský rozhlasový orchestr s dirigentem Břetislavem Bakalou. Zpočátku orchestr fungoval v menším počtu hudebníků jako salónní hudební těleso. Doba okupace po roce 1939 a příchod nových hráčů z jinde obsazených rozhlasových stanic ale umožnila, aby se z malého hudebního spolku stal plnohodnotný symfonický orchestr. V době protektorátu se orchestr stal centrem kulturního života v Brně a práce v rozhlasovém studiu přivedla orchestr také k veřejné koncertní činnosti. Tato činnost byla v době protektorátu možná pouze díky přímé kontrole říšské správy v brněnské rozhlasové stanici. V této době byl kulturní život pod přímým vlivem cenzury a osobnostem veřejného života hrozila perzekuce, pokud neprokázaly loajalitu vůči Říši. Divadla a ostatní koncertní místa byla zavírána a rozhlasový orchestr se jako jediný v této době neobyčejně rozvinul a mohl jako jediné hudební těleso prakticky neomezeně fungovat bez větších zásahů Říše. Zásadní roli zde hrála prezentace klasické hudby, která mohla být v této době velmi snadno ideologicky zneužita nebo naopak využita jako manifestační prostředek a jeden ze způsobů vyjádření nesouhlasu s politickým uspořádáním.\n\nOd podzimu roku 1940 pořádal rozhlasový orchestr v čele s dirigentem Břetislavem Bakalou pravidelné abonentní koncerty na velmi vysoké interpretační úrovni. Repertoár se skládal převážně z moravských skladatelů tehdejší nové generace v čele s díly Leoše Janáčka, kterého byl Bakala žákem. Na programu nechyběla ani klasická díla německy mluvících skladatelů Richarda Wagnera, Wolfganga Amadea Mozarta a Ludwiga Beethovena nebo českých klasiků jako Antonín Dvořák nebo Bedřich Smetana.\n\nZřízení abonentní řady koncertů vychází již z myšlenky Leoše Janáčka vytvořit tradici pořádání pravidelných českých koncertů, aby bylo české hudební Brno o krok napřed před německými hudebníky. Rozvoj abonentních koncertů je nerozlučně spjat se vznikem prvního symfonického orchestru v Brně (Brněnský rozhlasový orchestr), který tvořil základ pro nově vznikající brněnskou filharmonii.\n"}
{"id": "1226610", "url": "https://cs.wikipedia.org/wiki?curid=1226610", "title": "Farman HF.20", "text": "Farman HF.20\n\nFarman H.F.20 a jeho verze byly průzkumné letouny vyráběné ve Francii před vypuknutím první světové války a na jejím počátku. \n\nNa konci roku 1913 přepracovali Henri Farman a jeho inženýři dvoumístný stroj H.F.16, jehož různé verze poháněly rotační sedmiválce Gnome Delta po 51 kW, nebo 74 kW, vždy v tlačném uspořádání, na vojenský letoun H.F.20. Úprava spočívala ve zkrácení spodní nosné plochy až téměř na úroveň vnějších mezikřídelních vzpěr, prodloužení trupové gondoly a v zástavbě rotačního sedmiválce Gnome Lambda o výkonu 51 kW. Během letových testů se projevila nízká rychlost H.F.20, avšak pro roli pozorovacího a průzkumného stroje dobrá stabilita letu a řiditelnost. Pro vzlety a přistání na improvizovaných travnatých plochách byla kola hlavního podvozku zdvojena a doplněna krátkými ližinami. \nOsádka byla dvoučlenná, tvořená pilotem v přídi letounu a za ním sedícím pozorovatelem. \n\nNěkteré letouny měly uspořádání osádky opačné, a vpředu sedící pozorovatel ovládal pohyblivý kulomet, často Hotchkiss ráže 8 mm. Některé francouzské stroje byly již počátkem války vybaveny fotografickou kamerou nebo radiotelegrafickým přístrojem. H.F.20 mohl být vybaven i několika jednoduše zavěšenými pumami ráže 75 mm svrhovanými odhadem. \n\nNěkteré pozdější H.F.20 měly navíc zvětšeno rozpětí horního křídla na 14,20 m a delší křidélka. Jiné exempláře se vyznačovaly podvozkem bez ližin jako u typu H.F.22 a palivovou nádrží o větším objemu. Během výroby byl také upravován tvar svislé ocasní plochy.\n\nDo výzbroje francouzského vojenského letectva (\"Aviation militaire\") vstoupil H.F.20 počátkem roku 1914. Ještě před válkou stroje převzala \"escadrille\" (letka) HF 1, která již v únoru 1915 přešla na typ Maurice Farman MF.11. Následovala letka HF 7, přidělená do pevnosti Verdun, přezbrojená v únoru 1915 na stroje M.F.7. Další, ještě předválečnou letkou s letouny H.F.20, byla HF 13, která v roce 1915 přešla na letouny Caudron G.3. Obdobně vznikla i letka HF 19, která přebírala M.F.7 v prvních měsících roku 1915. Letka HF 28, utvořená na počátku konfliktu, se v září 1914 s H.F.20 účastnila bitvy o Pikardii. V lednu 1915 převzala Caudrony G.3. Až v září 1914 byla ustavena letka HF 32, která o rok později přezbrojila na M.F.11. V pilotních školách \"Aviation militaire\" sloužily H.F.20 až do října 1917.\n\nPrvním zahraničním vojenským uživatelem se v roce 1913 stalo Dánsko, jehož jeden zakoupený H.F.20 sloužil do roku 1917. Jeden H.F.20 obdrželo jako vojenskou pomoc z Francie také Řecko. V roce 1914 dovezlo jeden kus i Japonsko, kde posloužil jako vzor domácímu typu Kaišiki 7. Nizozemsko získalo tři kusy, jimž byla přidělena označení LA 2, LA 3 a LA 4.\n\nOd roku 1914 měly letouny H.F.20 ve stavu 1. letka belgického armádního letectva v Lutychu, 2. dislokovaná v Namuru a letky č. 3 a 4 v Brasschaatu. Některé ze strojů byly vybaveny radiostanicemi.\n\nV Itálii postavili celkem pět H.F.20, z toho čtyři v modifikované podobě konstruktéra Umberta Savoii. Na začátku roku 1914 utvořily letku „\"Squadriglia Savoia\"“. Na začátku války s jedenácti H.F.20 operovalo Rumunsko, v červnu 1915 byly nahrazeny M.F.11.\n\nDalším zahraničním uživatelem H.F.20 se v roce 1917 stalo Argentinské letectvo, které vlastnilo tři H.F.20, z toho dva doma postavené. Čtvrtý značně vylepšený vyrobil arzenál v Rio de la Plata.\n\nH.F.20 byl také v létech 1913-1922 licenčně vyráběn společnostmi Ščetinin a Anatra v Rusku, kde vzniklo na 1 500 strojů této typové řady, převážně elementárních cvičných. Tři letouny H.F.20 užívalo Srbsko, dva Švýcarsko.\n\nBritský \"Royal Flying Corps\" (RFC) zakoupil jeden H.F.20 a ještě v roce 1913 jich několik postavila továrny Airco a Grahame-White ve Spojeném království. Užívaly se u perutí č. 3, 5 a 6. \"Royal Naval Air Service\" mělo ve stavu až 27 H.F.20 vybavených různými pohonnými jednotkami, z nichž naprostá většina létala s plováky. Spolu s pozdějšími H.F.22 byly společně typově označeny Henry Farman Seaplane.\n\nH.F.20 trpěl nedostatečným výkonem pohonné jednotky, a ve snaze tento nedostatek napravit byl zkoušen s mnoha různými motory, což ale dlouho nevedlo k podstatnému zlepšení. Problém byl vyřešen až typem H.F.27, disponující dvojnásobným výkonem motoru oproti původní verzi, ale v té době byl již stroj koncepčně zcela zastaralý.\n\n\n\nÚdaje platí pro H.F.20 francouzské výroby s motorem Gnome 7A o 59 kW. Data dle publikace \"French Aircraft of the First World War\"\n\n\n"}
{"id": "1226611", "url": "https://cs.wikipedia.org/wiki?curid=1226611", "title": "Stupnění křídel", "text": "Stupnění křídel\n\nJako stupnění křídel se v letectví označuje posunutí křídel dvouplošníku, trojplošníku či víceplošníku ve směru podélné osy letounu. Jako „kladné stupnění“, případně pouze „stupnění“, je označováno posunutí horního křídla před dolní. Příklady takovéhoto uspořádání zahrnují například de Havilland D.H. 82 Tiger Moth či Stearman Model 75.\nNaopak jako „záporné stupnění“ se označuje méně obvyklé konstrukční řešení, kdy je spodní křídlo předsunuto oproti hornímu, jako například v případě Sopwithu Dolphin nebo Beechcraft 17 Staggerwing. Křídla umístěná přímo nad sebou, jako například u typů Sopwith Cuckoo či Vickers Vildebeest, jsou označována jako „nestupněná“ či „bez stupnění“.\n\nHodnota stupnění může být udávána absolutním číslem vzdálenosti \"s\" mezi náběžnou hranou horního křídla a náběžnou hranou dolního křídla v horizontální rovině, nebo jako percentuální podíl mezi touto vzdáleností a vertikální vzdáleností mezi křídly \"g\" (\"s\"/\"g\"), či udáván jako úhel ve stupních dle rovnice \"tan\" (\"s\"/\"g\"). Například Gloster TSR.38 měl náběžné hrany křídel posunuté o 0,91 m a vzdálenost mezi křídly 2 m, takže jejich stupnění může být uváděno v podobě 0,91 m, 45,5% nebo 24,5°.\n\nV principu platí, že v případě kladného stupnění existuje tendence horního křídla přispívat k celkovému vztlaku větším dílem než spodní, a naopak menším v případě záporného stupnění. Zvětšení kladného stupnění také vede k posunu těžiště vztlaku na horním křídle vpřed a na spodním vzad. V případě absence stupnění jsou téměř totožná na obou křídlech.\n\nKladné stupnění se vyskytuje mnohem častěji, jelikož toto umístění křídla či křídel umožňuje zlepšení výhledu osádky letounu, a současně zvyšuje podélnou stabilitu letounu, aerodynamickou efektivitu a maximální vztlak.\n\n"}
{"id": "1226612", "url": "https://cs.wikipedia.org/wiki?curid=1226612", "title": "Privilegium bílé", "text": "Privilegium bílé\n\nJako privilegium bílé (francouzsky: \"Le privilège du blanc\", italsky: \"il privilegio del bianco\") se označuje privilegium vybraných katolických královen (a princezen) předstupovat před papeže v šatech bílé barvy, zatímco všechny ostatní ženy, (včetně panovnic) předstupují před papeže v dlouhých černých šatech s dlouhými rukávy.\nUplatnění privilegia obléci si v přítomnosti papeže šaty bílé barvy ovšem nemusí daná panovnice uplatnit a může stejně jako ostatní ženy obléci šaty černé barvy. Bílých šatů se neužívá vždy, ale jen při nejvýznamnějších příležitostech za účasti papeže např. inaugurační mše při nástupu papeže či oficiální audience.\n\nPrivilegium bílé se nevztahuje na všechny katolické panovnice, ale pouze na vybrané královny katolické víry, které mají za manžela katolického panovníka. Proto se toto privilegium nevztahuje např. na nizozemskou královnu Maximu, která je sice katolického vyznání, ale její manžel král Vilém-Alexandr je protestant. Podobně se privilegium nevztahuje na kněžnu z Lichtenštejnska, královnu Lesotha a do roku 2013 také na kněžnu monackou.\n\nV roce 2016 příslušelo privilegium bílé těmto ženám:\n\n"}
{"id": "1226613", "url": "https://cs.wikipedia.org/wiki?curid=1226613", "title": "Army One", "text": "Army One\n\nArmy One je volací znak jakéhokoliv letadla Armády Spojených států amerických (\"United States Army\") nesoucího na palubě prezidenta Spojených států. Mezi lety 1957 a 1976 byla odpovědnost za vrtulníkovou přepravu prezidenta USA sdílena mezi armádou a námořní pěchotou, a obvykle byl přepravován vrtulníkem s armádní osádkou, který následně nesl volací znak „Army One“, než byla v roce 1976 svěřena výhradně Sboru námořní pěchoty, s volacím znakem Marine One. \n\nArmádní letadlo přepravující viceprezidenta USA nese volací znak Army Two.\n\nPrvním prezidentem USA který začal užívat k dopravě vrtulník byl Dwight D. Eisenhower, který měl k dispozici dva armádní Bell H-13J. V roce 1957 byl armádou zřízen Odřad pro letecký transport představitelů výkonné moci (\"Executive Flight Detachment\"), jehož vybavením se staly stroje Sikorsky VH-34 A, C a D, provozované armádou i námořní pěchotou. V roce 1962 byl tento odřad převeden pod velení Sboru námořní pěchoty a vybaven osmi stroji Sikorsky VH-3 A, z nichž polovina byla provozována armádními osádkami a nesla označení příslušnosti k Armádě Spojených států. Od roku 1976 odpovědnost za vrtulníkový transport prezidenta USA přešla plně do rukou Námořní pěchoty.\n\n\n"}
{"id": "1226615", "url": "https://cs.wikipedia.org/wiki?curid=1226615", "title": "Voisin VIII", "text": "Voisin VIII\n\nVoisin VIII byl dvouplošný bombardér užívaný Francií v době první světové války.\n\nVoisin VIII (tovární označení LAP) vznikl dalším vývojem typické koncepce firmy Voisin, například typů Voisin III a Voisin V, od nichž se odlišoval zvětšenými rozměry, zesílením vzpěr podvozku a zvětšením jeho rozchodu, a výkonnější pohonnou jednotkou; na základě požadavku Francouzského armádního letectva na výkonnější bombardér než byl typ V, vzneseného v roce 1916. Celoocelová konstrukce opatřená potahem tvořeným hliníkovým plechem na trupové gondole a na křídlech plátnem si zachovala tlačné uspořádání, ačkoliv namísto původně plánovaného motoru Hispano-Suiza o výkonu 300 hp, určeného, vzhledem k jejich nedostatku, především pro stíhačky, se konstruktéři museli uchýlit k použití těžšího Peugeot 8Aa o výkonu pouze 220 hp.\n\nProdukce typu byla zahájena v srpnu 1916, a od listopadu 1916 jimi byly vyzbrojovány frontové letky, počínaje \"escadrille\" VB 114. Typ, který začátkem roku 1917 začal dominovat ve výzbroji většiny bombardovacích jednotek Francouzského armádního letectva, byl používán téměř výhradně k nočním operacím, vzhledem k tomu, že jeho výkony nebyly dostatečnou ochranou proti většině německých stíhacích letounů. Spolu s nízkou spolehlivostí motoru Peugeot 8A a jeho náročností na údržbu to vedlo k brzkému vystřídání typu ve výrobě i u jednotek typem Voisin X, vybaveným motorem Renault 12F. Na počátku roku 1918 tak byly poslední Voisiny VIII staženy z frontové služby.\n\nOkolo dvaceti kusů typu, dislokovaných na základně Dunkerque, bylo užíváno leteckými silami Francouzského námořnictva. Nejméně jeden letoun byl upraven na plovákový.\n\n\"Royal Naval Air Service\" zakoupila dva kanónem vyzbrojené exempláře Voisinu 8 Ca.2, které testovala v roli protiponorkových hlídkových strojů.\n\nMenší množství typu získala Letecká sekce Spojovacího sboru Spojených států, která z nich počátkem roku 1918 zformovala jednu peruť, která ale sloužila pouze k výcviku osádek nočních bombardérů a operačně nasazena nebyla. \n\n\n\nÚdaje podle publikace \"French Aircraft of the First World War\"\n\n\n"}
{"id": "1226616", "url": "https://cs.wikipedia.org/wiki?curid=1226616", "title": "Don't Starve", "text": "Don't Starve\n\nDon't Starve (v překladu \"Nehladov\") je roguelike počítačová hra o přežití, vytvořená studiem Klei Entertainment 23. dubna 2013. Hru lze stahovat na Windows, Mac OS X a Linux prostřednictvím Steam nebo samostatné aplikace. Je také přístupná na PlayStation 4, PlayStation Vita a Wii U. V červenci 2015 vyšla i aplikace pro Apple iOS \"Don't starve - pocket edition\".\n\nVe hře Don't Starve se hráči snaží co nejdéle přežít v divočině. V základní verzi hry je jediným koncem hráčova smrt. Když hráč zemře, sečtou se všechny dny, za které dostane \"zkušenosti\", za které bude moci odemykat nové postavy, se kterými lze hrát. Když hráč zemře, přijde o svět, ve kterém dosud hrál a při příští hře bude vygenerovaný nový. Ve hře se střídá nejen počasí, ale i roční období, dokonce i požáry nebo déšť meteoritů. Noc je ve hře velice nebezpečná, pokud se déle zdržíte mimo okruh světa, zabije vás to. Musíte si hlídat svoje zdraví (životy), hlad a duševní zdraví (\"sanity\"), ale také teplotu (podchlazení, přehřátí) nebo jestli nejste promočení. Vše z toho může hráče zabít nebo přinést nepříznivý efekt.\n\nPříběh hry se odvíjí od Wilsona, vědce, kterého záhadný Maxwell přesvědčil, aby vybudoval portál, kterým přesunul Wilsona do podivného světa plného příšer, podivných tvorů a dalších záhad. Hráč hraje s Wilsonem jako ze základní postavou. Existuje ale i rozšíření příběhu Adventure Mode, kde zjišťujete proč Vás Maxwell přesunul zrovna na tohle místo a také strašlivé tajemství Maxwellovy temné síly. Dohráním tohoto modu lze odemknou charakter Maxwell. Adventure mod lze najít během hry v základním Don't starve nebo Don't starve: Gigants.\nPoté se příběh odvíjí od konce Adventure módu a v Don't Starve Together, ve kterém se Wilson vymění na temném trůně s Maxwellem, poté Maxwell zemře (V Adventure Módu smrt vás dá pouze ven z Adventure a probudíte se u Maxwelllových dveří než jste je použili) a Charlie (Maxwellova Assistentka se zbaví Wilsona z trůnu, převezme magickou moc ale mezitím se její temná povaha a normální lidská pohádají jak by měla vypadat trůnní mistnost než se zkombinují do jedné ve které vytváří nové stvoření, výzvy, dekorace a dostane do Constantu (Jméno Don't Starve světa) svoji sestru Winonu.\n\nVe hře si lze vybírat z několika postav. Každá má svoje výhody a nevýhody.\n\nPostava se kterou každý hráč začíná. Wilson je jako jediná postava bez zvláštních schopnstí. Jediné je, že mu po čas hry rostou vousy, které v zimě hřejí ale v teple přehřívají a je možnost si je oholit a vyrobit z nich Meaty Effigy, sošku ve tvaru Wilsona která ho oživí pokud zemře.\n\nWillow má zvláštní schopnost, že když jí dochází duševní zdraví, podpaluje všechno okolo sebe. Také ji nijak neubližuje oheň. A má od začátku hry svůj zapalovač s nekonečným množství použití.\n\nJe velice silný pokud je nasycen, ale má strach z příšer. Má tři formy při nasycení: 1. Silná - Uděluje v této formě bolest o síle 2 (Wilsonova síla je 1 a klasická), běží trochu rychleji ale hladoví mnohem více. (z důvodu jednotky nasycení která určuje rychlost hladovění nejde určit rychlost) 2. Normální - Podobá se Wilsonově ale stále rychleji ubírá hlad. 3.Slabý, udělí sílu menší než u Wendy (přibližně 0.5), běží pomaleji ale ubírá se mu hlad skoro jako u Wilsona. (Záleží nasycení - 100.N : 1.2, 9.N : 0.77)\n\nWendy je cynická postava, duševní zdraví jí ve tmě klesá o 10% pomaleji. Její utok je ale o 33% nižní než u ostatních postav. Velkou výhodou je její duch Abigail (její mrtvá sestra), která se objeví pokud obětujete nějakou živou bytost (např. králíka)to jí ale ubere duševní zdraví. Pokud její sestra Abigail zemře tak z ní vypadne ona květina,která se rozvine (a bude z ní moci být vyvolán duch) po 3-4 dnech. Čím dále ve dni jste, tím větší dává Abigail poškození (den<večer<noc).\n\nWX-78 je robot, který na začátku hry má nejnižší zdraví, hlad, a duševní zdraví (sanity), ale můžou se zvýšit když \"sníte\" ozubená kolečka. WX-78 je nabit zásahem blesku. Běhá tak rychleji a svítí, ale sníží mu to duševní zdraví. Když prší, a s WX-78 zmoknete, začne vám hra ubírat životy.\n\nWickerbottom je knihovnice která má ze všech postav nejvšší duševní zdraví (vyjma vylepšeného WX-78). Jako jediná postava nemůže spát ale zato může vyrábět speciální knihy, které po přečtení udělají nějaký efekt (nechají vyrůst všechny rostliny v okolí, přivolají spoustu ptáků, uspí všechny živé objekty v okolí, vytvoří salvu blesků nebo povolají nebezpečná chapadla).\n\nWes je mim který nemůže mluvit. Je to nejtěžší postava za kterou můžete hrát. Má nejnižší životy, hlad i duševní zdraví (sanity). Může nafouknout nekonečně balonků, do kterých když praští, tak všechny najednou prasknou.\n\nWoodie je dřevorubec který má strašlivé tajemství. Když pokácí moc stromů promění se na Werebeavera (bobrodlaka). Než se stane bobrodlakem, může sníst dřevo, trávu, klacky, prkna, atd. Zato má svou oblíbenou sekeru Lucy, která k němu mluví. Má neomezeně použití a dokonce vás i včas varuje před formou bobrodlaka.\n\nKlei Entertainment postupně vydala několik DLC a rozšíření hry:\n\nPoté vydala Don't Starve Together které se stává po Adventure Modu hry ve kterém Wilson propustí Maxwella, který je zamknut na stínovém trůně, avšak Wilson je zamknut místo něj, poté Charlie (Maxwellova Assistentka) která se transportací stala noční příšerou (Maxwell nazývá Charlie temnotu)\nkterá propustí Wilsona ale její temná povaha ho zabije a odstraní síly co získal z trůnu, poté začne proměňovat trunní místnost, ale přitom se její dvě povahy hádají dokud se nespojí v jednu povahu, ve které začne vytvářet nové stvoření (mazlíčky, Toadstoola - obří žábu žijící v symbióze s houbami, Stagehand - stolek který je aktivní v noci a hledá jakýkoliv zdroj světla)\n\n"}
{"id": "1226618", "url": "https://cs.wikipedia.org/wiki?curid=1226618", "title": "Jan Lipavský (politik za ANO)", "text": "Jan Lipavský (politik za ANO)\n\nJan Lipavský (* 11. ledna 1975 Vysoké Mýto) je český politik a advokát, od roku 2014 zastupitel města Vysoké Mýto na Orlickoústecku.\n\nOd malička se aktivně věnoval sportu, zejména plavání, ve kterém získal několik medailí na mistrovství ČR. Byl českým reprezentantem v dálkovém plavání a vodním záchranářském sportu. V roce 1998 absolvoval Právnickou fakultu Univerzity Karlovy v Praze (získal titul Mgr.).\n\nV roce 2004 úspěšně složil advokátní zkoušku a začal vykonávat právní praxi jako samostatný advokát. V roce 2006 se stal společníkem regionální advokátní kanceláře \"PPS advokáti\", v níž zastává i funkci ředitele. Specializuje se zejména na trestní právo a právo zaměstnanosti.\n\nJan Lipavský žije ve Vysokém Mýtě, v části Litomyšlské Předměstí. Je ženatý a má jednoho syna. Dříve rekreačně hrával volejbal, jezdí rád na kole a se synem a manželkou objevuje zajímavá místa při geocachingu.\n\nNení a nikdy ani nebyl členem žádné politické strany. Do politiky vstoupil, když byl v komunálních volbách v roce 2014 zvolen z pozice nestraníka za hnutí ANO 2011 zastupitelem města Vysoké Mýto. Původně byl na kandidátce na 4. místě, vlivem preferenčních hlasů ale skončil druhý. Působí také jako předseda Finančního výboru.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 46 – Ústí nad Orlicí. Se ziskem 18,61 % hlasů postoupil z druhého místa do druhého kola, v němž prohrál poměrem hlasů 36,07 % : 63,92 % s lidovcem Petrem Šilarem. Senátorem se tak nestal.\n"}
{"id": "1226622", "url": "https://cs.wikipedia.org/wiki?curid=1226622", "title": "Kea (ostrov)", "text": "Kea (ostrov)\n\nKea (druhý pád \"Keas\", ) patří k ostrovům souostroví Kyklady v Řecku. Tvoří zároveň stejnojmennou obec o rozloze 131,693 km² včetně ostrova Makronisos . Nejvyšším bodem je Profitis Ilias s nadmořskou výškou 568 m.\n\nV roce 2011 žilo na ostrově 2455 obyvatel. Celý ostrov tvoří jednu obec, jednu obecní jednotku a dvě komunity, které se skládají z jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nÚřední stránka ostrova Kea\n"}
{"id": "1226626", "url": "https://cs.wikipedia.org/wiki?curid=1226626", "title": "Kupat cholim", "text": "Kupat cholim\n\nKupat cholim je hebrejský výraz pro zdravotní pojišťovnu (doslova: nemocenská pokladna). Může odkazovat na:\n\n"}
{"id": "1226631", "url": "https://cs.wikipedia.org/wiki?curid=1226631", "title": "Kythnos", "text": "Kythnos\n\nKythnos (druhý pád \"Kythnu\", ) patří k ostrovům souostroví Kyklady v Řecku. Tvoří zároveň stejnojmennou obec o rozloze 100,2 km² včetně skalnatého ostrůvku Piperi. Nejvyšším bodem je Kakovolo s nadmořskou výškou 356 m.\n\nV roce 2011 žilo na ostrově 1456 obyvatel. Celý ostrov tvoří jednu obec, jednu obecní jednotku a dvě komunity, které se skládají z jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\n\nÚřední stránka ostrova Kythnos\n"}
{"id": "1226632", "url": "https://cs.wikipedia.org/wiki?curid=1226632", "title": "Marie Tereza Savojská", "text": "Marie Tereza Savojská\n\nMarie Tereza Savojská (19. září 1803, Řím – 16. července 1879, San Martino, Vignale, Itálie) byla princezna savojská a jako manželka Karla II. také vévodkyně z Parmy a Luccy.\n\nDne 5. září 1820 se v Lucce provdala za parmsko-lucckého prince Karla Ludvíka, pozdějšího vévodu z Parmy. Pár měl dceru a syna:\n"}
{"id": "1226650", "url": "https://cs.wikipedia.org/wiki?curid=1226650", "title": "Mukhamadmurod Abdurakhmonov", "text": "Mukhamadmurod Abdurakhmonov\n\nMukhamadmurod Abdurakhmonov (Muhammadmurod Abdurahmonov), (* 29. listopadu 1986 v Farchoru, Sovětský svaz) je tádžický zápasník–sambista a judista.\n\nS bojovými sporty se seznámil na univerzitě tělesné výchovy a sportu, kterou ukončil v roce 2014. Jeho prvním trenérem byl Nosir Borozov. V tadžické reprezentaci se pohybuje od roku 2009 pod vedením Farruhruze Sobirova a judo kombinuje s příbuzným sportem sambem. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v prvním kole s Kubáncem Alexem Garcíou.\n\n\n"}
{"id": "1226653", "url": "https://cs.wikipedia.org/wiki?curid=1226653", "title": "Polsko na Letních olympijských hrách 2016", "text": "Polsko na Letních olympijských hrách 2016\n\nPolsko na Letních olympijských hrách 2016.\n\n"}
{"id": "1226660", "url": "https://cs.wikipedia.org/wiki?curid=1226660", "title": "Ferdinand Filip Orleánský", "text": "Ferdinand Filip Orleánský\n\nFerdinand Filip Orleánský (3. září 1810 – 13. července 1842; celým jménem \"Ferdinand Philippe Louis Charles Henri Joseph d'Orléans\") byl nejstarší syn posledního francouzského krále Ludvíka Filipa (občanského krále) a jeho ženy Marie Amálie Neapolsko-Sicilské. Od otcova nástupu na trůn v roce 1830 byl následníkem trůnu s titulem \"královský princ\" a také byl posledním orléánským vévodou. Pocházel z rodu Bourbon-Orléans, vedlejší větve dynastie Bourbonů.\n\nDne 30. května 1837 se Ferdinand Filip na zámku ve Fontainebleau oženil s meklenburskou princeznou Helenou Luisou (1814–1858). Z manželství se narodili dva synové:\n\n\n\n"}
{"id": "1226683", "url": "https://cs.wikipedia.org/wiki?curid=1226683", "title": "Nicholas Medforth-Mills", "text": "Nicholas Medforth-Mills\n\nNicholas Michael de Roumanie Medforth-Mills (česky: \"Mikuláš Rumunský Medforth-Mills\", rumunsky: \"Principe Nicolae al României\"; narozen 1. dubna 1985 v Meyrinu, Švýcarsko) je jediný syn druhorozené dcery posledního rumunského krále Michala I., princezny Eleny a jejího prvního manžela Robina Medforth-Mills. Mikuláš má mladší sestru Alžbětu Karinu. Jako jediný syn druhorozené dcery bývalého krále Michala byl třetím v následnické linii trůnu zaniklého rumunského království po své matce a bezdětné tetě Margaritě. \n\nSvým dědem králem Michalem byl 1. dubna 2010 (k pětadvacátým narozeninám) jmenován do hodnosti rumunského prince. Tato událost byla oznámena již v roce 2007. Posléze se princ Mikuláš (v Rumunsku známý jako \"principe Nicolae\") částečně přestěhoval do Rumunska a začal se účastnit akcí královské rodiny, což zvýšilo jeho popularitu v zemi. Titul a hodnost rumunského prince byl ale Mikulášovi nečekaně králem odebrán 1. srpna 2015 a zároveň byl odstraněn z pořadí následnictví trůnu.\n\nV srpnu 2017 Mikuláš oznámil, že v létě následujícího roku se hodlá oženit s rumunskou novinářkou Alinou-Marií Binder. Pár se již 25. června 2016 společně zúčastnil křtin Josefa, nejmladšího syna Jeana, vévody z Vendôme a jeho ženy Philomeny. Krátce po oznámení zasnoubení se 26. srpna 2017 společně zúčastnili svatby Jeana de Haussonville a Marie Magdalény de Tornos y Stainhert (sestra vévodyně z Vendôme), na které byl Mikuláš jedním ze svědků.\n\n"}
{"id": "1226687", "url": "https://cs.wikipedia.org/wiki?curid=1226687", "title": "Kim Ča-in", "text": "Kim Ča-in\n\nKim Ča-in (, anglická transkripce: \"Kim Jain\"; * 11. září 1988, Kojang, provincie Kjonggi, Jižní Korea) je jihokorejská reprezentantka ve sportovním lezení a mistryně světa v lezení na obtížnost. Tituly má i v boulderingu, závodila také v lezení na rychlost.\n\n\n"}
{"id": "1226692", "url": "https://cs.wikipedia.org/wiki?curid=1226692", "title": "Václav Helšus", "text": "Václav Helšus\n\nVáclav Helšus (* 6. března 1947 Louny) je český divadelní a filmový herec.\n\nPo studiu na pražské DAMU hrál postupně v Činoherním studiu Ústí nad Labem), ve Studiu Y v Liberci a později v Praze. Od počátku osmdesátých let 20. století působí v Divadle F. X. Šaldy v Liberci.\n\nOd 9. února 2018 vysílá Český rozhlas Liberec jeho patnáctidílnou četbu na pokračování z \"Knihy o Jizerských horách\", kterou sepsal Miloslav Nevrlý. Pořad do vysílání připravili dramaturg David Hamr a režisér Michal Bureš.\n\nDne 19. března obdrží čestné občanství města Liberce.\n\n\n\n"}
{"id": "1226693", "url": "https://cs.wikipedia.org/wiki?curid=1226693", "title": "Šestková soustava", "text": "Šestková soustava\n\nŠestková (heximální) soustava je alternativní číselná soustava o základu 6. Dnes ji používá jen několik odlehlých kultur, například je základem početního systému v Ndomském jazyce na ostrově Yos Sudarso. \n\nŠestková soustava má zajímavé vlastnosti, pokud jde o studium prvočísel. Každé prvočíslo (kromě 2 a 3) končí v šestkové soustavě buď na 1, nebo na 5.\n\nTo lze dokázat:\nKončí-li číslo na sudé číslo, je samo sudé, tedy dělitelné dvěma.\nKončí-li na 3, je dělitelné třemi.\nZbývá tedy pouze 1 a 5.\n\nDále, jelikož 4 nejmenší prvočísla (2,3,5,7) jsou buď děliteli 6 nebo o 1 menší/větší než 6, v šestkové soustavě existují jednoduché testy dělitelnosti pro většinu nízkých čísel (kromě 11, 13 a vyšších prvočísel).\n\n"}
{"id": "1226694", "url": "https://cs.wikipedia.org/wiki?curid=1226694", "title": "Vardarský region", "text": "Vardarský region\n\nVardarský region () je jedním z osmi statistických regionů v Severní Makedonii. V roce 2015 zde žilo 153 487 obyvatel. Největším sídlem regionu je město Veles.\n\nRozkládá se ve střední části státu a jeho rozloha je 4 042 km². Sousedními regiony jsou Skopský na severu, Východní na severovýchodě, Jihovýchodní na východě, Pelagonský na západě a Jihozápadní na severozápadě. Na jihu hraničí s Řeckem.\n\nRegion sestává celkem z 9 opštin:\nVe Vardarském regionu jsou tato města s počtem obyvatel vyšším než 10 000:\n\nPočet obyvatel dle stavu v roce 2002.\n\nRegionem prochází zhruba od severu na jihovýchod balkánská dálnice A1/E 75. Vede od hlavního města Skopje přes Veles, Negotino a Demir Kapija do Gevgeliji a do Řecka. Ve Velesu odbočuje na východ hlavní silnice č. 3, která se zhruba po 20 km napojuje na hlavní silnici č. 4. Ta směřuje ze Sveti Nikole do Štipu. U vesnice Gradsko z A1/E 75 odbočuje směrem na jih hlavní silnice č. 1, která vede do města Prilep.\n"}
{"id": "1226696", "url": "https://cs.wikipedia.org/wiki?curid=1226696", "title": "Anna Stöhr", "text": "Anna Stöhr\n\nAnna Stöhr (* 25. dubna 1988, Reith im Alpbachtal, okres Kufstein, Tyrolsko, Rakousko) je rakouská reprezentantka ve sportovním lezení, vítězka Rock Masteru a světového poháru, mistryně světa a Evropy. Závodila v lezení na obtížnost i rychlost a zejména v boulderingu, kde získala většinu titulů a medailí.\n\n\n"}
{"id": "1226698", "url": "https://cs.wikipedia.org/wiki?curid=1226698", "title": "Správa slovenských jeskyní", "text": "Správa slovenských jeskyní\n\nSpráva slovenských jeskyní (\"SSJ\", je organizační složka Státní ochrany přírody Slovenské republiky spravující jeskyně na Slovensku. Organizace sídlí v Liptovském Mikuláši.\n\nSSJ se zabývá správou všech jeskyní (přírodních památek a národních přírodních památek) a dohlíží na jejich bezpečné a trvale udržitelné využití. Zajišťuje údržbu, provoz, zpřístupňování, bezpečnost a další úkoly.\"\n\nV rámci výzkumu, monitoringu a dokukmentace SSJ provádí geologický výzkum, geomorfologický výzkum, hydrologický výzkum a monitoring, speleoklimatologický výzkum a monitoring, geoekologický výzkum a ochranu a biospeleologický výzkum a monitoring. Organizuje také odborné akce.\n\nJako samostatná organizace byla Správa slovenských jeskyní založena v roce 1970 v Liptovském Mikuláši. V roce 1981 byla sloučena s úsekem ochrany přírody Slovenského ústavu památkové péče a ochrany přírody v Bratislavě, čímž vzniklo Ústředí státní ochrany přírody. Jako samostatná organizace byla obnovena v roce 1990. Od roku 2008 je organizační složkou Státní ochrany přírody SR, která je příspěvkovou organizací Ministerstva životního prostředí.\n\nSSJ provozuje 12 zpřístupněných jeskyní, všechny z nich jsou národní přírodní památky:\n\nSSJ nespravuje všechny zpřístupněné jeskyně. Mimo její působnost jsou Krásnohorská jeskyně, Jeskyně mrtvých netopýrů, Zlá diera, Bojnická hradní jeskyně a Malá Stanišovská jeskyně.\n\nNa návrh SSJ vyhlásily krajské úřady životního prostředí dalších 30 jeskyní za veřejnosti volně přístupné.\n\n"}
{"id": "1226701", "url": "https://cs.wikipedia.org/wiki?curid=1226701", "title": "Angelo Soliman", "text": "Angelo Soliman\n\nAngelo Soliman (asi 1721 – 21. listopadu 1796 Vídeň) byl vídeňský dvořan a teoretik svobodného zednářství, pocházející z Afriky.\n\nAutorka Solimanova životopisu Karoline Pichlerová uvádí, že se původně jmenoval Mmadi Make; z toho se usuzuje, že pocházel z kmene Kanuriů, muslimů usazených kolem města Sokoto. Jako malý chlapec byl zajat otrokáři a dostal se do Messiny, kde byl pokřtěn jako Angelo Soliman. Kolem roku 1734 ho zakoupil sicilský guvernér a český šlechtic Jan Jiří Christian z Lobkovic. V té době byli v aristokratických kruzích v módě černí komorníci zvaní \"Hofmohren\", dvorní mouřeníni, kteří dodávali svému majiteli punc zámožnosti a světáctví. Nadaný Angelo však nebyl pouhým sloužícím: v Lobkovicových službách procestoval velkou část Evropy, získal na svou dobu mimořádné vzdělání a nadchl se pro myšlenky osvícenství. Po smrti jeho pána najal Angela Josef Václav z Lichtenštejna jako vychovatele svého syna. Soliman se zúčastnil svatby Josefa II. s Isabelou Parmskou: budoucí císař si ho údajně velmi oblíbil a často se s ním radil o politických záležitostech. Jeho přáteli byli také maršál Franz Moritz von Lacy, spisovatel František Kazinci nebo přírodovědec Ignác Antonín Born. Roku 1781 se stal členem zednářské lóže \"Zur wahren Eintracht\", kterou navštěvovali i Wolfgang Amadeus Mozart a Joseph Haydn. Po odchodu ze služby dostával od Lichtenštejnů doživotní rentu, která mu umožňovala věnovat se vědeckým a uměleckým zálibám, byl také vyhlášeným šachistou.\n\nZatímco zaživa byl Angelo Soliman váženým občanem, jeho posmrtné osudy ilustrují dobovou přezíravost vůči barevným rasám. Ačkoli jeho dcera Josephine von Feuchtersleben požadovala křesťanský pohřeb, bylo jeho tělo staženo z kůže a vycpáno, preparát byl oblečen do bizarního „divošského“ kroje a vystaven ve vídeňském přírodovědném kabinetu jako kuriozita. Mumie byla zničena při nepokojích v říjnu 1848, zachovala se pouze Solimanova posmrtná maska. \n\n"}
{"id": "1226705", "url": "https://cs.wikipedia.org/wiki?curid=1226705", "title": "Russell Westbrook", "text": "Russell Westbrook\n\nRussell Westbrook (12. listopadu 1988, Long Beach, USA) je americký profesionální basketbalista. Od roku 2008 hrál za tým NBA Oklahoma City Thunder, ve kterém patřil k nejlepším hráčům, v roce 2019 přestoupil do Houston Rockets. Dvakrát reprezentoval Spojené státy, a byl tak členem týmů, které získaly zlato na Mistrovství světa v basketbalu mužů 2010 a na LOH v roce 2012.\n\nJe považován za jednoho z nejlepších smečařů NBA.\n\nNa konci sezóny 2016/ 2017 si převzal cenu za nejužitečnějšího hráče NBA.\n"}
{"id": "1226720", "url": "https://cs.wikipedia.org/wiki?curid=1226720", "title": "Saská IV K", "text": "Saská IV K\n\nSaská IV K (německy: Sächsische IV K) je označení čtyřnápravových úzkorozchodných parních lokomotiv Královských saských drah s pojezdem Günther-Meyer o rozchodu 750 mm. S 96 vyrobenými exempláři je považována nejvíce vyráběnou úzkorozchodnou parní lokomotivu Německa. Deutsche Reichsbahn (DR) lokomotivám v roce 1925 přiřadila označení 99.51–60.\n\nNa konci 19. století rostly přepravní výkony na saských úzkorozchodných dráhách a Královské saské dráhy se rozhodly doplnit lokomotivy řad I K a III K výkonnějšími stroji. Strojírny Sächsische Maschinenfabrik vyvinuly novou úzkorozchodnou lokomotivu, která vycházela z konstrukce normálněrozchodné lokomotivy řady M I TV. Mezi roky 1892 a 1921 bylo vyrobeno celkem 96 úzkorozchodných lokomotiv označených čísly 103 až 198. Po první světové válce byly tři lokomotivy v rámci reparací předány Polsku, dvě další zůstaly v Maďarsku. Deutsche Reichsbahn přiřadila v roce 1925 zbývajícím 91 lokomotivám čísla 99 511–546, 99 551–558, 99 561–579 a 99 581–608. Po zahájední dodávek lokomotiv řady VI K (99.67–71) a lokomotiv řady 99.73–76 bylo ve třicátých letech 18 lokomotiv vyřazeno. V průběhu druhé světové války se stav snížil o dalších dvanáct kusů.\n\nKvůli neuspokojivým výsledkům při testování dieselových lokomotiv řady V 36.48, kterými chtěla Deutsche Reichsbahn řadu IV K nahradit, byly od roku 1962 provedeny renovace 29 lokomotiv IV K. Renovované lokomotivy získaly nové svařované kotle, u pozdějších renovací byly rovněž původní nýtované rámy nahrazeny svařovanými. Lokomotivy, u kterých nebyly provedeny renovace, byly do roku 1973 vyřazeny ze služby. Tři stroje s nýtovanými kotli a rámy byly zachovány pro muzejní účely (99 535, 99 579 a 99 604). Od poloviny sedmdesátých let byly vyřazovány ze služby i lokomotivy s novými kotli, u kterých nebyla provedena výměna rámu. Ještě v osmdesátých letech zajišťovaly lokomotivy IV K veškeré přepravní výkony na tratích Wolkenstein–Jöhstadt a Oschatz–Mügeln–Kemmlitz.\n\nZ 22 zachovalých lokomotiv je pouze část schopná provozu.\n"}
{"id": "1226722", "url": "https://cs.wikipedia.org/wiki?curid=1226722", "title": "Světové hry 2013", "text": "Světové hry 2013\n\nSvětové hry 2013 byly devátým ročníkem Světových her, nejvýznamnější mezinárodní soutěže v neolympijských sportech. Konaly se od 25. července do 4. srpna 2013 v kolumbijském městě Cali. Soutěžilo se ve 202 disciplínách 36 sportů, her se zúčastnily čtyři tisíce závodníků ze 120 zemí. Slavnostní zahájení proběhlo na stadionu Estadio Olímpico Pascual Guerrero a oficiální otvírací formuli pronesl kolumbijský viceprezident Angelino Garzón. Rozpočet her dosáhl 59 milionů dolarů.\n\nMaskotem her byl pták Bifochue (tyran bentevi). Heslem soutěže bylo „Juego limpio al planeta“ („Čistá hra pro planetu“).\n\nPůvodně měla hry hostit německá města Duisburg a Düsseldorf, která se však roku 2008 v důsledku ekonomické krize pořadatelství vzdala. Jako náhradníci se přihlásili Cali a Pretoria, na zasedání během Světových her 2009 vybrala Mezinárodní asociace Světových her za místo konání Cali jako historicky první město v Latinské Americe.\n\nNejúspěšnějším sportovcem her byl německý reprezentant v záchranářském sportu Marcel Hassemeier se čtyřmi zlatými a jednou stříbrnou medailí.\n\nČeští reprezentanti získali dvě stříbrné (tanečníci Jakub Mazůch a Michaela Gatěková, parašutista Tomáš Ledník) a jednu bronzovou (tým inline hokejistů) medaili. Stříbro získali také Jiří Mládek a Tomáš Ježek v kanoistickém maratonu, který byl ukázkovou disciplínou. Českou výpravu tvořilo 71 sportovců.\n\nKuriózním nedopatřením bylo na medailích udělovaných úspěšným sportovcům místo správného názvu World Games napsáno Word Games.\n\nNaposledy se na Světových hrách soutěžilo v sedmičkovém ragby, které se od roku 2016 stalo olympijským sportem.\n\n"}
{"id": "1226723", "url": "https://cs.wikipedia.org/wiki?curid=1226723", "title": "Vladimir Vasiljevič Markovnikov", "text": "Vladimir Vasiljevič Markovnikov\n\nVladimír Vasiljevič Markovnikov (Rusky: Владимир Васильевич Марковников) (22. prosince 1838 – 11. února 1904), byl ruský chemik.\n\nMarkovnikov studoval ekonomii na univerzitě v Kazani, během svého studia se ale také věnoval chemii.\n\nPo konfliktu se svou mateřskou univerzitou, byl jmenován profesorem na Oděské univerzitě v roce 1871 a o dva roky později, na Lomonosovově univerzitě, kde zůstal po zbytek své kariéry.\n\nMarkovnikov je nejvíce známý jako autor Markovnikovova pravidla, kterým v roce 1869 popsal reakce H-X alkenů. Podle tohoto pravidla se při přidání protické kyseliny HX k alkenu naváže vodík kyseliny na atom uhlíku s méně alkynovými substituenty, zatímco halogenová skupiny na uhlík s více substituenty. Tedy chlorovodík (HCl) se přidá k propenu, CH-CH=CH za vzniku 2-chloropropanu CHCHClCH nikoli izomerní 1-chloropropanu CHCHCHCl. Pravidlo je užitečné pro predikci molekulární struktury produktů adiční reakce. \n\nHughes diskutoval o důvodech Markovnikovova nedostatečného uznání během života. Přestože publikoval většinou v ruštině, které většině západoevropských chemiků rozuměla, jeho článek z roku 1870, ve kterém poprvé publikoval Markovnikovovo pravidlo, byl napsán v němčině. Nicméně pravidlo bylo zahrnuto do čtyřstránkového dodatku k dvaceti šesti stránkovému článku o izomerních máselných kyselinách a v té době bylo podloženo jen velmi mírnými experimentální důkazy. Hughes dospěl k závěru, že pravidlo bylo vnuknutí, nepodpořené tehdejšími důkazy, ale později se ve většině případů ukázalo jako správné.\n\nMarkovnikov také přispěl k organické chemii tím, že našel uhlíkové kruhové řetězce s více než šesti atomy uhlíku, řetězec se čtyřmi atomy uhlíku v roce 1879, a řetězec se sedmi atomy v roce 1889.\n\nMarkovnikov rovněž prokázal, že kyselina máselná a kyselina izomáselná mají stejný chemický vzorec (CHO), ale různé struktury, a jedná se tedy o izomery.\n\n"}
{"id": "1226726", "url": "https://cs.wikipedia.org/wiki?curid=1226726", "title": "Arménie na Letních olympijských hrách 2016", "text": "Arménie na Letních olympijských hrách 2016\n\nArménie se účastnila Letní olympiády 2016.\n\n"}
{"id": "1226727", "url": "https://cs.wikipedia.org/wiki?curid=1226727", "title": "Kostel svaté Terezie z Avily (Terézváros)", "text": "Kostel svaté Terezie z Avily (Terézváros)\n\nKostel sv. Terezie z Avily leží v Budapešti v VI. obvodu s názvem Terézváros.\n\nV roce 1777 zde byla kaple, která se nacházela mimo hradby města Pešť. Později byl na tom místě roku 1800 postaven tento kostel zasvěcený sv. Terezii z Avily. Nyní je kostel celkově zrekonstruován.\n"}
{"id": "1226733", "url": "https://cs.wikipedia.org/wiki?curid=1226733", "title": "Sidney Coleman", "text": "Sidney Coleman\n\nSidney Richard Coleman (7. března 1937 – 18. listopadu 2007) byl americký teoretický fyzik, který studoval pod vedením Murraye Gell-Manna. Je známý díky svému výzkumu fyziky vysokých energií.\n\nSidney Coleman se narodil a vyrostl v Chicagu. V roce 1957 získal bakalářský titul na Illinois Institute of Technology.\n\nPoté odešel na Kalifornský technologický institut, kde v roce 1962 obdržel doktorský titul. Po získání doktorátu začal pracovat na Harvardově univerzitě, kde strávil celý zbytek kariéry. V 70. letech se tam setkal se svou budoucí manželkou Dianou, vzali se v roce 1982.\n\n\"Byl to gigant ve zvláštním smyslu, protože nebyl známý na veřejnosti,\" řekl laureát Nobelovy ceny Sheldon Glashow pro Boston Globe. \"Není Stephen Hawking, zvenku není prakticky viditelný. Ale ve společenství teoretických fyziků je velký bůh. Je fyzikem fyziků.\"\n\nV roce 1966 Antonino Zichichi přijal Colemana jako asistenta na tehdejší novou letní školu v rámci Mezinárodní školy pro subjadernou fyziku ve městě Erice na Sicílii. Coleman zde v průběhu 70. a 80. let zaznamenal velký úspěch a v roce 1979 u příležitosti patnáctého výročí založení školy mu byl udělen titul \"nejlepšího přednášejícího\". Jeho vysvětlení spontánního narušení symetrie z hlediska malého muže žijícího uvnitř ferromagnet bylo často citováno pozdějšími popularizátory fyziky. Klasický text částicové fyziky\" Aspekty Symetrie\" z roku 1985 je kolekcí Colemanovy přednášky v Erici. \n\nColemanovy přednášky na Harvardu byly rovněž úspěšné. Studenti jednoho kurzu kvantové teorie pole vytvořili trička s jeho obrazem a jeho proslulými citáty, mezi nimiž byl například výrok: \"Nejen Bůh ví, já vím, a na konci semestru budete vědět také.\" I přes toto uznání neměl příliš velký úspěch ve výuce doktorských studentů:\n\nNesnáším [výuku]. Dělám to jako součást práce. No, je to samozřejmě nepravdivé, nebo možná větší pravda než nepravda, když řeknu, že to nesnáším. ... Ale určitě bych býl stejně šťastný, kdybych neměl žádné doktorské studenty. ... Občas se najde student s nímž je radost spolupracovat. Hugh David Politzer a Erick Weinberg byli tohoto druhu, ale oni byli v podstatě téměř zralí fyzikové. Byli velmi chytří, když přišli ke mně. Obecně platí, že práce s doktorským studentem je jako učit kurz. Je to únavná a nepříjemná práce. Bolest v krku. Můžete to udělat, protože za to máte zaplaceno. Kdybych nedostal zaplaceno, určitě bych to nikdy nedělal.\n\nV roce 1989 získal Coleman ocenění Národní akademie věd.\n\nV roce 2005 na Colemanovu počest uspořádala katedra fyziky Harvardovy university \"SidneyFest\" - konferenci o kvantové teorii pole a kvantové chromodynamice.\n\nKromě akademické práce byl Coleman znám i nadšením pro science-fiction. Byl jedním ze zakladatelů nakladatelství Advent: Publishers a působil jako recenzent sci-fi knihy pro \"The Magazine of Fantasy and Science Fiction\".\n\nNěkteré z jeho nejznámějších prací jsou \n\n"}
{"id": "1226734", "url": "https://cs.wikipedia.org/wiki?curid=1226734", "title": "József Farkas", "text": "József Farkas\n\nJózsef Farkas (* 17. března 1952 Budapešť, Maďarsko) je bývalý maďarský zápasník, reprezentant v zápase řecko-římském. Dvarát startoval na olympijských hrách, v roce 1976 na hrách v Montrealu v kategorii do 100 kg obsadil dělené sedmé místo a v roce 1980 na hrách v Moskvě v kategorii nad 100 kg vybojoval čtvrté místo. Třikrát startoval na mistrovství světa, jeho maximem bylo čtvrté místo z roku 1979. Na mistrovství Evropy vybojoval třikrát bronzovou medaili a jednou skončil na čtvrtém místě, vše v kategorii do 100 kg.\n\n"}
{"id": "1226741", "url": "https://cs.wikipedia.org/wiki?curid=1226741", "title": "Goča Trapaidze", "text": "Goča Trapaidze\n\nGoča Važajevič Trapaidze (gruzínsky გოჩა ვაჟას ძე ტრაპაიძე, rusky Гоча Важаевич Трапаидзе; * 9. května 1976 Tbilisi) je bývalý gruzínský fotbalový obránce či záložník.\n\nNejvyšší soutěž hrál v Gruzii, v České republice, na Ukrajině a v Ázerbájdžánu. S Dinamem Tbilisi vyhrál dvakrát gruzínský titul (1993/94 a 1994/95). Zahrál si také v MSFL za FC Zeman Brno.\n\n\n"}
{"id": "1226748", "url": "https://cs.wikipedia.org/wiki?curid=1226748", "title": "Šali (Čečensko)", "text": "Šali (Čečensko)\n\nŠali (, ) je okresní město stejnojmenného okresu v Čečensku. Je situován v centrální části Čečenska 36 km jihovýchodně od hlavního města Groznyj na řece Džalk (, ), pravém přítoku Sunži v povodí Těreku.\n\nZa první čečenské války bylo Šali opakovaně bombardováno kazetovými pumami ruským letectvem.\n"}
{"id": "1226753", "url": "https://cs.wikipedia.org/wiki?curid=1226753", "title": "Lisa Randallová", "text": "Lisa Randallová\n\nLisa Randallová (* 18. června 1962) je americký teoretická fyzička a odbornice na částicovou fyziku a kosmologii. Působí jako profesorka na Harvardově univerzitě. Její výzkum zahrnuje elementární částice a základní interakce, vyvinula a studoval širokou škálu modelů zahrnujících další rozměry prostoru. Prohloubila naše pochopení standardního modelu částicové fyziky, supersymetrie, možných řešení problému hierarchie týkající se relativní slabosti gravitace, kosmologie extra dimenzí, baryogeneze, kosmologické inflace a temné hmoty. Její nejznámější objev je Randall-Sundrum model, který publikovala v roce 1999 s Ramanem Sundrumem.\n\nNarodila se v Queensu v New Yorku. Absolvovala program pro děti nadané v matematice Hampshire College Summer Studies in Mathematics a vychodila Stuyvesant High School v roce 1980, kde byl jejím spolužák známý fyzik a popularizátor vědy Brian Greene. V roce 1980 získala první místo v programu Westinghouse Science Talent Search ve věku 18 let. Na Harvardově univerzitě získala bakalářský titul ve fyzice (1983) a doktorský titul v teoretické částicové fyzice (1987) pod vedením Howarda Georgiho.\n\nRandallová provádí výzkumy částicové fyziky a kosmologie na Harvardu, kde je profesorkou teoretické fyziky. Její výzkumy se týkají elementárních částic a základní interakcí a zahrnují studium široké škály modelů obsahujících dodatečné dimenze prostoru. Pracovala také v oboru supersymetrie, standardního modelu, kosmologické inflace, baryogeneze, teorie velkého sjednocení a obecné relativity.\n\nRandallové knihy \"Warped Passages: Unraveling the Mysteries of the Universe's Hidden Dimensions\" a \"Knocking on Heaven’s Door: How Physics and Scientific Thinking Illuminate the Universe and the Modern World\" se obě dostaly do seznamu 100 pozoruhodných knih magazínu New York Times. Také napsala libreto k opeře \"Hypermusic Prologue: A Projective Opera in Seven Planes\" na žádost skladatele Hèctora Parry, který se inspiroval její knihou \"Warped Passages\".\n\nPo dokončení postgraduálního studia na Harvardu se Randallová stala profesorkou na Massachusettském technologickém institutu a Princetonské univerzitě. Na Harvard se vrátila v roce 2001. Profesorka Randallová byla první fyzičkou se stálým úvazkem na Princetonské katedře fyziky a první teoretickou fyzičkou se stálým úvazkem na Harvardu. (Avšak první žena se stálým úvazkem na katedře fyziky byla Melissa Franklinová.)\n\nRandallová je členem Americké akademie umění a věd (2004), Národní akademie věd (2008) a členkou Americké fyzikální společnosti. Na podzim roku 2004 byla nejvíce citovaným teoretickým fyzikem předchozích pěti let. Randallová vystupovala v magazínu Seed jako „osobnost roku 2005 v oblasti vědy“ a v magazínu \"Newsweek\" jako „Jeden z nejvíce slibných teoretických fyziků své generace“. V roce 2007 byla Randallová zařazena magazínem \"Time\" mezi „100 nejvlivnějších lidí“ v sekci „Vědci a myslitelé“. Randallová získala toto vyznamenání za práci o vyšších dimenzích.\n\nRandallová pomohla zorganizovat četné konference a byla v redakčních radách několika významných časopisů o teretické fyzice.\n\n\nSestra Lisy Randalové, Dana Randallová, je profesorkou počítačových věd na Georgijském technologickém institutu.\n\n\n"}
{"id": "1226754", "url": "https://cs.wikipedia.org/wiki?curid=1226754", "title": "Leopold Ernst von Firmian", "text": "Leopold Ernst von Firmian\n\nLeopold Ernst hrabě Firmian (22. září 1708, Trident - 13. března 1783, Pasov) byl rakouský římskokatolický duchovní, biskup a kardinál. Je označován jako „poslední barokní kníže“ na pasovském biskupském stolci.\n\n"}
{"id": "1226758", "url": "https://cs.wikipedia.org/wiki?curid=1226758", "title": "Trent Cole", "text": "Trent Cole\n\nTrent James Cole Jr (* 5. října 1982 v Xenii, stát Ohio) je hráč amerického fotbalu nastupující na pozici Outside linebackera za tým Indianapolis Colts v National Football League. Univerzitní fotbal hrál za University of Cincinnati, poté byl vybrán v pátém kole Draftu NFL 2005 týmem Philadelphia Eagles.\n\nCole navštěvoval a hrál americký fotbal za Xenia High School, v posledním ročníku si připsal 121 tacklů a 8 sacků, a za své výkony získal titul Defenzivní hráč roku. Kromě amerického fotbalu se rovněž věnoval atletice, basketbalu, baseballu a fotbalu.\n\nCole přestoupil na University of Cincinnati, kde nejprve nastupoval na pozici Nose tackla, od sezóny 2004 začal hrát jako Defensive end. Celkem si připsal 238 tacklů, 19 sacků, 48 tacklů pro ztrátu, 4 forced fumbly a 2 zblokované pokusy o field gól. Za své výkony v posledních dvou ročnících dvakrát byl vybrán do prvního all-pro týmu konference C-USA.\n\nCole byl draftován v pátém kole Draftu NFL 2005 jako 146. hráč celkově týmem Philadelphia Eagles a následně zde podepsal čtyřletou smlouvu. V tréninkovém kempu svými atletickými schopnostmi zaujal mnoho lidí v klubu, čímž si v 10. týdnu vysloužil pozici startujícího pravého Defensive enda. Celkem zaznamenal 38 tacklů, 5 sacků a forced fumble.\n\nPozici startujícího pravého Defensive enda musel přepustit nově příchozímu Darrenu Howardovi, nicméně ve druhém týdnu se zranil na levé straně hrající Jevon Kearse a Eagles oznámili, že Cole ho nahradí. Od té doby si připsal 8 sacků, 84 tacklů a pomohl Eagles k zisku pátého titulu v NFC East v řadě za sebou. 6. prosince 2006 podepsal prodloužení stávající smlouvy o pět let za 26 až 28 milionů dolarů (12 milionů garantovaných). 17. prosince proti New York Giants zaznamenal první interception v kariéře, kterou vrátil pro touchdownu.\n\nCole v sezóně zaznamenal 12,5 sacku a stal se prvním Defensive endem Eagles od roku 1986, který se dostal do Pro Bowlu. Kromě toho si připsal 70 tacklů, nejvíc ze všech Defensive endů v konferenci NFC.\n\nV sezóně 2008 Cole vedl týmové statistiky v počtu tacklů pro ztrátu (8), druhý byl v počtu sacků (9) a třetí ve forced fumblech (3) při 98 tacklech (39 asistovaných). V patnáctém týdnu sezóny 2015 byl Cole 8 sekund před koncem utkání s New York Giants vyloučen, protože udeřil Shauna O'Haru, za což následně dostal pokutu od NFL ve výši 15 tisíc dolarů. Za své výkony byl nicméně vybrán do Pro Bowlu jako náhradník. 14. března 2012 Cole podepsal čtyřleté prodloužení smlouvy s Eagles za 55,25 milionů dolarů. Tato sezóna se mu příliš nevydařila, zaznamenal pouze 3 sacky a 40 tacklů.\n\nNový trenér Eagles Chip Kelly změnil defenzivní rozestavení ze 4-3 na 3-4, proto se musel Cole přeorientovat z pravého Defensive enda na pravého Outside linebackera. I přesto se stal lídrem obrany v počtu sacků (8) a forced fumblů (3), kromě toho zaznamenal 56 tacklů, 3 zblokované přihrávky a poprvé v kariéře safety. Rovněž sezónu 2014 měl úspěšnou (52 tacklů a 6,5 sacku), nicméně Eagles se nedostali do play-off a Cole byl 4. března 2015 propuštěn. V historii Eagles zaznamenal druhý největší počet v sacků v kariéře (85,5), přičemž lídrem je stále Reggie White se 124.\n\n10. března 2015 podepsal Cole dvouletou smlouvu s Indianapolis Colts za 16 milionů dolarů. Nastoupil do všech čtrnácti utkání sezóny, nicméně byl kritizován za nízkou produkci (32 tacklů, nejméně v kariéře) a neschopnost atakovat soupeřovy Quarterbacky. Ke konci sezóny se jeho produktivita zlepšila, zaznamenal 3 sacky a forced fumble v posledních pěti zápasech.\n\n2. března 2016 Cole přistoupil na restrukturalizaci svého platu.\n\nDíky své zálibě v lovu je Cole přezdíván \"The Hunter\" (Lovec). Je bratrancem basketbalového hráče Norrise Colea, který hraje za New Orleans Pelicans.\n\n"}
{"id": "1226760", "url": "https://cs.wikipedia.org/wiki?curid=1226760", "title": "Bombardování Šali kazetovými pumami", "text": "Bombardování Šali kazetovými pumami\n\nBombardování Šali kazetovými pumami byl letecký útok, při kterém opakovaně ruské letectvo shazovalo kazetové pumy na město Šali za první čečenské války dne 3. ledna 1995.\n\nK útoku došlo přesto, že tehdejší prezident Ruské federace Boris Jelcin jen několik dní předtím prohlásil, že ruská letadla přestanou bombardovat civilní objekty. Přitom hned o víkendu došlo k masívnímu bombardování a zuřivému ničení civilních objektů v okolí města Groznyj.\n\nPři útoku bylo podle zpráv svrženo celkem 18 kazetových pum do města Šali a okolí v několika útočných vlnách. Pumy nejprve zasáhly tržiště u silnice. Potom byla zasažena benzínová pumpa a nemocnice, kde byli hospitalizováni jak civilisté, tak ruští vojáci.\n\nPoté letadla přešla do přízemního letu a zaútočila na muslimský hřbitov. Zaměřena byla také škola a zemědělský statek.\n\nNejméně 55 osob bylo zabito (včetně pěti osob zdravotního personálu) a 186 osob zraněno. Odhad ruské prezidentské kanceláře pro lidská práva udává více než 100 usmrcených osob. Žádné vojenské cíle v této oblasti v době útoku hlášeny nebyly.\n"}
{"id": "1226763", "url": "https://cs.wikipedia.org/wiki?curid=1226763", "title": "Křídlo velení, řízení a průzkumu Zvolen", "text": "Křídlo velení, řízení a průzkumu Zvolen\n\nKřídlo velení, řízení a průzkumu Zvolen je složka Vzdušných sil Ozbrojených sil Slovenské republiky. Velitelem křídla je od roku 2013 plukovník Miloš Mosný. Křídlo je součástí systému integrované protivzdušné a protiraketové obrany NATO (NATINAMDS).\n\nKřídlo je nejmladší složkou slovenských vzdušných sil. Formálně vzniklo 1. dubna 2006 spojením těchto 4 útvarů:\nBrigáda velení, řízení a průzkumu byla dne 1. září 2015 přeznačena na křídlo, jehož struktura se však ve srovnání s brigádní organizací nezměnila. \n\n\n\n"}
{"id": "1226764", "url": "https://cs.wikipedia.org/wiki?curid=1226764", "title": "Richard Laming", "text": "Richard Laming\n\nRichard Laming (1798–3. května 1879) byl britský chirurg, přírodní filozof, vynálezce, chemik a průmyslník.\n\nExistují nejasnosti ohledně jeho původu. Ale věří se, že se narodil v Margate v Anglie 17. srpna 1799 jako syn James Laming a Sarah Waltonové a že měl staršího bratra Jamese, který se narodil roku 1791, z nějž se stal prosperující obchodník. V roce 1825 získal Richard Laming kvalifikaci pro členství v Královské chirurgické společnosti, a založil praxi v Londýně.\n\nBěhem volného času se zajímal o teorii elektřiny. Mezi roky 1838 a 1851 publikoval řadu článků kde spekuloval o složení elektřiny z atomů. Jako jeden z prvních lidí předpokládal, že existují subatomární částicové jednotky. Navrhl, že atom je tvořen jádrem z materiálu obklopeného soustřednými slupkami těchto elektrických atomů, nebo částic. Věřil také, že tyto částice by mohly být přidány nebo odečteny k atomu, čímž by se měnil jeho náboj.\n\nKolem roku 1844 navrhl mechanismus pro izolátor jako atom obklopený \"perfektní vnější kulovou vrstvou\" elektrických částic. Předpokládal také, že chemická reakce může nastatv případě kdy dva atomy sdílejí elektrický náboj. Nicméně neposkytl žádné experimentální důkazy pro své nápady a tedy získal jen malý zájem od Královské Společnosti.\n\nV roce 1838 se přestěhoval do Paříže, kde zůstal deset let. Ani tam nezískaly jeho myšlenky velký zájem a byl považován za výstředního. Jeho lékařská praxe skončila zřejmě někdy kolem roku 1842. Když se vrátil do Anglie, jeho zájmy se obrátily k chemii a začal pracovat v průmyslu zpracování uhlí a zemního plynu.\n\nZažádal o několik patentů:\nV roce 1850 si patentoval také Lamingův proces, což byl způsob odstranění sirovodíku a oxidu uhličitého z uhelných plynů.\n\nBěhem 60 let se začal zájímat o telegrafie a požádal o dva patenty na vylepšení zařízení. Odešel kolem roku 1865 na jižní pobřeží Anglie. Zemřel 3. května 1879 v Arundel v Sussex. Byl dvakrát ženatý a měl nejméně dva syny.\n\n"}
{"id": "1226770", "url": "https://cs.wikipedia.org/wiki?curid=1226770", "title": "Richard Tolman", "text": "Richard Tolman\n\nRichard Chace Tolman (4. března 1881 – 5. září 1948) byl americký matematický fyzik a fyzikální chemik, který byl odborníkem ve statistické mechanice. Udělal také významné příspěvky k teoretické kosmologii v letech těsně po Einsteinově objevu obecné teorie relativity. Byl profesorem fyzikální chemie a matematické fyziky na Kalifornském Technologickém Institut.\n\nTolman se narodil ve West Newtonu v Massachusetts a studoval chemické inženýrství na Massachusettském Technologickém Institutu, kde obdržel bakalářský titul v roce 1903 a doktorský titul v roce 1910 pod vedením Arthura Noyese.\n\nV roce 1924 se oženil s psycholožkou Ruth Sherman Tolmanovou.\n\nV roce 1912 představil koncept relativistické hmotnosti tím, že napsal, že \"výraz \"m\"(1 - \"v\"/\"c\") je nejlelpší pro popis hmotnost pohybujícího se tělesa.\"\n\nRoku 1916 experimentálně prokázal, že se elektřina se skládá z elektronů tekoucích přes kovové vodiče. Jako vedlejší produkt tohoto experimentu byla změřena hodnota klidové hmotnosti elektronu. Byl však znám především jako teoretik.\n\nTolman byl členem Technické Aliance do nějž vstoupil v roce 1919. Šlo o předchůdce Technokratického hnutí. V rámci aliance pomáhal provádět energetický průzkum, analýzu možností uplatnění vědy v sociálních a pracovních záležitostech.\n\nČlenem Americké Akademie Umění a Věd byl zvolen v roce 1922. Ve stejném roce nastoupil na Kalifornský Technologický institut, kde se stal profesorem fyzikální chemie a matematické fyziky a později děkanem.\n\nJedním z Tolmanových raných studentů na Kalifornském technologickém institutu byl teoretický chemik Linus Pauling, kterého Tolman naučil pre-Schrödingerovskou kvantovou teorii.\n\nV roce 1927 publikoval Tolman text o statistické mechanice, jehož pozadí byla stará kvantová teorie, Maxe Plancka, Nielse Bohra a Arnolda Sommerfelda. V roce 1938 vydal novou podrobnou práci, která se vztahuje na aplikace statistické mechaniky na klasické a kvantové systémy. Byla to standardní práce na toto téma po mnoho let a zůstává v zájmu fyziků i na počátku 21. století.\n\nV pozdějších letech své kariéry se Tolman stále více zajímal o aplikace termodynamiky na relativistické systémy a kosmologii. Důležitou monografii vydal v roce 1934 pod názvem \"Relativita, Termodynamika a Kosmologie\", která ukázala jak se záření černého tělesa ochladí v expandujícím vesmíru, ale zůstává tepelným, což byl klíčový ukazatel vzhledem k vlastnostem reliktního záření. Tolman v této monografii dále jako první člověk dokumentoval a vysvětlil, jak by mohl mít uzavřený vesmír nulovou energii. Vysvětlil že veškerá hmota a energie je pozitivní a veškerá gravitační energie je záporná, takže se vzájemně vyruší, což vede k vesmíru s nulovou energií. Jeho zkoumání hypotézy oscilujícího vesmíru, kterou navrhl Einstein v roce 1930, upozornilo na problémy, pokud jde o entropii modelu a vyústilo v zánik hypotézy v pozdních 60 letech.\n\nV průběhu druhé světové sálky působil Tolman jako vědecký poradce generála Leslie Grovese v rámci projektu Manhattan. V době jeho smrti v Pasadeně, byl hlavním poradcem Bernard Barucha amerického zástupce v komisi OSN pro atomovou energii.\n\nKaždý rok uděluje jihokalifornská sekce Americké Chemické Společnosti Tolmanovu cenu \"za vynikající příspěvky v chemii.\"\n\nTolmanův bratr byl behaviorální psycholog Edward Chace Tolman.\n\n"}
{"id": "1226771", "url": "https://cs.wikipedia.org/wiki?curid=1226771", "title": "ISOCARP", "text": "ISOCARP\n\nInternational Society of City and Regional Planners (ISOCARP) je mezinárodní sdružení lidí, kteří pracují v urbanismu. Vzniklo v roce 1965. V současné době má členy z více než 80 zemí. ISOCARP je oficiálně uznán OSN a Radou Evropy. Spolupracuje s UNESCO. Není pod kontrolou jakékoliv vlády.\n\n"}
{"id": "1226772", "url": "https://cs.wikipedia.org/wiki?curid=1226772", "title": "Sonia Rykiel", "text": "Sonia Rykiel\n\nSonia Rykiel (25. května 1930 Neuilly-sur-Seine – 25. srpna 2016 Paříž) byla francouzská módní návrhářka. \n\nNarodila se židovským rodičům jako nejstarší z pěti sester; její matka byla Ruska, otec pocházel z Rumunska. Na začátku 50. let se vdala za Sama Rykiela, který vlastnil butik \"Laura\" s dámským oblečením. \n\nVlastní oděvní tvorbě se pozdější majitelka známého pařížského módního domu začala věnovat náhodou. Když otěhotněla, nemohla najít oblečení, ve kterém by se cítila dobře. Módě přitom nerozuměla a šít také neuměla. S otevřením prvního butiku v Latinské čtvrti v centru Paříže proto dlouho váhala. První butik své módní značky, která se proslavila zejména pleteným zbožím s nespočtem proužkovaných variant, si otevřela v roce 1968. Vzestupu značky pomohly známé tváře hereček, mezi které patřily např. Brigitte Bardot a Audrey Hepburn.\n\nV roce 2013 francouzská vláda ocenila její práci Řádem čestné legie. Zemřela o tři roky později ve věku 86 let na komplikace spojené s Parkinsonovou nemocí.\n"}
{"id": "1226775", "url": "https://cs.wikipedia.org/wiki?curid=1226775", "title": "Karen Chačanov", "text": "Karen Chačanov\n\nKaren Chačanov, rusky: Карен Абгарович Хачанов, \"Karen Abgarovič Chačanov\", (* 21. května 1996 Moskva) je ruský profesionální tenista arménského původu. Ve své dosavadní kariéře na okruhu ATP Tour vyhrál čtyři singlové turnaje včetně Paris Masters 2018. Na challengerech ATP a okruhu Futures získal sedm titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v červenci 2019 na 8. místě a ve čtyřhře pak v květnu 2018 na 64. místě. Trénuje ho Vedran Martić. Dříve tuto roli plnil bývalý španělský tenista Galo Blanco.\n\nV ruském daviscupovém týmu debutoval v roce 2013 semifinálem 1. skupiny zóny Evropy a Afriky proti Jihoafrické republice, v němž vyhrál první dvouhru nad Deanem O'Brianem. přispěl tak k vítězství Rusů 5:0 na zápasy. Do roku 2019 v soutěži nastoupil k sedmi mezistátním utkáním s bilancí 4–4 ve dvouhře a 0–3 ve čtyřhře.\n\nV ruském týmu se zúčastnil po boku Anastasije Pavljučenkovové Hopmanova poháru 2018, s níž obsadil třetí místo základní skupiny.\n\nV červenci 2013 se stal mistrem Evropy v kategorii 18letých.\n\nV rámci hlavních soutěží událostí okruhu Futures debutoval v březnu 2012, když v Ťumeni prošel kvalifikací. V úvodním kole však podlehl Alexeji Vatutinovi, když mu odebral jen tři gamy. Premiérový singlový titul na challengerech ATP vybojoval na istanbulském Amex-Istanbul Challengeru 2015, kde ve finále přehrál ukrajinského 53. hráče žebříčku Sergije Stachovského ve třech setech. Druhou trofej přidal na květnovém Samarkand Challengeru 2016 v uzbeckém Samarkandu po vítězství nad španělským tenistou Rubénem Ramírezem Hidalgem.\n\nVe věku 17 let a 157 dní se stal nejmladším ruským tenistou, jenž vstoupil do profesionálního tenisu (v sezóně 2013), čímž překonal věkový rekord Michaila Južného. Ve dvouhře okruhu ATP Tour debutoval po obdržení divoké karty na zářijovém St. Petersburg Open 2013, kde také dosáhl první kariérní výhry. Na úvod vyřadil Rumuna Victora Hănesca, aby poté nestačil na sedmého nasazeného Lukáše Rosola. O čtrnáct dní později postoupil do premiérového čtvrtfinále, když na moskevském Kremlin Cupu 2013 zdolal srbskou turnajovou trojku Janka Tipsareviće. Následně nenašel recept na Chorvata Iva Karloviće.\n\nHráče z elitní dvacítky žebříčku poprvé porazil na antukovém Barcelona Open Banco Sabadell 2016, kde z pozice kvalifikanta ve druhém kole vyřadil španělskou turnajovou pětku a světovou sedmnáctku Roberta Bautistu Aguta, aby v zápětí skončil na raketě Ukrajince Alexandra Dolgopolova. V rámci série ATP Masters debutoval na březnovém Sony Open Tennis 2014 v Key Byscaine, kam získal divokou kartu. Po třísetovém průběhu odešel poražen od Španěla Daniela Gimeno-Travera. Do první stovky světové klasifikace premiérově pronikl 6. června 2016, když si zajistil semifinálovou účast na prostějovském challengeru UniCredit Czech Open 2016.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016 po zvládnuté tříkolové kvalifikaci. V první fázi vyřadil italského kvalifikanta Thomase Fabbiana, aby následně skončil na raketě Japonce Keie Nišikoriho.\n\nPrvní finále na okruhu ATP Tour si zahrál na premiérovém ročníku zářijového Chengdu Open 2016 v čínském Čcheng-tu, v němž za 2.40 hodin zdolal španělskou turnajovou pětku Alberta Ramose-Viñolase po třísetovém průběhu. Získal tak první trofej, když do té doby na turnajích nikdy nepřešel přes čtvrtfinálovou fázi. Během turnaje mu patřila 101. pozice žebříčku ATP, čímž se v probíhající sezóně stal třetím šampionem události ATP mimo elitní stovku. Bodový zisk mu zajistil posun na kariérní maximum, když mu ve vydání z 3. října 216 patřila 55. příčka. Premiérovou trofej v sérii Masters si odvezl z pařížského Rolex Paris Masters 2018, kde postupně vyřadil čtyři hráče elitní světové desítky, Johna Isnera, Alexandra Zvereva, Dominica Thiema a srbskou světovou dvojku ve finále. V něm ukončil 22zápasovou neporazitelnost Novaka Djokoviće po dvousetovém průběhu. Bodový zisk jej posunul o sedm míst výše, na nové kariérní maximum, když mu ve vydání z 5. listopadu 2018 patřila 11. příčka. Ta mu zajistila druhé náhradnické místo na navazujícím Turnaji mistrů.\n\n"}
{"id": "1226776", "url": "https://cs.wikipedia.org/wiki?curid=1226776", "title": "Gerson Goldhaber", "text": "Gerson Goldhaber\n\nGerson Goldhaber (20. února 1924 – 19. července 2010) byl americký částicový fyzik a astrofyzik německého původu. Byl jedním z objevitelů J/ψ mezon, který potvrdil existenci kvarku c. Působil na Lawrence Berkeley National Laboratory a byl členem týmu Supernova Cosmology Project. Byl emeritním profesorem fyziky na Kalifornské univerzitě v Berkeley a také profesorem astrofyziky doktorských a postgraduálních studentů.\n\nGoldhaber se narodil 20. února 1924 v Německu. Jeho Židovská rodina utekla z nacistického Německa do Egypta. Goldhaber získal magisterský titul v oboru fyziky v roce 1947 na Hebrejské univerzitě v Jeruzalémě. Doktorát obdržel v roce 1950 na University of Wisconsin Po zisku doktorátu odešel na  Kolumbijskou univerzity. V roce 1953 získal americké státní občaství.\n\nGoldhaber se stal profesorem na Kalifornské univerzitě v Berkeley a pracoval také v Lawrence Berkeley National Laboratory. V Berkeley byl Goldhaber součástí výzkumného týmu částicové fyziky, který používal fotografické emulze ke sledování pohybů subatomárních částic v proton-protonových rozptylových experimentech, které vedly k identifikaci antiprotonu. Za jeho objev získali Owen Chamberlain a Emilio Gino Segrè Nobelovu cenu za fyziku v roce 1959.\n\nV rámci příspěvku od Fordovy nadace pobýval Goldhaber v letech 1960-1961 v Evropské organizaci pro jaderný výzkum v Ženevě. Během tohoto období, napsal společně se svou manželkou a B. Petersem a zprávu o CERNu. Částice objevená v roce 1963 dostala název A mezon, jméno získala podle Goldhaberova syna Amose.\n\nV roce 1974 byl Goldhaber součástí týmu na Stanford Linear Accelerator Center vedeného Burtonem Richterem, který spoluobjevil J/ψ meson, mezon s neutrální vůní složený z kvarku c a antikvarku c. Richter získal za tento výzkum Nobelovu cena za fyziku pro rok 1976, společně se Samuelem Ting z Massachusettského technologického institutu, který stejnou částici objevil ve svém vlastním výzkumu. Goldhaber díky účasti na tomto projektu získal  Panofského cenu Americké fyzikální společnosti a byl jmenován Kalifornským vědecem roku.\n\nPozději se stal členem Supernova Cosmology Projectu, jehož se účastnili mimo jiné také Richard Muller, Carlton Pennypacker a Saul Perlmutter. Projektu byl založena v roce 1988 v Lawrence Berkeley a jeho cílem bylo hledal ve vesmíru známky supernov, které by mohly být použity k určení rychlosti jakou se rozpíná náš vesmír. Data, která tým nashromáždil poskytla důkazy, že rychlost rozpínání vesmíru se zvyšuje kvůli tomu, co se nazývá temná energie, na rozdíl od převládajících názorů, že se rozpínání vesmíru zpomalí a nakonec zvrátit až nastane Velký křach, což by znamenalo zánik vesmíru.\n\nGoldhaber byl členem americké Národní Akademie Věd a Královské švédské akademie věd. Spolu s Robertem N. Cahn napsal Goldhaber knihu \"Experimentální základy částicové fyziky\".\n\nJako obyvatel Berkeley zemřel Goldhaber ve svém domě v 86 letech 19. července 2010. V té době byl podruhé ženatý s vědeckou spisovatelkou Judith Margoshesovou. Měl dvě dcery, syna a tři vnoučata. Během 41 letech manželství, spolupracoval s Judith na dvou knihách sonetů, které byly ilustrované jeho akvarely. Manželství s jadernou chemičkou Sulamith Goldhaberovou skončilo její smrtí na rakovinu mozku v roce 1965 v průběhu jejich cesty v Indii. Goldhaberův bratr Maurice Goldhaber byl částicový fyzik, který byl ředitelem Brookhaven National Laboratory.\n\n"}
{"id": "1226778", "url": "https://cs.wikipedia.org/wiki?curid=1226778", "title": "Edward Morley", "text": "Edward Morley\n\nEdward Williams Morley (29. ledna 1838 – 24. února 1923) byl americký vědec, známý díky jeho měření relativní atomové hmotnost kyslíku, a díky Michelsonově–Morleyho experiment.\n\nNarodil se v Newarku Anně Clarisse Treat a Reverendu Sardisi Brewsterovi Morleymu. Oba rodiče byli měli původ mezi prvními kolonisty kontinentu a čistě britského původu. Morley vyrostl ve West Hartfordu v Connecticutu. Během dětství byl často nemocný a měl nalomené zdraví, proto byl až do devatenácti let vzděláván otcem doma.\n\nV roce 1857 Morley nastoupil na Williams College v Williamstownu což byla alma mater jeho otce. Bakalářské studium absolvoval v roce 1860, a v roce 1863 získal magisterský titul. Kolem roku 1860 se jeho zájem postupně přesunul z chemie, která ho fascinovala od dětství k optice a astronomii. V letech 1860-1861 připravil tranzitní nástroje vyrobené z chronografu a provedl první přesné stanovení zeměpisné šířky z univerzitní observatoře. Toto stanovení bylo předmětem jeho první publikované knihy, která byla přečtena před Americkou asociací pro pokrok ve vědě v roce 1866.\n\nNa radu svých rodičů vstoupil Morley do Andover Theological Seminary v roce 1861,\nkurz dokončil o 3 roky později a získal v něm dobrou znalost hebrejštiny. Od roku 1866 do roku 1868 byl učitelem na soukromé škole a později, od roku 1868 kázal v malé farnosti v Ohiu. Ve stejné době byl jmenován profesorem chemie na Western Reserve College (nacházející se v Hudsonu v Ohio a později přestěhované do Clevelandu a přejmenované na Case Western Reserve University), kde zůstal až do svého odchodu do penze v roce 1906. Tato událost byla zlomovým bodem v jeho kariéře. V roce 1873 se stal profesorem chemie v Cleveland Medical College z této pozice ale odstoupil v roce 1888 aby měl více času na výzkum. Těsně předtím, než se přestěhoval do Hudsonu se oženil se Imbellou A. Birdsallovou.\n\nBěhem pobytu v Clevelandu shromáždil jednu z nejlepších soukromých sbírek chemických časopisů v Americe. Vlastnil i ruské časopisy a naučil se rusky tak dobře aby je mohl číst. Po odchodu do penze jeho knihovnu zakoupila univerzita a přesídlila ji do chemické laboratoře, která po něm byla pojmenována. V roce 1906 se přestěhoval do West Hartford v Connecticutu, kde postavil malý dům a laboratoř pro své osobní studium hornin a minerálů.\n\nMorley nebyl plodný spisovatel, publikoval pouze 55 odborných článků. Svou ženu přežil jen o několik měsíců a zemřel po chirurgické operaci v nemocnici v Hartfordu v roce 1923.\n\nNejvíce známy jsou jeho výzkumné práce v oblasti fyziky a optiky. V této oblasti Morley spolupracoval a pomáhal fyzikovi Albertu Abrahamu Michelsonovi především v období kolem roku 1887. Mnohokrát nastavovali a zlepšovali techniku pro experiment později nazývaný Michelsonův–Morleyův. Jejich aparatura byla sestavena k přesným měřením rychlosti světla v různých směrech a v různých obdobích roku, tak jak se Země pohybuje na své oběžné dráze kolem Slunce. Tato pečlivá měření byla vytvořena za účelem měření rozdílů rychlosti světla v různých směrech. Michelson a Morley ale vždy zjistil, že rychlost světla se nemění vůbec a nezávisí na směru měření nebo postavení Země na oběžné dráze. Toto nazýváme \"nulový výsledek\" pro jejich experimenty s měřením rychlosti světla.\n\nAni Morley ani Michelson nepředpokládali, že tyto nulové výsledky vyvrací hypotézu o existenci \"éteru\", ve kterém docházelo podle tehdejších předpokladů k šíření elektromagnetických vln. Irský fyzik George FitzGerald Francis navrhl vysvětlení těchto nulových výsledků, když postuloval to co dnes nazýváme FitzGerald–Lorentzova kontrakce fyzikálních objektů ve směru jejich pohybu v inerciálním referenčním rámci.\n\nNicméně jiní vědci dospěli k závěru, že éter neexistuje. Výsledky Michelsonova–Morleyova experimenty podporovaly Einsteinův silný postulát z roku 1905, že rychlost světla je konstantní ve všech inerciálních vztažných soustavách, který byl součástí jeho speciální teorie relativity.\n\nMorley také spolupracoval s Daytonem Millerem na experimentech s pozitivním éterem po skončení experimentů s Michelsonem. Morley dále sám prováděl měření rychlosti světla při průchodu přes silné magnetické pole. Studoval také teplotní roztažnosti pevných materiálů.\n\nVe Western Reserve College byl Morley povinen učit a to nejen chemie, ale také geologii a botaniku, což mu nechávalo jen málo času na výzkum. Nicméně během prvních deseti let na Hudsonu publikovat pět článků, většina se týkala přesnosti měření.\n\nV chemii, která byla jeho původní vědou pracoval na zjištění přesné hodnoty složení atmosféry a určení hmotností plynů v atmosféře. Jeho práce na atomové hmotnosti kyslíku zahrnuje období jedenácti let. Hodně času\nstrávil kalibrací přístroje a zlepšením přesnosti měření na nejvyšší možný stupeň (cca 1 díl na 10 000). V roce 1895 Morley představil novou hodnotu poměrů atomových hmotnostní kyslíku a vodíku, což poskytlo nejpřesnější určení atomové hmotnosti kyslíku v dosavadní historii vědy. Morleyův výzkum atomové hmotnosti kyslíku byl uznán jako Národní kulturní chemické památka Americké chemické společnosti v roce 1995.\n\nMorley byl prezidentem Americké asociace pro pokrok ve vědě v roce 1895 a rovněž byl prezidentem Americké chemické společnosti v roce 1899. Byl oceněn Davyho medailí, pojmenovanou pro britském chemikovi Humphry Davym, kterou získal od Královské společnosti v roce 1907 a také získal medaili Elliotta Cressona od Franklinova institutu v roce 1912 za významné příspěvky k chemii. Od Chicagské sekce Americké chemické společnosti održel cenu Willarda Gibbse v roce 1917.\n\nJeho jméno nese kráter Morley na přivrácené straně Měsíce a také Morleyho základní škola ve West Hartfordu a Morleyho vědecká laboratoř v kampusu Williams College. Jeho dům ve West Hartfordu byl prohlášen Národní kulturní památkou v roce 1975.\n\n"}
{"id": "1226786", "url": "https://cs.wikipedia.org/wiki?curid=1226786", "title": "Tornádo na smetišti", "text": "Tornádo na smetišti\n\nTornádo na smetišti je argument používaný ke zpochybnění pravděpodobnosti abiogeneze a evolučního vývoje vyšších forem života. Tyto jevy jsou srovnávány s pravděpodobností, že by tornádo, které se prožene smetištěm, mohlo vytvořit kompletní a funkční Boeing 747.\" Původně jej použil Fred Hoyle ve své statistické analýze aplikované na biologickou evoluci, ale podobná pozorování Hoyla předcházejí a datují se až do dob Charlese Darwina. Ačkoli byl Hoyle sám ateistou, argument se od té doby stal oporou kritiky evoluce z pozic kreacionismu a inteligentního designu.\n\nArgument je odmítán převážnou většinou biologů a odborné veřejnosti obecně. Z hlediska moderních evolučních teorií je samozřejmě pravděpodobnost náhlého vzniku pokročilých životních forem velmi nízká, evoluce nicméně postupovala v malých krocích v průběhu dlouhých časových intervalů. Celkový přechod na vyšší úroveň je možný, neboť každý jednotlivý krok zvyšuje šanci na přežití organismu, a 747 tedy není stvořena najednou, jak tvrdí argument tornáda na smetišti.\n\nPodle Hoylovy analýzy je pravděpodobnost evolučního vzniku buněčného života zhruba 1:10, k čemuž sám Hoyle dodává:\nTo ostatně odráží i jeho postoje vyjádřené jinde:\nHoyle svůj argument použil k podpoře panspermie, teorie, podle níž pozemský život pochází z již dříve existujícího života ve vesmíru.\n\nTornádo na smetišti vychází z evolučními biology převážně odmítaných argumentů nejpopulárnějších ve 20. letech 20. století, tedy ještě před vznikem moderní evoluční syntézy. Prvotním krokem sestavování argumentu je konstatování, že je fázový prostor obsahující některé biologické entity (jako jsou například lidé, funkční buňky, anebo oči) nesporně ohromný. Z obrovské velikosti fázového prostoru můžeme následně odvodit, že je pravděpodobnost evolučního vzniku takové entity mimořádně nízká.\n\nArgumenty operující s tornádem na smetišti občas odkazují rovněž na tzv Borelův zákon, který tvrdí, že se vysoce nepravděpodobné události nedějí. Obvyklou námitkou proti Borelovu zákonu je to, že pokud jsou \"všechny\" možné výsledky přirozeného procesu vysoce nepravděpodobné, je vysoce nepravděpodobný výsledek jistý. Ve skutečnosti by mělo být odkazováno na silný zákon velkých čísel, kreacionisté však namísto něj převzali jednoduché tvrzení dotýkající se teorie pravděpodobnosti a obsažené v Borelových knihách z posledních etap jeho života, a nazvali jej Borelovým zákonem. \n\nBorelův zákon vlastně odpovídá celkové hranici pravděpodobnosti, která je ovšem při aplikaci na evoluci axiomaticky nesprávná. Celková hranice pravděpodobnosti předpokládá, že je událost, kterou se snažíme změřit, zcela náhodná, a někteří lidé tento argument využívají k důkazu nemožnosti evoluce, neboť její pravděpodobnost je podle nich hluboko pod úrovní celkové hranice pravděpodobnosti. Mylné je toto tvrzení proto, že evoluce není zcela náhodným procesem (jakým je kupříkladu genetický drift), ale postupuje s pomocí přírodního výběru.\n\nTornádo na smetišti je rovněž používáno v oblasti buněčné biochemie, kde je srovnatelné se starší větou o nekonečné opici, ovšem místo náhodného tvoření díla Williama Shakespeara je zde zpochybněna pravděpodobnost, že by proteinové molekuly mohly samy o sobě zcela náhodně vytvořit funkční sekvence aminokyselin. Argument neodráží rozdíl mezi komplexitou živého organismu, který je schopen rozmnožování (což mu umožňuje v průběhu času zvyšovat svoji komplexitu) a složitostí neživých objektů neschopných reprodukce (jakými je například množství dílů potřebných k výrobě Boeingu 747). Právě kvůli tomuto podstatnému rozdílu se celá analogie hroutí.\n\nTornádo na smetišti je evolučními biology odmítáno , neboť, jak upozornil John Maynard Smith:\n\nHoylův argument je oporou kreacionistického, inteligentně-designerského, orthogenetického a dalších protievolučních postojů, byl však Richardem Dawkinsem v jeho knihách \"Slepý Hodinář\" a \"Výstup na horu nepravděpodobnosti \"označen za bludný. Dawkins argumentuje, že je existence Boha, jenž by byl při theistickém použití Hoylova argumentu nepřímo zodpovědný za vznik života, ještě podstatně nepravděpodobnější, nežli vznik života samovolnou cestou, a to dokonce i když uznáme Hoylovy předpoklady. Dawkins svůj protiargument detailně rozepisuje v knize \"Boží blud, \"kde popisuje Boha jako konečný gambit Boeingu 747.\n\n\n"}
{"id": "1226787", "url": "https://cs.wikipedia.org/wiki?curid=1226787", "title": "Guido Andreozzi", "text": "Guido Andreozzi\n\nGuido Andreozzi (* 5. srpna 1991 Buenos Aires) je argentinský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 deset titulů ve dvouhře a třináct ve čtyřhře.\n\nNa žebříčku ATP byl ve dvouhře nejvýše klasifikován v srpnu na 131. místě a ve čtyřhře pak v srpnu 2015 na 128. místě. Trénuje ho Mariano Hood.\n\nV argentinském daviscupovém týmu neodehrál do roku 2017 žádné utkání.\n\nV rámci hlavních soutěží událostí okruhu Futures debutoval v srpnu 2007, když na turnaji v rodném Buenos Aires prošel kvalifikačním sítem. V úvodním kole podlehl krajanovi Pablu Galdonovi. Na challengerech ATP se poprvé objevil v září 2009. V první fázi kvalifikace buenosaireské události jej vyřadil další krajan Alejandro Kon. Debutovou trofej si připsal na červencovém Lima Challengeru 2012 po zdolání krajana Facunda Argüella.\n\nVe dvouhře okruhu ATP World Tour debutoval na grandslamovém US Open 2012. Do hlavní soutěže postoupil z tříkolové kvalifikace, v níž na závěr vyřadil Ukrajince Sergeje Bubku. Na úvod newyorské singlové soutěže však nestačil na sedmnáctého nasazeného Japonce Keie Nišikoriho po třísetovém průběhu. Bodový zisk mu následně zajistil první průnik do elitní dvoustovky žebříčku ATP ve vydání z 10. září 2012.\n\nNásledně neuspěl ve dvanácti grandslamových kvalifikacích, až do US Open 2016, z níž se probojoval po výhrách nad Marselem İlhanem, Jürgenem Melzerem a Danielem Brandsem. V prvním kole dvouhry nenašel recept na francouzskou turnajovou devítku Jo-Wilfrieda Tsongu.\n\nPremiérový vyhraný zápas v úrovni ATP Tour dosáhl na Argentina Open 2015, na který obdržel divokou kartu. Po zvládnutém duelu proti kvalifikantu Andrési Moltenimu jeho cestu pavoukem ukončil třetí nasazený Uruguayec Pablo Cuevas.\n\n"}
{"id": "1226788", "url": "https://cs.wikipedia.org/wiki?curid=1226788", "title": "Gunnar Nordström", "text": "Gunnar Nordström\n\nGunnar Nordström (12. března 1881 – 24. prosince 1923) byl finský teoretický fyzik nejvíce známý pro jeho teorii gravitace, která byla konkurenční teorií k obecné teorii relativity. Nordström je často označován moderními spisovateli jako \"Einstein Finska\" vzhledem k jeho originální práci v podobné oblasti fyziky a podobnými metodami jako Einstein.\n\nNordström absolvoval střední školu \"Brobergska Skolan\" v centrální části Helsinek v roce 1899. Nejprve studovat strojní inženýrství na Polytechnickém institutu v Helsinkách, později přejmenován na Helsinskou technickou univerzitu, která je dnes součástí Aalto-yliopisto. Během studií se začal zajímat více o teoretické předměty, proto se rozhodl věnovat se dále na magisterském studiu přírodním vědám, matematice a ekonomii na Helsinské univerzitě (1903-1907).\n\nNordström se poté přestěhoval do Göttingenu v Německo, kde na doporučení studoval fyzikální chemii. Nicméně brzy ztratil zájem o tuto oblast a svůj zájem zaměřil na studium elektrodynamika, kterým byl Univerzita v Göttingen v té době proslulá. Kvůli dokončení disertační práce na univerzitě v Helsinkách  se v roce 1910 vrátil do Finska. Brzy se na univerzitě stal docentem. Krátce na to ho zaujala nová a bouřlivě se rozvíjející oblast gravitace, vůli čemuž projevil zájem o práci v Nizozemsku, kde pracovali přední vědci oboru té doby jako Hendrik Lorentz, Paul Ehrenfest nebo Willem de Sitter. Nordström odjel do Leidenu v roce 1916 a zde pracoval pod vedením Ehrenfesta. Značnou dobu strávil v Leidenu, kde se setkal s nizozemskou studentkou fyziky Cornelií van Leeuwenovou, s níž žil a měl několik dětí. Po válce odmítl nabídku profesorského místa na Humboldtově univerzitě, kde místo něj přijali Maxe Borna a vrátil se do Finska, kde se roce 1918 stal prvním profesorem fyziky a později profesorem mechaniky na Helsinské technické univerzitě.\n\nJedním z klíčů Nordströmových úspěchů ve fyzice byla jeho schopnost naučit se aplikovat diferenciální geometrie na fyziku, což byl nový přístup, který nakonec vedl Alberta Einsteina k obecné relativitě. V této době bylo schopno efektivně využívat tento nový analytický nástroj jen několik dalších vědců.\n\nV době, kdy Nordström pobýval v Leidenu vyřešil polní rovnice pro sféricky symetrické nabité těleso, čímž rozšířil výsledek Hanse Reissnera, který vyřešil rovnice pro na bodový náboj. Metrika pro nerotující nábité těleso je známý jako Reissnerova–Nordströmova metrika. Nordström udržoval častý kontakt s mnoha dalšími významnými fyziků té éry, včetně Niels Bohra a Albert Einstein. Bohrovy příspěvky pomohly Nordströmovi obejít ruskou cenzuru německý příspěvků ve Finsku, které bylo v té době velkovévodstvím ruské říše.\n\nTeorie, díky které se Nordström zřejmě nejvíce proslavil za doby jeho život, byla teorie gravitace, která byla po dlouhou dobu považována za konkurenční teorii k Einsteinově obecné relativitě. V roce 1914 zavedl Nordström další prostorovou dimenzi, která mohla jeho teorii sjednotit s elektromagnetismem. Šlo o první extra dimenzionální teorii, později známou jako Kaluzova–Kleinova teorie. Kaluza a Klein, jejichž jména jsou dnes běžně používána ve spojení s touto teorii publikovali své práce až ve 20 letech. Některé spekulace o tom proč Nordströmův příspěvek upadl do zapomnění tvrdí, že jeho teorie byla částečně publikována ve švédštině a že podobně Einstein v pozdější publikaci odkazuje pouze na Kaluzu. Na počátku 21. století jsou další rozměry ve fyzikálních teoriích široce zkoumány, diskutovány a existují snahy je experimentálně hledat.\n\nO Nordströmově teorii gravitace bylo následně experimentálně zjištěno, že nepředvídá ohýb světla v gravitačním poli hmotných objektů, což bylo pozorováno během zatmění slunce v roce 1919.Teorie byla tedy méně přesná než Einsteinova. Nicméně Nordström a Einstein byli spolupracující vědci nikoli soupeři, jejich soutěžení tak bylo přátelské. To je zřejmé z Nordströmova veřejného obdivu k Einsteinově práci, o čemž svědčí dva případy kdy Nordström nominoval Einstein na Nobelovu cenu za fyziku za teorii relativity. Einstein nikdy nezískal Nobelovu cenu obecnou teorii relativity, první experimentální důkazy předložené v roce 1919 mohly být v té době stále ještě sporné a nepanovala obecná shoda a porozumění ve vědecké komunitě  ohledně komplexních matematické modelů, které Einstein, Nordström a další vyvinuli. Nordströmova skalární teorie je dnes používána především jako pedagogický nástroj při učení obecné teorie relativity.\n\nNordström příspěvky k vědě jsou dnes poměrně málo známy na veřejnosti a to dokonce i ve Finsku. Nicméně po jeho smrti se řada finských fyziků a matematiků věnovala teorii relativity a diferenciální geometrii, pravděpodobně v důsledku odkazu který zanechal. Na druhou stranu, nejpozoruhodnější soupeř obecné teorie relativity ve finském vědeckém světě byl Hjalmar Mellin, předchozí rektor Helsinské technické univerzity na níž byl Nordström profesorem.\n\nNordström zemřel v prosinci 1923 ve věku 42 let na zkoubnou anémii. Nemoc byla možná způsobena jeho vystavení radioaktivním látkám. Nordström se zajímal o radioaktivitu a byl pevně přesvědčený, že radioaktivity je prospěšná pro zdraví. Mezi jeho publikacemi je i jedna z roku 1913 týkající se měření radioaktivity různých pramenů a podzemních vod ve Finsku. Nordström byl známý pro experimentování s radioaktivními látkami a pro dodržování tradice finské sauny pomocí vody z pramene bohatého na radium.\n\nBěhem kariéry publikoval Nordström 34 článků a výzkumných prací v různých jazycích včetně němčiny, niozemštiny, finštiny, a švédštiny. Nordström je pravděpodobně první, kdo napsal o teorii relativity ve finštině.\n\n\n"}
{"id": "1226789", "url": "https://cs.wikipedia.org/wiki?curid=1226789", "title": "Márton Fucsovics", "text": "Márton Fucsovics\n\nMárton Fucsovics, maďarsky: Fucsovics Márton, (* 8. února 1992 Nyíregyháza) je maďarský profesionální tenista, vítěz juniorské dvouhry ve Wimbledonu 2010 a juniorské čtyřhry US Open 2009, do niž nastoupil s Tchajwancem Sie Čcheng-pchengem. Ve své dosavadní kariéře na okruhu ATP World Tour vyhrál jeden singlový turnaj. Na challengerech ATP a okruhu Futures získal čtyři tituly ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v listopadu 2018 na 38. místě a ve čtyřhře pak v červnu téhož roku na 212. místě. Trénuje ho Attila Sávolt. Dříve tuto roli plnil Oliver Tauma. Připravuje se v nicejské ISP Academy. Na juniorském kombinovaném žebříčku ITF byl v červenci 2010 světovou jedničkou.\n\nV maďarském daviscupovém týmu debutoval v roce 2010 utkáním prvního kola 2. skupiny zóny Evropy a Afriky proti Estonsku, v němž prohrál čtyřhru v páru s Bardoczkym i závěrečnou dvouhru proti Ivanovovi. Maďaři odešli poraženi 0:5 na zápasy. Do roku 2018 v soutěži nastoupil k sedmnácti mezistátním utkáním s bilancí 18–6 ve dvouhře a 6–6 ve čtyřhře.\n\nV juniorské čtyřhře US Open 2009 triumfoval s Tchajwancem Sie Čcheng-pchengem po finálovém vítězství nad francouzským párem Julien Obry a Adrien Puget výsledkem 7–6, 5–7 a 10–1. Do semifinále se probojoval v juniorské dvouhře Australian Open 2010, kde byl nad jeho síly Australan hrající na divokou Sean Berman.\n\nČervencová juniorská dvouhra Wimbledonu 2010 znamenala titul, když z pozice třináctého nasazeného ve finále přehrál australského kvalifikanta Benjamina Mitchella po dvousetovém průběhu. Celým turnajem prošel bez ztráty sady. V následné aktualizaci kombinovaného žebříčku ITF z 5. července 2010 se posunul na 1. místo.\n\nV rámci hlavních soutěží událostí okruhu Futures debutoval v květnu 2008, když na turnaj v maďarském Mogyoródu obdržel divokou kartu. V úvodním kole podlehl Francouzi Guillaumu Rufinovi. Premiérový singlový titul na challengerech ATP si odvezl z anningského China International Tennis Challengeru 2013, kde ve finále přehrál britského hráče Jamese Warda ve třech setech. Druhou trofej přidal na květnovém Internazionali di Tennis Castel del Monte 2013 v italské Andrii po vítězství nad německým tenistou Dustinem Brownem. Bodový zisk mu zajistil v následném vydání žebříčku ATP z 25. listopadu 2013 premiérový průnik mezi dvě stě nejlepších tenistů.\n\nVe dvouhře okruhu ATP World Tour debutoval na červnovém UNICEF Open 2012 v 's-Hertogenboschi. Z pozice kvalifikatna vypadl v prvním kole dvouhry s Japoncem Tacumem Item až po nezvládnutém tiebreaku závěrečné sady. Premiérový kariérní vyhraný zápas v této úrovni dosáhl na metském Open de Moselle 2013 po vyřazení sedmého nasazeného Jérémyho Chardyho. V rámci série ATP Masters nastoupil do prvního turnaje na březnovém Sony Open Tennis 2014 v Key Byscaine, kde jej na úvod kvalifikace vyřadil Američan Jack Sock.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016 po zvládnuté tříkolové kvalifikaci, v níž na jeho raketě zůstali Kanaďan Peter Polansky, Argentinec Máximo González a Ital Lorenzo Giustino. V úvodním kole singlu však nestačil na španělského antukáře Nicoláse Almagra. Předtím mezi Wimbledonem 2011 a Wimbledonem 2016 neprošel čtrnáctkrát kvalifikačním grandslamovým sítem.\n\nDo premiérového finále na okruhu ATP Tour postoupil na antukovém Geneva Open 2018, na němž startoval jako šedesátý muž světové klasifikace. Ve čtvtrfinále dvouhry vyřadil Stana Wawrinku a mezi poslední čtveřicí otočil duel s Američanem Stevem Johnsonem. V boji o titul pak přehrál čtyřicátého devátého hráče žebříčku Petera Gojowczyka z Německa po hladkém dvousetovém průběhu. Bodový zisk jej poprvé posunul do elitní světové padesátky, když ve vydání žebříčku z konce května 2018 figuroval na 45. místě. Na túře ATP se stal prvním maďarským vítězem turnaje po 36 letech, když naposledy předtím se to podařilo jeho krajanu Balázsi Taróczymu roku 1982 v Hilversumu. Den po triumfu porazil v úvodu French Open 2018 kanadského hráče Vaska Pospisila. Ve druhém kole jej zastavil šestnáctý nasazený Brit Kyle Edmund po čtyřsetovém průběhu.\n\n"}
{"id": "1226790", "url": "https://cs.wikipedia.org/wiki?curid=1226790", "title": "Ida Noddacková", "text": "Ida Noddacková\n\nIda Noddack (25. února 1896, Wesel – 24. září 1978), rozená Ida Tackeová, byla německá chemička a fyzička. V roce 1934 poprvé zmínila možnost jaderného štěpení. Společně se svým manželem Walterem Noddackem objevili prvek číslo 75, rhenium. Třikrát byla nominována na Nobelovu cenu za chemii.\n\nIda Tackeová se narodila ve Weselu roku 1896. Byla jednou z prvních žen v Německu, která studovala chemii. Doktorát získala v roce 1921 na Technické Univerzitě v Berlíně za práci \"Vyšší alifatické anhydridy mastných kyselin\". Když poté začala pracovat v oblasti, stala se první ženou, která byla profesionální chemičkou v chemickém průmyslu v Německu.\n\nV roce 1926 se provdala za chemika Walter Noddacka. Oba dva spolu před i po uzavření manželství pracovali jako partneři.\n\nNoddacková správně kritizovala chemické důkazy Enrica Fermiho v roce 1934 týkající se experimentu bombardování neutrony, z jejichž výsledků postuloval, že vyrobil první transuranové prvky. Toto vysvětlení bylo široce přijímáno několik let. V práci, \"O prvku 93\" navrhla několik možností, jak výsledky experimentu vysvětlit jinak. Především upozornila na Fermiho neúspěch chemicky odstranit všechny prvky lehčí než uran v jeho vzorku. Práce je považována za historicky významnou nejen proto, že správně poukázala na chybu ve Fermiho chemickém důkazu, ale především proto, že navrhla možnost, že \"\"jádro se rozpadne do několika velkých fragmentů, což by samozřejmě byly izotopy známých prvků, ale nikoli sousedé ozářeného prvku.\"\" Předpověděla tedy to, co se stalo o několik let později známé jako jaderné štěpení. Nicméně Noddacková nenabídla žádný experimentální důkaz ani teoretický základ pro tuto možnost, která se vzpírala znalostem té doby. Práce byla obecně ignorována.\n\nPozdější pokusy podobného typu jako Fermiho pokus, které provedli Iréne Joliot-Curie, a Pavle Savić v roce 1938 upozornily na takzvané \"interpretační potíže\", tedy to že transurany měly vykazoval vlastnosti vzácných zemin spíše než sousedních prvků. Nakonec 17. prosince 1938, Otto Hahn a Fritz Strassmann provedli chemický důkaz, že dříve předpokládané transuranové prvky byly izotopy barya. Hahn popsal tyto vzrušující výsledky své kolegyni v exilu Lise Meitnerové a vysvětloval proces jako 'prasknutí' jádra uranu na lehčí prvky. Meitnerová, která musela uprchnout z Německa v červenci 1938 se svým synovcem Otto Frischem využila kapkovou hypotézu Nielsa Bohra, Fritze Kalckara a George Gamowa z roku 1935 a poskytla první teoretický model a matematický důkaz toho, co Frisch pojmenoval jaderné štěpení. Frisch také experimentálně ověřil štěpné reakce pomocí mlžné komory a potvrdil uvolňování energie.\n\nIda a její budoucí manžel se zaměřili na tehdy ještě neznámé prvky 43 a 75. V roce 1925 publikovali článek (\"Zwei neue Elemente der Mangangruppe, Chemischer Teil\") v němž tvrdili, že učinili objev nových prvků rhenia (75) a masuria (43). Potvrzen byl pouze objev rhenia. Nebyli schopni izolovat prvek 43 a jejich výsledky nebyly reprodukovatelné. Výběr názvu prvku masurium byl také považován za příliš nacionalistický a možná přispěl ke špatné pověsti mezi vědci v té době.\n\nUměle vytvořený prvek 43 byl s konečnou platností izolován v roce 1937 Emilio Segrè a Carlo Perrierem z vyhozeného kusu molybdenové fólie z cyklotronu, která podstoupila beta rozpad. Prvek byl pojmenován technecium vzhledem k jeho umělému původu. Není znám žádný izotop technecia s poločasem přeměny delší než 4,2 milionu let a předpokládalo se, že technecium již na Zemi jako přirozeně se vyskytující prvek zcela vymizelo. Až v roce 1961 objevili nepatrné množství technecia ve smolinci vyrobeném ze spontánního štěpení U B. T. Kenna a K. Paul Kuroda.\nNa základě tohoto objevu vytvořil belgický fyzik Pieter van Assche analýzu data ukazují, že detekční limit analytické metody manželů Noddackových mohl být \"1000 krát nižší\" než hodnota 10 uváděná v jejich práci, s cílem ukázat že manželé mohli být první kdo najde měřitelné množství prvku 43, neboť rudy, které analyzovali, obsahovaly uran.\nNa základě odhadů van Asscheho simuloval John T. Armstrong z Národního Iinstututu Standardů a Technologií, původní rentgenová spektra počítačem a tvrdil, že výsledky byly \"překvapivě blízko ke spektru zveřejněnému manžely Noddackovými\"\nGunter Herrmann z University v Mohuči zkoumal van Asscheho argumenty a dospěl k závěru, že byly vytvořeny \"ad hoc\" s cílem dosáhnout předem stanoveného výsledku.\nPodle Kenna a Kuroda se u technecia očekává, že v typickém smolinci (50% uranu) je ho asi 10 g na jeden kilogram rudy.\nF. Habashi poukázal na to, že uran netvořil nikdy více než 5% ve vzorcích manželů Noddackových a množství prvku 43 by nemělo překročit 3 × 10 µg na kilogram rudy. Tak nízké množství nelze zvážit ani zjistit rentgenovou spektroskopií, jelikož spektrální čáry nejsou jasně odlišitelné od pozadí. Jediný způsob, jak detekovat přítomnost prvku je radioaktivní měření, což Noddackovi nedělali, zato Segrè a Perrier ano.\n\nV návaznosti na van Asscheho a Armstronga dále tvrdí, že bylo provedeno šetření díla Masatako Ogawy, který si dělál nárok na prvenství objevu. V roce 1908 tvrdil, že izoloval prvek 43 a naval jej nipponium. Pomocí originální desky (nikoli simulace) Kenji Jošihara určil, že Ogawa nenalezl prvkek 43, ale úspěšně oddělil prvek 75 (rhenium) 17 let před Noddackovými.\n\nIda Noddacková byla třikrát nominována na Nobelovu cenu za chemii, jednou Waltherem Nernstem a. K. L. Wagnerem v roce 1933; oba manželé byli poté nominováni W. J. Müllerem za rok 1935 a A. Skrabalem za rok 1937.\n\n\n"}
{"id": "1226792", "url": "https://cs.wikipedia.org/wiki?curid=1226792", "title": "Heber Curtis", "text": "Heber Curtis\n\nHeber Doust Curtis (27. června 1872 – 9. ledna 1942) byl americký astronom. Podílel se na 11 expedicích studujících zatmění slunce.\n\nNarodil se 27. června 1872 jako starší syn Orsona Blaira Curtise a Sarah Elizy Doustové.\n\nStudoval na Michiganské Univerzitě a na University of Virginia, kde získal titul v oboru astronomie.\n\nOd roku 1902 do roku 1920 pracoval na Lickově observatoři, kde pokračoval v průzkum mlhovin iniciovaném Keelerem. V roce 1912 byl zvolen prezidentem Pacifické astronomické společnosti.\n\nV roce 1918 pozoroval objekt Messier 87 a byl prvním, kdo si všiml polární výtrysků pazmatu, které popsal jako \"zvláštní rovný paprsek ... zřejmě spojený s jádrem tenkým proužkem hmoty.\"\n\nV roce 1920 byl jmenován ředitelem Alleghenské observatoře. Ve stejném roce se podílel na \"Velké debatě\" s Harlow Shapleym ohledně povahy mlhovin a galaxií a velikosti vesmíru. Curtis obhajoval nyní přijímaný názor, že jiné galaxie odlišné od Mléčné dráhy existují.\n\nCurtis také přibližně v roce 1925 vynalezl typ komparátoru filmových desek, který umožňoval porovnávání dvou desek o velikosti 8×10 palců pomocí sady hranolů. Jeho článek popisující zařízení se objevil v \"Publikacích Allegheny Observatory\", vol. VIII, no. 2.\n\nV roce 1930 byl Curtis byl jmenován ředitelem observatoří Michiganské univerzity, ale nedostatek finančních prostředků v důsledku Velké hospodářské krize zabránil výstavbě velkého reflektoru navrženého na univerzitě v Ann Arbor. Přispěl také k rozvoji McMathovy-Hulbertovy soukromé observatoře.\n\nZemřel 9. ledna 1942.\n\n"}
{"id": "1226793", "url": "https://cs.wikipedia.org/wiki?curid=1226793", "title": "Milton Humason", "text": "Milton Humason\n\nMilton Lasell Humason (19. srpna 1891 – 18. června 1972) byl americký astronom. Narodil se v Dodge Center v Minnesotě.\n\nV mládí opustil školu, tím nezískal žádné formální vzdělání ve věku starším než 14 let. Protože miloval hory a zvláště Mount Wilson, stal se \"mezkařem\" s materiálem a vybavením do hor v průběhu stavby observatoře Mount Wilson. V roce 1917 se stal na hvězdárně vrátným. Ze zájmu se uvolil být v noci asistentem na observatoři. Jeho technické dovednosti a klidné chování z něj udělalo oblíbeného pracovníka observatoře. George Ellery Hale, který uznal jeho talent z něj v roce 1919 učinil na Mount Wilsonu zaměstnance. To bylo bezprecedentní, jelikož neměl potřebné vzdělání, neměl ani maturitu. Přesto se ukázalo, že Haleovo rozhodnutí bylo správné, protože i bez potřebného vzdělání Humason učinil několik klíčových pozorovacích objevů. Stal se známý jako pečlivý pozorovatel při získávání fotografií a obtížných spektrogramů slabých galaxií. Tehdy interpretoval pozorovaný Dopplerův posuv jako zdánlivé rychlosti. Jeho pozorování významně přispěla rozvoji fyzikální kosmologie, včetně pomoci Edwinu Hubbleovi při formulování Hubbleova zákona. V roce 1950 získal titul doktora věd na Lundské univerzitě. Do penze odešel v roce 1957.\n\nObjevil kometu C/1961 R1 (Humason), pozoruhodný pro její velmi vzdálené přísluní.\n\nBěhem své kariéry promarnil šanci na objevení Pluta. Jedenáct let předtím, než učinil objev Pluta Clyde Tombaugh měl Humason sadu čtyř fotografií na kterých se objevil obraz Pluta objevil. Přetrvávají spekulace, že objev trpasličí planety neučinil, protože ji považoval za vadu na fotografické desce. To je ale nepravděpodobné, vzhledem k tomu, že se objekt objevil na čtyřech samostatných fotografiích ze tři různých nocí. Část práce provedená Humasonem byla připsána Hubbleovi, tito dva astronomové totiž mnoho let pracovali společně.\n\nZemřel v Mendocino v Kalifornii.\n\nV populárním dokumentárním cyklu \"\" astronoma Carla Sagana je Humasonův život a jeho práce zobrazeny v epizodě 10: \"Okraj věčnosti.\"\n\n\n"}
{"id": "1226797", "url": "https://cs.wikipedia.org/wiki?curid=1226797", "title": "US Open 2016 – smíšená čtyřhra", "text": "US Open 2016 – smíšená čtyřhra\n\nSmíšená čtyřhra US Open 2016 probíhala na přelomu srpna a září 2016. Do smíšené soutěže newyorského tenisového grandslamu nastoupilo třicet dva dvojic. Obhájcem titulu byl švýcarsko-indický pár startující na divokou kartu Martina Hingisová a Leander Paes, jenž ve 2. kole nestačil na americkou dvojici Coco Vandewegheová a Rajeev Ram.\n\nVítězem čtyřhry se stali nenasazení Laura Siegemundová z Německa a Mate Pavić z Chorvatska, kteří ve finále zdolali americké turnajové sedmičky Coco Vandewegheovou a Rajeeva Rama po výsledku dvakrát 6–4, když hned svůj první společný start proměnili v zisk Grand Slamu.\n\nŠampioni získali premiérový grandslamový titul kariéry, když cestou k němu neztratili jediný set. Siegemundová startovala v soutěži mixu teprve podruhé, když při své jediné účasti ve Wimbledonu v téže sezóně, skončila spolu s Novozélanďanem Artem Sitakem ve 2. kole.\n\nPo utkání pak při slavnostním ceremoniálu Siegemundová poznamenala: „\"Nemůžu tomuto momentu uvěřit. Byla jsem tak soustředěná na svou hru, že jsem ani nemyslela na skóre nebo kde jsme byli. To proto jsem na konci vypadala tak překvapeně, nemohla jsem uvěřit, že je konec. Teď jsem prostě jen šťastná\".“\n\nVítězové si do žebříčku ATP a WTA nepřipsali žádné body a rozdělili si částku 150 000 dolarů, stejně jako v předchozích letech. Na poražené finalisty čekala odměna ve výši 70 000 dolarů.\n\n"}
{"id": "1226799", "url": "https://cs.wikipedia.org/wiki?curid=1226799", "title": "Jaroslav Sláma (1966)", "text": "Jaroslav Sláma (1966)\n\nJaroslav Sláma (* 1. května 1966) je bývalý český fotbalista, obránce.\n\nV české lize hrál za FC Union Cheb. Nastoupil ve 29 ligových utkáních a dal 1 gól. Ve druhé lize hrál za Sklo Union Teplice, FK Chmel Blšany a FC Chomutov.\n\n\n"}
{"id": "1226800", "url": "https://cs.wikipedia.org/wiki?curid=1226800", "title": "Freddy Figueroa", "text": "Freddy Figueroa\n\nFreddy Figueroa Ortiz (* 26. listopadu 1994 Guayaquil, Ekvádor) je ekvádorský zápasník–judista.\n\nS judem začínal v 11 letech v rodném Guayaquilu pod vedením Andrése Pesa a Harolda Lary. V ekvádorské reprezentaci se pohybuje od roku 2013 a připravuje se pod vedením Roberta Ibáñeze. V roce 2015 na sebe poprvé upoutal pozornost širší veřejnosti druhým místem na Panamerických hrách v Torontu. V roce 2016 si vybojoval přímou kvalifikaci na olympijské hry v Riu, kde vypadl v prvním kole s Korejcem Kim Song-minem.\n\n\n\n"}
{"id": "1226801", "url": "https://cs.wikipedia.org/wiki?curid=1226801", "title": "Bělorusko na Letních olympijských hrách 2016", "text": "Bělorusko na Letních olympijských hrách 2016\n\nBělorusko na Letních olympijských hrách 2016.\n\n"}
{"id": "1226802", "url": "https://cs.wikipedia.org/wiki?curid=1226802", "title": "Klenotnice (Nová Paka)", "text": "Klenotnice (Nová Paka)\n\nKlenotnice je samostatnou částí Městského muzea v Nové Pace (okres Jičín, Královéhradecký kraj). Byla zřízena pro prezentaci přírodovědných sbírek novopackého Městského muzea, které obsahují více než 6500 exponátů hornin, minerálů a zkamenělin převážně z okolí Nové Paky a Podkrkonoší.\n\nZáklad mineralogických a petrografických sbírek novopackého muzea tvoří exponáty ze soukromých a školních sbírek, vytvářených již od poloviny 19. století, přičemž tyto sbírky jsou neustále doplňovány. Aby tyto obsáhlé sbírky mohly být náležitě uloženy a vystaveny, byl pro ně vystavěna samostatná budova Klenotnice, který byla otevřena v roce 1996. V letech 2010 -2012 prošel celý objekt rozsáhlými stavebními úpravami. Během těchto úprav byl vybudováním výtahu zajištěn bezbariérový přístup do všech pater Klenotnice a byly také výrazně rozšířeny výstavní prostory. V přízemí bylo navíc zřízeno informační centrum.\n\nSál v přízemí Klenotnice je vyhrazen geologickému vývoji Země, dokumentovanému pomocí četných petrografických a paleontologických exponátů, pocházejících zejména z oblasti Podkrkonoší. Nikoli nepodstatnou část těchto exponátů představují ukázky zkamenělých rostlin - araukaritů, jejichž nálezy je Novopacko proslulé. Součástí výstavy je též expozice vulkanismu, doplněná příslušnými ukázkami a mapou geologického podloží Podkrkonoší.\n\nPrvní poschodí Klenotnice je zaplněno sbírkami drahých kamenů, vytvářenými na Novopacku v průběhu řady let a doplněnými o dary od soukromých sběratelů. Mezi exponáty převažují acháty, ametysty a jaspisy, případně další křemité hmoty z Podkrkonoší. Ve sbírkách jsou pomocí jednotlivých ukázek dokumentovány známé mineralogické lokality v této oblasti, jako je Libuň, Doubravice, Kněžnice, Cidlina, Železnice, Morcinov, Levín, Stará Paka, Rovně, Kozákov, Kumburský Újezd a další. Mezi zvláštní zajímavosti patří vzorky hvězdového křemene (hvězdovce) z evropsky významného naleziště na vrchu Strážník u Peřimova. V expozici jsou i ukázky achátů z některých světových lokalit.\n\nExpozice v nejvyšším poschodí objektu Klenotnice patří specifickému fenoménu kultury a života obyvatel Podkrkonoší - historii spiritismu v této oblasti Čech.\n\nBudova Klenotnice se nachází přímo v centru města, jen pouhých asi 130 metrů od zastávky \"Nová Paka město\" na železniční trati Chlumec nad Cidlinou - Stará Paka -Trutnov. Klenotnice je přístupná veřejnosti denně kromě pondělí v době od 8:30 do 12:00 hodin a od 13:00 do 16:30 hodin.\n\n\n"}
{"id": "1226803", "url": "https://cs.wikipedia.org/wiki?curid=1226803", "title": "Artur Nikiforenko", "text": "Artur Nikiforenko\n\nArtur Nikiforenko (; * 1. března 1992 Riga, Lotyšsko) je lotyšský zápasník–judista a sambista ruského původu.\n\nS bojovými sporty začínal ve známém rižském klubu Makkabi pod vedením Olega Baskina. V lotyšské seniorské repezentaci startuje od roku 2013 v těžké váze, na kterou však výkonnostně nestačil. V polotěžké váze je reprezentační dvojkou za Jevgenijem Borodavkem, kterému častěji pomáhá se sparringem. V roce 2016 se olympijské kvalifikace neúčastnil, přesto na něho po květnové uzávěrce zbyla evropská kontinentální kvóta, podobně jako před čtyřmi lety na Maďara Tamáse Madarásze. Na olympijských hrách v Riu vypadl v prvním kole.\n\n"}
{"id": "1226804", "url": "https://cs.wikipedia.org/wiki?curid=1226804", "title": "František Josef Kinský (rozcestník)", "text": "František Josef Kinský (rozcestník)\n\nFrantišek Josef Kinský z Vchynic a Tetova může být\n\n\nDalší osobnosti s příjmením Kinský:\n\n"}
{"id": "1226806", "url": "https://cs.wikipedia.org/wiki?curid=1226806", "title": "Bohumilský potok", "text": "Bohumilský potok\n\nBohumilský potok je vodní tok typu potok, pramenící severně od osady Bohumil u Kostelce nad Černými lesy a vlévající se do Jevanského potoka jako jeho levostranný přítok pod rybníkem Šáchovec.\n\nBohumilský potok pramení severně od průmyslového objektu v osadě Bohumil v katastrálním území Jevany. Teče jihovýchodním směrem. Za osadou Bohumil se do něj zprava vlévá jeden potok tekoucí z průmyslového objektu. Pokračuje dále na východ, začíná se zahlubovat, protéká dalšími rybníky, vlévá se do něj jeden potok zleva a stáčí se k jihu. Další bezejmenný potok zleva se do něj vlévá na křížení s naučnou stezkou Penčický okruh a červenou turistickou značkou. Zde se stáčí k jihozápadu a vtéká do lesa a meandruje. U křižovatky \"Šemrincova lávka\" přitéká jeden potok zprava, další potok zprava u obory Aldašín a poté další pod ní. Zde už je potok zahlouben v hlubokém korytě v lese a obklopen Voděradskými bučinami. V lokalitě Lhotky, se rozdvojuje a vlévá se do něj další potůček zprava. Za silnicí pod rybníkem Šáchovec se obě ramena vlévají do Jevanského potoka.\n"}
{"id": "1226807", "url": "https://cs.wikipedia.org/wiki?curid=1226807", "title": "Světočára", "text": "Světočára\n\nSvětočára je množina všech bodů v prostoročasovém diagramu nazývaných události, která zobrazuje historii umístění událostí v prostoru a v jakémkoliv časovém okamžiku. Tento pojem zavedl do speciální teorie relativity matematik Hermann Minkowski.\n\nSTR používá rovinný 4-rozměrný Minkowského prostor. Tento prostor je však velmi podobný 3-rozměrnému eukleidovskému prostoru. Časové jednotky v prostoročasovém diagramu jsou často zvoleny tak, že rychlost světla je reprezentována přímkami v úhlu 45 stupňů, které tvoří kužel se svislou časovou osou. Obecně platí, že křivky v časoprostoru mohou být tyto:\n\n\n\n\n\n"}
{"id": "1226808", "url": "https://cs.wikipedia.org/wiki?curid=1226808", "title": "Déo Gracias Ngokaba", "text": "Déo Gracias Ngokaba\n\nDéo Gracias Lourd Ngokaba, (* 17. května 1997) je konžský zápasník–judista. Na mezinárodní scéně se objevuje od roku 2014. V roce 2015 obsadil před domácím publikem třetí místo afrických hrách v Brazzaville. V roce 2016 se na něho usmálo štěstí v podobě africké kontinentální kvóty pro účast na olympijských hrách v Riu, kde vypadl v prvním kole.\n\n"}
{"id": "1226809", "url": "https://cs.wikipedia.org/wiki?curid=1226809", "title": "Rachid Sidibé", "text": "Rachid Sidibé\n\nRachid Sidibé, (* 2. prosince 1990) je burkinský zápasník–judista. Na mezinárodní scéně se poprvé objevil v roce 2016 na africkém mistrovství a po sedmém místě se na něho usmálo štěstí v podobě africké kontinentální kvóty pro účast na olympijských hrách v Riu, kde vypadl v prvním kole. Během zahajovacího ceremoniálu olympijských her v Riu byl vlajkonošem výpravy.\n\n"}
{"id": "1226817", "url": "https://cs.wikipedia.org/wiki?curid=1226817", "title": "Collinderův katalog", "text": "Collinderův katalog\n\nCollinderův katalog je astronomický katalog 471 otevřených hvězdokup, který sestavil švédský astronom Per Collinder. Byl vydán v roce 1931 jako příloha Collinderovy diplomové práce s názvem \"On structural properties of open galactic clusters and their spatial distribution.\"\nPoložky Collinderova katalogu se označují názvem \"Collinder\", zkratkou \"Col\" nebo písmeny \"Cr\", za kterými následuje katalogové číslo z rozsahu 1 až 471 (např. Collinder 50, ale též Col 50 nebo Cr 50).\n\nV Collinderově katalogu se nachází některé chyby, jako například:\n\n\n\n"}
{"id": "1226830", "url": "https://cs.wikipedia.org/wiki?curid=1226830", "title": "Milhouse z písku a mlhy", "text": "Milhouse z písku a mlhy\n\nMilhouse z písku a mlhy (Milhouse of Sand and Fog) je 359. díl seriálu Simpsonovi. Premiéru v USA měla 25. září 2005, v Česku\n9. prosince 2007.\n\nMaggie se v kostele neustále drbe a Marge zjistí, že má neštovice. Homer se od ní má držet dál. Na zahradě potká Neda a ten mu řekne, že jeho synové potřebují také neštovice. Homer sezve děti z okolí aby také dostali neštovice a jejich rodiče. Kirk Van Houten potká u rodičů Luann a rozhodnou se že budou spolu zase žít.\n"}
{"id": "1226831", "url": "https://cs.wikipedia.org/wiki?curid=1226831", "title": "Belgie na Letních olympijských hrách 2016", "text": "Belgie na Letních olympijských hrách 2016\n\nBelgie se účastnila Letní olympiády 2016.\n\n"}
{"id": "1226836", "url": "https://cs.wikipedia.org/wiki?curid=1226836", "title": "Cité internationale des arts", "text": "Cité internationale des arts\n\nCité internationale des arts (CIA, \"Mezinárodní město umění\") je ubytovací komplex v Paříži, který slouží k ubytování a tvůrčímu rozvoji umělců během jejich studijního pobytu ve městě. CIA spravuje stejnojmenná nadace s mezinárodní spoluúčastí různých škol, institutů, univerzit aj.\n\nS myšlenkou na založení mezinárodního uměleckého centra přišla v roce 1947 finská umělkyně Eero de Snellman. Nápad podpořily i francouzské instituce – Ministerstvo kultury, Ministerstvo zahraničních věcí, Akademie výtvarných umění a město Paříž. Asociace byla založena téhož roku a kancelář jí poskytlo Ministerstvo kultury v \"Rue de Valois\". Poté přesídlila do domu č. 18 v ulici \"Rue de l'Hôtel-de-Ville\", kde město Paříž umožnilo dlouhodobý pronájem pozemku pro výstavbu bytů a ateliérů.\n\nNadace zprovoznila v roce 1965 své ubytovny, kde nabízí byty a ateliéry. Jedná se o hlavní budovu č. 18 v ulici \"Rue de l'Hôtel-de-Ville\" ve čtvrti Le Marais (architekti Paul Tournon a Olivier-Clément Cacoub) s kapacitou asi 240 ubytovaných a dále na Montmartru v č. 24 \"Rue Norvins\".\n\nCité internationale des arts rovněž organizuje kulturní program a nabízí své prostory (koncertní sál, výstavní galerii) k pořádaní akcí nejen ubytovaných umělců, ale i partnerských organizací nadace či dalších osob. Nabízí rovněž skupinové ateliéry pro výtvarníky a zkušebny pro hudebníky.\n\nProgram je zaměřen na francouzské i zahraniční umělce (maliře, sochaře, hudebníky, skladatele, tanečníky, spisovatele, filmaře, fotografy apod.), kteří chtějí tvořit v Paříži. Pobyt je zpoplatněn a trvá obvykle šest měsíců. Cité nabízí ubytování zhruba 300 umělcům z celého světa a od svého založení ubytovalo přes 15 000 osob.\n\n"}
{"id": "1226841", "url": "https://cs.wikipedia.org/wiki?curid=1226841", "title": "Kunathip Yea-On", "text": "Kunathip Yea-On\n\nKunathip Yea-On (Kú-naa-típ Yîa Ôn, (คุณาธิป เยี่ยอ้น)), (* 18. srpna 1995) je thajský zápasník–judista. Poprvé na sebe upoutal pozornost v roce 2015 vítězstvím na Jihovýchodoasijských hrách v Singapuru, které jsou v Thajsku vysoce prestižní. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1226845", "url": "https://cs.wikipedia.org/wiki?curid=1226845", "title": "Derek Sua", "text": "Derek Sua\n\nDerek Sua, (* 29. prosince 1987 v Motootua, Samoa) je samoánský zápasník–judista. Na mezinárodní scéně se objevuje s přestávkami od roku 2011. V roce 2016 dosáhl na oceánskou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1226847", "url": "https://cs.wikipedia.org/wiki?curid=1226847", "title": "Gareth Barry", "text": "Gareth Barry\n\nGareth Barry (* 23. února 1981, Hastings, Anglie, Spojené království) je anglický fotbalový záložník a bývalý mládežnický i seniorský reprezentant, od roku 2014 působí v klubu Everton FC. Hraje na postu defenzivního záložníka.\n\n\nBarry nastupoval v anglických mládežnických reprezentacích U16, U18 a U21.\n\nV A-týmu Anglie debutoval 31. 5. 2000 v přátelském zápase proti reprezentaci Ukrajiny. Celkově za anglický národní výběr odehrál 53 zápasů a vstřelil v nich 3 branky. Zúčastnil se EURA 2000 v Belgii a Nizozemsku, a MS 2010 v Jihoafrické republice.\n\n"}
{"id": "1226851", "url": "https://cs.wikipedia.org/wiki?curid=1226851", "title": "Jérémy Ménez", "text": "Jérémy Ménez\n\nJérémy Ménez (* 7. května 1987, Longjumeau, Francie) je francouzský fotbalový útočník a bývalý mládežnický i seniorský reprezentant, od léta roku 2019 působí ve francouzském klubu Paříž FC ve druhé lize.\n\n\n\n\nMénez nastupoval ve francouzských mládežnických reprezentacích U16, U17, U18, U19 a U21.\n\nV A-týmu Francie debutoval 11. 8. 2010 v přátelském zápase proti reprezentaci Norska (prohra 1:2). Celkově za francouzský národní výběr odehrál 24 zápasů a vstřelil v něm 2 branky. Zúčastnil se EURA 2012 v Polsku a na Ukrajině.\n\n"}
{"id": "1226852", "url": "https://cs.wikipedia.org/wiki?curid=1226852", "title": "Giovanni Battista Guarini", "text": "Giovanni Battista Guarini\n\nGiovanni Battista Guarini (10. prosince 1538 – 7. října 1612) byl italský básník, dramatik a diplomat. Narodil se ve Ferraře, kde se po ukončení studií stal profesorem literatury. Získal brzy slávu jako básník a roku 1567 vstoupil do služeb Alfonsa II. d'Este, v nichž vydržel 20 let. Jeho dcerou byla slavná zpěvačka Anna Guariniová.\n\nNejslavnějším Guariniho dílem je pastorální tragikomedie \"Věrný pastýř\" (\"Il pastor fido\", 1585). Byla přeložena do mnoha jazyků a stala se modelem zjemnělé galantní kultury, jež přetrvala až do konce 18. století. Guariniho básnické dílo bylo rovněž vlivné a jeho texty patřily na přelomu renesance a baroka k nejčastěji zhudebňovaným.\n"}
{"id": "1226855", "url": "https://cs.wikipedia.org/wiki?curid=1226855", "title": "Martín Cáceres", "text": "Martín Cáceres\n\nJosé Martín Cáceres Silva (* 7. dubna 1987, Montevideo, Uruguay) je uruguayský fotbalový obránce a reprezentant, od zimy 2019 hráč klubu Juventus FC. Prioritně hraje na postu pravého beka.\n\n\nCáceres nastupoval v uruguayské mládežnické reprezentaci U20.\n\nV A-týmu Uruguaye debutoval 12. 9. 2007 v přátelském zápase proti reprezentaci Jihoafrické republiky (remíza 0:0). Celkově za uruguayský národní výběr odehrál 68 zápasů a vstřelil v něm 3 branky (k 17. 11. 2015). Zúčastnil se dvou Mistrovství světa (v roce 2010 a 2014), turnaje Copa América 2011 v Argentině a Konfederačního poháru FIFA 2013 v Brazílii.\n\n"}
{"id": "1226859", "url": "https://cs.wikipedia.org/wiki?curid=1226859", "title": "IX. obvod (Budapešť)", "text": "IX. obvod (Budapešť)\n\nIX. obvod, jinak nazýván Ferencváros, leží v centru Budapešti na levém břehu Dunaje. Jeho název znamená Františkovo Město na počest císaře Františka I.\n\nIX. obvod leží v centru Budapešti na levém břehu Dunaje. Sousedí s V., VIII., X., XIX. a XX. obvodem. Jeho západní hranici tvoří řeka Dunaj.\n\nČást Ferencváros byla jmenována roku 1792. V roce 1792 a 1838 domy poničila povodeň. Místo je výhodné pro zemědělství kvůli toku Dunaje a proto zde byly na konci 19. století zakládány mlýny a jiné hospodářské budovy. Díky aktivním politikům a to zejména v roce 1990 byly staré rezidenční čtvrti působivě zrekonstruovány.\n\n\n"}
{"id": "1226860", "url": "https://cs.wikipedia.org/wiki?curid=1226860", "title": "Tuomas Tarkki", "text": "Tuomas Tarkki\n\nTuomas Sakari Tarkki (* 28. února 1980 v Raumě) je finský hokejový brankář, který od roku 2016 hraje za BK Mladá Boleslav v české extralize. Jeho bratr Liro je také profesionální hokejový brankář\n\nTarkki hrál od sezony 2006-07 do roku 2010 za Kärpät Oulu v finské SM-lize, poté, co strávil sezonu 2005/06 v American Hockey League v klubu Chicago Wolves, kde odchytal 31 utkání, a  Gwinnett Gladiators v ECHL.\n\nV roce 2010 přestoupil do MODO Hockey ve švédské Elitserien. V červnu 2011 získal kontrakt u Neftěchimiku Nižněkamsk z Kontinentální Hokejové Ligy.\n\nV mládežnických kategoriích chytal za Rauman Lukko.\n\n"}
{"id": "1226865", "url": "https://cs.wikipedia.org/wiki?curid=1226865", "title": "Niko Kranjčar", "text": "Niko Kranjčar\n\nNiko Kranjčar (* 13. srpna 1984, Záhřeb, SR Chorvatsko, SFR Jugoslávie) je chorvatský záložník a bývalý mládežnický i seniorský reprezentant, od roku 2016 působí v klubu Rangers FC. Jeho otec Zlatko býval také profesionálním fotbalistou a reprezentantem své země.\n\n\nKranjčar nastupoval v chorvatských mládežnických reprezentacích U16, U17, U19 a U21.\n\nV A-týmu Chorvatska debutoval 29. 1. 2006 v přátelském zápase proti reprezentaci Jižní Korey (prohra 0:2). Celkově za chorvatský národní výběr odehrál 81 zápasů a vstřelil v něm 16 branek. Zúčastnil se MS 2006 v Německu, EURA 2008 v Rakousko a Švýcarsku, a EURA 2012 v Polsku a na Ukrajině.\n\n"}
{"id": "1226867", "url": "https://cs.wikipedia.org/wiki?curid=1226867", "title": "Zbyněk Bruthans", "text": "Zbyněk Bruthans\n\nZbyněk Bruthans (* 16. červen 1933 Český Brod – zemřel údajně v dubnu 1996, pohřben v Českém Brodě), často chybně uváděn jako \"Zbyněk Brudhans\" nebo \"B. Bruthans\" (na některých filmových webech u filmu Kladivo na čarodejnice), byl československý herec.\n\nKolem roku 1972 (bližší info není k dohledání) byl ředitelem Klicperova divadla. \n\nPříležitostně jezdil sám se svým programem po vojenských útvarech a velmi dojímavým způsobem dokázal rozplakat i ty nejotrlejší tvrďáky při vyprávění Osud člověka od Michala Šolochova při hudebním doprovodu z magnetofonu.\n\nNejznámější jsou jeho vystoupení s Ivanem Mládkem, účinkoval ve velkém množství jeho pořadů, videoklipů a grotesek (Čundrcountryshow, Sportovní hry pod Kozím Hrádkem, Chaloupka v Blatné a další). Poslední známé vystoupení Zbyňka Bruthanse bylo v 16. díle Čundrcountryshow, kde ztvárnil roli akademika Zdeňka Nejedlého, kterého donesli na jeviště v židli, kterou však vzápětí opustil s tím, že byl \"na malý a možná trochu i na velký\". Mylně se dosud uvádělo, že jeho poslední vystoupení bylo již ve 14. díle, kde představoval jednoho z transvestitů, účastnil se i družstevního pinkpongu a boxu.\n\nV letech 1971-2 jezdil s manželkou a dcerou Julií na víkendové pobyty na Babylonu u Domažlic.\n\n\n\n\n"}
{"id": "1226868", "url": "https://cs.wikipedia.org/wiki?curid=1226868", "title": "Danse avec les stars", "text": "Danse avec les stars\n\nDanse avec les stars je francouzský taneční soutěžní pořad z produkce BBC Worldwide France a TF1 Production, který se vysílá na francouzském kanálu TF1 od 12. února 2011. Jedná se o adaptaci britské soutěže \"Strictly Come Dancing\", jenž se vysílá ve Spojeném království od května 2004.\n\nSoutěž moderuje Sandrine Quétier spolu s Laurentem Ournacem, který nahradil dřívějšího moderátora Vincenta Ceruttiho. Při uvádění párů na parket a bodovém hodnocení zní hlas francouzského dabéra Richarda Darbois, reportáže z tréninků komentuje Patrick Kuban.\n\nPro první dvě série měla porota tři členy, a to Jeana-Marca Généreuxe, Chrise Marquese a Alessandru Martines. Ve třetí sérii přibyla čtvrtá porotkyně, a to Marie-Claude Pietragalla a vítězka předchozí řady Shy'm v porotě nahradila Alessandru Martines. V páté sérii Shy'm z poroty odešla a na její místo byl vybrán vítěz první řady M. Pokora. V šesté sérii do poroty místo Pokory, který měl v době soutěže turné, zasedla tanečnice Fauve Hautot.\n\nV první sérii zvítězil zpěvák M. Pokora s tanečnicí Katrinou Patchett.\n\nVe druhé sérii zvítězila zpěvačka Shy'm s tanečníkem Maximem Dereymezem.\n\nVe třetí sérii zvítězil zpěvák a skladatel Emmanuel Moire s tanečnicí Fauve Hautot.\n\nVe čtvrté sérii zvítězila zpěvačka Alizée s tanečníkem Grégoire Lyonnetem.\n\nV páté sérii zvítězil komik Rayane Bensetti s tanečnicí Denitsou Ikonomovou.\n\nV šesté sérii zvítězil zpěvák Loïc Nottet s tanečnicí Denitsou Ikonomovou.\n\nPrvní série se vysílala od 12. února do 19. března 2011.\n\nDruhá série se vysílala od 8. října do 19. listopadu 2011.\n\nTřetí série se vysílala od 6. října do 1. prosince 2012. K tříčlenné porotě přibyla čtvrtá členka, a to Marie-Claude Pietragalla. Zároveň také porotkyni Alessandru Martines nahradila vítězka druhé série, Shy'm.\n\nČtvrtá série se vysílala od 28. září do 23. listopadu 2013.\n\nPátá série se vysílala od 27. září do 29. listopadu 2014.\n\nŠestá série se vysílala od 24. října do 23. prosince 2015.\n\n"}
{"id": "1226869", "url": "https://cs.wikipedia.org/wiki?curid=1226869", "title": "Slaven Bilić", "text": "Slaven Bilić\n\nSlaven Bilić (* 11. září 1968, Split, SR Chorvatsko, SFR Jugoslávie) je chorvatský fotbalový trenér a bývalý fotbalista, od roku 2015 do roku 2017 působil v klubu West Ham United FC.Momentálně je bez angažmá.\n\n\n\nCelkově za chorvatský národní výběr odehrál 44 zápasů a vstřelil v něm 3 branky. Zúčastnil se EURA 1996 v Anglii a MS 1998 ve Francii.\n\n"}
{"id": "1226874", "url": "https://cs.wikipedia.org/wiki?curid=1226874", "title": "Kreyson", "text": "Kreyson\n\nKreyson je česká hudební skupina, založená v roce 1989. V roce 1990 natáčí Kreyson ve studiu v Hannoveru s producentem Janem Němcem debutové album \"Anděl na útěku\". V hitparádách uspěl především hit „Vzdálená“. Za 150 tisíc prodaných desek \"Anděl na útěku\" dostal Kreyson zlatou desku, další za album \"Návrat krále\".\n\n\n\n\n\n"}
{"id": "1226893", "url": "https://cs.wikipedia.org/wiki?curid=1226893", "title": "Simone Pepe", "text": "Simone Pepe\n\nSimone Pepe (* 30. srpna 1983, Albano Laziale, Itálie) je italský fotbalový záložník a bývalý mládežnický i seniorský reprezentant, od roku 2016 působí v klubu Delfino Pescara 1936. Hraje na postu pravého křídla.\n\n\nPepe nastupoval v italských mládežnických reprezentacích U17, U19, U20 a U21.\n\nV A-týmu Itálie debutoval 11. 10. 2008 v kvalifikačním zápase o MS 2010 proti reprezentaci Bulharska (remíza 0:0). Celkově za italský národní výběr odehrál 23 zápasů bez vstřelené branky. Zúčastnil se KP 2009 v Jihoafrické republice a MS 2010 v témže místě.\n\n"}
{"id": "1226899", "url": "https://cs.wikipedia.org/wiki?curid=1226899", "title": "Hugo Almeida", "text": "Hugo Almeida\n\nHugo Almeida (* 23. května 1984, Figueira da Foz, Portugalsko) je portugalský fotbalový útočník a reprezentant, od roku 2016 působí v klubu AEK Athény.\n\n\nAlmeida nastupoval 27 zápasů za portugalskou mládežnickou reprezentaci do 21 let.\n\nV A-týmu Portugalska debutoval 1. 9. 2006 v přátelském zápase proti reprezentaci Dánska (prohra 2:4). Celkově za portugalský národní výběr odehrál 57 zápasů a vstřelil v něm 19 branek (k 31. 3. 2015). Zúčastnil se LOH 2004 v Řecku, EURA 2008 v Rakousku a Švýcarsku, MS 2010 v Jihoafrické republice, EURA 2012 v Polsku a na Ukrajině, a MS 2014 v Brazílii.\n\n"}
{"id": "1226900", "url": "https://cs.wikipedia.org/wiki?curid=1226900", "title": "Gabriel Milito", "text": "Gabriel Milito\n\nGabriel Milito (* 7. září 1980, Bernal, Quilmes, Buenos Aires, Argentina) je argentinský fotbalový trenér a bývalý fotbalista, od roku 2016 působí v klubu CA Independiente.\n\n\n\nMilito nastupoval v argentinských mládežnických reprezentacích U17 a U20.\n\nCelkově za argentinský národní výběr odehrál 42 zápasů a vstřelil v něm 1 branku. Zúčastnil se KP 2005 v Německu, MS 2006 v témže místě, CA 2007 ve Venezuele a CA 2011 v Argentině.\n\n"}
{"id": "1226904", "url": "https://cs.wikipedia.org/wiki?curid=1226904", "title": "Světový den pošty", "text": "Světový den pošty\n\nSvětový den pošty se koná každý rok 9. října, jako připomínka vzniku světové poštovní unie (UPU) v roce 1874 ve švýcarském Bernu. Založení UPU bylo začátkem globální komunikační revoluce, umožnilo lidem dopisovat si po celém světě.\n\nČeská pošta vydala k této příležitosti dvě poštovní známky v roce 2011 nominální hodnoty 21 Kč a v roce 2012 nominální hodnoty 26 Kč obě s návrhem od Dušana Kállaye.\n\n9. říjen byl poprvé uveden jako Světový den pošty v roce 1969 na kongresu UPU v japonském Tokiu. Od té doby je Světový den pošty slaven po celém světě jako upomínka významu poštovních služeb.\n\n"}
{"id": "1226906", "url": "https://cs.wikipedia.org/wiki?curid=1226906", "title": "Andros (město)", "text": "Andros (město)\n\nAndros () nebo také Chora () je řecké přístavní město, správní středisko stejnojmenného řeckého ostrova Andros v Egejském moři v souostroví Kyklady. Nachází se na severovýchodním pobřeží ostrova. Je částí stejnojmenné komunity a obecní jednotky, která je jednou ze tří obecních jednotek na ostrově. Na severu sousedí s obecní jednotkou Ydrousa a na jihu sousedí s obecní jednotkou Korthio.\n\nObecní jednotka Andros se skládá ze 7 komunit, z nichž největší je komunita Andros. Ta se skládá z vlastního města Andros a tří vesnic. V závorkách je uveden počet obyvatel.\n"}
{"id": "1226913", "url": "https://cs.wikipedia.org/wiki?curid=1226913", "title": "Marcelo Bielsa", "text": "Marcelo Bielsa\n\nMarcelo Bielsa (* 21. července 1955, Rosario, Argentina) je argentinský fotbalový trenér a bývalý fotbalista, který v současné době vede druhoanglický tým Leeds United.\n\n\n\n"}
{"id": "1226915", "url": "https://cs.wikipedia.org/wiki?curid=1226915", "title": "Wiehenvenator", "text": "Wiehenvenator\n\nWiehenvenator (\"lovec z pohoří Wiehen\") byl rod velkého teropodního dinosaura, žijícího asi před 165 miliony let (stupeň kelloway, střední jura) na území dnešního Německa (Severní Porýní-Vestfálsko, nedaleko města Minden). \n\nPůvodně byl po dlouhou dobu známý jako \"Das Monster von Minden\" (\"netvor z Mindenu\"), a to od jeho objevu v roce 1998 až do roku 2016. \"Wiehenvenator\" byl formálně popsán paleontologem Oliverem Rauhutem a jeho dvěma kolegy v elektronickém periodiku.\n\nV únoru roku 2020 byl vytvořen model tohoto teropoda v životní velikosti, a to pro expozici muzea Münster Westphalian Museum of Natural History (německy LWL-Museum für Naturkunde).\n\nPůvodní odhady velikosti wiehenvenatora mluvily až o délce 15 metrů, což se ale ukázalo jako značně přehnané. Podle srovnání čelistní kosti s kostí druhu \"Torvosaurus gurneyi\" byla odhadnuta celková délka tohoto teropoda na 8 až 9 metrů a hmotnost asi 1000 až 1500 kilogramů. Patří tak k poměrně velkým evropským teropodům.\n\n\n"}
{"id": "1226923", "url": "https://cs.wikipedia.org/wiki?curid=1226923", "title": "Kostel svatého Petra (Belváros-Lipótváros)", "text": "Kostel svatého Petra (Belváros-Lipótváros)\n\nFrantiškánský kostel sv. Petra z Alkantary je historickou památkou. Stojí poblíž františkánského kláštera v V. obvodu Budapešti.\n\nTento kostel byl postaven v roce 1250, za vlády Bély IV., pravděpodobně i s klášterem. V roce 1526 Turci kostel částečně zničili a když se v roce 1541 turecká nadvláda stabilizovala, stala se z kostela mešita. Původně byl tento kostel gotický, barokním se stal až později.\nFrantiškáni byli mezi lety 1950 a 1990 vyhnáni, ale dnes je klášter znovu centrem františkánů v Maďarsku.\n"}
{"id": "1226925", "url": "https://cs.wikipedia.org/wiki?curid=1226925", "title": "Ivo Raška", "text": "Ivo Raška\n\nIvo Raška (* 24. dubna 1968 Třinec) je český lékař – urolog a podnikatel, ve volbách do Senátu PČR v roce 2016 kandiduje jako nestraník za hnutí ANO 2011 v obvodu č. 73 – Frýdek-Místek.\n\nNarodil se v Třinci, oba rodiče pracovali v Třineckých železárnách (jeho otec byl do roku 1990 podnikovým ředitelem). Vystudoval Lékařskou fakultu Univerzity Palackého v Olomouci (promoval v roce 1992 a získal titul MUDr.). Následně složil atestaci v oboru urologie.\n\nPracuje jako vedoucí lékař urologie v třinecké \"Nemocnici Podlesí\". Mimo to od roku 1999 se svými dvěma kamarády vlastní firmu \"LACUS CZ\", která obchoduje s rybími produkty. Dále působí od roku 2004 jako jednatel a společník s vkladem ve firmě \"B & R manufacturing\" a od roku 2009 jako společník s vkladem ve firmě \"VIA MARIS\". Od roku 1998 je rovněž členem dozorčí rady akciové společnosti \"Mrazírny Praha\".\n\nIvo Raška žije v Třinci. Je ženatý, s manželkou Monikou mají syny Vojtěcha a Václava a dceru Lucii. Mezi jeho záliby patří myslivost a rybaření.\n\nNení a nikdy ani nebyl členem žádné politické strany, s hnutím ANO 2011 ale sympatizuje téměř od jeho založení.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 73 – Frýdek-Místek. Se ziskem 16,28 % hlasů skončil na 3. místě a do druhého kola nepostoupil.\n"}
{"id": "1226944", "url": "https://cs.wikipedia.org/wiki?curid=1226944", "title": "Dalilah Muhammadová", "text": "Dalilah Muhammadová\n\nDalilah Muhammadová (* 7. února 1990 New York) je americká atletka, která se specializuje na 400 metrů překážek. V současnosti je světovou šampionkou a rekordmankou v této disciplíně, a to časem 52,16 s z MS 2019 v Dauhá (předchozí světový rekord 52,20 s zaběhla 29. července 2019 na americkém atletickém šampionátu v Des Moines).\n\nV roce 2007 vyhrála v Ostravě na mistrovství světa do 17 let. V roce 2013 vybojovala stříbro na mistrovství světa, když doběhla za Zuzanou Hejnovou. V roce 2016 se stala vítězkou Letních olympijských her s časem 53,13 sekundy. Další stříbro ze světového šampionátu získala v roce 2017 v Londýně. O dva roky později na MS v Dauhá vyhrála a vytvořila světový rekord časem 52,16 s.\n\n"}
{"id": "1226946", "url": "https://cs.wikipedia.org/wiki?curid=1226946", "title": "Jan Hašek", "text": "Jan Hašek\n\nJan Hašek (* 28. ledna 1954 Litoměřice) je zemědělský odborník, od roku 1994 předseda Okresní agrární komory v Kroměříži.\n\nV letech 1969 až 1973 vystudoval Střední zemědělskou školu Litoměřice a následně v letech 1973 až 1978 pak zootechniku na Vysoké škole zemědělské v Praze (získal titul Ing.). V roce 1987 absolvoval ještě postgraduální studium na Vysoké škole zemědělské v Brně.\n\nPracovní kariéru začínal mezi roky 1978 a 1987 jako zootechnik \"JZD Družba Kroměříž\", následně byl v letech 1987 až 1989 hlavním zootechnikem \"OZS Kroměříž\". Po revoluci pracoval v letech 1989 až 1993 jako výrobní náměstek \"ZD Kroměříž\". Od roku 1993 je předsedou \"Agrodružstva Postoupky\". Od roku 1994 je také předsedou Okresní agrární komory v Kroměříži. Dlouhodobě aktivně prosazuje zemědělskou politiku v regionu, obhajuje zájmy českých zemědělců a potravinářů. Působí ve vedení Agrární komory ČR (2002 až 2005 jako člen představenstva, 2011 až 2014 člen dozorčí rady, od 2014 člen představenstva).\n\nJan Hašek žije ve městě Kroměříž. Je ženatý, s manželkou Zdenou mají dvě děti. Mezi jeho zájmy patří aktivní sportování (tenis, volejbal, lyžování a horolezectví). Pravidelně sleduje politické dění doma i ve světě.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 76 – Kroměříž. Se ziskem 16,07 % hlasů postoupil z druhého místa do druhého kola, v němž prohrál poměrem hlasů 46,51 % : 53,48 % s lidovkyní Šárkou Jelínkovou. Senátorem se tak nestal.\n"}
{"id": "1226951", "url": "https://cs.wikipedia.org/wiki?curid=1226951", "title": "František Mikolášek", "text": "František Mikolášek\n\nFrantišek Mikolášek (19. února 1924 – 15. listopadu 2014) byl český spisovatel. Narodil se v Bernarticích a studoval v Písku a následně Praze. Jeho otec předtím žil ve Spojených státech amerických a hrál v tamní vojenské kapele. Otec zemřel v roce 1939, matka o šest let později. František Mikolášek po válce působil jako pedagog. Napsal několik knih o své rodné obci a okolí. Zemřel v Písku ve věku devadesáti let. V roce 2015 mu byla v Bernarticích odhalena pamětní deska.\n\n"}
{"id": "1226952", "url": "https://cs.wikipedia.org/wiki?curid=1226952", "title": "Abod", "text": "Abod\n\nAbod je malá vesnička na severu Maďarska v župě Borsod-Abaúj-Zemplén v okrese Edelény.\n\nAbod leží v údolí, protéká jím potok \"Abodi-patak\". Obec leží nedaleko měst Szendrő (11 km) a Edelény (14 km).\n\nPrvní zmínka pochází z roku 1300. V roce 1576 obec obsadili Turci.\n\n"}
{"id": "1226953", "url": "https://cs.wikipedia.org/wiki?curid=1226953", "title": "František I. Neapolsko-Sicilský", "text": "František I. Neapolsko-Sicilský\n\nFrantišek I. Neapolsko-Sicilský (19. srpna 1777, Neapol – 8. listopadu 1830, Neapol; \"Francesco Gennaro Giuseppe\"), byl v letech 1825 až 1830 druhým králem Obojí Sicílie.\n\nV roce 1797 se v Neapoli František oženil se svojí sestřenicí Marií Klementinou Habsbursko-Lotrinskou. Manželé byli blízcí příbuzní a navíc měli společné prarodiče od obou rodičů. Roku 1801, po čtyřech letech šťastného manželství, zemřela Marie Klementýna, oslabená dvěma porody, na plicní chorobu (1777–1801), pár měl dva potomky:\n\n\nRoku se jeho druhou manželkou stala jeho další sestřenice Marie Isabela Španělská (1789–1848), pár měl společně dvanáct potomků:\n\n"}
{"id": "1226956", "url": "https://cs.wikipedia.org/wiki?curid=1226956", "title": "Blake Fleming", "text": "Blake Fleming\n\nBlake Fleming je americký bubeník.\n\nPochází z města Alton. Na bicí začal hrát ve svých osmi letech. Svou první skupinu nazvanou Dazzling Killmen založil v roce 1990. Následně hrál s japonskou skupinou Zeni Geva a později v Laddio Bolocko. V roce 2001 stál u zrodu skupiny The Mars Volta, avšak brzy jí opustil (se skupinou nahrál její první demonahrávky). S kapelou znovu spolupracoval v roce 2006. Hrál rovněž na albu \"\" frontmana této skupiny Omara Rodrígueze-Lópeze. Během své kariéry spolupracoval s mnoha dalšími hudebníky, mezi něž patří například Israel Nash Gripka a Chris Riffle. Počínaje rokem 2008 se kromě aktivního hraní věnuje také pedagogické činnosti.\n"}
{"id": "1226957", "url": "https://cs.wikipedia.org/wiki?curid=1226957", "title": "Ferdinand II. Neapolsko-Sicilský", "text": "Ferdinand II. Neapolsko-Sicilský\n\nFerdinand II. Neapolsko-Sicilský (12. ledna 1810, Palermo – 22. květen 1859, Caserta; \"Ferdinando Carlo\"), byl v letech 1830 až 1859 třetím králem Obojí Sicílie.\n\n21. listopadu 1832 se Ferdinand oženil s Marií Kristýnou Savojskou. Marie Kristýna byla popisována jako krásná, ale také plachá a stydlivá, skromná a zdrženlivá, u královského dvora jí nikdy nebylo dobře. Její vztah s Ferdinandem nebyl šťastný, měl málo pochopení pro její skromnost.\nZemřela ve 23 letech, 5 dní po porodu svého jediného dítěte, syna, který byl otcovým nástupcem:\n\n\nFerdinand se podruhé oženil 27. ledna 1837. Jeho druhou manželkou se stala Marie Terezie Izabela Rakouská, pár měl společně dvanáct potomků:\n\n"}
{"id": "1226958", "url": "https://cs.wikipedia.org/wiki?curid=1226958", "title": "John Gribbin", "text": "John Gribbin\n\nJohn R. Gribbin (* 19. března 1946) je britský vědecký spisovatel, astrofyzik, a hostující vědecký pracovník v oboru astronomie na univerzitě v Sussexu. Jeho knihy se týkají kvantové fyziky, lidské evoluce, změny klimatu, globálního oteplování, vzniku vesmíru a životopisů slavných vědců. Také píše science fiction.\n\nBakalářský titul z fyziky získal na univerzitě v Sussexu v roce 1966 o rok později obdrel magisterský titul z astronomie rovněž v Sussexu a doktorát z astrofyziky získal na univerzitě v Cambridgi roku 1971.\n\nV roce 1968 se Gribbin dostal jako jeden ze studentů Freda Hoyla na Ústav teoretické astronomie, pro časopis \"New Scientist\" napsal o výzkumu na ústavu řadu povídek, nakonec byly na ústavu objeveny pulsary.\n\nV roce 1974 napsal spolu se Stephenem Plagemannem knihu s názvem \"Jupiterův efekt\", kde předpovídali, že konjunkce planet v kvadrantu na jedné straně od Slunce 10. března 1982 by mohla způsobit gravitační efejty, které by vyvolaly zemětřesení v San Andreas, případně zničit Los Angeles a jeho okolí.\nGribbin se od předpovědi distancoval 17. července 1980, ve vydání \"New Scientist\" magazine.\n\nV únoru 1982 zveřejnil znovu s Plagemannem knihu \"Přehodnocení Jupiterova Efektu\", kde tvrdí, že erupce sopky Mount St. Helens v roce 1980 prokázala jejich teorii, pravda, přestože planety nebyly přesně zarovnané. V roce 1999 Gribbin zavrhl i tuto myšlenku když prohlásil, že se mu tato teorie nelíbí a že lituje, že s ním měl kdy co společného.\n\nV roce 1984 publikoval jednu ze svých nejznámějších kni \"Pátrání po Schrödingerově kočce: Kvantová fyzika a skutečnost\". Tato kniha patřila mezi první vlnu publikací popularizujících fyziku a předcházela  Hawkingově \"\"Stručné historii času\"\" s milionými prodeji. Gribbinova kniha byla uváděna jako příklad jak oživit zájem o studium matematiky.\n\nV roce 2006 se zúčastnil vysílání BBC rádia 4 jako \"znalec\". Modetátor Matthew Parrise diskutoval s profesorkou Kathy Sykesovou a Gribbinem, zda byl Einstein \"opravdu 'šílený génius'\".\n\nV roce 2009 Světová konference vědeckých žurnalistů Britské asociace spisovatelů vědy prezentovala Gribbina a jeho Celoživotní dílo.\n\nKonzervativní politický časopis \"Spectator\" popsal Gribbina jako \"jednoho z nejlepších a nejplodnějších spisovatelů popularizujících vědu\" v hodnocení knihy \"Science: A History\", kde chválí autora za zajímavý a temperamentní způsob jak píše o vědě a vědcích, ale kritizuje ho za to, že v knize neposkytuje adekvátní zastoupení slavných ve vědě.\n\nHenry Gee editor magazínu \"Nature\", popsal Gribbina jako \"jeden z nejlepších spisovatelů píšících o vědě\".\n\nRecenze knihy \"The Universe: A Biography\" v časopise \"Physics World\" chválí jeho schopnosti vysvětlit složité myšlenky.\n\nV recenzi knihy \"Flower Hunters \"(spoluautorkou byla jeho manželka) ve \"Wall Street Journal\" byl popsán jeho způsob psaní jako suchý, s velkým množstvím detailů, ale neschopností zprostředkovat širší kulturní kontext. Recenze uváděla, že kapitoly biografických medalonků jsou příliš často povrchní a krátké, a kritizovala knihu pro do očí bijící opomenutí významných sběratelů rostlin.\n\nV recenzi knihy \"The Reason Why\" v magazínu \"Times Higher Education\" se uvádí, že Gribbin píše o spekulativních záležitostech a představuje některé teorie bez důkazů, ale oceňuje jeho komplexní výzkum a lyrické psaní.\n\nRecenze jeho životopisu Stephena Hawkinga v \"Los Angeles Times\", vyjádřila obavy, že Gribbinova a Whiteova kniha nebyla upravena pro americké čtenáře a že některé čtenáře mohou být výsledkem zklamáni. Uvádí rovněž, že některé informace autorů o amerických vzdělávacích institucích jsou \"prost špatné\".\n\n\n\n\n\n\n\n\n\n\n\n\n"}
{"id": "1226960", "url": "https://cs.wikipedia.org/wiki?curid=1226960", "title": "Nate Irving", "text": "Nate Irving\n\nNathaniel Irving (* 12. července 1988 v Newarku, stát New Jersey) je hráč amerického fotbalu nastupující na pozici Inside linebackera za tým Indianapolis Colts v National Football League. Univerzitní fotbal hrál za North Carolina State University, poté byl vybrán ve třetím kole Draftu NFL 2011 týmem Denver Broncos.\n\nIrving navštěvoval Wallace-Rose Hill High School ve městě Teachey, v posledním ročníku si připsal 110 tacklů, 6 forced fumblů, 3 sacky a interception. Protože od respektovaného webu Rivals.com obdržel hodnocení dvě hvězdičky z pěti, nepatřil mezi vyhledávané hráče ročníku 2006.\n\nK dalšímu působení si vybral North Carolina State University, kde během čtyř sezón odehrál 34 utkání (26 jako startující hráč) a zaznamenal 233 tacklů (97 asistovaných), 8,5 sacku, 39,5 tacklu pro ztrátu, 4 interceptiony a 6 forced fumblů. V posledním ročníku byl vybrán do prvního týmu All-American podle Sports Illustrated a webu Scout.com. Irvin také drží rekord NCAA FBS, když si v jednom utkání dokázal připsat hned 8 tacklů pro ztrátu.\n\nIrving byl draftován ve třetím kole Draftu NFL 2011 jako 67. hráč celkově týmem Denver Broncos a oficiálně zde podepsal smlouvu 29. července 2011. Během čtyř sezón v Denveru odehrál 54 zápasů (12 jako startující hráč) a připsal si 104 tacklů (37 asistovaných), 2 sacky, safety a 2 zblokované přihrávky. Nicméně uprostřed listopadu 2014 si poranil koleno, což vyžadovalo operaci a na konci roku se Irving stal volným hráčem.\n\n20. března 2015 podepsal Irving tříletou smlouvu s Indianapolis Colts za 9,25 milionů dolarů. 8. prosince 2015 byl zapsán na seznam zraněných, do té doby stihl nastoupit do osmi utkání a v nich si připsat 14 tacklů (2 asistované), sack, forced fumble a 2 zblokované přihrávky.\n\n"}
{"id": "1226961", "url": "https://cs.wikipedia.org/wiki?curid=1226961", "title": "Nicolás Burdisso", "text": "Nicolás Burdisso\n\nNicolás Burdisso (* 12. dubna 1981, Altos de Chipión, Argentina) je argentinský fotbalový obránce a bývalý reprezentant italského původu, od roku 2014 působí v klubu Janov CFC. Jeho bratr Guillermo je též profesionálním fotbalistou.\n\n\nCelkově za argentinský národní výběr odehrál 49 zápasů a vstřelil v něm 2 branky. Zúčastnil se LOH 2004 v Řecku, MS 2006 v Německu, CA 2007 ve Venezuele, MS 2010 v Jihoafrické republice a CA 2011 v Argentině.\n\n"}
{"id": "1226962", "url": "https://cs.wikipedia.org/wiki?curid=1226962", "title": "Teri Gender Bender", "text": "Teri Gender Bender\n\nTeri Gender Bender, vlastním jménem Teresa Suárez, (* 15. května 1989) je americká zpěvačka a kytaristka. V roce 2007 založila skupinu Le Butcherettes. Dlouhodobě spolupracuje s hudebníkem Omarem Rodríguezem-Lópezem. V roce 2012 spoluzaložila kapelu Bosnian Rainbows. Dále působila v projektu Kimono Kult. Rovněž zpívala na několika Rodríguezových-Lópezových sólových počinech, včetně alb \"Octopus Kool Aid\", \"Blind Worms, Pious Swine\" a \"Umbrella Mistress\".\n\n"}
{"id": "1226965", "url": "https://cs.wikipedia.org/wiki?curid=1226965", "title": "Skopský region", "text": "Skopský region\n\nSkopský region () je jedním z osmi statistických regionů v Severní Makedonii. V roce 2015 zde žilo 619 279 obyvatel. Největším sídlem regionu je město Skopje, hlavní město státu.\n\nRegion se rozkládá v severní části státu a jeho rozloha je 1 812 km². Sousedními regiony jsou Severovýchodní, Východní, Vardarský, Jihozápadní a Položský. Na severu hraničí Skopský region s Kosovem (o jeho správu a mezinárodní uznání existuje spor mezi Kosovem a Srbskem).\n\nRegion tvoří celkem 17 opštin. Z toho 10 opštin tvoří hlavní město Skopje, ostatní opštiny jsou v jeho okolí. Jsou to tyto opštiny:\n\nPočet obyvatel, uvedený v tabulce, odpovídá přibližně stavu v roce 2002.\n"}
{"id": "1226966", "url": "https://cs.wikipedia.org/wiki?curid=1226966", "title": "Nikica Jelavić", "text": "Nikica Jelavić\n\nNikica Jelavić (* 27. srpna 1985, Čapljina, SR Bosna a Hercegovina, SFR Jugoslávie) je chorvatský fotbalový útočník a bývalý reprezentant, od roku 2016 působí v klubu Peking Renhe FC. Jelavić se narodil na území Bosny a patří k místní menšině bosenských Chorvatů.\n\n\nJelavić nastupoval v chorvatských mládežnických reprezentacích U17 a U18.\n\nV A-týmu Chorvatska debutoval 8. 10. 2010 v přátelském zápase proti reprezentaci Kataru (výhra 3:2). Celkově za chorvatský národní výběr odehrál 36 zápasů a vstřelil v něm 6 branek. Zúčastnil se EURA 2012 v Polsku a na Ukrajině, a MS 2014 v Brazílii.\n\n"}
{"id": "1226967", "url": "https://cs.wikipedia.org/wiki?curid=1226967", "title": "OpenURL", "text": "OpenURL\n\nOpenURL je standardizovaný formát pro záznam a popis zdroje založený na Uniform Resource Locator (URL), který vznikl za účelem pomoci nalézt uživatelům Internetu kopie informačních zdrojů, ke kterým mají povolený přístup. Formát bývá obvykle používán informačním specialistou nebo knihovníkem.\n\nTento formát patří pod standard ANSI/NISO Z39.88-2004.\n\nOpenURL byl vytvořen Herbertem Van de Sompelem, knihovníkem z Ghent Univerzity, okolo roku 1999.\n"}
{"id": "1226971", "url": "https://cs.wikipedia.org/wiki?curid=1226971", "title": "Šimon ze Seony", "text": "Šimon ze Seony\n\nFilip Filipović řeholním jménem Šimon ze Seony, OFM (30. září 1732, Seona – 9. května 1802, Ripatransone) byl bosenský římskokatolický kněz a člen Řádu menších bratří. Katolická církev jej uctívá jako Služebníka Božího.\n\nNarodil se 30. září 1732 v Seoně jako syn Lovreho a Petry roz. Babaić. Ve stejný den byl také pokřtěn, otcem Grgem Glumčićem. Biřmování přijal 20. července 1742 od biskupa Pavaa Dragičeviće.\n\nRoku 1750 odešel do Kraljeva Sutjeska kde vstoupil do Řádu menších bratří a přijal jméno Šimon. Po roce složil své první sliby a odešel studovat do Vukovaru. Dne 22. října 1758 byl arcibiskupem Mihovilem Sumou vysvěcen na kněze a byl poslán do Itálie studovat morální a dogmatickou teologii. Roku 1763 se vrátil domů a byl pověřen kaplanem v Župě Bijela. Po pěti letech se stal farním knězem v Roško Polje. Poté byl rok ve Vareši a v Kraljeva Sutjeska. Roku 1774 se stal kaplanem v Tuzle a za rok byl jmenován farním knězem v Podvučjaku kde zůstal čtyři roky. Vrátil se do Kraljeva Sutjeska kde působil jako klášterní vikář.\n\nRoku 1782 doprovázen svým provinciálem Augustinem Botoša-Okićem odešel do Ripatransone. Po čtyřech pokusech se stal řádným členem provincie Ascoli Piceno.\n\nZemřel 9. května 1802 v Ripatransone. Po jeho smrti byl otevřen jeho proces svatořečení. Dnes probíhá v diecézi San Benedetto del Tronto-Ripatransone-Montalto. Od té doby mu náleží titul Služebník Boží.\n\n"}
{"id": "1226979", "url": "https://cs.wikipedia.org/wiki?curid=1226979", "title": "Frank Tipler", "text": "Frank Tipler\n\nFrank Jennings Tipler (* 1. února 1947) je matematický fyzik a kosmolog, pracující na oddělení matematiky a fyziky na Tulane University. Tipler je autorem knih a článků o konci Vesmíru, kde použil pojem Pierra Teilharda de Chardin \"bod Omega\", což je ovšem pro Tiplera kosmická singularita, již podle něho vyžadují známé fyzikální zákony. Výpočetní kapacita, kterou bude lidstvo disponovat, umožní podle něho rekonstruovat všechny minulé světy, včetně všech zemřelých. Jeho kritici tuto hypotézu odmítají jako pseudovědeckou.\n\nNarodil se v Andalusia v Alabama. Jeho otec byl právník, matka byla v domácnosti. V letech 1965-1969 navštěvoval Massachusettsský technologický institut, kde získal bakalářský titul v oboru fyziky. V roce 1976 ukončil studium na University of Maryland, kde získal doktorát.<nowiki>[4]</nowiki> Zastával pozici postgraduálního výzkumného pracovníka na třech vysokých školách, dokud se nerozhodl zůstat na Texaské univerzitě v Austinu, kde pracoval pod Johnem Archibaldem Wheelerem, Abrahamem Taubem, Rainerem K. Sachsem, a Dennisem W. Sciamou. V roce 1981 se stal mimořádným a v roce 1987 řádným profesorem profesorem matematické fyziky na Tulane University, kde působí i k roku 2016.\n\n\"Bodem Omega\" rozumí Tipler kosmologický stav v dalekém vlastním čase budoucnosti vesmíru, o kterém tvrdí, že jej vyžadují známé fyzikální zákony. Podle této kosmologie, aby byly známé fyzikální zákony navzájem konzistentní, musí inteligentní život převzít veškerou hmotu ve vesmíru a nakonec vynutit jeho kolaps. Během kolapsu roste výpočetní kapacita vesmíru do nekonečna a prostředí emulované s touto výpočetní kapacitou bude mít nekonečnou dobu trvání jak vesmír dosáhne bodu kosmologické singularity. Tato singularita je podle Tiplera Bod Omega. S výpočetní zdroji divergujícími do nekonečna by podle Tiplera společnost v daleké budoucnosti měl být schopná vzkřísit mrtvé tím, že napodobí všechny alternativní vesmíry našeho vesmíru od jeho vzniku.<nowiki>[7]</nowiki> Tipler identifikuje Bod Omega s bohem, protože podle jeho názoru má všechny vlastnosti požadované pro bohy, podle většiny tradičních náboženství.<nowiki>[7]</nowiki>\n\nTiplerův argument, že kosmologický Bod omega je vyžadován známými fyzikální zákony, je poměrně nedávný výzkum, který se objevil po zveřejnění jeho knihy \"Fyzika nesmrtelnosti\" v roce 1994. V této knize (a ve vědeckých pracích publikovaných od té doby ), Tipler nabídl kosmologii Bodu omega jako hypotézu a tvrdí, že omezil analýzu na známé fyzikální zákony.\n\nTipler spolu s Johnem D. Barrowem definoval v knize \"Antropický Kosmologický Princip\" z roku 1986 \"finální antropický princip\" jako zobecnění antropického principu takto: \"Inteligentní zpracování informace se musí v době existence vesmíru objevit a jakmile se jednou objeví, už nikdy nevyhasne.\" \n\nKritici konečného bodu omega v zásadě tvrdí, že tyto argumenty porušují Koperníkův princip, že jsou nesprávně použity zákony pravděpodobnosti, a že jde ve skutečnosti o teologický či metafyzický princip prezentovaný tak, aby zněl věrohodně laikům pomocí esoterického jazyka fyziky. Martin Gardner překřtil finální antropický princip na \"zcela absurdní antropický princip\". Oxfordský filozof Nick Bostrom napsal, že finální antropický princip nemá nárok na žádný speciální metodologický status a že jde o \"ryzí spekulaci\", i přes pokusy vylepšit ho tím, že se nazývá \"princip\". Filozof Rem B. Edwards to nazval \"futuristickou, pseudovědeckou eschatologií\", která je \"vysoce hypotetická, neověřená a nepravděpodobná\".\n\nFyzik David Deutsch zahrnul Tiplerovu kosmologii Bodu omega jako ústřední rys čtvrtého pramene jeho \"čtyři pramenů\" koncepce základní reality a hájí fyziku této kosmologie, ačkoli je velmi kritický k Tiplerovým teologickým závěrům a upozorňuje na přehnané nároky, které způsobily, že ostatní vědci a filozofové teorie zamítli. Badatel Anders Sandberg poukázal na to, že teorie Bodu Omega má mnoho nedostatků, včetně chybějících důkazů.\n\nTiplerova teorie Bodu Omega se stala terčem kritiky fyziků a skeptiků. George Ellis napsal v časopise \"Nature\", že Tiplerova kniha o Bodu Omega je \"mistrovské dílo pseudovědy... které je výsledkem plodné a tvůrčí fantazie nespoutané normálními omezeními vědecké a filozofické disciplíny\". Michael Shermer zasvětil kapitolu \"Proč lidé věří podivným věcem\" výčtu domnělých nedostatků v Tiplerově práci. Fyzik Sean M. Carroll si myslí, že Tiplerovy počáteční práce byly konstruktivní, ale že od jisté doby se zbláznil. V recenzi Tiplerovy knihy \"Fyzika křesťanství\" popsal Lawrence Krauss knihu jako \"nejextrémní příklad, nekritických a nepodložených argumentů v tisku od inteligentního profesionálního vědce\".\n\n\n\n\n"}
{"id": "1226987", "url": "https://cs.wikipedia.org/wiki?curid=1226987", "title": "Kostolný potok", "text": "Kostolný potok\n\nNázev Kostolný potok má více vodních toků:\n\n"}
{"id": "1226989", "url": "https://cs.wikipedia.org/wiki?curid=1226989", "title": "Radomír Šulák", "text": "Radomír Šulák\n\nRadomír Šulák (* 27. listopadu 1968) je bývalý český fotbalový obránce. Jeho starší bratr Ladislav byl taktéž prvoligovým fotbalistou.\n\nV nejvyšší soutěži hrál za FC Karviná, kde působil i ve druhé lize. Druhou ligu hrál také za Třinec. V sezoně 1999/00 hrál za Český Těšín, poté byl čtyři roky v Rakousku. Po návratu do vlasti hrál nižší soutěže za TJ Bystřice nad Olší, TJ Milíkov, 1. FK Spartak Jablunkov a TJ Sokol Nýdek.\n\n\n"}
{"id": "1226990", "url": "https://cs.wikipedia.org/wiki?curid=1226990", "title": "Košariský potok", "text": "Košariský potok\n\nNázev Košariský potok má více vodních toků:\n\n"}
{"id": "1226991", "url": "https://cs.wikipedia.org/wiki?curid=1226991", "title": "Krivý potok", "text": "Krivý potok\n\nNázev Krivý potok má více vodních toků:\n\n\n"}
{"id": "1226992", "url": "https://cs.wikipedia.org/wiki?curid=1226992", "title": "Carlos Alberto Parreira", "text": "Carlos Alberto Parreira\n\nCarlos Alberto Parreira (* 27. února 1943, Rio de Janeiro, Brazílie) je bývalý brazilský fotbalový trenér. Brazilský národní výběr dovedl v roli trenéra k titulu Mistrů světa (v roce 1994), titulu mistrů Jižní Ameriky (v roce 2004) a vítězství v Konfederačním poháru (v roce 2005).\n\nParreira je fanouškem brazilského fotbalového klubu Fluminense FC, v kariéře ho vedl v pozici hlavního trenéra celkem pětkrát.\n\n"}
{"id": "1226996", "url": "https://cs.wikipedia.org/wiki?curid=1226996", "title": "Gilles Legardinier", "text": "Gilles Legardinier\n\nGilles Legardinier (* 1965 Paříž) je francouzský spisovatel a scenárista. Publikoval několik románů, ale také dětské knihy.\n\nZačínal jako pyrotechnik na britských a amerických divadelních scénách. Od patnácti let začal tvořit, hlavně scénáře.\n\nDlouho se také věnoval psaní thrillerů, za které dostal řadu literárních cen\n\n"}
{"id": "1227007", "url": "https://cs.wikipedia.org/wiki?curid=1227007", "title": "Ladislav Šulák", "text": "Ladislav Šulák\n\nLadislav Šulák (* 7. srpna 1967) je bývalý český fotbalový záložník. Jeho mladší bratr Radomír byl taktéž prvoligovým fotbalistou.\n\nV nejvyšší soutěži hrál za FC Karviná, kde působil i ve druhé lize. Druhou ligu hrál také za Třinec. Na vojně hrál za VTJ Karlovy Vary. Na začátku 3. tisíciletí nastupoval za FK Český Těšín, s nímž vybojoval postup do Divize E.\n\n\n"}
{"id": "1227008", "url": "https://cs.wikipedia.org/wiki?curid=1227008", "title": "Nima Arkani-Hamed", "text": "Nima Arkani-Hamed\n\nNima Arkani-Hamed (persky: نیما ارکانی-حامد) (* 5. dubna 1972 Houston) je americko-kanadský teoretický fyzik íránského původu, zabývající se fyzikou vysokých energií, strunovou teorií a kosmologií. Arkani-Hamed je pracovníkem Ústavu pro pokročilá studia v Princetonu, a ředitelem Centra pro budoucí fyziku vysokých energií v Číně v Pekingu. Dříve působil jako profesor na Harvardově univerzitě a na Kalifornské univerzitě v Berkeley.\n\nRodiče Arkani-Hameda, Jafargholi \"Jafar\" Arkani-Hamed a Hamideh Alastiová jsou oba fyzici z Íránu. Jeho otec se narodil v Tabrízu a byl předsedou oddělení fyziky na Sharif University of Technology v Teheránu, později učil vědy o Zemi a planetární vědy na McGillově univerzitě v Montrealu. Arkani-Hamed emigroval do Kanady ještě jako dítě se svou rodinou.\n\nArkani-Hamed absolvoval Torontskou univerzitu, kde v roce 1993 získal titul z matematiky a fyziky. Na další studium přešel na Kalifornskou univerzitu v Berkeley, jeho školiteme byl Lawrence Hall. Jeho diplomová práce se týkala studia supersymetrie a vůně, disertační práce se týkala supersymetrie a problému hierarchie. Doktorský titul získal roku 1997 a odešel do Stanford Linerar Accelerator Center na Stanfordově univerzitě jako postdoktorand. Během této doby pracoval se Savasem Dimopoulosem a společně vyvinuli paradigma velkých dodatečných dimenzí.\n\nV roce 1999 nastoupil na katedru fyziky na Kalifornské univerzitě v Berkeley. V roce 2001 si vzal volno a odjel na Harvardovu univerzitu. Zde pracoval s Howardem Georgim a Andrewem Cohenem na myšlence emergentních dodatečných rozměrů, nazvané dimenzionální dekonstrukce. Tyto myšlenky nakonec vedly k vývoji teorie malého Higgsu.\n\nOficiálně začal na Harvardu pracovat od podzimu roku 2002. Objevil se v různých televizních programech a novinách, kde hovořil o prostoru, času a rozměru a o současném stavu teoretické fyziky. V roce 2003 získal Gribovovu medaili Evropské fyzikální společnosti a v létě roku 2005 získal na Harvardu cenu Fí beta kappa za kvalitní výuku. V roce 2013 se objevil v dokumentárním filmu \"Částicová horečka\". V roce 2008 získal cenu Raymonda a Beverly Sacklerových na Telavivské univerzitě pro mladé vědce, kteří učinili vynikající a zásadní příspěvky ve fyzice.\n\nArkani-Hamed byl zvolen členem Americké akademie umění a věd v roce 2009. V roce 2010 pronesl Messengerovy přednášky na Cornellově univerzitě.\n\nNa Harvardově university působil jako profesor do roku 2008, nyní pracuje na Ústavu pro pokročilá studia. Arkani-Hamed se v roce 2015 stal nositelem Fundamental Physics Prize.\n\nV červenci 2012 byl účastníkem zahajovacího ceremoniálu ocenění Fundamental Physics Prize, vytvořeného fyzikem a internetovým podnikatelem Jurijem Milnerem. V roce 2008 obdržel Sacklerovu cenu na Telavivské univerzitě, Gribovovu medaili Evropské fyzikální společnosti v roce 2003. Bylo mu uděleno Packardovo a Sloanovo stipendium v roce 2000.\n\n\n"}
{"id": "1227012", "url": "https://cs.wikipedia.org/wiki?curid=1227012", "title": "Girl Scout Cookies", "text": "Girl Scout Cookies\n\nGirl Scout Cookies jsou sušenky prodávané členkami Girl Scouts of the USA (GSUSA) jako jeden z hlavních zdrojů financí pro lokální skautské jednotky. Členky GSUSA prodávají sušenky za účelem fundraisingu od roku 1917. Dívky, které se zapojí do prodeje, mohou za své úsilí získat ocenění a úspěšné jednotky mohou získat pobídky. V roce 2007 byly prodeje odhadovány na 200 milionů krabic za rok.\nV roce 2007, po změně receptury některých druhů sušenek, GSUSA oznámilo, že jejich sušenky obsahují méně než 0,5 gramu tuku transmastných kyselin na porci, což je limit stanovený Úřadem pro kontrolu potravin a léčiv (FDA) pro označení „zero trans fat“.\n\nV září 2011, GSUSA zveřejnilo nová pravidla pro obsah palmového oleje v Girl Scout cookies platná pro sušenky v období 2012–13. Mimo tento závazek GSUSA oznámilo záměr koupit GreenPalm certifikát pro podporu udržitelné produkce palmového oleje. Certifikát nabízí palmový olej od výrobců, kteří dodržují pravidla sociální a environmentální odpovědnosti stanovené Kulatým stolem pro udržitelný palmový olej (RSPO).\n\nKanadské skautky z Girl Guides of Canada se touto tradicí nechali inspirovat a od roku 1927 podobným způsobem prodávají Girl Guide Cookies.\n\n"}
{"id": "1227016", "url": "https://cs.wikipedia.org/wiki?curid=1227016", "title": "Sukničková venuše", "text": "Sukničková venuše\n\nSukničková venuše je keramická soška z pálené hlíny z období neolitu.\n\nPochází přibližně z roku 4700 př. n. l.; v tomto období na území Čech a v Podunají vznikaly tzv. rondely. Je zhruba 6 centimetrů vysoká; hlava je pouze naznačena, hlavní část tvoří zvonovitá „suknice“.\n\nByla nalezena brigádníkem Tomášem Pikardem na přelomu srpna a září 2016 na archeologickém nalezišti Kasárna u Znojma při výzkumu vedeném archeologem Davidem Humpolem z Ústavu archeologické památkové péče Brno. Soška by měla být uložena v muzeu ve Znojmě.\n"}
{"id": "1227019", "url": "https://cs.wikipedia.org/wiki?curid=1227019", "title": "Katedra církevních dějin a církevního práva CMTF UP", "text": "Katedra církevních dějin a církevního práva CMTF UP\n\nKatedra církevních dějin a církevního práva na teologické fakultě v Olomouci vznikla v roce 2016 sločením dvou kateder: Katedry církevních dějin a dějin křesťanského umění a Katedry církevního práva. Toto sloučení mělo svůj precendens již bezprostředně po obnovení olomoucké teologické fakulty v roce 1990, v letech 1990–1997. \nKatedra má dvě oddělení:\n\n"}
{"id": "1227024", "url": "https://cs.wikipedia.org/wiki?curid=1227024", "title": "Lieskovský potok", "text": "Lieskovský potok\n\nNázev Lieskovský potok má více vodních toků:\n\n"}
{"id": "1227028", "url": "https://cs.wikipedia.org/wiki?curid=1227028", "title": "Lieblingsfarben und Tiere", "text": "Lieblingsfarben und Tiere\n\nLieblingsfarben und Tiere je třinácté studiové album německé skupiny Element of Crime. Vydáno bylo v září roku 2014 společností Universal a jeho producenty byli členové skupiny Element of Crime. Píseň „“ rovněž vyšla na 10\" gramofonové desce, která dále obsahovala tři coververze: „“ od Johna Mayalla, „“ od Pink Floyd a „“.\n\nTexty napsal Sven Regener, hudbu složili David Young, Jakob Ilja, Richard Pappik a Sven Regener.\n\n\n\n"}
{"id": "1227029", "url": "https://cs.wikipedia.org/wiki?curid=1227029", "title": "Jogesh Pati", "text": "Jogesh Pati\n\nJogesh C. Pati (odia:ଯୋଗେଶ ପତି ) (* 1937) je indicko americký teoretický fyzik pracující na Stanford Linear Accelerator Center.\n\nJogesh Pati absolvoval základní i střední školu v Indii. Následně byl přijat na MPC Vysokou školu a zde získal první titul.\n\nPoté získal bakalářský titul na Ravenshaw College a Utkal University v roce 1955, magisterský titul na Delhi University v roce 1957 a doktorský titul na Marylandské univerzitě v College Parku v roce 1961.\n\nJe emeritní profesorem na Marylandské univerzitě na fyzikálním oddělení, které je součástí fakulty matematických, počítačových a přírodních věd.\n\nPati učinil průkopnické příspěvky v otázce sjednocení elementárních částic – kvarků a leptonů – a jejich kalibračních sil: slabé, elektromagnetické a silné. Ve spolupráci s laureátem Nobelovy ceny Abdusem Salamem z Pákistánu formuloval původní kalibrační teorie kvarkového–leptonového sjednocení a její důsledek, že dochází k narušování baryonového a leptonového čísla, což by se projevilo zejména u rozpadu protonu. Je pravděpodobné, že důsledky takového sjednocení, poskytují jeden z pilířů moderní částicové fyziky. Představy Patiho a Salama (Patiho-Salamův model) o symetrie SU(4) barvy, levo-pravé symetrie, a související existence pravotočivých neutrin poskytují některé z klíčových složek pro pochopení pozorovaných hmotností neutrin a jejich oscilací.\n\nPati byl oceněn Diracovou medailí za podnětné příspěvky k \"úsilí o sjednocení\". Medaili získal roku 2000 spolu s Howardem Georgi a Helen Quinnovou.\nV roce 2013 získal Pati státní vyznamenání Padma Bhushan, 3. nejvyšší civilní ocenění indické vlády.\n"}
{"id": "1227030", "url": "https://cs.wikipedia.org/wiki?curid=1227030", "title": "Marie N", "text": "Marie N\n\nMarie N (* 23. června 1973 Riga jako Marija Naumova) je lotyšská zpěvačka ruské národnosti. Věnuje se pop music, jazzu a šansonu, zpívá v ruštině, lotyštině, angličtině a francouzštině.\n\nPochází z herecké rodiny, od šesti let účinkovala v dětském sboru. V počátcích kariéry spolupracovala s hudebním skladatelem Raimondsem Paulsem, zpívala na koncertu ke stému narození George Gershwina. Vyhrála Eurovision Song Contest 2002 v Tallinnu s písní „I Wanna“, kterou sama složila ve stylu salsy. Vystupovala také v úspěšných muzikálech \"Za zvuků hudby\" a \"Bídníci\".\n\nVystudovala práva na Latvijas Universitāte, od roku 2005 působí jako první lotyšská vyslankyně dobré vůle UNICEF.\n\n"}
{"id": "1227031", "url": "https://cs.wikipedia.org/wiki?curid=1227031", "title": "Marcel Kulinski", "text": "Marcel Kulinski\n\nMarcel Kulinski (* 10. května 1972) je bývalý český fotbalový obránce či záložník. Žije v Karviné.\n\nV nejvyšší soutěži hrál za FC Karviná, kde působil i ve druhé lize. Druhou ligu hrál také za Havířov. V nižších soutěžích nastupoval za FK 1. máj Karviná, FK Karviná ČSA Darkov či v Sokolově. V sezoně 2008/09 hrál za B-mužstvo Karviné.\n\n\n"}
{"id": "1227033", "url": "https://cs.wikipedia.org/wiki?curid=1227033", "title": "Katedra církevního práva CMTF UP", "text": "Katedra církevního práva CMTF UP\n\nKatedra církevního práva (KCP) na teologické fakultě v Olomouci existuje od obnovení fakulty v roce 1990, v průběhu své existence byla po obnovení fakulty v roce 1990 nejprve přičleněna ke katedře církevních dějin (do r. 1997), 1. listopadu 1997 se osamostatnila. Od 1. září 2016 byla KCP znovu sloučena s Katedrou církevních dějin a vznikla tak znovu Katedra církevních dějin a církevního práva CMTF UP.\nKatedra církevního práva byla na olomoucké univerzitě zřízena jako pátá katedra v roce 1668. Prvním přednášejícím kanonického práva byl jezuita Řehoř Král, první disputace z církevního práva se konaly v roce 1699 a první doktorát z církevnho práva byl udělen roku 1721. Profesura církevního práva byla na teologické fakultě olomoucké univerzity zrušena 21. září 1771 a až do roku 1850 zkoušel bohoslovce z tohoto oboru světský profesor olomoucké právnické fakulty. Od roku 1858 bylo církevní právo docenturou teologické fakulty, až do jejího zániku v roce 1950.\n\n\n"}
{"id": "1227035", "url": "https://cs.wikipedia.org/wiki?curid=1227035", "title": "René Benefi", "text": "René Benefi\n\nRené Benefi (* 1. června 1974) je bývalý český fotbalový záložník.\n\nV nejvyšší soutěži hrál za FC Karviná, kde působil i ve druhé lize. Druhou ligu hrál také za Svit Zlín. V Moravskoslezské fotbalové lize nastupoval za B-mužstvo Baníku Ostrava.\n\n\n"}
{"id": "1227036", "url": "https://cs.wikipedia.org/wiki?curid=1227036", "title": "Španělský skauting", "text": "Španělský skauting\n\nŠpanělský skauting je zastoupený asi 30 nezávislými organisacemi, většina z nich je aktivní na regionální úrovni. V důsledku regionalisace Španělska, jsou i větší celonárodní organisace rozděleny na regionální celky s vlastními symboly, kroji a programem.\n\nŠpanělské skautské organisace lze rozdělit na tři skupiny:\n\nFederación de Escultismo en España je národní skautská organizace ve WOSM. V roce 2004 bylo jejími členy 58 744 skautů. Sestává ze tří organisací:\n\nŠpanělské skautky jsou členkami WAGGGS skrze Comité de Enlace del Guidismo en España. Jako zastřešující federace v roce 2003 měla 7 154 členek. Comité má dvě členské organisace, obě jsou také zastřešujícími organisacemi:\n\nNezávislé (nebo nepřidružené) skautské organisace Španělska zahrnují:\n\n\n\n"}
{"id": "1227041", "url": "https://cs.wikipedia.org/wiki?curid=1227041", "title": "Čirý potok (přítok Libockého potoka)", "text": "Čirý potok (přítok Libockého potoka)\n\nČirý potok () je pravostranným přítokem Libockého potoka v okrese Sokolov v Karlovarském kraji.\nDélka toku měří 4,3 km.\nPlocha povodí činí 7,2 km².\n\nPotok pramení v Krušných horách v Přírodním parku Leopoldovy Hamry, přibližně 750 metrů severozápadně od malé vesnice Čirá, části města Kraslic. Jeho pramen se nachází v nadmořské výšce okolo 715 metrů v podmáčené pastvině u okraje lesa pod západním svahem Vřesového vrchu (757 m). Od pramene teče potok jihovýchodním směrem, protéká vesnicí Čirou, která po něm byla pojmenována. Přibírá nejprve zprava, poté i zleva několik drobných nepojmenovaných potůčků a ve vesnici Liboc se zprava vlévá do Libockého potoka na jeho 25,1 říčním kilometru.\n"}
{"id": "1227042", "url": "https://cs.wikipedia.org/wiki?curid=1227042", "title": "Thomas Fabbiano", "text": "Thomas Fabbiano\n\nThomas Fabbiano (* 26. května 1989 Grottaglie) je italský profesionální tenista a vítěz juniorské čtyřhry na French Open 2007, do níž nastoupil s Bělorusem Andrejem Korotčenijou. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 čtrnáct titulů ve dvouhře a osm ve čtyřhře.\n\nNa žebříčku ATP byl ve dvouhře nejvýše klasifikován v dubnu 2016 na 98. místě a ve čtyřhře pak v červenci 2009 na 208. místě. Trénuje ho Fabio Gorietti.\n\nV italském daviscupovém týmu neodehrál do roku 2017 žádné utkání.\n\nItálii reprezentoval na Letních olympijských hrách 2016 v Riu de Janeiru, kde v mužské dvouhře startoval na divokou kartu ITF. Vypadl v úvodním kole, když nestačil na Brazilce Rogéria Dutru da Silvu.\n\nV rámci hlavních soutěží událostí okruhu Futures debutoval v dubnu 2006, když na turnaj v Římě obdržel divokou kartu. V úvodním kole podlehl krajanu Danielemu Giorginimu. Premiérový singlový titul si odvezl z červencového Guzzini Challengeru 2013, kde ve finále přehrál francouzského hráče Davida Gueze ve dvou setech. Bodový zisk znamenal, že se 22. července 2013 poprvé posunul mezi elitní dvoustovku světové klasifikace. Průnik mezi sto nejlepších tenistů zaznamenal 4. dubna 2016 díky semifinále na izraelském challengeru v Raananě. Na žebříčku ATP mu patřila 98. příčka.\n\nVe dvouhře okruhu ATP World Tour, i v sérii ATP Masters, debutoval na Rome Masters 2008. Z pozice kvalifikanta vypadl v úvodním kole dvouhry s Francouzem Nicolasem Mahutem. Premiérový kariérní vyhraný zápas v této úrovni dosáhl na lednovém Aircel Chennai Open 2016 po vyřazení Jozefa Kovalíka. Následně přešel přes šestého nasazeného Gillese Müllera, aby jej ve čtvrtfinále zastavila turnajová trojka Benoît Paire.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2013 po zvládnuté tříkolové kvalifikaci, v níž na jeho raketě zůstali Antonio Veić, Mischa Zverev a Američan Jarmere Jenkins. V úvodním kole však nenašel recept na Kanaďana Milose Raonice. Do sezóny 2017 odehrál první kola také na French Open 2016 a US Open 2016, v dalších čtrnácti případech neprošel kvalifikačním sítem.\n\n"}
{"id": "1227044", "url": "https://cs.wikipedia.org/wiki?curid=1227044", "title": "Helena Dánská", "text": "Helena Dánská\n\nHelena Dánská ( \"Helena von Dänemark\", 1180 - 22. listopadu 1233, Lüneburg) byla hraběnka z Lüneburgu z dánské dynastie Valdemarů.\n\nNarodila se jako jedna z dcer dánského krále Valdemara I. a Sofie z Novgorodu. V červenci 1202 byla bratrem Knutem provdána za Viléma, nejmladšího syna Jindřicha Lva a věrného straníka svého bratra Oty Brunšvického, čímž mělo být upevněno spojenectví mezi oběma dynastiemi. Roku 1204 porodila jediného syna a v prosinci roku 1213 ovdověla. Regentem nezletilého Oty se stal strýc Ota Brunšvický.\n\nHelena zemřela o dvacet let později a byla pohřbena po manželově boku v benediktinském klášteře svatého Michaela v Lüneburgu.\n"}
{"id": "1227045", "url": "https://cs.wikipedia.org/wiki?curid=1227045", "title": "Clyde Cowan", "text": "Clyde Cowan\n\nClyde Lorrain Cowan Jr (6. prosince 1919 – 24. května 1974) byl americký fyzik, spoluobjevitel neutrin společně s Frederickem Reinesem. Jejich objev byl učiněn v roce 1956 v Cowanově-Reinesově neutrinovém experiment.\nFrederick Reines obdržel Nobelovu cenu za fyziku v roce 1995 jmenem obou fyziků.\n\nNarodil se jako nejstarší ze čtyř dětí v Detroitu, jeho rodina se ale brzy přestěhovala do St. Louis, kde začal navštěvovat veřejnou školu. V průběhu studia na vysoké škole hornictví a metalurgie v Missouri byl v letech 1939-1940 šéfeditorem hornických novin. Bakalářský titul získal v roce 1940 v oboru chemické Inženýrství.\n\nCowan byl kapitánem ve vzdušných silách armády spojených států, za druhé světové války získal bronzovou hvězdu.\n\nV letech 1936-1940 byl členem Reserve Officers' Training Corps. Připojil se k chemické válečné službě armády USA s hodností poručíka při vstupu spojených států do války v roce 1941. V srpnu 1942 byl převelen do Eisenhowerovy osmého letectva umístěného v London v Anglii. V roce 1943 navrhl a postavil experimentální čisticí jednotku, která by byla použita v případě plynového útoku. V následujícím roce nastoupil jako zaměstnanec britské pobočky radiační laboratoře Massachusettského technologického institutu, která byl umístěn v Great Malvern v Anglie. V roce 1945 byl styčným důstojníkem Royal Air Force, pracoval na urychlení předávání technických informací a vybavení. Téhož roku se vrátil do Spojených států a pracoval na Wright-Pattersonově letecké základně v Daytonu. Aktivní službu opustil v roce 1946.\n\nV rámci veteránské skupiny navštěvoval Washington University v St. Louis v Missouri, kde obdržel magisterský titul a rovněž doktorát v roce 1949. Poté se připojil k personálu Národní laboratoře Los Alamos v Novém Mexiku, kde se setkal s Frederickem Reinesem.\n\nV roce 1951 začali Reines a Cowan s pátráním po neutrinech. Jejich práce byla úspěšně dokončena o 5 let později v Savannah River Plant v Aikenu v Jižní Karolíně.\n\nCowan začal svou pedagogickou kariéru v roce 1957 jako profesor z fyziky na univerzitě George Washingtona ve Washingtonu, D. C. Následující rok odešel z Washingtonovy univerzity a připojil se ke Catholic University of America rovněž ve Washingtonu, kde působil až do konce svého života. Rovněž pracoval v různých dobách jako konzultant americké komise pro atomovou energii, Námořní akademei spojených států, americké armádě, americké hornické organizace nebo Smithsonian Institution ve Washingtonu\n\nCowan zemřel v Bethesdě 24. května 1974 a byl pohřben na Arlingtonském národním hřbitově.\n\nCowan se v roce 1943 ve Woodfordu v Anglie oženil s Betty Eleanorovou, měli spolu tři přeživší děti a dvě děti adoptované, dalších sedm vlastních dětí jim zemřelo v dětství. Rodina měla celkem 11 vnoučat a 8 pravnoučat.\n\nJeho vnuk James Riordon je fyzik a inženýr, který stojí v čele mediálního odboru americké fyzikální společnosti, původně koncipované pro distribuované výpočty projektu Einstein@home, která hledá gravitační vlny v signálech masivních rotujících objektů jako jsou pulsary. Vnučka Barbara Riordon Maher pracuje v oblasti veřejného zdraví. Pracuje jako kontrolorka havarijní připravenosti a dříve působila u policie a záchranných složek. Její publikace zahrnují články z oblasti fyziologie rostlin a dálečlánky týkající se lékařství, jaderné, biologické, chemické a výbušných reakce pro Ministerstvo Obrany. V armádě získala hodnost majora. Její dva synové, Joseph a Patrick jsou vysokoškoláci, kteří se snaží uplatnit biologii a u záchranné služby. Joseph je v současné době u Marylandské národní gardy jako specialista leteckých operací.\n\nCowan byl přímým potomkem L. L. Langstroth, \"otce moderního včelařství\" a vzdáleného příbuzné katolické světice Katherine Drexelové.\n\n"}
{"id": "1227050", "url": "https://cs.wikipedia.org/wiki?curid=1227050", "title": "Instrumentální záznamy teplot", "text": "Instrumentální záznamy teplot\n\nInstrumentální záznamy teplot poskytují teploty klimatického systému Země z historické sítě měření in situ povrchových teplot vzduchu a povrchových teplot oceánů. Data jsou sbírána po celém světě na tisících meteorologických stanicích, bójích a lodích. Nejdéle trvající záznam teplot je teplotní datová série ze střední Anglii, která začíná v roce 1659 (měsíční průměry s rozlišením 0,5 °C). Nejdelší kvazi-globální záznam začíná v roce 1850, přičemž nejistota (s pravděpodobností 95 %) rozdílu globální teploty mezi soušemi a moři je pro tento rok přibližně rovna 0,6 °C. V posledních desetiletích začaly umožňovat nástroje rozsáhlejšího odběru vzorků teplot oceánů v různých hloubkách odhady tepelného obsahu oceánu, ty ale nejsou součástí globálních datových sad povrchové teploty.\n\nCelosvětový průměr kombinované povrchové teploty půdy a oceánů ukazuje oteplování 0,85 [0,65 - 1,06] °C v období 1880 až 2012, což je založeno na několika samostatně vyrobených datových sadách. To dává trend 0,064 ± 0,015 °C za desetiletí v průběhu tohoto období. Tento trend je rychlejší na souši než na oceánu, rychlejší v arktických oblastech a rychleji od roku 70. let dvacátého století než přes celé časové období.\n\nK většině pozorovaného oteplování došlo ve dvou obdobích: mezi lety přibližně 1900 a 1940 a po roce 1970. Ochlazení/ustálená úroveň mezi přibližně roky 1940 a 1970 bylo většinou přičítáno aerosolům síranů. Některé z teplotních změn v tomto časovém období mohou být také důsledkem oceánské cirkulace.\n\nPřičtení změn teploty přírodnímu nebo antropogennímu (tj. lidmi způsobenému) faktorů je důležitá otázka: viz globální oteplování.\n\nTeploty vzduchu na souši rostou rychleji než povrchové teploty mořského povrchu. Mezi roky 1979 a 2012 byl trend pro souš asi 0,254 ± 0,050 °C za desetiletí podle datových sad CruTemp4 nebo 0,273 ± 0,047 °C dle GHCN, zatímco trend u mořské povrchové teploty je asi 0,072 ± 0,024 °C za desetiletí dle HadISST či 0,124 ± 0,030 °C za dekádu dle HadSST3.\nOd 1979 do 2012 lineární trend oteplování pro kombinované pozemních a mořské teploty je 0,155 °C [0,122 až 0,188 °C] za desetiletí podle zprávy Páté hodnotící zprávy IPCC.\n\nČtvrtá hodnotící zpráva IPCC zjistila, že instrumentální záznamy teplot ve 20. století zahrnují účinky městské tepelných ostrovů, ale že šlo v první řadě o místní jev, který má zanedbatelný vliv na globální trendy teplot (méně než 0,006 °C za desetiletí nad pevninou a nula nad oceány).\n\nMěření teplot bylo prováděno historicky pozemními stanicemi, postupně i loděmi. Od roku 1979 jsou k dispozici také data z vesmírných družic. Výpočet průměrné globální teploty je velmi složitý, protože měřicí stanice nejsou rovnoměrně rozmístěny, měřicí přístroje se v minulosti měnily a v okolí některých stanic docházelo k rozsáhlým změnám využití půdy (např. k urbanizaci). Historický vývoj klimatu je zjišťován metodami paleoklimatologie – především rekonstrukcemi z proxy dat získaných z historických vrstev ledovců, zkoumáním letokruhů stromů a sedimentů a také zkoumáním korálů.\n\nOteplování ve 20. století nebylo rovnoměrné. Více se oteplovaly pevninské oblasti než oceány, a to kvůli větší tepelné kapacitě vody a také proto, že moře ztrácí více tepla vypařováním. Více se oteplila severní polokoule než jižní, neboť má více pevniny a větší rozlohu území pokrytých sezónním sněhem a mořským ledem, která při vyšších teplotách podléhají pozitivní zpětné vazbě. Více rostly teploty v zimě (míněno na severní polokouli, tj. prosinec–únor) a na jaře než v létě. Více se oteplovalo v polárních oblastech než u rovníku. Pozorování ukazují, že ubylo mrazivých dní ve středních zeměpisných šířkách. Ve 2. polovině 20. století na většině pevniny ubylo chladných nocí a přibylo vln veder. Více se také oteplovala města než okolní volná krajina. Je to způsobeno tzv. efektem městského tepelného ostrova. Tento efekt má však na celkové oteplování planety pouze zanedbatelný dopad (0,02 °C za celé 20. století.)\n\nTrendy satelitních měření byly také postupně korigovány na instrumentální a vyhodnocovací chyby. Například trendy teplotní řady vyhodnocené v University of Alabama in Huntsville byly roku 1998 zkorigovány o +0,1 °C za desetiletí (díky změně orbitu satelitu) a celkem korekce do roku 1992 činí přibližně 0,07 °C za desetiletí.\n\nPodle Národního úřadu pro oceán a atmosféru (NOAA) a NASA byla globální průměrná teplota v roce 2016 nejteplejší od počátku měření v roce 1880 (podobně jako byl nejteplejší předchozí rok 2015). Celkem 16 z 17 nejteplejších let se objevilo od roku 2001. Aktuální Pátá hodnotící zpráva IPCC, která shrnuje vědecké poznatky posledních let, konstatuje, že „každá z posledních tří dekád byla postupně teplejší na povrchu Země než jakákoliv předchozí dekáda od roku 1850. Na severní polokouli bylo období 1983–2012 pravděpodobně nejteplejší 30leté období za posledních 1400 let.“\n\nRok 2015 byl do té doby nejen rekordně nejteplejším rokem, ale také překonal rekord o největší rozpětí, o které byl kdy rekord překonán. Rok 2015 byl 39. rokem v řadě s nadprůměrnými teplotami. Oscilace oceánů jako El Niño jižní oscilace (ENJO) mohou mít vliv na globální průměrné teploty, například v roce 1998 byly teploty významně zvýšeny díky silným El Niño podmínkám. Rok 1998 zůstal nejteplejším rokem až do let 2005 a 2010 a teplota v obou těchto letech byla zvýšena díky období El Niño. Velké rozpětí, o které byl 2015 nejteplejším rokem, je také přičítáno jinému silnému El Niño. Nicméně např. rok 2014 byl ENJO neutrální. Podle organizací NOAA a NASA rok 2015 měl na záznamech nejteplejší jednotlivé měsíce pro 10 z 12 měsíců. Průměrná teplota na celém světě byla 0,90 °C nebo také 20 % nad průměrem dvacátého století. Prosinec 2015 byl také první měsíc, kdy se na celé planetě dosáhlo teploty o 1,2 stupňů Celsia nad normálem. K červenci 2016 bylo již 15. měsíců po sobě, kdy odchylka od průměru globální teploty půdy a oceánů byla vždy nejvyšší od počátku globálního zaznamenávání teploty v roce 1880. To u NOAA představuje nejdelší takovou šňůru za 137 let vedení záznamů. Kromě toho úřad NOAA oznámil, že červenec 2016 byl nejteplejším měsícem v historii (a dělí se o první místo s měsícem v roce 1998). Podle satelitních dat RSS je však nejteplejším měsícem historie únor 2016. Také University of Alabama in Huntsville udává, že podle satelitních měření byl únor 2016 nejteplejším měsícem historie a byl teplejší než červenec 2016.\n\n\n"}
{"id": "1227052", "url": "https://cs.wikipedia.org/wiki?curid=1227052", "title": "Robert Serber", "text": "Robert Serber\n\nRobert Serber (14. března 1909 – 1. června 1997) byl americký fyzik, který se podílel na projektu Manhattan. Serberovy přednášky vysvětlující základní principy a cíle projektu byly vytištěny a dodány všem příchozím vědeckým pracovníkům, a staly se známé jako \"Los Alamoské základy\".\n\nNarodil se ve Filadelfii jako nejstarší syn Davida Serbera a Rose Frankelové. V roce 1933 se oženil s Charlotte Leofovou (1911 – 1967). Jeho matka zemřela v roce 1922 a otec se znovu oženil s Frances Leofovou, sestřenicí Serberovy manželky Charlotte. Serber získal v roce 1930 bakalářský titul v oboru inženýrství fyziky na Lehigh University a doktorský titul na University of Wisconsin–Madison pod vedením Johna Van Vlecka v roce 1934. Po dokončení doktorátu začal pracovat jako postdoktorand na Princetonské univerzitě pod Eugenem Wignerem. Brzy ale změnil své plány a odešel za J. Robertem Oppenheimerem na Kalifornskou univerzitu v Berkeley (společně s Oppenheimerem poté pendloval mezi Berkeley a Kalifornským technologickým institutem). V roce 1938 přijal místo na Universitě Illinois v Urbana Champaign, kde zůstal, dokud nebyl pozván k účasti na projektu Manhattan. Později se stal profesorem a předsedou katedry fyziky na Kolumbijské univerzitě.\n\nV roce 1941 byl přizván k účasti na projektu Manhattan, kde se účastnil projektu Alberta, který pomáhal sestavit atomové bomby pro bombardování Hirošimy a Nagasaki. Když došlo k ustavení Národní laboratoře v Los Alamos a k organizaci prací v laboratoři, rozhodl se Oppenheimer rozčlenit technické informace mezi různá oddělení. To zvýšilo výkon a efektivitu technických pracovníků v oblasti řešení problémů, a zdůraznilo naléhavost projektu v jejich myslích, protože nyní věděli na čem pracují. Serber byl tedy pověřen pronést sérii přednášek vysvětlující základní principy a cíle projektu. Tyto přednášky byly vytištěny a dodány všem příchozím vědeckým pracovníkům a staly se známé jako \"Los Alamoské základy\". V roce 1965 byly odtajněny. Serber vyvinul rovněž první přesnější teorii o hydrodynamické demontáži bomby.\n\nSerberova manželka Charlotte byla jmenován Oppenheimer do čela technické knihovny v Los Alamos, kde byla pouze jedinou válečnou ženskou vedoucí sekci.\n\nSerber vytvořil kódová jména pro všechny tři konstrukční projekty,\"Little Boy\" pro uranovou zbraň, \"Thin Man\" pro plutoniovou zbraň a \"Fat Man\" pro plutoniovou implozní zbraň. Podle jeho pamětí vydaných v roce 1998 byla jména vybrána na základě jejich vzhledu. \"Thin Man\" bylo velmi dlouhý zařízení, a název pochází z detektivních románů a série filmů Dashiella Hammetta se stejným názvem. V případě \"Fat Man\" byla bomba kulatý a tlustý a byl pojmenován podle postavy hrané Sydneyem Greenstreetem ve filmu \"Maltese Falcon\". \"Little Boy\" přišel na řadu poslední a být jmenován pouze podle rozdílu mezi ním a bombou \"Thin Man\". Existovala však i teorie, že \"Fat Man\" byl pojmenován podle Churchilla a \"Thin Man\" podle Roosevelta, pro ni však nejsou žádné důkazy.\n\nSerber se měl účastnil fotografického letu k Nagasaki v rámci operace \"Big Stink\", ale let nakonec proběhl bez něj, jelikož ho vedoucí mise major Hopkins nepustil na palubu kvůli tomu, že zapomněl padák, údajně v době, kdy B-29 již pojížděla na ranveji. Protože byl Serber jediným členem posádky, který věděl jak provozovat vysokorychlostní kameru, byl Hopkins poučeni rádiem z Tinianu o jejím použití. Serber byl prvním z amerického týmu, který vstoupil do Hirošimy a Nagasaki, aby posoudil výsledky atomového bombardování obou měst.\n\nV roce 1948 se musel bránit proti anonymnímu obvinění ze zrady především proto, že rodina jeho manželky byli židovští intelektuálové se socialistickými sklony a rovněž proto, že se snažil odstranit politiky z diskuse o proveditelnosti fúzní bomby, což vedlo k hádkám s Edwardem Tellerem.\nSerber působil jako poradce mnoha laboratořích a podniků.\n\nRoku 1972 obdržel J. Robert Oppenheimer Memorial Prize.\n\nRobert Serber vystupuje v dokumentárním filmu, \"The Day After Trinity\" z roku 1980, který získal nominaci na Oscara. Ve filmové dramatizaci projektu Manhattan, \"Fat Man and Little Boy\" hraje Roberta Serbera Hugh David Politzer, profesor teoretické fyziky na Kalifornském technologickém institutu. Politzer získal Nobelovu cena za fyziku pro rok 2004.\n\nSerber zemřel 1. června 1997 ve svém domě na Manhattanu kvůli komplikacím po operaci rakoviny mozku.\n\n\n"}
{"id": "1227055", "url": "https://cs.wikipedia.org/wiki?curid=1227055", "title": "Guilherme Clezar", "text": "Guilherme Clezar\n\nGuilherme Sarti Clezar (* 31. prosince 1992 Porto Alegre) je brazilský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 sedm titulů ve dvouhře a osm ve čtyřhře.\n\nNa žebříčku ATP byl ve dvouhře nejvýše klasifikován v srpnu 2015 na 153. místě a ve čtyřhře pak v srpnu 2016 na 171. místě. Trénuje v oddílu São Leopoldo Tenis Club a také v Dietze Tennis Academy.\n\nV brazilském daviscupovém týmu debutoval v roce 2014 semifinálem 1. skupiny Americké zóny proti Ekvádoru, v němž prohrál dvouhru s Emiliem Gomézem. Brazilci přesto postoupili po výhře 3:1 na zápasy. Do září 2016 v soutěži nastoupil k jedinému mezistátním utkáním s bilancí 0–1 ve dvouhře a 0–0 ve čtyřhře.\n\nV mládežnických kategoriích vyhrál mistrovsrví Brazílie v kategoriích 14letých a 16letých. V juniorské čtyřhře French Open 2009 odešel po boku Tchajwance Liang-čch' Chuanga jako poražený finalista, když v rozhodujícím duelu podlehli chorvatské dvojici Marin Draganja a Dino Marcan ve dvou sadách.\n\nV rámci hlavních soutěží událostí okruhu Futures debutoval v listopadu 2007, když na turnaj v rodném Porto Alegre obdržel divokou kartu. V úvodním kole podlehl krajanu Ricardu Hocevarovi. První utkání na challengerech odehrál v dubnu 2007 ve Florianópolisu, kde jej v zahajovacím duelu vyřadil Brazilec Rogério Dutra da Silva. Premiérový singlový titul si odvezl z květnového Rio Quente Resorts Tennis Classic 2012 v brazilském Riu Quente, kde ve finále přehrál chilského hráče Paula Capdevilleho ve dvou setech. Průnik mezi dvě stě nejlepších tenistů žebříčku ATP zaznamenal 1. dubna 2013, když postoupil do druhého kola challengeru v kolumbijském Pereiru. V sezóně 2014 se probojoval do finále závěrečného ATP Challenger Tour Finals v São Paulu, kde jej přehrál Argentinec Diego Schwartzman.\n\nVe dvouhře okruhu ATP World Tour debutoval na Brasil Open 2011 v Costa do Sauípe, kam obdržel divokou kartu. Vypadl v prvním kole s krajanem Joãem Souzou. V rámci série ATP Masters odehrál první utkání na březnovém BNP Paribas Open 2014, kde jej v úvodní fázi kvalifikace vyřadil Japonec Taró Daniel.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016 po zvládnuté tříkolové kvalifikaci, v níž na jeho raketě zůstali Facundo Argüello, desátý nasazený Tim Smyczek a Alexander Sarkissian. V úvodním kole dvouhry však nenašel recept na švýcarského kvalifikanta Marca Chiudinelliho, jemuž odebral jeden set. Osmkrát v řadě předtím neprošel grandslamovým kvalifikačním sítem.\n\n"}
{"id": "1227057", "url": "https://cs.wikipedia.org/wiki?curid=1227057", "title": "Fylotyp", "text": "Fylotyp\n\nV embryologii odkazuje pojem fylotyp na koncept, podle nějž se v embryogenezi zachovává takzvané fylotypové stadium, během nějž se embrya druhů ze stejného kmene, se zdají být velmi podobná.\n\nV taxonomii odkazuje pojem fylotyp na pozorované podobnosti, jež řadí skupiny organismů podle jejich fenetického vztahu. Tato fenetická podobnost může obzvláště v případě asexuálních organismů odrážet evoluční vztahy. Termín je nezávislý na taxonomické kategorii, takže je možné zvolit úroveň, na které bude fylotyp popsán, např. druh, třída, 97% genetické podobnosti či homologie. Termín se často používá v mikrobiologii, neboť prokaryotní genomy není možné klasifikovat dle linnéovské taxonomie zdaleka tak snadno, jako mnohá eukaryota typu rostlin či živočichů.\n\nPůvodní myšlenku, tedy že si jsou v určitých stadiích vývoje podobna, je možné vysledovat vysledovat až k Aristotelovi. Ve svém textu \"O plození živočichů\" se Aristoteles věnoval množství embryí obratlovců, například kuřat, ryb a hadů, a poznamenal v něm, že rozdíly, které od sebe odlišují jednotlivé druhy, vznikají až v pozdních fázích vývoje.\n\nKarl Ernst von Baer navrhl myšlenku podobnou té Aristotelově, v jednom ze svých zákonů embryologie uvedených v díle \"Über Entwickelungsgeschichte der Thiere \"z roku 1828. Jeho třetí zákon embryologie říká, že se embrya ve svých formách nesbíhají, ale naopak rozbíhají, tedy že juvenilní stadia zvířat jsou sdílená, a až později divergují.\n\nVe svém díle \"Generelle Morphologie der Organismen \"z roku 1833 se Ernst Haeckel pokusil vysvětlit Von Baerovy myšlenky v kontextu své vlastní rekapitulační teorie – představy, že každá fáze embryonálního vývoje představuje fázi evolučního vývoje předků daného organismu. Podle Haeckela by se embrya skutečně rozcházela v pozdějších stadiích vývoje a byly by si tedy podobná na začátku, pokud by tedy evoluce fungovala přidáváním nových stádií na konec vývoje. Haeckelova teorie již byla překonána, ačkoli i moderní evoluční a vývojová biologie z některých jeho myšlenek vycházejí právě při dokládání existence fylotypového stadia.\n\nVon Baerův třetí zákon uvádí, že se divergence mezi druhy zvyšuje s věkem embrya. Tomu se v součanosti říká model nálevky. Později bylo ovšem zjištěno, že se od sebe embrya v raných fázích ontogeneze mohou velmi výrazně odlišovat, a k fázím navzájem podobným docházejí až později (v navrhovaném fylotypovém stadiu). Posléze se od sebe embrya vzhledově opět vzdalují. Tento vývojový vzorec vešel ve známost jako model přesýpacích hodin. Po mnoho let byly oba modely předmětem kontroverze, neboť vycházely z fyzického srovnání zárodků živočichů, a zde je podobnost velmi subjektivní záležitostí.\n\nPro posouzení správnosti obou modelů byly použity molekulární metody. Pokud by fyzické charakteristiky vývojových stadií závisely na  genové expresi, pak by identifikace vzorů genové exprese v různých organismech a jejich porovnání umožňovaly určit stadium s nejvyšší mírou podobnosti. Tento experiment byl proveden s využitím šesti různých druhů octomilek rodu \"Drosophila\". Muší embryogeneze byla v rámci pokusu rozdělena do etap, a vzory experese v jednotlivých fázích byly porovnány napříč zastoupenými druhy. Genové exprese si byly nejpodobnější v prostředních stadiích vývoje, což potvrdilo \"úzký pas\" modelu přesýpacích hodin.\n\nSouvisející studie se pokusila odhadnout stáří drosophilích genů a umístit tak jejich vznik do historického vývoje živočichů. Byla identifikována vývojová stádia, v nichž docházelo k expresím genů, a byl spočítán průměrný věk genů té které fáze. Studie ukázala, že jsou geny na začátku i na konci vývoje mladší, nežli geny prostředních fází, které jsou tedy v rámci druhů nejlépe konzervované. Model přesýpacích hodin se tedy zdá být potvrzen.\n\n"}
{"id": "1227059", "url": "https://cs.wikipedia.org/wiki?curid=1227059", "title": "Robert Forward", "text": "Robert Forward\n\nRobert Lull Forward (15. srpna 1932 – 21. září 2002) byl americký fyzik a spisovatel science fiction. Jeho literární práce byly známy pro svou vědeckou důvěryhodnost a využití nápadů vyvinutých v průběhu jeho kariéry leteckého inženýra.\n\nDoktorát získal na Marylandské univerzitě v College Parku v roce 1965 za práci s názvem \"Detektory pro dynamická gravitační pole\", týkající se rozvoje Weberových válců pro detekci gravitačních vln.\n\nDo dokončení studií odešel do výzkumných laboratoří společnosti Hughes Aircraft, kde pokračoval ve výzkumu gravitačních měření a obdržel 18 patentů. V roce 1987 odešel předčasně do penze a zaměřil se psaní beletrie a poradenství pro NASA a Letectvo Spojených států amerických. V roce 1994 spoluzaložil společnost Tethers Unlimited, Inc. Jeho společníkem byl Robertem P. Hoyt. Ve společnosti Forward působil jako vedoucí vědecký pracovník a předseda až do roku 2002.\n\nVelká část jeho výzkumů se úzce dotýkala spekulativní fyziky, ale byla vždy založeny na to, o čem věřil, že by lidé mohli dosáhnout. Pracoval tedy na projektech vesmírné fontány, solárních plachetnic (včetně mezihvězdné sondy Starwisp), antihmotového pohonu, a další pohonných technologií pro kosmické lodě. Jeho další výzkum se pak dotýkal ještě spekulativnějších záležitostí jako je cestování časem nebo exotická hmota. Získal patent na statite, což je nový typ satelitu a přispěl ke koncepci odstranění Van Allenových Pásů.\n\nForwardova rozsáhlá práce v oblasti detekce gravitačních vln zahrnovala i vynález rotačního křížového gravitačního gradiometru, neboli Forwardova hmotnostního detektoru pro měření lunárního Masconu (hmotnostní koncentrace). Gravitační gradiometrie je popsána v dobře známé učebnici \"Gravitace\" autorů Misnera, Thornea a Wheelera. Princip je poměrně jednoduchý, ale správné provedení je složité. V podstatě jde o dva zkřížené nosníky spojené nápravou v místě jejíž křížení. Nosníky jsou vzájemně v pravém úhlu, který je udržován pomocí pružin. Na koncích nosníků jsou upevněna těžká závaží a celá sestava se točí kolem společné nápravy při vysoké rychlosti. Úhel mezi paprsky je kontinuálně měřen a pokud se mění s periodou půl rotační doby, znamená to, že detektor pociťuje měřitelný gradient gravitačního pole.\n\nKromě více než 200 odborných studií a článků publikoval i 11 knih. Recenze publicistů byly smíšené, vždy chválily vědecké pojmy a mimozemšťany jenž vytvořil, ale shledávaly nedostatky v plytkém ději a povrchních postavách.\nJeho zpracování odborných vědních témat v románové formě je velmi podobné publikacím od Hala Clementa. Svůj první román, \"Dračí vejce\" popsal jako \"učebnici fyziky neutronové hvězdy maskované jako román.\" Další román \"Rocheworld\" popisuje soustavu dvojplanety s jednou společným atmosférou a oceánem a fotonový pohon mezihvězdné vesmírné lodi, aby se posádka mohla k dvojplanetě dostat. Forwardovou spoluautorkou dvou románů o Richeworldu byla jeho ženou, Martha Dodson Forward a dva další romány o Rocheworldu s ním napsala jeho druhá dcera Julie Fuller. Fowler rovněž pomohl Larrymu Nivenovi výpočet parametry Smoke Ring pro jeho román \"Integral Trees\".\n\nJeho syn Bob Forward byl úspěšný jako výtvarník a spisovatel v televizní animaci, včetně \"He-Man and the Masters of the Universe\", \"The Legend of Zelda\" a nejslavnější \"Beast Wars\". Je rovněž spoluautorem dvou románů \"The Owl\" a \"The Owl 2: Scarlet Serenade.\"\n\nNejmladší dcera Eve Forward napsala dva romány: \"Villains by Necessity\" a \"Animist\".\n\nV roce 2001 mu byla diagnostikována rakovina v konečném stádiu, stihl ale dokončit některé nedokončené projekty. Zemřel 21. září 2002.\n\nBoth collected in an omnibus edition \"Dragon's Egg & Starquake\" (1994)\n\n\n\nDopředu také napsal mnoho článků ve vědeckých časopisech a podáno mnoho patentů, zejména, když pracují pro Hughes Aircraft.\n\n"}
{"id": "1227061", "url": "https://cs.wikipedia.org/wiki?curid=1227061", "title": "Margaret Burbidgeová", "text": "Margaret Burbidgeová\n\nEleanor Margaret Burbidgeová (\"rozená\" Peacheyová), FRS (* 12. srpna 1919) je americká astrofyzička britského původu, známá svým originálním výzkumem. Zastávala celou řadu administrativních postů, včetně ředitelky Royal Greenwich Observatory.\n\nBěhem své kariéry působila na observatoři Londýnské univerzity, Yerkes Observatory Chicagské univerzity, Cavendishových laboratořích v Cambridgi, Kalifornském technologickém institutu a od roku 1979 do roku 1988 byla první ředitelkou Centra pro astronomie a kosmické vědy na Kalifornské univerzitě v San Diegu, kde pracovala od roku 1962.\n\nBurbidgeová začal studovat astronomii v roce 1936 na University College Londýn, kde v roce 1939 získala magisterský titul, doktorát obdržela na téže univerzitě v roce 1943. V roce 1945 ji odmítlo přijmout Carnegie Institution for Science, protože členství by znamenalo, že by musela pozorovat na observatoři Mount Wilson, která v té době byla vyhrazena pouze  mužům.\n\nV roce 1950, požádala o grant na Yerkes Observatory ve Williams Bay ve Wisconsin, a odešla do Spojených států v roce 1951. Její výzkumný zájem se zaměřil na chemické abundance ve hvězdách. Vrátila se do Anglie v roce 1953 a začala výzkum ve spolupráci se svým manželem Geoffreym Burbidgem, a společně s Williamem Alfredem Fowlerem, a Fredem Hoylem. Na základě experimentů a observačních dat iniciovaných Margaret a Geoffrey Burbidgeovými, vytvořil tým hypotézu, že všechny chemické prvky mohou být syntetizovány při jaderných reakcích ve hvězdách (nyní známo jako hvězdná nukleosyntéza). Výsledná astrofyzikální teorie zveřejněná v roce 1957 se nazývá B2FH podle vědců účastnících se výzkumu (Burbidge, Burbidgeová, Fowler, Hoyle). Tato teorie byla základem pro podstatné oblasti výzkumu v astrofyzice.\n\nPo deseti letech získala v roce 1955 konečně přístup na observatoř Mount Wilson když se vydávala za asistentku svého manžela. Vedení nakonec souhlasilo, že může zůstat, pokud ona a její manžel budou žít v samostatném domku na pozemku a ne v ubytovně určené pouze pro muže.\n\nV roce 1972 se stala ředitelkou Královské greenwichské observatoře. Poprvé za 300 let se stalo, že funkce nebyla spojena s postem královského astronoma, kterým byl v té době astronom (a pozdější nositel Nobelovy cenu) Martin Ryle. Burbidgeová opustila post v roce 1974, patnáct měsíců po svém nástupu do funkce, když vypukla kontroverze kolem přemístěni Isaac Newton Telescope z observatoře na užitečnější místo.\n\nBurbidgeová se stala jednou z nejvýznamnějších a nejvlivnějších osobností v boji za ukončení diskriminace žen v astronomii. V důsledku toho v roce 1972 odmítla Annie J. Cannon Award od Americké astronomické společnosti, protože bylo udělováno pouze ženám: \"Je nejvyšší čas, aby diskriminace jak ve prospěch, tak v neprospěch žen v profesním životě byly odstraněny\". O dvanáct let později jí společnost udělila bez ohledu na pohlaví Russellovu docenturu.\n\nV roce 1976 se stala první ženou v čele Americké astronomické společnosti. O rok později získala státní občanství Spojených států. V roce 1981 byla zvolena prezidentkou Americké asociace pro pokrok ve vědě.\n\nV roce 2003 byla Burbidgeová uvedena do síně slávy Women's Museum of California, oceněna byla její vědecká kariéra a úspěchy.\n\nV dubnu 1948 se Margaret Peacheyová vdala za Geoffreyho Burbidge, teoretického astrofyzika, s nímž spolupracovala na jedné z nejdůležitějších astrofyzikálních teorií století. Jejich dcera Sarah se narodila na roku 1956. Geoffrey Burbidge zemřel v roce 2010.\n\nPo zisku doktorátu v roce 1943 začala provádět výzkum galaxií propojením spektrografu a dalekohledu. V Yerkes Observatory v USA studovala B hvězdy a galaktické struktury.\n\nV roce 1957 ukázala skupina BFH slavný výsledek, že všechny prvky s výjimkou úplně nejlehčích jsou vyráběny jadernými procesy uvnitř hvězd. Za tento výsledek obdržela Warner Prize v roce 1959. V pozdějším výzkumu byla jednou z prvních kdo změřil hmotnosti a rotační křivky galaxií a je jedním z průkopníků studia kvasary.\n\nNa univerzitě v San Diegu také v roce 1990 pomohla vyvinout spectrograf pro Hubbleův vesmírný dalekohled. I v pokročilém věku je stále emeritní profesorkou na univerzitě v San Diegu a pokračuje ve výzkumu v rámci nestandardní kosmologie, jako je vnitřní rudý posuv. Burbidgeová přispěla k více než 370 článkům o astronomickém výzkumu.\n\n\n"}
{"id": "1227062", "url": "https://cs.wikipedia.org/wiki?curid=1227062", "title": "Michel Mayor", "text": "Michel Mayor\n\nMichel Gustave Édouard Mayor (* 12. ledna 1942 Lausanne) je švýcarský astrofyzik, profesor na Ženevské univerzitě v oddělení astronomie a nositel Nobelovy ceny za fyziku. Formálně odešel do penze v roce 2007, ale stále zůstává aktivní jako vědecký pracovník observatoře v Ženevě. Je spoludržitelem ceny Viktora Ambarcumjana pro rok 2010 a vítěz Kyotské ceny pro rok 2015.\n\nSpolu s Didierem Quelozem v roce 1995 objevili 51 Pegasi b první extrasolární planetu obíhající kolem hvězdy hlavní posoupnosti 51 Pegasi, za kterou dostali v roce 2019 Nobelovou cenu za fyziku.\n\nPo zisku magisterského titulu ve fyziky na univerzitě v Lausanne v roce 1966 přešel na doktorské studium do Ženevy, kde v roce 1971 získal doktorkský titul. Jeho práce zahrnovala \"Esej o kinematických vlastnostech hvězd v okolí Slunce: možné souvislosti s galaktickou spirální strukturou.\" Krátce studoval na univerzitě v Cambridgi a sabatové volno strávil na Evropské jižní observatoři v Chile a na Institutu pro astronomii na Havajské univerzitě.\n\nOd roku 1971 do roku 1984 působil jako výzkumný asistent na observatoři v Ženevě, kde je přítomno astronomické oddělení Ženevské univerzity. V roce 1984 se stal mimořádným profesorem. A v roce 1988 byl jmenován řádným profesorem a tuto pozici zastával až do svého odchodu do důchodu v roce 2007. Mayor byl ředitelem observatoře v Ženevě od roku 1998 do roku 2004. Po odchodu do penze v roce 2007 působí v Ženevě jako emeritní profesor.\n\nProfesor Mayor se ve svém výzkumu zájímá především o extrasolární planety, přístrojové vybavení, statistické vlastnosti dvojhvězd, dynamiku kulových hvězdokup, galaktické struktura a kinematiku.\n\nJeho doktorská práce na univerzitě v Ženevě byla věnována hledání důkazů spirální struktury v Galaxii Mléčné dráze podle rozložení rychlosti hvězd v blízkosti Slunce. Kinematická data v té době byla vzácná a zejména získání \"radiální rychlosti\" hvězdy, byl dlouhý a náročný proces. Po dokončení své diplomové práce se rozhodl vyvinout speciální spektrograf CORAVEL k měření hvězdných radiálních rychlostí. \"To byl začátek mého zájmu o hvězdné kinematiku.\" řekl podle informací v jeho curriculu vitae.\n\nTento výzkum vedl k různým oblastem zájmu, včetně studia statistických vlastností binární hvězdy slunečního typu. S kolegou badatelem Antoine Duquennoyem provedl průzkum společníků hvězd malé hmotnosti podobných Slunci, výsledků byly uvolněny v jedné z nejvíce citovaných prací publikovaných v časopise Astronomy and Astrophysics v jeho prvních 40 letech. Mayor a Duquennoy pak zjistili, že hmotnost některých z těchto společníků může být nižší než hmotnost Slunce.\n\nRozvoj technologií umožnil vývoj nového spektrografu ELODIE, postaveného v Haute-Provence Observatory v jižní Francii. Mayor a Didier Queloz postgraduální student na univerzitě v Ženevě začali používat nástroj v roce 1994 na pozorování 140 hvězd podobných Slunci, které sledovali každou vhodnou noc. Studie byla zaměřena na objevování \"hnědých trpaslíků\" a také obřích planet. Na konci roku 1994 oba vědci zaznamenali, že hvězda 51 Pegasi vykazuje pravidelné změny nebo pohyby, které by mohly být způsobeny planetou na oběžné dráze bližší než Jupiter. Pozoruhodné je, že oběžná doba byla podle odhadů jen 4,2 dne, což odporuje tehdejším teoretickým poznatkům. Nicméně, další získaná data dovolily Mayorovi a Quelozovi oznámit objev první exoplanety obíhající okolo hvězdy podobné slunci 6. října 1995.\n\nTímto objevem odstartovala nová oblast výzkumu v astronomii. Na začátku října 2011 bylo vědci z celého světa objeveno více než 680 exoplanet, mnoho z nich je takzvanými \"horkými Jupitery\", což jsou plynné planety mnohokrát větší než Země. Mayor a jeho spolupracovníci identifikovali kolem 200 planet. Nicméně jeho tým se soustředil především na výzkum menších planet takzvaných \"super-zemí,\" svou hmotností více podobných Zemi. V roce 2003 používal nástroj High Accuracy Radial Velocity Planet Searcher (HARFY). Poté získal on-line data z dalekohledů Evropské jižní observatoře v La Silla v Chile, což umožnilo přesnější měření radiálních rychlostí.\n\nV roce 2007 byl Mayor jedním z 11 evropských vědců, kteří objevili Gliese 581 c, první extrasolární planetu v obyvatelné zóně. Objev byl učiněn dalekohledu v La Silla v Chile.\n\nV roce 2009 Mayor a jeho tým objevili exoplanetu s nejmenší hmotností zjištěnou u hvězdy hlavní posloupnosti Gliese 581 e.\n\nDo října 2011 byl Mayor spoluautorem více než 700 vědeckých publikací. Od roku 1989 do roku 1992 byl zapojen do vědeckého výzkumu v Evropské jižní observatoři, od roku 1988 do roku 1991 pracoval na studiu galaktických struktury v Mezinárodní astronomické unie a mezi roky 1990 - 1993 byl předsedou Švýcarské společnosti pro astrofyziku a astronomii.\n\nV roce 2011 Mayor pronesl na Kanárských ostrovech v rámci prvního ročníku Starmus festivalu přednášku \"Extrasolárních planety v Galaxii.\" Jeho přednáška byla zveřejněna v knize \"Starmus: 50 let člověka ve vesmíru.\"\n\nV srpnu 1998 byl Mayor oceněn Švýcarskou cenou Marcela Benoista, uznána byla jeho práce a jeho význam pro lidský život. V témže roce obdržel Prix Jules Janssen z francouzské astronomické společnosti. V roce 2000 získal Balzan Prize. O čtyři roky později mu byla udělena Medaile Alberta Einsteina. V roce 2005 obdržel Shaw Prize ze astronomii, spolu s americkým astrofyzikem Geoffrey Marcym. V roce 2004 obdržel Řád cestné legie.\n\nVe spolupráci s Pierrem-Yvesem Freiem napsal knihu ve francouzštině s názvem \"Les Nouveaux mondes du Cosmos\" (Seuil, 260 stran), který byla oceněna \"Livre de l'astronomie v roce 2001\" na sedmnáctém astronomickém festivalu Haute Maurienne.\n\nObdržel čestný doktorát z osmi univerzit: Katholieke Universiteit Leuven (Belgie), 2001; Swiss Federal Institute of Technology v Lausanne (EPFL) (2002); Federal University of Rio Grande do Norte (Brazílie), 2006; Uppsala University (Švédsko), 2007; Pařížská observatoř (Francie), 2008; Université Libre de Bruxelles (Belgie), 2009; University of Provence (Marseille, Francie), 2011, Université Joseph Fourier (Grenoble, Francie), 2014;.\n\nV roce 2011 obdržel ocenění BBVA Foundation Frontiers of Knowledge Award (spolu s Didierem Quelozem) za vývoj nových astronomických přístrojů a experimentálních technik, které vedly k prvnímu pozorování planet kolem hvězd podobných Slunci.\n\nV roce 2015 mu byla udělena Zlatá medaile Královské astronomické společnosti.\npu.\n\nV roce 2019 mu byla udělena společně s Didierem Quelozem Nobelova cena za fyziku za objev exoplanety obíhající hvězdu slunečního typu.\n\n"}
{"id": "1227064", "url": "https://cs.wikipedia.org/wiki?curid=1227064", "title": "Charles H. Bennett", "text": "Charles H. Bennett\n\nCharles Henry Bennett (* 1943) je fyzik, informační teoretik a výzkumník IBM. Bennettova nedávná práce v IBM se soustředí na kontrolu fyzikálních zákonů na základě informací, které uplatňuje kvantové fyzika na problémy týkající se výměny informací. Hrál hlavní roli v objasnění propojení mezi fyzikou a informacemi, zejména v oblasti kvantových výpočtů, ale také v oblasti celulárních automatů a reverzibilního počítání. Spolu s Gillesem Brassardem objevil koncept kvantové kryptografie a je jedním ze zakladatelů moderní kvantové teorie informace. \n\nNarodil se v roce 1943 v New Yorku. Získal bakalářský titul v oboru chemii z Brandeis University v roce 1964 a doktroský titul z Harvardovy univerzity v roce 1970 za studium molekulární dynamiky (počítačové simulace pohybu molekul) pod vedením David Turnbulla a Berniho Aldera. Na Harvardu také rok pracoval pro Jamese Watsona jako vyučující asistent v oblasti genetického kódu. Další dva roky pokračoval v tomto výzkumu s Aneesurem Rahmanem v Argonne Laboratory.\n\nPo vstupu do výzkumného programu IBM v roce 1972 pracoval s Rolfe Landauerem kdy ukázali, že všeobecné výpočty může být proveden logicky a termodynamicky reverzibilním přístrojem a v roce 1982 navrhl reinterpretaci maxwellova démona, přisuzující jeho neschopnost prolomit druhý zákon termodynamický ceně za zničení informace. Publikoval rovněž důležitý dokument pro odhad volné energie rozdílů mezi dvěma systémy.\n\nVe spolupráci s Gillesem Brassardem z Université de Montréal vyvinut systém kvantové kryptografie, známý jako BB84, který umožňuje bezpečnou komunikaci mezi stranami, které nesdílejí žádné tajné informace. S pomocí Johna Smolina postavil první pracovní demonstraci kvantové kryptografie v roce 1989.\n\nJeho další výzkumné zájmy se týkají algoritmické teorie informace, v níž jsou pojmy informace a náhodnost vyvinuty, pokud jde o vstup/výstup vztahu univerzálních počítačů a analogického používání univerzálních počítačů definovány vnitřní složitostí nebo \"logické hloubkou\" fyzikálního stavu jako čas potřebný pro univerzální počítač k simulaci vývoje stavu z náhodného počátečního stavu.\n\nV roce 1993 Bennett a Brassard objeveili ve spolupráci a dalšími vědci „kvantovou teleportaci“. Efekt ve kterém je kompletní informace v neznámém kvantovém stavu rozložen do čistě klasické informace a čistě neklasické Einsteinovy-Podolského-Rosenovy korelace a tato se posílá prostřednictvím dvou oddělených kanálů a později je znovu na novém místě vyrobena přesnou repliku původního kvantový stavu, který byl zničen při procesu odesílání.\n\nV letech 1995-1997 ve spolupráci se Smolinem, Woottersem, Di Vincenzem a dalšími představil několik technik pro věrný přenos klasické a kvantové informace přes hlučné kanály, které jsou součástí větší oblasti kvantové informace a výpočetní teorie. \n\nBennett je členem Americké fyzikální společnosti a je členem Národní Akademie Věd. V roce 2008 mu byla udělena Harvey Prize od Technion a v roce 2006 Ran prize v optoelektroniky.\n\nBennett je ateista.\n\n"}
{"id": "1227066", "url": "https://cs.wikipedia.org/wiki?curid=1227066", "title": "Džammú (město)", "text": "Džammú (město)\n\nDžammú (, dogarsky ) se zhruba půl milionem obyvatel je po Šrínagaru druhé nejlidnatější město indického svazového státu Džammú a Kašmír a zároveň největší město jeho části Džammú. Je takzvaným „zimním hlavním městem“ státu – tedy je hlavním městem od listopadu do dubna, „letním hlavním městem“ státu po zbytek roku je právě Šrínagar v Kašmíru.\n\nNejpoužívanější řečí je dogarština.\n\nDžammú leží na jihozápadě státu Džammú a Kašmír v blízkosti indicko-pákistánské hranice, za kterou leží pákistánská provincie Paňdžáb.\n"}
{"id": "1227083", "url": "https://cs.wikipedia.org/wiki?curid=1227083", "title": "Wild Heerbrugg", "text": "Wild Heerbrugg\n\nWild Heerbrugg byla švýcarská firma, která vyráběla geodetické a fotogrammetrické přístroje. Dále vyráběla optické přístroje pro vojenské a lékařské účely. V roce 1990 fúzovala do skupiny \"Wild Leitz group\". Jejím nástupcem je firma \"Leica Geosystems\".\n\nDne 26. dubna 1921 založili plukovník Jacob Schmidheiny, geolog Dr. Robert Helbling a zeměměřický inženýr Heinrich Wild v městečku Heerbrugg firmu \"Heinrich Wild, Werkstätte für Feinmechanik und Optik\". Dílna měla na počátku 30 zaměstnanců. Wild byl v té době již zkušeným konstruktérem geodetických přístrojů - v letech 1907 byl pověřen založením oddělení geodetických přístrojů u firmy Carl Zeiss v Jeně a toto oddělení až do roku 1919 vedl. Začal vývoj vteřinového teodolitu Wild T2. Záhy začal vývoj fotogrammetrických přístrojů, prvními byly fototeodolit z roku 1922 a první vyhodnocovací přístroj, stereoautograf Wild A1, který byl uveden na trh v roce 1923.\n\nV roce 1923 byla firma transformována na akciovou společnost a její název změněn na \"Verkaufsaktiengesellschaft Heinrich Wild\". V roce 1954 došlo k novému přejmenování na \"Wild Heerbrugg AG\". V roce 1972 začala spolupráce s firmou Ernst Leitz Wetzlar GmbH, která vedla 1. ledna 1987 ke sloučení firem do \"Wild Leitz group\".\n\nDne 13. května 1988 zakoupila \"Wild Leitz group\" svého největšího konkurenta, firmu \"Kern & Co. AG\".\n\nDne 2. dubna 1990 se spojily firmy \"Wild Leitz group\" a \"Cambridge Instrument Company Plc.\" do \"Leica Holding B.V. group\". Výroba geodetických přístrojů pak byla soustředěna do uskupení \"Leica Geosystems\".\n\nVteřinový teodolit Wild T2 byl prvním výrobkem firmy. Jeho vývoj byl zahájen v roce 1921 a na trh byl uveden v roce 1923. Jeho kvality dokládá mimo jiné fakt, že byl sériově vyráběn nepřetržitě od roku 1923 do roku 1996 (tedy 73 let) jen s minimálními konstrukčními úpravami. Vytlačen byl až nástupem elektronických teodolitů.\n\nFirma postupně vyráběla kompletní řadu teodolitů:\n\n\nV roce 1968 začal ve spolupráci s francouzskou firmou Sercel vývoj infračerveného světelného dálkoměru. Ten byl uveden na trh následujícího roku pod označením Wild DI10. V roce 1986 byl vyvinut první laserový bezodrazný dálkoměr Wild DIOR. V roce 1988 začala výroba nasazovacích světelných dálkoměrů Wild Distomat. To umožňovalo vytvářet různé kombinace elektronických teodolitů a světelných dálkoměrů pro různé druhy prací (například teodolit Wild T1000 + nasazovací dálkoměr Wild DI1000). Paralelně byly vyráběny totální stanice s vestavěným dálkoměrem (totální stanice Wild TC1000).\n\nVe výrobním programu byly nivelační přístroje pro všechny typy nivelace od stavebních přístrojů po přístroje pro velmi přesnou nivelaci. Konstruktéři firmy Wild pomocí soustavy hranolů převedli obraz nivelační libely do zorného pole dalekohledu, což značně urychlilo práci při měření. Od roku 1960 začala firma vyrábět nivelační přístroje s automatickým kompenzátorem. Přístroje se často vyráběly ve dvou verzích: s vodorovným úhloměrným kruhem a bez něho. Příklady nivelačních přístrojů firmy Wild jsou:\n\nV roce 1984 začala výroba první zeměměřické stanice Wild WM101. V roce 1991 to byl první přijímač systému RST (Rapid Static Technologie).\n\nAktuální sortiment geodetických přístrojů byl na přelomu osmdesátých a devadesátých let vyráběn pod označením \"Leica / WILD\" a posléze dále vyvíjen pod značkou \"Leica Geosystems\".\n\n\n\nDne 15. února 1946 nastoupil do firmy Wild konstruktér Ludwig Bertele (1900-1985), který se již před tím proslavil konstrukcí mimořádně světelného objektivu Ernostar 1:2/10 cm pro fotoaparáty Ermanox, a objektivů Sonnar a Biogon pro fotoaparáty Contax. Pro řadové letecké měřické kamery Wild RC navrhl širokoúhlé objektivy:\n\nObjektivy se vyráběly v různých ohniskových vzdálenostech pro formáty 18x18 cm a 23x23 cm.\n\n\nVývoj mikroskopů začal v roce 1943 a na trh byly mikroskopy Wild dodávány v letech 1947-1990. Výroba pak přešla do firmy \"Leica Microsystems\".\n\nVojenské přístroje a zařízení vyráběla firma od roku 1932.\n\n"}
{"id": "1227095", "url": "https://cs.wikipedia.org/wiki?curid=1227095", "title": "NGC 2169", "text": "NGC 2169\n\nNGC 2169 (také známá jako The 37 Cluster\nnebo Collinder 83) je otevřená hvězdokupa od Země vzdálená 3 600 světelných let v souhvězdí Orionu o hodnotě magnitudy 5,9. Rozmístěním svých hlavních hvězd připomíná číslici 37.\n\nNa obloze se nachází v severovýchodní části souhvězdí, 7° severovýchodně od jasné hvězdy Betelgeuze, ve směru hvězdného pole bohatého na slabé hvězdy. V triedru hvězdokupa vypadá jako malá jasná skvrna, ve které se dá rozlišit několik slabých hvězd, zejména jedna modrá hvězda s magnitudou 7,2. Malý dalekohled ji dokonale rozloží již při základním zvětšení a ukáže rozmístění jejích hlavních hvězd do tvaru čísla \"37\". Malé rozměry hvězdokupy ji umožňují pozorovat při velkém zvětšení, ale na pozadí již nejsou další hvězdy, které by se tím ukázaly.\n\nDeklinace této hvězdokupy není příliš vzdálená od rovníku, proto je její pozorování pouze mírně výhodnější pro pozorovatele na severní polokouli, cirkumpolární je pouze ve velmi velkých severních zeměpisných šířkách. Na jižní polokouli je její pozorování znevýhodněné pouze v oblastech s velkou zeměpisnou šířkou a je tedy pozorovatelná ze všech obydlených oblastí Země. Nejvhodnější období pro její pozorování na večerní obloze je od října do března.\n\nNGC 2169 pravděpodobně objevil Giovanni Battista Hodierna kolem roku 1654. William Herschel ji nezávisle spoluobjevil 15 října 1784 pomocí zrcadlového dalekohledu o průměru 18,7 palce. Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 1361.\n\nNGC 2169 je poněkud zhuštěný objekt jedinečného tvaru, který tvoří dvě oddělené skupiny hvězd s modrobílým odstínem. Její vzdálenost se odhaduje na 3 600 světelných let a nachází se tedy na vnějším okraji ramene Orionu. Její nejjasnější hvězda s označením HD 41943, modrý obr spektrální třídy B2III s magnitudou 7,18, má společníka magnitudy 8,1 vzdáleného přibližně 2,6\" a spolu jsou tedy dobrým zkušebním objektem kvality dalekohledu.\n\nJde o velmi mladou hvězdokupu, jejíž stáří se odhaduje nanejvýš na 11 milionů let. Její nejhmotnější hvězdy jsou spektrální třídy B a A, některé z nich jsou již v pokročilém stádiu života. Výzkum zaměřený na výskyt lithia umožnil objevit 36 hvězd s malou hmotností, které patří do hvězdokupy, jejichž hmotnost je v rozsahu 1,3 a 0,15 hmotností Slunce. Přítomnost jediného červeného obra, jehož stáří je o 5 milionů let větší než průměr okolních hvězd, ukazuje, že tvorba hvězd zde probíhala poměrně krátkou dobu, kolem 5 milionů let.\n\n"}
{"id": "1227099", "url": "https://cs.wikipedia.org/wiki?curid=1227099", "title": "Lieskový potok", "text": "Lieskový potok\n\nNázev Lieskový potok má více vodních toků:\n\n"}
{"id": "1227102", "url": "https://cs.wikipedia.org/wiki?curid=1227102", "title": "The Apostate", "text": "The Apostate\n\nThe Apostate je sólové studiové album kanadského hudebníka Arta Bergmanna. Vydáno bylo v roce 2016 nezávislou společností Weewerk. Jde o jeho první album obsahující nové písně od roku 1995, kdy vyšla deska \"What Fresh Hell Is This?\". Album bylo zčásti financováno crowdfundingovou kampaní PledgeMusic. Jeho producentem byl Lorrie Matheson.\n\n\n"}
{"id": "1227109", "url": "https://cs.wikipedia.org/wiki?curid=1227109", "title": "Liešňanský potok", "text": "Liešňanský potok\n\nNázev Liešňanský potok má více vodních toků:\n\n"}
{"id": "1227110", "url": "https://cs.wikipedia.org/wiki?curid=1227110", "title": "Lyes Bouyacoub", "text": "Lyes Bouyacoub\n\nLyes Bouyacoub (Iljás abú Jákúb) (* 3. dubna 1983 Alžírsko) je alžírský zápasník–judista.\n\nVrcholově se judu věnuje od svých 26 let. Připravuje se v Oranu pod vedení Samíra Sebba. V alžírské reprezentaci se pohyboval ve střední váze jako sparingpartner Ammára bin Jachlefa. V roce 2012 přestoupil do vyšší polotěžké váhy, ve které se v roce 2016 kvalifikoval na olympijské hry v Riu. Na olympijských hrách v Riu převedl výborný výkon. V úvodním zápase vyřadil technikou uči-mata-makikomi Ivana Remarenka ze Spojených arabských emirátů. V dalším kole ho čekala nasazená jednička Elmar Gasimov z Ázerbájdžánu, kterého dokázal ho v poslední minute hodit na wazari technikou harai-makikomi. Touto technikou však pouze snížil jeho náskok a nakonec prohrál o dvě šida.\n\n\n\n"}
{"id": "1227111", "url": "https://cs.wikipedia.org/wiki?curid=1227111", "title": "František I. Medicejský", "text": "František I. Medicejský\n\nFrantišek I. Medicejský (; 25. březen 1541, Florencie – 19. říjen 1587, Florencie) byl od roku 1574 až do své smrti druhým toskánským velkovévodou. Protože zemřel bez legitimních mužských potomků, po jeho smrti na toskánský trůn nastoupil mladší bratr Ferdinand.\n\nDne 18. prosince 1565 se oženil s Johanou Habsburskou, dcerou římskoněmeckého císaře a českého i uherského krále Ferdinanda I. Johana se ve Florencii necítila šťastná; Florenťané ji neměli rádi pro její rakouský původ, třebaže právě spojení s rodem císaře bylo pro Medicejské velmi prestižní záležitostí. Manželství nelze ani zdaleka označit za vztah naplněný láskou a náklonností. Johana byla zbožná, nostalgická, vážná až smutná a bolestínská, chladná a pyšná; její manžel ji nejenže ignoroval, ale ponižoval ji svým mimomanželským poměrem, kterým se vůbec netajil. Přesto Johana Františkovi porodila osm dětí: šest dcer a dva syny následníky trůnu; narození posledního z nich zaplatila ve svých jednatřiceti letech životem.\n\nJejí pozice na dvoře byla ovšem těžká po větší část trvání jejího manželství, neboť v letech 1566 až 1575 porodila „pouze“ šest dcer, z nichž jen tři překonaly první roky života. Absence mužského potomka a dědice trůnu byly zdrojem permanentního napětí a konfliktů mezi manželi, jenž dával přednost své životní lásce, milence Biance Cappello. Ta Františkovi, jenž se stal toskánským velkovévodou po smrti svého otce roku 1574, dokonce porodila syna Antonia (1576), a to v době, kdy od Johany měl pouze dcery (Antonio ovšem nebyl Františkův skutečný syn, těhotenství a porod Bianca předstírala a dítě bylo podvržené). Následník, pokřtěný na počest matčina bratrance španělského krále Filipa II. jménem Filip, se narodil o rok později (1577). Narození vytouženého a dlouho očekávaného dědice bylo přijímáno u dvora s velkou radostí, zhatilo však veškeré naděje Biancy Cappello na to, že by její syn, jehož František adoptoval, mohl usednout na toskánský trůn.\n\nPotomci z manželství Františka a Johany:\n\n\nJohana zemřela o rok později při předčasném porodu svého druhého syna. Malý Filip zemřel v pěti letech (1582) a velkovévoda František tak zůstal bez následníka, neboť ač se nedlouho po Johanině smrti znovu oženil právě s Biankou Cappello, z manželského lože již syna nezplodil.\n\nI přesto, že František nezanechal mužské potomstvo, které by po něm nastoupilo na toskánský trůn, vrátili se jeho potomci na toskánský trůn v osobě Františka II. Štěpána Lotrinského (ten vyměnil domovské Lotrinsko za Toskánsko, kde vymřela dynastie Medicejských v roce 1737), který byl pra-pravnuk Františkovy dcery Marie, která se vdala do francouzské královské rodiny. Roku 1790 nastoupil na toskánský trůn vnuk Františka II. Štěpána velkovévoda Ferdinand III., který byl přes Františka Lotrinského potomkem velkovévody Františka Medicejského, ale zároveň přes svou matku Marii Ludoviku Španělskou byl tak potomkem jeho mladšího bratra Ferdinanda I., který vládl Toskánsku po smrti Františka I.\n"}
{"id": "1227112", "url": "https://cs.wikipedia.org/wiki?curid=1227112", "title": "Showtek", "text": "Showtek\n\nShowtek je nizozemské duo skládající se ze dvou bratrů, Sjoerd Janssen (narozen 6. dubna 1984) a Wouter Janssen (narozen 30. srpna 1982) .Duu se daří dosahovat  vrcholu hudebních hitparád a spolupracovat  s umělci jako Tiësto, Chris Brown a David Guetta. Showtek se umístil na  17. místě v TOP 100 DJ roku 2014. Showtek též vysílají podcasty na streamování hudby na iTunes (Scink Radio Show).\n\nBratři Wouter a Sjoerd Janssen začali svou hudební kariéru v elektronické hudbě, konkrétně v techno music v roce 2001 a následně se přesunuli do hardstyle stylu v roce 2003. V té době, Wouter obvykle vytvařel hard treance pod uměleckým jménem Walt, a Sjoerd hardstyle styl  jako Duro. V roce 2007 vyšlo jejích první album,Today Is Tomorrow. Album bylo dobře přijato v holandském hudebním žebříčku, dosáhl 68. místě, a získal skóre 95/100 na Partyflock. V roce 2009 vydali své druhé album, Analogue Players in a Digital World.Album  bylo představeno na Amsterdam Dance Event v Holandsku a v Central Station Records .album bylo dobře přijato v tisku, , který také jim umožňuje přístup k odměn.\n\nV roce 2011, skupina spolupracoval na albu \"Kiss From The Pas od \" Allure, jeden z hudebních projektů holandského producenta Tiësto. V roce 2012 spolupracovali s Tiësto na singlu Miami / Chassing Summers z alba \"Club Life: Volume Two Miami\", a na singlu s názvem \"Hell Yeah!\". též spolupracovali na skladbě \"Nobody Perfect\" od Chrise Browna. V roce 2012, bratři Showtek začali s sérii spolupráci na projektu s názvem Crazy Collabs. Před oficiálním oznámením o jejich spolupráci, vytvořili EP s Tiëstem a Angger Dimas s názvem \"We Rock\" pod přezdívkou Boys Will be Boys. Spoluprácovali s DJ jako Tiësto, Hardwell, Justin Prime, Bassjackers, Fajn, MAKJ, Noisecontrollers a David Guetta.\n\nV prosinci 2013, duo založilo vlastní vydavatelství \"Scink\", který je licencován s Spinnin Records. Píseň \"We LikeTo Party\" byl první titul vydaný v tomto nakladatelství.\n\nV roce 2014, spolupracovali na skladbě Bad od Davida Guetty, který byl 19 různých hitparádách.\n\n\n\n\n\n\n"}
{"id": "1227113", "url": "https://cs.wikipedia.org/wiki?curid=1227113", "title": "Erotická revue", "text": "Erotická revue\n\nErotická revue je společné album hudebníka Ivana Krále a zpěvačky a herečky Renaty Rychlé. Vydáno bylo počátkem roku 2003 společností BMG Czech Republic. Původně však deska měla vyjít již v předchozím roce, avšak společnost Sonopres, která měla vytisknout booklet alba, zakázku zadavateli vrátila. Důvodem bylo, že se v bookletu nacházely erotické kresby od Toyen. Krátkým textem do bookletu přispěl také Jiří Suchý. Dále se na projektu podíel hudebník Ivo Pospíšil. Král pro album složil a nahrál hudbu, zatímco Rychlá recituje nebo zpívá básně. Ty pochází od anonymních autorů a vyšly souborně v roce 1930 právě pod názvem \"Erotická revue\" (vydal je Jindřich Štyrský). Dále se na albu podílel rapper Henry D („Balada o šišce“).\n\n\n"}
{"id": "1227114", "url": "https://cs.wikipedia.org/wiki?curid=1227114", "title": "Lopušná", "text": "Lopušná\n\nNázev Lopušná má více významů:\n\n\n\n"}
{"id": "1227116", "url": "https://cs.wikipedia.org/wiki?curid=1227116", "title": "Ruprecht Bavorský", "text": "Ruprecht Bavorský\n\nRuprecht Bavorský (18. květen 1869, Mnichov – 2. srpna 1955, Starnberg; celým jménem \"Rupprecht Maria Luitpold Ferdinand\") byl v letech 1913 až 1918 poslední bavorský korunní princ a od roku 1921 do své smrti v roce 1955 byl hlavou dynastie Wittelsbachů a pretendent bavorského trůnu. Ruprecht se narodil v roce 1869 jako nejstarší syn bavorskho prince (později posledního bavorského krále) Ludvíka (III.) a jeho ženy Marie Terezy Modenské.\n\nPřes svou matku byl korunní princ Ruprecht nejbližším dědicem vymřelého rodu Stuartovců a tím pádem byl jakobity považován za právoplatného krále Anglie, Skotska a Irska. Jakobité ho od roku 1919, kdy zemřela jeho matka považovali za krále Roberta I. (Anglie, Irsko) a IV. (Skotsko). Zároveň byl nejbližším dědicem zaniklého modenského vévodství.\n\nKorunní princ Ruprecht byl dvakrát ženatý. Jeho první ženou byla od roku 1900 jeho vzdálená sestřenice Marie Gabriela Bavorská (1878–1912):\n\nPo skončení první světové války v roce 1921 se Ruprecht podruhé oženil. Jeho druhou ženou se stala mladší sestra lucemburské velkovévodkyně princezna Antonie (1899–1954):\n\n\n"}
{"id": "1227117", "url": "https://cs.wikipedia.org/wiki?curid=1227117", "title": "Castorocauda", "text": "Castorocauda\n\nCastorocauda byl rod dávného savcovitého plaza ze skupiny Cynodontia. Žil v období střední až svrchní jury, asi před 164 miliony let, na území současné severní Číny (autonomní oblast Vnitřní Mongolsko). Šlo o vysoce specializovaný typ savce, který se vyvinul pro obojživelný život, podobně jako dnes vydry nebo bobři. Jeho dvouslovné vědecké jméno doslova znamená \"s ocasem bobra, podobný vydře\". Svojí ekologií i anatomií se tento jurský savec z vyhynulé skupiny Docodonta skutečně podobal dnešním ve vodě žijícím savcům. Fosilie kastorokaudy byly objeveny v roce 2004 a popsány týmem paleontologů o dva roky později. Význam tohoto nálezu spočívá zejména v poskytnutí lepší představy o evoluční diverzifikaci druhohorních savců v době nadvlády neptačích dinosaurů nad suchozemskými ekosystémy.\n\n\"Castorocauda\" byl savec o odhadované hmotnosti asi 500 až 800 gramů a tělesné délce minimálně 42,5 cm. Patří tak k největším známým druhohorním savcům, kteří obvykle nepřesahovali velikost současného potkana.\n\n"}
{"id": "1227119", "url": "https://cs.wikipedia.org/wiki?curid=1227119", "title": "Dominic Dugasse", "text": "Dominic Dugasse\n\nDominic Dugasse, (* 19. dubna 1985 ve Victorii, Seychely) je seychelský zápasník–judista. Na mezinárodní scéně se objevuje od roku 2011. Pravidelně objíždí africké mistrovství a účastní se světového poháru. V roce 2012 a v roce 2016 dosáhl na africkou kontinentální kvótu pro účast na olympijských hrách v Londýně a v Riu, kde v obou případech skončil v prvním kole. Jeho největším úspěchem je páté místo na afrických hrách v roce 2015 a vítězství ve světovém poháru při jeho premiéře v roce 2013 v mauricijském Port Louis za účásti místních zápasníků.\n\n"}
{"id": "1227121", "url": "https://cs.wikipedia.org/wiki?curid=1227121", "title": "Uhliskový potok", "text": "Uhliskový potok\n\nNázev Uhliskový potok má více vodních toků:\n\n"}
{"id": "1227122", "url": "https://cs.wikipedia.org/wiki?curid=1227122", "title": "Ladislav Václavec", "text": "Ladislav Václavec\n\nLadislav Václavec (* 13. února 1967 Ostrava) je český lékař – chirurg, od roku 2008 ředitel Sdruženého zdravotnického zařízení Krnov a od roku 2011 též ředitel Slezské nemocnice Opava. Od roku 2016 je senátorem za obvod č. 64 – Bruntál, kandidoval jako nestraník za hnutí ANO 2011.\n\nV letech 1982 až 1985 vystudoval Gymnázium Ernesta Thälmanna v Ostravě-Porubě a následně v letech 1985 až 1991 obor všeobecné lékařství na Vojenské lékařské akademii a Lékařské fakultě Univerzity Karlovy v Hradci Králové (získal titul MUDr.). Posléze složil v letech 1994 a 1999 první a druhou atestaci v oboru chirurgie. Vzdělání si pak doplnil mezi roky 2009 a 2011 manažerským studiem na Brno International Business School (získal titul MBA).\n\nPracovní kariéru začínal v letech 2001 až 2007 jako sekundární lékař chirurgického oddělení krnovské nemocnice, z toho byl poslední tři roky zástupcem primáře chirurgického oddělení. Mezi roky 2007 a 2008 byl krátce primářem chirurgického oddělení \"Sdruženého zdravotnického zařízení Krnov\". Od února 2008 je ředitelem tohoto zařízení, od roku 2011 pak ještě ředitelem \"Slezské nemocnice Opava\".\n\nJe také dlouhodobým členem České lékařské komory a předsedou jejího okresního sdružení. Dále se angažuje ve Společnosti Jana Evangelisty Purkyně, chirurgické, gastroenterologické a onkologické společnosti.\n\nLadislav Václavec žije ve městě Krnov na Bruntálsku. Je po druhé ženatý, má čtyři děti.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 64 – Bruntál. Se ziskem 24,88 % hlasů postoupil z prvního místa do druhého kola, v němž porazil poměrem hlasů 53,40 % : 46,59 % komunistu Ladislava Sekaninu. Stal se tak senátorem.\n"}
{"id": "1227128", "url": "https://cs.wikipedia.org/wiki?curid=1227128", "title": "Microraptoria", "text": "Microraptoria\n\nMicroraptoria (mikroraptoři – v překladu „malí lupiči“) byl klad menších dravých dinosaurů – teropodů, podobných a vývojově příbuzných ptákům. Patřili do čeledi Dromaeosauridae a obvykle byli skutečně jen malých rozměrů, dosahovali celkové délky těla od 90 do 180 centimetrů. Nejznámějším rodem je čínský \"Microraptor\", který patří k nejmenším známým neptačím dinosaurům. V Číně již byly objeveny velmi malé (asi 1 cm dlouhé) stopičky neznámých mikroraptorinů.\n\nSkupina byla popsána v roce 2004 a v současnosti zahrnuje sedm rodů, podle abecedy to jsou postupně - \"Changyuraptor\", \"Graciliraptor\", \"Hesperonychus\", \"Microraptor\", \"Sinornithosaurus\", \"Tianyuraptor\", \"Wulong\" a \"Zhongjianosaurus\". Tito drobní opeření dinosauři žili v období rané až pozdní křídy (geol. stupně apt - kampán, asi před 125 až 76 miliony let). Byli zřejmě aktivními lovci drobné kořisti, malých obratlovců i bezobratlých. Pravděpodobně byli teplokrevní a velmi pohybliví. Jejich fosilie byly objeveny na území dnešní východní Asie a na západě Severní Ameriky. U některých druhů byla dokonce zjištěna i přibližná barva jejich opeření.\n\n"}
{"id": "1227130", "url": "https://cs.wikipedia.org/wiki?curid=1227130", "title": "Mazda Xedos 6", "text": "Mazda Xedos 6\n\nMazda Xedos 6 (v Japonsku Eunos 500) je japonský automobil střední třídy vyráběný v letech 1992 až 1999.\nVětším modelem nesoucím označení \"Xedos\" je Mazda Xedos 9. Oba modely měly konkurovat německým luxusním automobilům té doby.\n\nPro evropský trh byl vůz nabízen s dvojicí atmosférických zážehových pohonných jednotek s vícebodovým vstřikováním paliva. Tyto motory splňovaly emisní normu EURO 1.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!KAT\n!EGO\n!Doporučené<br>palivo\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n\n</table>\n\n"}
{"id": "1227131", "url": "https://cs.wikipedia.org/wiki?curid=1227131", "title": "Alison Streeter", "text": "Alison Streeter\n\nAlison Streeter (* 1964) je britská dálková plavkyně. Je držitelkou řady rekordů, pro které je přezdívána „královna Lamanšského průlivu“. Překonala ho 43krát, což je nejvyšší počet na světě (držitel mužského rekordu Kevin Murphy jej přeplaval 34krát). Je také první ženou, která kanál La Manche přeplavala nonstop třikrát, přičemž v historii to dokázali pouze čtyři lidé. Alison Streeter se to podařilo v roce 1990 v čase 34 hodin a 40 minut.\n\nV roce 1991 ji za její plavecké výkony spojené s charitativní činností britská královna ocenila Řádem britského impéria. Dosud se Alison Streeter podařilo na charitativní účely získat téměř čtyři miliony korun (více než 120 tisíc liber).\n"}
{"id": "1227132", "url": "https://cs.wikipedia.org/wiki?curid=1227132", "title": "Hans Erich Apostel", "text": "Hans Erich Apostel\n\nHans Erich Apostel (22. ledna 1901 Karlsruhe – 30. listopadu 1972 Vídeň) byl německý hudební skladatel. Příslušník Druhé vídeňské školy.\n\nNarodil se 22. ledna 1901 v Karlsruhe. V letech 1916–1919 studoval ve svém rodném městě hru na klavír, dirigování a hudební teorii u Alfreda Lorenze. V roce 1920 se stal korepetitorem a dirigentem \"Badischen Landestheater\". V letech 1921–1926 studoval ve Vídni u Arnolda Schoenberga a v letech 1925–35 u Albana Berga, zakladatelů a prominentních členů Druhé vídeňské školy. V té době se živil soukromou výukou klavíru, kompozice a hudební teorie.\n\nŘada jeho skladeb ukazuje na úzké sepětí výtvarného a hudebního umění. Přátelil se s výtvarníky (Emil Nolde, Oskar Kokoschka Alfred Kubin) a komponoval skladby inspirované jejich obrazy. Během obsazení Rakouska německými vojsky byly jeho skladby označeny jako degenerované umění, ale zůstal ve Vídni až do své smrti v roce 1972.\n\nApostel proslul jako aktivní umělec, skladatel i dirigent soudobé hudby v Rakousku, Německu i ve Švýcarsku. V letech 1947–1950 byl prezidentem rakouské větve \"Společnosti pro Novou hudbu\" (Gesellschaft für Neue Musik). Působil také jako editor hudebního vydavatelství \"Universal Edition\" a zasloužil se zejména o nová vydání oper Albana Berga Vojcek a Lulu.\n\nZemřel ve Vídni 30. listopadu 1972. Je pohřben na Vídeňském centrálním hřbitově (Group 32C, No. 57).\n\nZa své dílo i za zásluhou o hudbu byl oceněn řadou vyznamenání:\n\n\n\n\nKromě toho zkomponoval řadu písní, sborů, fanfáry a jiné drobné příležitostné skladby.\n\n\n\n"}
{"id": "1227136", "url": "https://cs.wikipedia.org/wiki?curid=1227136", "title": "Igor Karen", "text": "Igor Karen\n\nIgor Karen (* 29. ledna 1964 Praha) je český všeobecný praktický lékař, ve volbách do Senátu PČR v roce 2016 kandidoval jako nestraník za hnutí ANO 2011 v obvodu č. 28 – Mělník.\n\nVystudoval Fakultu dětského lékařství Univerzity Karlovy v Praze (získal titul MUDr.). atestoval v oborech pediatrie, infekční nemoci a všeobecné lékařství.\n\nPráci lékaře zahájil v roce 1989 jako sekundární lékař v mělnické nemocnici, kde později po mnoho let působil jako zástupce primáře infekčního oddělení. Postupně však stále více tíhnul k profesi všeobecného praktického lékaře, v současnosti provozuje ve středočeském regionu tři ordinace s tisíci pacienty.\n\nPřednáší a publikuje v ČR i zahraničí, je autorem řady odborných knih a doporučených postupů léčby a prevence civilizačních onemocnění, jako je cukrovka nebo vysoký krevní tlak. Angažuje se jako místopředseda Společnosti všeobecného lékařství České lékařské společnosti Jana Evangelisty Purkyně, jejímž jménem dlouhá léta bojuje o posílení léčebných možností praktických lékařů ve prospěch jejich pacientů.\n\nIgor Karen žije ve městě Mělník. Je ženatý, má dvě děti (syna a dceru). Ve volném čase se rekreačně věnuje sportu, hlavně turistice a cyklistice.\n\nV krajských volbách v roce 2016 kandidoval jako nestraník za hnutí ANO 2011 do Zastupitelstva Středočeského kraje, ale neuspěl.\n\nVe volbách do Senátu PČR v roce 2016 kandiduje jako nestraník za hnutí ANO 2011 v obvodu č. 28 – Mělník. Se ziskem 17,80 % hlasů skončil na 3. místě a do druhého kola nepostoupil.\n"}
{"id": "1227149", "url": "https://cs.wikipedia.org/wiki?curid=1227149", "title": "Helena Deland", "text": "Helena Deland\n\nHelena Deland je kanadská zpěvačka. Pochází z Québecu, ale žije v Montréalu. V srpnu roku 2016 vydala EP nazvané \"\". Na albu se podílel Jesse Mac Cormack. V září 2016 vystoupila jako předskokan velšského hudebníka Johna Calea na festivalu Pop Montréal. Roku 2018 vydala EP \"From the Series of Songs “Altogether Unaccompanied” Vol. III & IV\".\n\n"}
{"id": "1227150", "url": "https://cs.wikipedia.org/wiki?curid=1227150", "title": "Česká akademie zemědělských věd", "text": "Česká akademie zemědělských věd\n\nČeská akademie zemědělských věd je odbornou a společenskou institucí, působící na území ČR. Je vědeckým poradním orgánem ministra zemědělství ČR a je zřízena jako příspěvková organizace MZe ČR k 1.1.1993. ČAZV soustřeďuje pracovníky zemědělského výzkumu, vývoje a vzdělávání, jakož i praktiky, zasloužilé vědecky a osvětově o rozvoj zemědělství. Reprezentuje vědeckovýzkumnou a akademickou obec navenek a to jak v ČR, tak i ve vztahu k zahraničí. Zvláště úzce spolupracuje se Slovenskou akadémiou podohospodárskych vied. Základním posláním ČAZV je ovlivňovat vědeckou úroveň výzkumné činnosti a vzdělávání v oblasti její působnosti, pečovat o její soustavný rozvoj a účinně popularizovat získané vědecké poznatky.\n\nStředisky zemědělské osvěty se staly Zemědělské rady (v Čechách od roku 1872, na Moravě od roku 1897), na Slovensku (Uhersku) župní hospodářské spolky. V roce 1924 byla založena Československá akademie zemědělská jako ústřední vědecká a osvětová instituce na podporu zemědělské vědy a v roce 1925 Svaz výzkumných ústavů zemědělských se sídlem v Praze. Po roce 1948 Po roce 1948 řídila Akademie zemědělských věd i výzkumný ústav, který byl v roce 1959 po mnoha změnách transformován na Výzkumný ústav lesního hospodářství a myslivosti.\n\nPrvní poválečná společná schůze širšího předsednictva (v pořadí osmá) a ústředního výboru ČAZ (v pořadí pátá) se konala 8. června 1945 v místnostech ČAZ v Domě zemědělské osvěty v Praze. Přítomni byli: Ing. Jan Frič, Dr. K. Kavina, Dr. Václav Káš, Dr. Antonín Pfeffer, Dr. K. Kamenický, insp. Jan Kynčl, Ing. Josef Šťastný, Dr. Jan Brzorád, Dr. Oto Horák, Dr. Jan Musil, redaktor František Obrtel, Ing. František Čvančara, taj. předsednictva Ing. Bohumil Vláčil a důvěrník zaměstnanců Ing. František Lazecký. Jednání zahájil místopředseda Ing. Jan Frič. Členy očistné vyšetřující komise byli zvoleni: prof. Dr Tomáš Čep (z Vysoké školy zemědělské v Brně), Ing. František Charvát, Ing. Jan šafář, prof. Dr. Václav Vilikovský a za zaměstnance jejich důvěrník Ing. Fr. Lazecký.\n\nPrvní valná hromada členů Československé akademie zemědělské po druhé světové válce se konala 18. října 1945 v Grégrově sále Obecního domu hlavního města Prahy. Hlavním úkolem shromáždění mělo být posouzení činnost této vědecké zemědělské společnosti nejen za poslední dva roky 1943 a 1944, ale i za celou dobu okupace a položení základů pro její další práci. Valné shromáždění se konalo za četné účasti oficiálních hostů a bylo zahájeno proslovem úřadujícího předsedy Karla Kaviny a ministrů J. Ďuriše a Z. Nejedlého.\n\nValné shromáždění schválilo zaslání pozdravných telegramů prezidentu republiky Dr. Edv. Benešovi, předsedovi vlády Zdeňku Fierlingerovi, „Leninově všesvazové zemědělské akademii v Moskvě” a „Francouzské zemědělské akademii v Paříži”. Aklamací byli jednomyslně zvoleni: předsedou Dr. Karel Kavina (profesor Vysoké školy zemědělského a lesního inženýrství v Praze), místopředsedy Ing. Julius Gašparik (přednosta presidia povereníctva pre pôdohospodárstvo a pozemkovou reformu a předseda Jednotného svazu slovenských rolníků v Bratislavě), Ing. Jan Frič (vrchní lesní rada v Praze) a Ing. Dr. Oskar Mališ (spisovatel a přednosta odboru I. ministerstva zemědělství v Praze), gen. tajemníkem Ing. Dr. František Duchoň (přednosta Ústavu pro výživu rostlin státních výzkumných ústavů zemědělských v Praze).\n\n\n"}
{"id": "1227152", "url": "https://cs.wikipedia.org/wiki?curid=1227152", "title": "FC Hlinsko", "text": "FC Hlinsko\n\nFC Hlinsko je fotbalový klub z Hlinska, účastník DIVIZE C. Byl založen v roce 1905.\n\nFotbalový klub v Hlinsku byl založen v roce 1905 jako Sparta Hlinsko. Po celou dobu působení ve fotbalových soutěžích se klub pohyboval na úrovni oblastních soutěží východních Čech. Nejúspěšnější érou klubu jsou pak 80. léta 20. století, kdy se nejprve v roce 1980 probojoval do čtvrtfinále Českého poháru a v roce 1984 dokonce postoupil do 2. ČNFL, tedy do třetí ligy, kde ovšem působil pouze jeden ročník a následně sestoupil. Nyní klub stabilně působí v divizi C.\n\nMezi známá jména, které vychoval zdejší klub patří: František Jílek, František Jůn, František Šíla, Petr Popelka, Jiří Ročňák ml., Miroslav Osvald, Tomáš Bouška.\n\n\n\n\n\nPoznámky:\n\n"}
{"id": "1227155", "url": "https://cs.wikipedia.org/wiki?curid=1227155", "title": "Kaimanawa Mountains", "text": "Kaimanawa Mountains\n\nKaimanawa Mountains je pohoří ve střední části Severního ostrova na Novém Zélandu. Nachází se v regionu Waikato. Nejvyšší horou pohoří je \"Makorako\" (1 722 m).\n\nKaimanawa Mountains leží jižně od jezera Taupo. Západně leží vulkanická plošina North Island Volcanic Plateau (s nejvyšší horou Severního ostrova Ruapehu) a poušť \"Rangipo Desert\". Východně se nachází pohoří Kaweka Range.\n\n"}
{"id": "1227157", "url": "https://cs.wikipedia.org/wiki?curid=1227157", "title": "Tohle je ráj", "text": "Tohle je ráj\n\nTohle je ráj (v americkém originále: Wanderlust) je americká filmová komedie z roku 2012. Režisérem filmu je David Wain. Hlavní role ve filmu ztvárnili Paul Rudd, Jennifer Aniston, Justin Theroux, Malin Akerman a Lauren Ambrose.\n\n\n\n"}
{"id": "1227161", "url": "https://cs.wikipedia.org/wiki?curid=1227161", "title": "Kaprálův mlýn", "text": "Kaprálův mlýn\n\nKaprálův mlýn je bývalý vodní mlýn a současná skautská základna a středisko ekologické výchovy v Moravském krasu. Nachází se na Říčce, jižně od Ochoze u Brna.\n\nPůvodní Horní mlýn na Říčkách (první písemná zmínka v 18. století) zakoupila v roce 1939 rodina vynálezce a podnikatele Aleše Kaprála a přestavěla ho na rodinné sídlo. Koncem dubna 1945 se mlýn a okolí stalo dějištěm několikadenních bojů, při kterých padlo mnoho vojáků Rudé armády a asi 50 koní. V roce 1946 rodina Kaprálových odešla za prací do Indie a mlýn byl v roce 1949 znárodněn. Příběh Aleše a Zdeny Kaprálových byl popsán v knize \"Zítra bude líp\" a natočen jako jeden z Příběhů dvacátého století. Po znárodnění bylo rozebráno osazení mlýna a usedlost sloužila jako rekreační zařízení Kovolitu Modřice a Klenotů Brno. Z náhonu se stal sklad komunálního odpadu. Začátkem 80. let 20. století byl mlýn opuštěn pro neobyvatelnost.\n\nV roce 1993 získala Zdena Kaprálová nemovitost v restituci zpět a pronajala ji Junáku na 99 let. Na jaře 1994 se nastěhovali na mlýn první dobrovolní správci. Postupně se dařilo budovu oživit. Téměř každý víkend zde trávila nějaká skautská skupina a příjmy z ubytování byly obratem investovány do nejnutnějších oprav. Skutečnost, že mlýn byl i nadále majetkem soukromé osoby, neumožňovala získání významnější investiční dotace a přes veškerou snahu a tisíce brigádnických hodin se částečnými opravami nedařilo chátrání stavebních konstrukcí zastavit.\n\nV roce 2000 zemřel Aleš Kaprál, pět let po něm Zdena Kaprálová. Oba jsou pohřbeni v Alešově rodné obci Strmilov u Kunžaku. Majetek přešel na jejich dcery Evu a Janu, které Říčky v roce 2005 společně navštívily a rozhodly se mlýn darovat Junáku. Převod byl ukončen v roce 2007. Na paměť tohoto daru a z důvodu odlišení proti dalším mlýnům s podobným názvem používají skauti od roku 2009 název \"Kaprálův mlýn\". \n\nNovým majitelům se podařilo získat podporu z operačního programu Životní prostředí a 1. června 2011, 72 let pro přestavbě vedené Alešem Kaprálem, byly na Říčkách zahájeny stavební práce na kompletní rekonstrukci bývalého Horního mlýna. Přestavba odpovídá nové náplni budovy: přibyl sál, učebna a klubovna, vytápění a ohřev vody zajišťují ekologicky šetrné technologie. Provoz v opravených prostorách byl zahájen 1. září 2012. V roce 2015 byla v místech bývalých skleníků dokončena stavba slaměného domku pro ubytování dobrovolníků, kteří pomáhají s provozem Kaprálova mlýna, část z nich v rámci programu Evropská dobrovolná služba..\n\nVe všední dny na Kaprálův mlýn přijíždí školy na přírodovědné a ekologické programy, o víkendech děti, pracovníci a dobrovolníci z nejrůznějších neziskových organizací. Celoročně na mlýně funguje tzv. lesní mateřská školka. V létě se okolní louky stávají místem táborů a setkávání skautů z mnoha zemí světa. Konají se zde i skautské vzdělávací akce evropského a světového formátu. Kaprálův mlýn je od roku 2014 členem sítě skautských základen SCENES (Scout Centres of Excellence for Nature and Environment), aktivně se podílí na péči o chráněnou přírodu Moravského krasu i na zachování historického dědictví. V roce 2015 získal Kaprálův mlýn certifikát kvality činnosti v oblasti environmentální výchovy a v roce 2016 převzal ředitel Kaprálova mlýna ocenění Světové skautské nadace Messengers of Peace Hero za přínos v oblasti ekologické výchovy.\n\n"}
{"id": "1227165", "url": "https://cs.wikipedia.org/wiki?curid=1227165", "title": "František Holešovský", "text": "František Holešovský\n\nFrantišek Holešovský (* 24. října 1950 Brno) je český univerzitní profesor, v letech 2007 až 2015 děkan Fakulty výrobních technologií a managementu UJEP v Ústí nad Labem.\n\nNarodil se v rodině stavebního mistra. Po absolvování základní školy vystudoval Strojní průmyslovou školu v Brně (ukončil ji v roce 1970). V roce 1971 nastoupil základní vojenskou službu v Janovicích nad Úhlavou. Po návratu do civilu pracoval v národním podniku Automobilové závody v Mladé Boleslavi, kde se na lince Škoda 100 vyučil automechanikem.\n\nV automobilce se posléze stal dispečerem nákladní dopravy. Odtud přešel do Pozemních staveb v Ústí nad Labem, podílel se na řadě staveb (Hotel Vladimír, provozy ve Spolchemii, zahradnictví Krásné Březno, školka Kamenný vrch). Při zaměstnání v letech 1979 až 1985 vystudoval obor strojírenská technologie na Fakultě strojní Českého vysokého učení technického v Praze (získal titul Ing.). Po ukončení studia byl osloven ředitelstvím Střední průmyslové školy strojní a elektrotechnické v Ústí nad Labem, aby zde vyučoval technické předměty.\n\nOd roku 1989 pracoval na Pedagogické fakultě Univerzity Jana Evangelisty Purkyně v Ústí nad Labem. V roce 1993 začal tvořit a následně úspěšně prosadil ve vedení pedagogické fakulty vizi technicko-manažerského studia na Katedře technické výchovy. Doktorské studium ukončil v roce 1997 na Technické univerzitě v Liberci (získal titul Dr.).\n\nV roce 1998 založil Ústav techniky a řízení výroby a v listopadu téhož roku se stal jeho ředitelem. Od počátku studium vázal na průmyslové podniky – Krušnohorské strojírny, Desta, Ferox, Kolbenschmidt (Metal), AGC Teplice a Škoda Auto. Na základě habilitační práce získal v roce 2001 titul doc., který mu udělila Vysoká škola báňská - Technická univerzita Ostrava. V roce 2006 se podílel také na vzniku Fakulty výrobních technologií a managementu UJEP v Ústí nad Labem. Nejdříve byl pověřen jejím řízením, v letech 2007 a 2011 byl dvakrát zvolen jejím děkanem. Na podzim 2007 úspěšně zakončil profesorské jmenovací řízení na VŠB–TU Ostrava.\n\nVe své oblasti je uznávaným odborníkem. Je tvůrcem úspěšně akreditovaných studijních programů na Fakultě výrobních technologií a managementu UJEP v Ústí nad Labem, držitelem národního a mezinárodního patentu. Řešil projekty zahraniční rozvojové spolupráce – jednou ze zemí byla i Bolívie, kde s kolegy zakládal technickou fakultu a jako poděkování byl jmenován čestným občanem města El Alto.\n\nFrantišek Holešovský žije ve městě Třebenice na Litoměřicku. Je ženatý, má dvě děti (dceru a syna). Ve volném čase rád vaří. Mezi jeho další koníčky patří sbírání mincí a automobilové sporty. Rád také chodí do kina a divadla, vydává se fotografovat, rekreačně se věnuje turistice a jízdě na kole.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 31 – Ústí nad Labem. Se ziskem 15,33 % hlasů postoupil z druhého místa do druhého kola, v němž prohrál poměrem hlasů 42,10 % : 57,89 % s kandidátem hnutí Severočeši.cz Jaroslavem Doubravou. Senátorem se tak nestal.\n"}
{"id": "1227166", "url": "https://cs.wikipedia.org/wiki?curid=1227166", "title": "Korthio", "text": "Korthio\n\nKorthio () je řecká obecní jednotka na ostrově Andros v Egejském moři v souostroví Kyklady. Je jednou ze tří obecních jednotek na ostrově. Do roku 2011 byla obcí. Nachází se v jižní části ostrova a na severu sousedí s obecní jednotkou Andros. Její součástí je mimo jiné i stejnojmenná komunita a vesnice.\n\nObecní jednotka Korthio se skládá ze 6 komunit, z nichž největší je komunita Ormos Korthiou. V závorkách je uveden počet obyvatel.\n"}
{"id": "1227168", "url": "https://cs.wikipedia.org/wiki?curid=1227168", "title": "Millerovi na tripu", "text": "Millerovi na tripu\n\nMillerovi na tripu (v americkém originále: We’re the Millers) je americká filmová komedie z roku 2013. Režisérem filmu je Rawson Marshall Thurber. Hlavní role ve filmu ztvárnili Jason Sudeikis, Jennifer Aniston, Emma Roberts, Will Poulter a Ed Helms. \n\n\n\n\n"}
{"id": "1227183", "url": "https://cs.wikipedia.org/wiki?curid=1227183", "title": "Šéfové na zabití 2", "text": "Šéfové na zabití 2\n\nŠéfové na zabití 2 (v americkém originále: Horrible Bosses 2) je americká filmová komedie z roku 2014. Režisérem filmu je Sean Anders. Hlavní role ve filmu ztvárnili Jason Bateman, Jason Sudeikis, Charlie Day, Jennifer Aniston a Kevin Spacey. Jedná se o pokračování filmu \"Šéfové na zabití\". \n\n\n\n"}
{"id": "1227185", "url": "https://cs.wikipedia.org/wiki?curid=1227185", "title": "Hans von Halban", "text": "Hans von Halban\n\nHans Heinrich von Halban (24. ledna 1908, Lipsko – 28. listopadu 1964, Paříž) byl francouzský jaderný fyzik rakousko-židovského původu.\n\nJeho předkové z otcovy strany byli polští Židé, kteří v roce 1850 opustili Krakov a odešli do Vídně. Halbanův dědeček Heinrich Blumenstock byl vyšším úředníkem v habsburské monarchii a byl císařem Františkem Josefem I. v roce 1880 povýšen do šlechtického stavu se jménem \"Ritter Heinrich Blumenstock von Halban\". Příjmení Blumenstock bylo později vypuštěno a po druhé světové válce rodina používala jen příjmení \"von Halban\". Matčina strana pocházela z Čech a jeho pradědeček, Moritz von Fialka, byl plukovníkem v Rakousko-Pruské válce v roce 1866.\n\nRodina sice konvertovala ke katolicismu, nebyla však příliš nábožensky založena a Hans Halban byl přesvědčený sekularista.\n\nHans Halban se narodil v Lipsku a přestěhoval do Würzburgu, kde jeho otec Hans von Halban starší získal profesorské místo v oboru fyzikální chemie. Svá studia v oboru fyziky začal ve Frankfurtu nad Mohanem a doktorské studium absolvoval na Univerzitě v Curychu v prosince 1934.\n\nPoté pracoval dva roky s jaderným fyzikem Nielsem Bohrem v Institutu fyziky na Kodaňské univerzitě. Ve spolupráci s Otto Frischem zjistil, že těžká voda má velmi nízkou neutronovou absorpci ve srovnání s obyčejnou vodou.\n\nV roce 1937 byl Halban pozván, aby se připojil k týmu Frédérica Joliota-Curieho na Collège de France v Paříži. V týmu byli rovněž Francis Perrin a Lew Kowarski. V roce 1939 skupina měřila průměrný počet neutronů emitovaných při štěpení jader a zavedla možnost jaderné řetězové reakce a výroby jaderné energie. V srpnu téhož roku skupina ukázala, že míra štěpení v oxidu uranu se zvýšila při ponoření do obyčejné vody.\n\nBěhem téhož léta vláda E. Daladiera koupila 185 kg těžké vody od Norsk Hydro z Norska a tajně ji odvezla do Francie pro použití na Collège de France.\n\nKdyž došlo v květnu 1940 k okupaci Paříže německými vojsky, opustili Halban a Kowarski Paříž s dodávkami těžké vody, gramem radia a dokumentací o svém výzkumu, podle pokynů Joliota-Curieho. Následně přes Clermont-Ferrand a Bordeaux uprchli do Anglie. Halban byl pozván Churchillovou vládou k pokračování výzkumu na Cambridgské univerzitě. V roce 1942 byl spolu s britskými a dalšími evropskými \"vědci-uprchlíky\" poslán do Montrealu jako vedoucí výzkumné Montrealské laboratoře, která byla součástí rodícího se projektu Manhattan.\n\nHalban se rozvedl se svou první manželkou Elsou, která se později provdala za českého fyzika Georga Placzeka a v roce 1943 si vzal za manželku Aline Straussovou, která utekla z Francie v roce 1941 se svým mladým synem Michelem.\n\nPo osvobození Paříže v srpnu 1944 navštívil Halban Londýn a Paříž, kde se poprvé od opuštění Paříže na počátku války setkal s Joliotem-Curiem.. Ačkoli tvrdil, že svému bývalému šéfovi Joliotovi-Curiemu neprozradil žádné jaderné tajemství, generál Groves, vedoucí projektu Manhattan, odebral Halbanovi místo v Montrealu a nahradil ho Johnem Cockcroftem. Kromě toho nemohl Halban rok opustit Severní Ameriku.\n\nNavzdory svému očekávání nebyl Halban po válce pozván zpět do Collège de France. Místo toho byl pozván do Anglie Frederickem Lindemannem, aby vedl tým v Clarendon Laboratory v Oxfordu, úzce související s \"Atomic Energy Research Establishment\" (Harwellova laboratoř).\n\nPo osmi letech práce v Oxfordu pozval v roce 1954 Halbana premiér Pierre Mendès France do Francie, aby vybudoval jaderný výzkum v laboratoři v Saclay, kterou výrazně rozšířil francouzský \"Commissariat à l ' énergie atomique\" (Komise pro atomovou energii). Místo přijal v roce 1955 po rozvodu s manželkou Aline, která se krátce poté vdala za Isaiaha Berlina. Laboratoř Saclay vyvinula francouzské jaderné bomby a dohlížela na vývoj francouzské civilní jaderné energie.\n\nKvůli špatnému zdraví musel Halban v roce 1961 odejít do penze. Poslední tři roky svého života strávil v Paříži a v Crans Montaně ve Švýcarsku s třetí manželkou Micheline.\n\nZemřel 28. listopadu 1964 na komplikace po neúspěšné operaci srdce v Americké nemocnici v Paříži. Měl tři děti Catherine Maud z prvního manželství a Pierra a Philippe z druhého. Je pohřben v Larchantu v blízkosti Paříže.\n\nV roce 1940 předal James Chadwick práci Halbana a Kowarského z Cambridge do Královské Společnosti s tím, že práce není vhodná ke zveřejnění v průběhu války. V roce 2007 Společnost objevila tyto dokumenty v průběhu auditu archivu.\n\n\"Annotated Bibliography for Hans von Halban\", \"Alsos Digital Library for Nuclear Issues\", WLU .\n"}
{"id": "1227187", "url": "https://cs.wikipedia.org/wiki?curid=1227187", "title": "Somphospondyli", "text": "Somphospondyli\n\nSomphospondyli (česky také somfospondylové) byli zástupci velké skupiny vývojově pokročilých sauropodních dinosaurů z kladu Macronaria. Do této skupiny patří středně velké druhy a také největší dnes známí suchozemští živočichové všech dob, jako byl \"Argentinosaurus\", \"Paralititan\", \"Futalognkosaurus\" nebo \"Patagotitan\". Řadíme sem také nejvyššího známého obratlovce vůbec, druh \"Sauroposeidon proteles\".\n\nTito zejména křídoví sauropodi žili na území všech dnešních kontinentů, a to prokazatelně i na Antarktidě (která byla v druhohorách klimaticky mnohem příznivější než dnes) nebo třeba na území současné Kuby. Odborná definice tohoto kladu zní \"nejvíce inkluzivní klad zahrnující druh \"Saltasaurus loricatus\", ale vylučující druh \"Brachiosaurus altithorax\".\"\n\n\n"}
{"id": "1227188", "url": "https://cs.wikipedia.org/wiki?curid=1227188", "title": "Skaz", "text": "Skaz\n\nSkaz (rusky \"cказ\") je v ruské literární vědě druh literárního uměleckého vyprávění, napodobující živou řeč nižších sociálních vrstev – sedláků, zemědělců, služebníků. Výrazná charakteristika skazu je přítomnost vypravěče, který není autorem, ale spíše interpretem, a jehož styl projevu nezapadá do moderní literární normy.\n\nStylizace se dosahuje napodobováním struktury folklorního žánru: pohádky, pověsti, legendy nebo lidové písně (pohádková stylizace), například u Melnikova-Pečerského, „В лесах“ (V lesach, česky V lesech): «Za Volgou v lesech, v Černé Rameni, žil byl zemědělec, bohatý mužik. Vyrůstala u zemědělce dcera. Dcera rostla a krásy nabývala». Jiný způsob stylizace je napodobování dialektů a každodenní řeči zemědělců, například u Leskova, „Život jedné baby“ (rusky Žitije odnoj baby): «Už to nesnášel až k smrti, zlobil se coby had divoký; a furt večer chodíval k Proskudinovi. Na širokých cestách se začala sypat konopí, a Prokudin sesypal zhruba pět vozů». Vypravěčem v skazu může být i měšťan; v tomto případě autor napodobuje jednoduchou řeč městského obyvatelstva, například u Leskova, „Švec“ (rusky Štopalššik, archaické): «Poděkoval jsem mu a říkám, že nemaju žádná přání a ani je nevymyslím, kromě jednoho, - pokud pán bude tak milostivý, a řekne mi...». Možné je mimo jiné i napodobování archaických a neobvyklých forem psané řeči, například u Leskova, „Zaznamenaný anděl“ (rusky Zapěčatljonnyj angěl): «A takto mírným duchem, jak jsem to vám popsal, jsme žili tři plných let. Všechno se nám dařilo, úspěchy se na nás sypaly jako z rohu Amalhteia, a prozřeli jsme najednou, že...» — stylizace dle starodávných ruských učeneckých knih.\n\nTermín \"skaz\", stejně jako \"skazanije\", se může používat i ve folkloristice pro definici různorodých ne-pohádkvých stylů ústní tradice (pověsti, legendy, poučné příběhy - exempla).\n\n\n"}
{"id": "1227191", "url": "https://cs.wikipedia.org/wiki?curid=1227191", "title": "Why Does My Heart Feel So Bad?", "text": "Why Does My Heart Feel So Bad?\n\n„“ je píseň amerického hudebníka Mobyho. Vyšla v květnu roku 1999 na jeho albu \"Play\". Dne 17. listopadu 1999 vyšla také jako v pořadí čtvrtý singl z této desky. Původní singl se umístil na šestnácté příčce hitparády UK Singles Chart. Moby píseň složil v roce 1992. V písni je použit sampl nahrávky „“ od skupiny The Banks Brothers z roku 1963. Z textu písně pochází právě i název „“. Rovněž existuje verze písně, v níž Mobyho coby zpěvák doprovází Elton John.\n"}
{"id": "1227195", "url": "https://cs.wikipedia.org/wiki?curid=1227195", "title": "Kostel svaté Anny (Belváros-Lipótváros)", "text": "Kostel svaté Anny (Belváros-Lipótváros)\n\nKostel svaté Anny je historickou památkou v V. obvodu Budapešti.\n\nRoku 1689 přišel do Pešti servitský řád a naplánoval roku 1717 kostel a roku 1725 opatství. Současný pozemek, na němž stavba stojí, koupili v roce 1726. Kostel byl dokončen roku 1731 a opatství roku 1772. Když v roce 1849 vypálila habsburská armáda Pešť, byl kostel vážně poškozen. Mezi lety 1871 a 1874 bylo opatství kompletně zrekonstruováno. Kostel byl opraven roku 1947. Dnes na místě bývalého opatství stojí telefonní centrála postavená v letech 1970–1977.\n"}
{"id": "1227197", "url": "https://cs.wikipedia.org/wiki?curid=1227197", "title": "Je prostě báječná", "text": "Je prostě báječná\n\nJe prostě báječná (v americkém originále: She’s Funny That Way) je americká filmová komedie z roku 2014. Režisérem filmu je Peter Bogdanovich. Hlavní role ve filmu ztvárnili Owen Wilson, Imogen Poots, Kathryn Hahn, Will Forte a Rhys Ifans.\n\n\n\n"}
{"id": "1227198", "url": "https://cs.wikipedia.org/wiki?curid=1227198", "title": "LATAM Airlines Group", "text": "LATAM Airlines Group\n\nLATAM Airlines Group S.A. je skupina leteckých společností z Jižní Ameriky se sídlem v chilském Santiagu. Název pochází ze smíšení dvou názvu LAN a TAM.\n\nTato skupina spojila brazilskou leteckou společnost TAM Airlines a chilskou LAN Airlines. Společnosti podepsaly v roce 2010 nezávaznou smlouvu, závazná se uzavřela až 19. ledna 2011. V roce 2012 byla založena společnost LATAM Airlines Group.\n\nOd roku 2018 došlo k postupnému spojování značek TAM a LAN, včetně spojení letecké sítě a nátěru letadel.\n\nV roce 2019 koupila ve společnosti LATAM 20 % podíl americká společnost Delta Air Lines. LATAM zároveň skončil partnerství s American Airlines a opustil alianci Oneworld.\n\n\n"}
{"id": "1227201", "url": "https://cs.wikipedia.org/wiki?curid=1227201", "title": "Koren", "text": "Koren\n\nKoren nebo Korén je příjmení následujících osob:\n\n\n"}
{"id": "1227204", "url": "https://cs.wikipedia.org/wiki?curid=1227204", "title": "Sio Moore", "text": "Sio Moore\n\nSnorsio Alston \"Sio\" Moore (* 2. května 1990 v Monrovii, stát Libérie) je hráč amerického fotbalu nastupující na pozici Inside linebackera za tým Indianapolis Colts v National Football League. Univerzitní fotbal hrál za University of Connecticut, poté byl vybrán ve třetím kole Draftu NFL 2013 týmem Oakland Raiders.\n\nMoore se narodil v západoafrické Libérii a poté se s rodiči přesunul do New Havenu v Connecticutu. Poté začal navštěvovat Apex High School, kde se čtyři roky věnoval atletice a americkému fotbalu na pozicích Linebackera, Running backa a Fullbacka. Protože dostal hodnocení dvě hvězdičky od webů Rivals.com a Scout.com, byl vyhodnocen až jako padesátý nejlepší Weak-side linebacker z celé země. 12. července 2007 přešel na University of Connecticut.\n\nNa univerzitě hrál mezi roky 2008 až 2012 a během 41 zápasů si připsal 274 tacklů, 16 sacků a 4 interceptiony. Po skončení sezóny 2012 byl za své výkony vybrán do prvního all-stars týmu konference Big East a také Senior Bowlu.\n\nMoore byl draftován ve třetím kole Draftu NFL 2013 jako 66. hráč celkově týmem Oakland Raiders. Jako nováček odehrál v první sezóně patnáct zápasů (11 jako startující hráč) a v nich zaznamenal 50 tacklů (12 asitovaných), 4,5 sacku a forced fumble. O rok později, přestože nastoupil pouze do jedenácti utkání, se zlepšil na 90 tacklů (23 asistovaných), 3 sacky, jednu zblokovanou přihrávku a forced fumble.\n\n4. září 2015 byl Moore vyměněn do týmu Indianapolis Colts za právo volby ve šestém kole Draftu NFL 2016. V sezóně 2015 nastoupil jako náhradník do 12 utkání a v nich zaznamenal 13 tacklů (4 asistované).\n\n"}
{"id": "1227206", "url": "https://cs.wikipedia.org/wiki?curid=1227206", "title": "Svátek matek (film)", "text": "Svátek matek (film)\n\nSvátek matek (v americkém originále: Mother’s Day) je americká filmová komedie z roku 2016. Režisérem filmu je Garry Marshall. Hlavní role ve filmu ztvárnili Jennifer Aniston, Julia Roberts, Kate Hudson, Jason Sudeikis a Timothy Olyphant.\n\n\nFilm vydělal 32,5 milionů dolarů v Severní Americe a 15,9 milionů dolarů v ostatních oblastech, celkově tak vydělal 48,4 milionů dolarů po celém světě. Rozpočet filmu činil 25 milionů dolarů. Za první víkend docílil čtvrté nejvyšší návštěvnosti, kdy vydělal 8,4 milionů dolarů.\n\n"}
{"id": "1227215", "url": "https://cs.wikipedia.org/wiki?curid=1227215", "title": "Motherland", "text": "Motherland\n\nMotherland je třetí sólové studiové album americké zpěvaky Natalie Merchant. Vydáno bylo v listopadu roku 2001 společností Elektra Records a spolu se zpěvačkou jej produkoval T-Bone Burnett. Jde o zpěvaččino poslední album vydané společností Elektra.\n\n\n"}
{"id": "1227217", "url": "https://cs.wikipedia.org/wiki?curid=1227217", "title": "Your Turn", "text": "Your Turn\n\nYour Turn je druhé studiové album americké skupiny Ceramic Dog, kterou vede kytarista Marc Ribot. Vydáno bylo v dubnu roku 2013 společností a jeho producentem byl Greg Saunier. Kromě členů kapely se na albu podíleli například Arto Lindsay a Eszter Balint.\n\n\n\n"}
{"id": "1227225", "url": "https://cs.wikipedia.org/wiki?curid=1227225", "title": "Sebastian Larsson", "text": "Sebastian Larsson\n\nSebastian Bengt Ulf Larsson (* 6. června 1985, Eskilstuna, Švédsko) je švédský fotbalový záložník a reprezentant, od roku 2011 působí v klubu Sunderland AFC. Hraje na postu středního záložníka.\n\n\nLarsson nastupoval ve švédských mládežnických reprezentacích U16, U17, U19 a U21.\n\nV A-týmu Švédska debutoval 6. 2. 2008 v přátelském zápase proti reprezentaci Turecka (remíza 0:0). Celkově za švédský národní výběr odehrál 87 zápasů a vstřelil v něm 6 branek (k 22. 6. 2016). Zúčastnil se EURA 2008 v Rakousku a Švýcarsku, EURA 2012 v Polsku a na Ukrajině, a EURA 2016 ve Francii.\n\n"}
{"id": "1227227", "url": "https://cs.wikipedia.org/wiki?curid=1227227", "title": "A Good Day", "text": "A Good Day\n\nA Good Day je první studiové album americké hudebnice Priscille Ahn. Vydáno bylo v červnu roku 2008 společností Blue Note Records a jeho producentem byl bubeník Joey Waronker, který na nahrávce rovněž hrál. Dále na albu hráli například Larry Goldings a Keefus Ciancia. Na japonském vydání alba se nacházela jedna bonusová píseň – šlo o coververzi písně „“ od Harryho Nilssona.\n\nAutorkou všech skladeb je Priscilla Ahn, pokud není uvedeno jinak.\n\n\n"}
{"id": "1227233", "url": "https://cs.wikipedia.org/wiki?curid=1227233", "title": "Kamil Kuča", "text": "Kamil Kuča\n\nKamil Kuča (* 8. února 1978 Přerov) je český vědec a vysokoškolský pedagog se zaměřením na chemii a toxikologii, od července 2016 rektor Univerzity Hradec Králové.\n\nVystudoval obor technologie organických látek na Vysoké škole chemicko-technologické v Praze (promoval v roce 2001 a získal titul Ing.). Doktorát v oboru toxikologie absolvoval na Fakultě vojenského zdravotnictví Univerzity obrany v Hradci Králové (promoval v roce 2005 a získal titul Ph.D.). V oboru toxikologie byl pak jmenován v roce 2009 i docentem a o tři roky později též profesorem.\n\nV letech 2002 až 2009 pracoval jako výzkumný a vývojový pracovník na Univerzitě obrany, v letech 2010 až 2012 zde byl proděkanem pro vědeckou činnost. Zároveň v letech 2006 až 2012 přednášel na Univerzitě Jana Evangelisty Purkyně v Ústí nad Labem. Mezi roky 2012 a 2013 pracoval jako vedoucí Centra transferu biomedicínských technologií ve Fakultní nemocnici Hradec Králové. Tady byl také v letech 2011 až 2017 vedoucím Centra biomedicínského výzkumu zabývajícím se výzkumem nových léčiv. V něm i nadále působí, a to jako seniorní vědec.\n\nNa Univerzitě Hradec Králové působí od roku 2013 a plnil zde mimo jiné funkci prorektora pro tvůrčí činnost a vnější vztahy (2015 až 2016). V současné době pak vedle výkonu funkce rektora vědecky působí na dvou fakultách Univerzity Hradec Králové, a to na Fakultě informatiky a managementu Univerzity Hradec Králové (Centrum základního a aplikovaného výzkumu) a na Přírodovědecké fakultě Univerzity Hradec Králové (Katedra chemie). Je řešitelem či spoluřešitelem několika výzkumných projektů a autorem několika set odborných publikací v prestižních zahraničních časopisech. Zabývá se vývojem nových antidot užívaných v případě otrav nervově paralytickými látkami a pesticidy a také vývojem nových léčiv na Alzheimerovu nemoc. Hlavním výzkumným záměrem Kamila Kuči je propojení biomedicínského výzkumu, ekonomie a informatiky. Vede či vedl několik výzkumných týmů, a to jak v České republice, tak v zahraničí. O výsledcích výzkumu přednáší a informuje na akademické půdě po celém světě. Působil nebo stále ještě působí jako \"invited professor\" na několika prestižních světových univerzitách (například 2015 \"až\" 2017 Military Institute of Engineering, Rio de Janeiro, Brazílie; od roku 2016 Yangtze University, Ťing-čou, Čína; od roku 2018 Universiti Teknologi Malaysia, Kuala Lumpur, Malajsie a další).\n\nJe členem několika vědeckých rad různých institucí, center a ústavů. Díky síti akademických kontaktů a vědecké prestiži profesora Kuči se v roce 2018 konalo v České republice vůbec první setkání špiček světového výzkumu Alzheimerovy choroby , jehož byl Kamil Kuča hlavním organizátorem. Podle publikační statistiky Labtimes byl v letech 2005 až 2011 sedmým nejcitovanějším evropským autorem v oblasti toxikologie a farmakologie \n\nV únoru 2016 byl ve třetím kole volby zvolen do funkce rektora Univerzity Hradec Králové. V květnu 2016 jej do funkce jmenoval prezident Miloš Zeman, a to s účinností od 1. července 2016.\n\nVedle činnosti v akademické sféře je profesor Kuča také úspěšný v oblasti aplikace výzkumu, a to zejména v souvislosti s výše popsaným vědeckým profilem. Vlastní podíl ve dvou mezinárodních společnostech, které se zabývají toxikologií.\n"}
{"id": "1227234", "url": "https://cs.wikipedia.org/wiki?curid=1227234", "title": "Kasuár malý", "text": "Kasuár malý\n\nKasuár malý (\"Casuarius bennetti\") je druh kasuára žijící na ostrovech Nová Guinea, Nová Británie a Japen. Jeho rozšíření zabírá plochu přibližně 258 000 čtverečních kilometrů.\n\nJde o velkého ptáka, ačkoliv mezi třemi druhy žijících kasuárů je nejmenší. Na výšku měří 99 až 150 centimetrů a váží maximálně 26 kilogramů, nicméně často se jeho hmotnost pohybuje spíše kolem 17 kilogramů. Má trojúhelníkovitý útvar na hlavě, tmavší obličej, modrý krk a černé peří po těle.\n\nKasuáři malí požírají malé obratlovce, hmyz a spadlé ovoce.\n\nV letech 2004 až 2013 byl klasifikován jako téměř ohrožený druh, nicméně roku 2015 IUCN klasifikovala kasuára malého jako druh, jenž je málo dotčený. V minulosti byl loven pro maso a jeho přirozené prostředí bylo ničeno. V současnosti však druh není pod velkým tlakem ze strany lovců.\n\n"}
{"id": "1227236", "url": "https://cs.wikipedia.org/wiki?curid=1227236", "title": "A Stranger Here", "text": "A Stranger Here\n\nA Stranger Here je studiové album amerického hudebníka Ramblin' Jack Elliotta. Vydáno bylo v dubnu roku 2009 společností ANTI- a jeho producentem byl Joe Henry. Album se umístilo na páté příčce v hitparádě bluesových alb časopisu \"Billboard\". Deska byla oceněna cenou Grammy jako nejlepší tradiční bluesové album.\n\n\n\n"}
{"id": "1227237", "url": "https://cs.wikipedia.org/wiki?curid=1227237", "title": "Zemětřesení na Aljašce 1964", "text": "Zemětřesení na Aljašce 1964\n\nAljašské zemětřesení 1964 známé také jako Velké aljašské zemětřesení nebo Velkopáteční zemětřesení udeřilo 27. března 1964 5:36 místního času.\n\nS intenzitou XI. - extrémně silné na Mercalliho stupnici a magnitudou 9,2 se jedná o vůbec nejsilnější zemětřesení na severoamerickém kontinentu a světově druhé nejsilnější zemětřesení, které bylo zaznamenáno. Kvůli průvodním jevům na jižní a centrální Aljašce (trhliny v zemi, zborcení staveb a tsunami) zemřelo zhruba 139 lidí.\n"}
{"id": "1227238", "url": "https://cs.wikipedia.org/wiki?curid=1227238", "title": "The Story", "text": "The Story\n\nThe Story je druhé studiové album americké zpěvačky Brandi Carlile. Vydáno bylo v dubnu roku 2007 společností Columbia Records a jeho producentem byl T-Bone Burnett. Nahráno bylo během jedenácti dnů v kanadském Vancouveru. V hitparádě Billboard 200 se umístilo na osmapadesáté příčce.\n\n\n"}
{"id": "1227241", "url": "https://cs.wikipedia.org/wiki?curid=1227241", "title": "Jaroslav Chmelík", "text": "Jaroslav Chmelík\n\nJaroslav Chmelík (29. července 1921 Rabí – 23. února 2002 Holešov) byl československý zahraniční voják, účastník bitvy u Tobruku a letec RAF.\n\nNarodil se v Rabí, jeho rodiče byli zemědělci. Po ukončení základní školy odešel do Zlína, kde nastoupil do Baťovy školy práce. 22. dubna 1940 se spolu s přítelem pokusil dostat přes Slovensko do Maďarska, kde se chtěl hlásit na francouzském konzulátě.\n\nPrvní pokus o útěk z Protektorátu byl neúspěšný a Jaroslav Chmelík byl v Maďarsku zatčen a uvězněn. Druhý pokus se zdařil a 6. května 1940 byl odveden v jugoslávském Bělehradě. Přes Turecko se dostal do Sýrie, tehdy francouzského mandátního území. Po pádu Francie 22. června 1940 zůstala Sýrie podřízena Vichistické Francii. Českoslovenští vojáci v Sýrii byli přemístěni do britského tábora v Palestině a Jaroslav Chmelík zde byl 29. června 1940 přijat do československé vojenské jednotky a prodělal výcvik.\n\nV říjnu 1941 byl Jaroslav Chmelík přemístěn do Tobruku jehož obrany se zúčastnil do dubna 1942. Po návratu do Palestiny se v červenci 1942 přihlásil k československým leteckým jednotkám ve Velké Británii. Po základním výcviku ve Skotsku a pilotním výcviku v Kanadě byl v listopadu 1944 zařazen jako stíhač k 310. československé stíhací peruti, kde dosáhl hodnosti rotného.\n\n22. února 1945 havaroval ve svém Spitfiru poblíž nizozemské vesnice Netersel (poblíž Eindhovenu a Tilburgu).\n\nV srpnu 1945 se vrátil do osvobozeného Československa, v roce 1946 absolvoval příslušný kurz a stal se instruktorem nových pilotů československé armády. V roce 1947 se stal druhým pilotem ČSA, odkud byl v roce 1950 propuštěn.\n\nPo propuštění pracoval jako dělník v Holešově. V šedesátých letech byl částečně rehabilitován, byla mu vrácena vojenská hodnost a byl znovu přijat do Československých aerolinií. Zde létal jako druhý pilot do roku 1976, kdy odešel do důchodu.\n\n"}
{"id": "1227242", "url": "https://cs.wikipedia.org/wiki?curid=1227242", "title": "Šen Ťing", "text": "Šen Ťing\n\nŠen Ťing (; 1553 – 1610), byl čínský dramatik a teoretik dramatu, představitel kultury mingské Číny.\n\nŠen Ťing používal zdvořilostní jméno Po-jing ().\n\nŠen Ťing pocházel z okresu Wu-ťiang v prefektuře Su-čou. V mládí studoval konfucianismus, složil provinční úřednické zkoušky a roku 1574 uspěl i u zkoušek v hlavním městě a získal titul \"ťin-š’\". Poté nastoupil úřední kariéru, působil v různých ministerstvech v Pekingu. Roku 1589 byl odvolán ze státní služby, vrátil se do rodného kraje a soustředil se na psaní divadelních her.\n\nVe svých pracích zformuloval pravidla skladby, kladoucí důraz na harmonický soulad textu, písní a hudby. Požadoval též, aby dramata byla psána prostým a snadno srozumitelným jazykem. Současníci ho považovali za rovného dalšímu slavnému dramatikovi a rivalovi Tchang Sien-cuovi, od něhož se lišil v teoretických náhledech na drama. Napsal sedmnáct her \"čchuan-čchi\" ve formě \"kchun-čchü\", z nichž se zachovala jediná, \"I-sia-ťi\" (\"Příběh opravdového hrdiny\") o Wu Sungovi, postavě z \"Příběhů od jezerního břehu\".\n\nŠen Ťingovi početní žáci tvořili tzv. školu Wu-ťiang, nazvanou podle jeho rodiště. Patřili k ní Lü Tchien-čcheng, Wang Ťi-te, Feng Meng-lung, Jie Sien-cu a Wang Tching-ne a další.\n"}
{"id": "1227243", "url": "https://cs.wikipedia.org/wiki?curid=1227243", "title": "Iván Córdoba", "text": "Iván Córdoba\n\nIván Ramiro Córdoba Sepúlveda (* 11. srpna 1976, Rionegro, Kolumbie) je bývalý kolumbijský fotbalový obránce a reprezentant. Kariéru ukončil v roce 2012 v italském klubu FC Internazionale Milano. Hrával na postu středního obránce.\n\n\nCelkově za kolumbijský národní výběr odehrál 73 zápasů a vstřelil v něm 5 branek. Zúčastnil se CA 1997 v Bolívii, MS 1998 ve Francii, CA 1999 v Paraguay, CA 2001 v Kolumbii, KP 2003 ve Francii a CA 2007 ve Venezuele.\n\n"}
{"id": "1227246", "url": "https://cs.wikipedia.org/wiki?curid=1227246", "title": "Black Magic", "text": "Black Magic\n\nBlack Magic může být:\n\n"}
{"id": "1227247", "url": "https://cs.wikipedia.org/wiki?curid=1227247", "title": "Black Magic (album, Swollen Members)", "text": "Black Magic (album, Swollen Members)\n\nBlack Magic je čtvrté studiové album kanadské hiphopové skupiny Swollen Members. Vydáno bylo v září roku 2006. Umístilo se ve dvou hitparádách časopisu \"Billboard\": Top Heatseekers (19. příčka) a Independent Albums (21. příčka). Kromě členů kapely se na desce podíleli například Ghostface Killah, Keefus Ciancia a Everlast.\n\n"}
{"id": "1227252", "url": "https://cs.wikipedia.org/wiki?curid=1227252", "title": "Martin Pacek", "text": "Martin Pacek\n\nMartin Pacek (* 28. dubna 1987 Kristianstad, Švédsko) je švédský zápasník–judista polského původu.\n\nNarodil se ve Švédsku Kristianstadu do polské rodiny. Jeho otec Ryszard, bývalý zápasník–klasik původem z Wałbrzychu imigroval do Švédska začátkem osmdesátých let. Judu se věnuje vrcholově i jeho mladší bratr Robin. Zápasit začal v 7 letech po vzoru svého otce. Judu se věnoval v klubu Kristianstad JK pod vedením Mattse Premberga. Vrcholově se sportu věnuje ve Stockholmu v policejním tréninkovém centru SPIF. Ve švédské seniorské reprezentaci se pohybuje od roku 2008 v polotěžké váze. V roce 2011 kvůli svalovému zranění nohy přišel o podstatnou část sezony. V roce 2012 mu scházely body pro kvalifikaci na olympijské hry v Londýně. V roce 2016 se kvalifikoval na olympijských hrách v Riu jako světová čtyřka, ale v úvodním kole nestačil na Korejce Čo Ku-hama.\n\n\n\n\n"}
{"id": "1227254", "url": "https://cs.wikipedia.org/wiki?curid=1227254", "title": "Seznam leteckých společností zakázaných v Evropské unii", "text": "Seznam leteckých společností zakázaných v Evropské unii\n\nSeznam leteckých společností zakázaných v Evropské unii je seznam aerolinií, které neplní požadavky EU pro vstup do vzdušného prostoru jakékoliv ze členských zemí. První verze seznamu byla zveřejněna v roce 2006. V současnosti je vydávána evropskou agenturou pro bezpečnost letectví (EASA), mezi roky 2006 až 2008 je vydával předchůdce EASA, JAA.\n\nLetecké společnosti buď mají celkově zakázáno vstup do EU, nebo smí létat do Evropy jen s určitým typem letadla—„Annex B\".\n\nK 16. dubnu 2019 obsahoval tento seznam 120 leteckých společností, z toho 114 certifikovaných v šestnácti státech a 6 jednotlivých leteckých společností.\n\nSeznam z prosince 2016:\nV červnu 2016 byly ze seznamu odstraněny: madagaskarské Air Madagascar, íránské Iran Air, indonéský Lion Air, Citilink, Batik Air, kazašské SCAT a všechny aerolinky Zambie.\n\n"}
{"id": "1227259", "url": "https://cs.wikipedia.org/wiki?curid=1227259", "title": "Dejan Lovren", "text": "Dejan Lovren\n\nDejan Lovren (* 5. července 1989, Zenica, SR Bosna a Hercegovina, SFR Jugoslávie) je chorvatský fotbalový obránce a reprezentant, od roku 2014 působí v klubu Liverpool FC. Hraje na postu středního obránce. Lovren se narodil na území Bosny a patří k místní menšině bosenských Chorvatů. Lovren je stříbrným medailistou z Mistrovství světa 2018.\n\n\nLovren nastupoval v chorvatských mládežnických reprezentacích U17, U18, U19, U20 a U21.\n\nV A-týmu Chorvatska debutoval 8. 10. 2010 v přátelském zápase proti reprezentaci Kataru (výhra 3:2). Celkově za chorvatský národní výběr odehrál 31 zápasů a vstřelil v něm 2 branky (k 23. 3. 2016). Zúčastnil se MS 2014 v Brazílii.\n\n"}
{"id": "1227261", "url": "https://cs.wikipedia.org/wiki?curid=1227261", "title": "Morten Harket", "text": "Morten Harket\n\nMorten Harket (* 14. září 1959 Kongsberg) je norský hudebník, nejvíce známý jako zpěvák synthpopové skupiny A-ha, založené roku 1982, s níž vydal deset alb, získal osm cen Grammy. Celosvětové slávy dosáhl z roku 1985 po průlomovém hitu „Take on Me“ s animovaným videoklipem. \n\nSláva skupiny kulminovala v druhé polovině 80. let. Existuje dodnes, ale v jejím fungování bylo mnoho přestávek, v nichž Morten mj. vydal šest sólových alb (\"Poetenes Evangelium\", \"Wild Seed\", \"Vogts Villa\", \"Letter from Egypt\", \"Out of My Hands\", \"Brother\"). Před vstupem do A-ha, v první polovině 80. let, byl bluesovým zpěvákem na klubové scéně v Oslu, ve skupině \"Souldier Blue\". Roku 2012 obdržel norské vyznamenání Řád svatého Olafa. Je fanouškem fotbalového klubu Stoke City. Vyrůstal v Askeru na jihu Norska. V roce 1996 uváděl šou Eurovision Song Contest.\n"}
{"id": "1227262", "url": "https://cs.wikipedia.org/wiki?curid=1227262", "title": "Mateo Kovačić", "text": "Mateo Kovačić\n\nMateo Kovačić (* 6. května 1994, Linec, Rakousko) je chorvatský fotbalový záložník a reprezentant, od roku 2019 působí v Chlesea FC po hostování v daném klubu. Hraje na postu středního záložníka. Narodil se v Linci rodině bosenských Chorvatů, kteří do Rakouska uprchli před tehdy probíhající válkou v Bosně. Kovačić je stříbrným medailistou z Mistrovství světa 2018.\n\n\nKovačić nastupoval v chorvatských mládežnických reprezentacích U14, U15, U17, U19 a U21.\n\nV A-týmu Chorvatska debutoval 22. 3. 2013 v kvalifikačním utkání o MS 2014 proti reprezentaci Srbska (výhra 2:0). Celkově za chorvatský národní výběr odehrál 29 zápasů a vstřelil v něm 1 branku (k 21. 6. 2016). Zúčastnil se MS 2014 v Brazílii a EURA 2016 ve Francii.\n\n"}
{"id": "1227263", "url": "https://cs.wikipedia.org/wiki?curid=1227263", "title": "Anna Karina", "text": "Anna Karina\n\nAnna Karina, rodným jménem Hanne Karin Blarke Bayerová (22. září 1940, Solbjerg, Dánsko – 14. prosince 2019, Paříž, Francie) byla dánsko-francouzská herečka, která se proslavila ve filmech francouzské nové vlny, zejména ve snímcích svého manžela (1961-1965) režiséra Jean-Luca Godarda. V roce 1961 získala Stříbrného medvěda za nejlepší ženský herecký výkon v Godardově filmu \"Žena je žena\" na filmovém festivalu v Berlíně.\n\nByla problémové dítě, které často utíkalo z domova. Brzy začala malovat a ještě jako nezletilá si přivydělávala jako zpěvačka v nočních barech. Po hádce s matkou utekla roku 1958, ve svých sedmnácti, do Paříže, ačkoli neměla žádné peníze ani neuměla francouzsky. V kavárně \"Les Deux Magots\" ji jednoho dne oslovila agentka hledající mladé modelky. Brzy pracovala s Pierrem Cardinem či Coco Chanel. Právě Chanel ji vymyslela umělecké jméno Anna Karina. Začala hrát i v reklamách.\n\nV reklamě Palmolive ji prvně spatřil i Godard. Vzápětí ji nabídl malou roli ve svém prvním filmu \"U konce s dechem\" (1960), avšak Anna odmítla kvůli nahé scéně. Roku 1961 však již hrála hlavní roli v jeho filmu \"Vojáček\" a brzy následovaly další, stejně jako vztah s režisérem. Ale začala být obsazována i jinými režiséry - Jacquesem Rivettem, Luchinem Viscontim, Rainerem Wernerem Fassbinderem a stala se tak jakýmsi symbolem evropského uměleckého filmu 60. a 70. let.\n\nNakoukla i do hudebního šoubyznysu, když nazpívala několik písní se Sergem Gainsbourgem a vydala i vlastní album \"Une histoire d'amour\". V 70. letech začala psát i knihy: \"Vivre ensemble\" (1973), \"Golden City\" (1983), \"On n'achète pas le soleil\" (1988) a \"Jusqu'au bout du hasard\" (1998). Od 80. let se na plátně objevovala již jen výjimečně. V roce 2008 režírovala vlastní film \"Victoria\".\n\n"}
{"id": "1227264", "url": "https://cs.wikipedia.org/wiki?curid=1227264", "title": "Chua-tu", "text": "Chua-tu\n\nObvod Chua-tu () je obvod města Kantonu, hlavního města provincie Kuang-tung v Čínské lidové republice. Nachází se na severozápadním kraji města, má celkovou plochu 968 čtverečních kilometrů a k roku 2001 měl 610 tisíc obyvatel hovořících převážně kantonštinou.\n\nČástečně na území Chua-tu leží mezinárodní letiště Kanton Paj-jün, hlavní kantonské letiště a jedno z vůbec nejvýznamnějších čínských letišť (částečně leží v obvodě Paj-jün sousedícím s Chua-tuem na jihu). Letiště je napojeno na kantonské metro jeho linkou 3.\n\nRovněž zde leží Kantonské severní nádraží na vysokorychlostní trati z Wu-chanu.\n\n\n"}
{"id": "1227266", "url": "https://cs.wikipedia.org/wiki?curid=1227266", "title": "Aniva", "text": "Aniva\n\nAniva () je město v Sachalinské oblasti v Ruské federaci. Při sčítání lidu v roce 2010 měla přes devět tisíc obyvatel.\nAniva leží na jižním pobřeží Sachalinu u ústí Ljutogy do zálivu Aniva přibližně 40 kilometrů jihozápadně od Južno-Sachalinsku.\n\nAniva byla založena roku 1886 jako vesnice jménem \"Ljutoga\" podle stejnojmenné řeky. V roce 1905 přešla s celou oblastí na základě Portsmouthské mírové smlouvy pod kontrolu Japonska, které ji pojmenovalo Rútaka (). Koncem druhé světové války obsadila 26. srpna 1945 ves Rudá armáda a oblast připadla Sovětskému svazu. Dne 5. června 1946 byla ves povýšena na město pod novým jménem \"Aniva\" přiděleným podle jména zálivu.\n"}
{"id": "1227267", "url": "https://cs.wikipedia.org/wiki?curid=1227267", "title": "Klaus Rifbjerg", "text": "Klaus Rifbjerg\n\nKlaus Thorvald Rifbjerg (15. prosince 1931 Kodaň - 4. dubna 2015 Kodaň) byl dánský básník, prozaik, literární kritik a novinář. Bývá řazen k nejvýznamnějším představitelům dánské literatury; v 60. letech byl průkopníkem modernismu v Dánsku. Jeho dílo je velmi rozsáhlé (napsal více než 170 knih) a žánrově různorodé; Rifbjerg ve svých dílech navíc používá fantazii a mnoho výrazových prostředků.\n\nVyrůstal na kodaňském ostrově Amager. Vystudoval angličtinu a literaturu na Kodaňské univerzitě, rok strávil na studijním pobytu na Princetonské univerzitě. V letech 1957–1971 byl redaktorem literárně-politického časopisu \"Vindrosen\". Psal literární kritiky i do novin \"Information\" a \"Politiken\". V letech 1984–1992 byl ředitelem největšího dánského nakladatelství Gyldendal.\n\nDebutoval básnickou sbírkou \"Under vejr med mig selv\" (\"Hledám sám sebe\", 1956). Největšího ohlasu došla jeho sbírka \"Konfrontation\" (\"Konfrontace\", 1960), která je dodnes považována za zlomové dílo dánské poezie. Jeho románová prvotina \"Chronická nevinnost\" (\"Den krøniske uskyld\", 1958) pojednávala o poválečné generaci; roku 1985 knihu zfilmoval Edward Fleming.\n\nK nejoceňovanějším autorovým dílům patří experimentální román \"Anna (jeg) Anna\" (\"Anna (já) Anna\", 1969), první dílo považované v dánské literatuře za opravdu modernistické; v roce 1970 obdržel za tuto knihu Literární cenu Severské rady.\n\nKromě románů a poezie psal například eseje, divadelní hry nebo deníkové záznamy. Během své kariéry získal celkem několik skandinávských literárních ocenění.\n\n\n"}
{"id": "1227269", "url": "https://cs.wikipedia.org/wiki?curid=1227269", "title": "Adam Oehlenschläger", "text": "Adam Oehlenschläger\n\nAdam Gottlob Oehlenschläger (14. listopadu 1779, Kodaň – 20. ledna 1850, tamtéž) byl dánský dramatik a básník. Je považován za hlavního představitele národně orientovaného romantismu v dánské literatuře. Jeho báseň \"Der er et yndigt Land\" (\"To je krásná země\") se později stala textem dánské národní hymny.\nNarodil se v rodině varhaníka, který se později stal strážcem královského zámku ve Frederiksbergu. Matka trpěla patrně maniodepresivní psychózou. Naučil se psát a číst, ale do školy ho rodiče neposílali. Vyvinul se tak ovšem v dosti originální dítě – první verše napsal již v devíti letech.\nDíky náhodnémnu setkání s básníkem a ředitelem střední školy Edvardem Stormem mohl začít studovat střední školu, ačkoli neměl jiného předchozího vzdělání. Storm ho také seznámil se skandidávskou mytologií, což ho velmi ovlivnilo (zejm. v básnie \"Zlaté rohy\" z roku 1802). Po střední škole se zkoušel stát hercem, ale na radu svého bratra toho nechal a šel studovat na univerzitu v Kodani. Student nebyl příliš dobrý, mj. kvůli tomu, že mu v té době zemřela matka, vrhl se do psaní a prožívání poezie a studia mu také přerušila válka (viz Bitva u Kodaně). Ale atmosféra na kodaňské univerzitě ho přece jen silně ovlivnila, to když se z cest vrátil dánsko-německý filozof Henrik Steffens a přivezl do Kodaně nové impulsy romantismu, zejména poezii Goetha a Schillera. Adam se pro nový styl nadchl a začal psát výhradně v romantickém duchu - první báseň napsali společně se Steffensem po šestnáctihodinové horečné debatě v univerzitním klubu.\n\nVe dvaceti šesti letech již byl největší básnickou hvězdou Dánska. Díky tomu získal i státní cestovní stipendium. Čtyři roky pak mohl cestovat po Evropě, zejména po Německu (Halle, Berlín, Výmar, Drážďany, Paříž, Švýcarsko, Řím). Setkal se přitom s Humboldtem, Fichtem, Goethem, Madame de Staël, Bertelem Thorvaldsenem. Po návratu (1810) vedl katedru estetiky na kodaňské univerzitě. Od roku 1814 vedl též velmi dramatickou polemiku o smysl básnictví a romantismu s básníkem Jensem Imannuelem Baggesenem. Roku 1829 byl biskupem Esaiasem Tegnérem v katedrále švédského města Lund veřejně korunován vavřínovým všncem na krále severské poezie. V letech 1831–1832 byl rektorem univerzity.\n\nK jeho vrcholným dílům patřili \"Severské básně\" z roku 1807, kam zařadil i pětiaktovou tragédii \"Hakon Jarl\" (napsal ji během cest v Halle) pojednávající o pohanském náčelníkovi, který je poražen křesťanským králem Olavem Tryggvasenem. Hra později posloužila jako námět symfonické básně Bedřicha Smetany. Krom severských motivů ho ale lákaly i ty orientální (zejm. mýtus o Aladinovi, k němuž se několikrát v životě vrátil).\n"}
{"id": "1227270", "url": "https://cs.wikipedia.org/wiki?curid=1227270", "title": "Ponorková válka", "text": "Ponorková válka\n\nTermínem ponorková válka se označuje boj, ve kterém jsou použity ponorky, které útočí a potápí nepřátelské válečné a nákladní lodě. Pokud je na lodě zaútočeno bez varování, mluví se o neomezené ponorkové válce.\n\nSoučasná ponorková válka si zakládá zejména na ponorkách poháněných dieselovým nebo jaderným pohonem. Nejčastějším druhem výzbroje těchto ponorek jsou torpéda a rakety.\n\nPrvní známou a plně funkční vojenskou ponorkou byla \"Turtle\" (\"Želva\"), sestrojená roku 1776 Davidem Bushnellem během americké války za nezávislost.\n\nPrvním úspěšným nasazením ponorky v přímém boji bylo nasazení konfederační ponorky H.L. Hunley proti lodi unie \"Housatonic\". Útok byl úspěšný, ale \"H.L. Hunley\" byl těžce poškozen.\n\nVšechny ponorky z této epochy byly víceméně improvizované konstrukce, které se vyznačovaly zpravidla ručním pohonem, těžkopádným řízením, což je dělalo nasaditelné pouze v blízkosti pobřeží. Také byly přizpůsobeny k útoku taranem, případně minami, což činilo jejich nasazení životu nebezpečné pro vlastní posádky.\n\nPrvní ponorky jak je známe víceméně dnes, byly vyrobeny v USA firmami Holland a Lake. Tyto inspirovali a výrazně ovlivnily konstruktérů a plánovačů po celém světě. Ironií osudu Spojené státy začaly budovat svou ponorkovou flotilu mezi posledními.\n\nPonorky typu Holland výrazně předběhly dobu, vyznačovaly se skvělým hydrodynamickým tvarem, měli dokonce plně automatickou kontrolu (v oné době už nastupovali řídící teorie, viz Hurwitz-Stodola). Tyto systémy se ale vyznačovaly dětskými nemocemi a námořnictva přešli na nejbližší století na spolehlivější manuální řízení.\n\nPohon ponorek zajišťoval na hladině spalovací motor, nejprve benzínový, ale postupně se přešlo na naftový (menší nebezpečí výbuchu). Spalovací motory ale nemohli dlouhodobě pracovat pod hladinou, protože by rychle spotřebovaly všechny zásoby kyslíku. Pod hladinou se ponorky pohybovaly pomocí elektromotorů. Elektromotor se použil spíše jako spalovací motor, pro své zřejmé výhody, ale vzhledem k malý dosah byl samostatně nevyužitelný, slučovala se spalovacím a později naftovým pohonem, který sloužil primárně na dobíjení vybitých akumulátorů a sekundární na prodloužení dosahu ponorky.\n\nZ těchto důvodů strávili ponorky více času na hladině jako pod ní a proto se také upustilo od Lakeova hydrodynamického tvaru a ponorky začaly připomínat spíše větší čluny s palubou nahoře. I když se tím vylepšily plavební vlastnosti na hladině, ponorky se staly výrazně pomalejšími pod hladinou, kde se rychlostně nevyrovnali dokonce ani poměrně pomalým obchodním plavidlům. Konstrukční problém spočívá ve faktu, že požadavky na rychlost plavby na hladině a pod hladinou si vzájemně odporují. Ponorka která má dosahovat vysokou rychlost pod vodou ji nemůže podle tvaru trupu dosahovat na hladině a obráceně. Lakeova ponorka byla konstruována jako podmořské plavidlo poháněné elektromotorem a bateriemi. Její tvary trupu byly konstruovány pro plavbu pod vodou. Proto dosahovala stejnou rychlost ponořena jako Hollandová ponorka s motorem 50-krát slabším. Ale na hladině byla daleko pomalejší a neměla možnost dobíjet akumulátory.\n\nVzhledem k faktu, že v té době ještě neexistovaly letadla z nichž ponořenou ponorku v hloubce do 50 metrů z výšky asi 100 metrů lze jasně rozeznat, stačila ponorkám ponorná hloubka do 35 metrů. Prakticky ale už v 15 metrech byla ponorka pod vodou z běžné lodi i zblízka nepozorovatelná.\n\nNa začátku války nebyly vypracovány žádné revoluční koncepce nasazení ponorek a stále se počítalo se základní předválečnou koncepcí. Ponorky měly být nasazovány jen v blízkostí základen a jejich kořist byla do oblasti jejich působení nalákání za pomoci hladinových plavidel. Bylo to dáno především nutností, protože ponorky měli příliš malý akční rádius. Vzhledem k malé rozměry a nutnost početné posádky, podle typu od 40–60 členů, byla předválečná koncepce postavena na systému denního hlídkování před námořními základnami s tím, že na noc se vraceli do přístavu . To znamenalo že ponorky v původní myšlence byly konstruovány jako čistě obranná zbraň. Ale okolnosti nakonec přinutili armádních plánovačů, zejména na německé straně, přehodnotit koncepci jejich nasazení. Těžiště vývoje se přesunulo na oceánské ponorky, které byly schopny operovat na širém oceánu. Tyto byly větší a dražší, ale jako jediné mohly výrazně přispět k válečnému úsilí. Zakrátko po vypuknutí války ponorky dokázaly, že jsou schopny operovat na moři dlouhodobě. Jedním z prvních byl například kpt. Otto Hersing, který s U-21 vyplul z Wilhelmshavenu k Dardanely přes Gibraltar. V té době tam probíhala Dardanelského výsadková operace. Hersing potopil mezi 25. a 27. květnem 1915 řadové lodě HMS Triumph a HMS Majestic. Admiralita vypsala na jeho \"ulovení\" odměnu 100 000 liber. Ukázalo se že U-boty jsou ideální zbraň proti obchodním lodím i když méně proti válečným. Ponorka byla na hladině rychlejší než obchodní loď. Dosahovala rychlosti cca 15 uzlů. Průměrná rychlost obchodních lodí byla 8–12 uzlů. Ponorka vyzbrojená dělem, obvykle ráže 105 mm při zásobě 200–250 nábojů a spotřebě 5–10 výstřelů na jednu obchodní loď, dokázala při jedné plavbě způsobit velké ztráty. Taktika byla jednoduchá, ponorka dostihla obchodní loď a vyzvala ji k zastavení. Pokud nezastavila, ponorka ji potopila dělostřelby. Torpéda byly dražší než dělostřelecké náboje (torpédo stálo v té době 10 000 marek), takže si je ponorky šetřily na bitevní lodě. Tato taktika i když ideální však platila jen do té doby, dokud se nepodařilo uniknout první napadené lodi. Angličané proto začali obchodní lodě vyzbrojovat jedním-dvěma děly. Jenže v tom případě mohly být automaticky překvalifikovány na pomocné křižníky a považovány za legitimní vojenský cíl. Spojenecká odpověď na tuto taktiku byly tzv. Q-lodě, nebo lodě-pasti, které vzhledem připomínaly obchodní plavidlo (kterým před přestavbou na Q-loď i většinou byly), ale po objevení se ponorky odkryly své zbraně a mohli po ní vést palbu. I tato taktika však fungovala jen do doby, dokud se nepodařilo uniknout první ponorce. Tehdy Němci začali potápět bez výzvy (upozornění) torpédy i obchodní lodě.\n\nHlavním problémem všech námořních mocností byl fakt, že po vypuknutí války neměli žádné protiponorkové zbraně. Hlubinné bomby se objevily v průběhu roku 1915 a první echoloty až v 1916. Ponořená ponorka byla prakticky nenapadnutelná. Vedlo to i ke komickým pokusům, například na jaře 1915 zkoušeli v Portsmouthu učit sedat racky na periskopy, aby na nich nechali své výkaly a tím jejich oslepily. Dalším nápadem bylo cvičit potápěče, kteří měli natáhnout kožené pytel na periskop, eventuálně ho rozbít kladivem. Hlavní zbraní protiponorkové boje bylo pokládání minových polí v plavebních trasách. Vyžadovalo si to nasazení obrovských prostředků. Na severní uzávěru přes Severní moře bylo položeno 180 000 min. Výsledkem nepřipravenosti a nepochopení možností ponorek bylo, že na počet použitých dní na moři dosáhli daleko vyšších výsledků než za II. světové války. Dohodové mocnosti považovaly na konci války ponorkové nebezpečí za vyřešené, ale neuvědomily si, že to bylo za cenu nasazení neúměrných sil proti nepatrnému počtu cca 30 člunů na moři. V meziválečném období navíc vynález sonaru Brity uchlácholil. Toto podcenění je přišlo draho v prvních třech letech II. světové války.\n\nNejúspěšnějším ponorkovým esem byl německý kapitán Lothar von Arnauld de la Perière, který potopil 189 obchodních lodí (453 718 tun nákladu) a dvě malé bitevní lodě, což je rekord obou světových válek.\n\nVojska Dohody používala ponorky méně. Důvodem byla poměrně slabá loďstva protivníků, důvěra ve vlastní hladinové flotily a jistá averze konzervativních vyšších námořních důstojníků vůči ponorkám. Také počáteční nepříliš úspěšné nasazení německých ponorek na důvěře této zbrani nepřidalo. Šlo o nájezd britského loďstva proti Helgolandu, kde ponorky nebyly schopny zasáhnout. Ale další úspěchy U-Bootů vedly Velkou Británii k vlastnímu vývoji ponorek, i když ty nikdy nedosáhly technickou úroveň německých. Přesto byly Britové jedni z mála, kteří byli schopni držet s Německem krok. Podařilo se jim pár technických perliček, jako např. ponorky s parním strojem nebo ponorky vyzbrojené dělem ráže 305 mm (vyrobené v počtu 3 kusů), které však nikdy nenasadili. Celá myšlenka byla o hlubokém nepochopení účelu ponorky. V roce 1916 bylo postaveno 19 ponorek třídy K, které byly poháněny na hladině parním strojem. Před ponořením bylo nutné uhasit oheň pod kotlem, vypustit páru, poskládat a stáhnout komín. Doba ponoru trvala minimálně 15 minut. 5 ponorek se ztratilo za neznámých okolností. Příčinou ztrát byla pravděpodobně vysoká vlhkost vzduchu, která vedla k elektrickým zkratům ponořené ponorky. Německá ponorka typu UB II měla dobu ponoru 15 sekund. \n\nNěmecko vstoupilo do války se slabším hladinovým loďstvem, muselo tedy sáhnout ke všem možným prostředkem jak oslabit protivníka. Německo se rozhodlo oslabit svého největšího rivala ekonomicky. Tak, aby se námořní zásobování Velké Británie prakticky zhroutilo a mezi civilním obyvatelstvem nastal všeobecný nedostatek. To se skutečně podařilo, byly dokonce přidělovány přídělové lístky. Němečtí ekonomové spočítali, že pokud dokáží potopit 700 000 BRT obchodních lodí měsíčně po dobu 7 měsíců, anglická ekonomika se zhroutí. Tento cíl byl podmíněn neomezenou ponorkovou válkou tedy i potápěním neutrálních lodí. Podle námořního práva však obchodní lodě neutrálních států mohly převážet nevojenský materiál i bojujícím státům. Útok na neutrální loď byl tím pádem nepřátelským aktem. Neomezená ponorková válka tím odporovala námořnímu právu. Protože hladinové korzárské lodě byly jedna po druhé zneškodněné, začalo se těžiště námořní války přesouvat na ponorky. 5. září 1914 potopila německá ponorka U-21 loď HMS Pathfinder, která se tak stala první lodí, kterou potopila ponorka torpédem. Ale prvním slavným zásahem německých ponorek bylo potopení tří britských křižníků německou ponorkou v průběhu jediné hodiny. Stalo se to 25. září 1914 při nizozemském pobřeží. U boku HMS Hogue nastal výbuch a loď se začala rychle potápět. Kapitán usoudil, že loď narazila na minu. HMS Cressy zastavila a spustila záchranné čluny, v průběhu záchranné akce byla sama zasažena a šla ke dnu. Zastavil i třetí křižník HMS Aboukir a vzápětí byl torpédování dvěma torpédy z ponorky U-9 poručíka Weddingena. Při katastrofě zahynulo kolem 1 200 námořníků. Jeden britský osmnáctiletý námořník tehdy vytvořil těžko překonatelný světový rekord, když byl za hodinu třikrát ztroskotancem. Nasazení německých ponorek mělo za následek, že britská admiralita zakázala s okamžitou platností těžkým lodím zastavovat na moři a poskytovat pomoc potápějící se lodím. Došlo k vážným technickým změnám v konstrukci, zesilovalo se lodní dno, přidávaly se přepážky a protitorpédové obšívky. Otto Weddingen dostal nejvyšší pruské vyznamenání Pour le Mérite. Jedinou bitevní lodí, která kdy potopila ponorku, je křižník HMS Dreadnought. Stalo se tak 29. března 1915, kdy taranoval německou ponorku \"U-29,\" přitom zahynula celá posádka. \n\nNěmecko vstupovalo do války s 50 ponorkami, z nichž bylo schopných bojového nasazení asi 24. Protože v bojové oblasti mohlo být vždy z celkového počtu nasazených maximálně třetina, druhá třetina byla v přístavu a třetí třetina se přesouvala, reálně operovalo jen 8 ponorek. V počtu výstavby ponorek během války Německo překonalo všechny ostatní země, když postavilo více ponorek než všechny ostatní mocnosti celkem (cca 1 100 kusů). Vývoj staveb ponorek z hlediska konstrukce i počtu byl nesrovnatelný s jakoukoliv jinou námořní mocností. Účelem bylo přerušit námořní dopravní spoje do Evropy. Hlavně Velká Británie na nich byla životně závislá. V případě úspěchu by USA vůbec nemohly zasáhnout do války v Evropě. Celý boj se nazýval bitva o Atlantik. Ztráty německých ponorek byly vysoké. I když se údaje rozcházejí, dosahovaly až 90% bojově nasazených posádek. Z celkového počtu 40 000 příslušníků ponorkového loďstva se zúčastnilo bojů 32 000 námořníků. Z nich se nevrátilo asi 29 000. 25 000 z nich zahynulo a přibližně 4 000 bylo raněných a zajato. Němci dosahovaly obrovské úspěchy zejména kvůli nepřipravenosti britské protiponorkové obrany, jakož i díky kvalitě svých ponorkových kapitánů jako byly Prien, Kretschmer, Schepke, Luth. 25 německých kapitánů ponorek dokázalo potopit lodi s tonáží 100 000 GT a více. Nejvíce lodní tonáže potopil Kretschmer - 267 000 BRT a bitevní loď HMS Daring. V boji proti válečným lodím v první fázi války patří mezi jejich úspěchy potopení letadlové lodě HMS Courageous, bojové lodě HMS Royal Oak, letadlová loď HMS Ark Royal unikla torpédování jen se štěstím, pro technické závady německých torpéd. Při útoku na ni došlo k předčasnému výbuchu a poškození samotné ponorky, první kterou Německo ztratilo.\n\nNa začátku zavedení konvojů němečtí velitelé ponorek potápěli při jednom útoku na konvoj i 7 lodí najednou. Vděčili za to hlavně slabému zajištění konvojů, kde na jeden konvoj připadaly jen dvě až tři doprovodná plavidla. Tyto úspěchy mohly být mnohem vyšší nebýt technických problémů s torpédy. Torpéda měla elektromagnetické zapalovače, která měla explodovat v momentě, kdy torpédo bylo pod lodí. Problém byl v tom, že elektromagnetické pole není stálé (což tehdejší inženýři a vědci neznali), a že torpéda nedokázala držet přednastavenou hloubku. Velkým problémem bylo proto správně nastavit zapalovače, což mělo za následek pouze 30% účinnost torpéd. Kapitán Prien v hlášení z norského tažení napsal, že vystřelil salvu 6 torpéd proti vícero lodím na vzdálenost 2000 metrů, nevybuchlo ani jedno. Admirál zodpovědný za vývoj torpéd byl postaven před vojenský soud, jenže to nemohlo pomoci. Problémy s torpédy Němci vyřešili až roku 1943. Britská obrana se postupně konsolidovala a ponorky se dostávaly do defenzívy.\n\nDalším významným mezníkem bylo získání kódovacího zařízení Enigma. 9. května 1941 se Spojencům vzdala posádka těžce poškozené ponorky U-110, a Spojenci tak získali nepřátelskou ponorku s veškerým příslušenstvím, včetně šifrovacího stroje Enigma a aktuálních kódů. Angličané přiznali, že byli schopni rozluštit všechny německé zprávy až v 70. letech.\n\nOd začátku roku 1942 začaly být eskortní lodě vybavovány vysokofrekvenčními zaměřovačem rádiových signálů, High Frequency Direktion Finder, HF-DF. Němci předpokládali zaměřování z pozemních stanic, ale vzhledem k času, vzdálenosti a době potřebné na zpracování tomu nepřikládali význam. Aby mohli Němci řídit taktiku útoků vlčích smeček, museli velitelé pravidelně podávat zprávu o poloze, stavu torpéd, o počasí, předpokládané době návratu atd. To znamenalo že ponorky denně vysílaly a tím se prozrazovaly. Eskortní lodě dokázaly ponorku v blízkosti konvoje lokalizovat skoro okamžitě.\n\nZačátkem roku 1940 přišel velitel ponorkového loďstva, admirál Dönitz s nápadem skupinových útoků ponorek v noci na hladině. Vycházel z úvahy, že ponorka na hladině je nezachytitelná sonarem a opticky skoro nepozorovatelná, protože vyčnívá pouze 3 až 4 metry nad hladinou. To byla tzv. Taktika vlčích smeček. Počítal i s tím, že eskortní lodě nemohou dlouhodobě pronásledovat odhalenou ponorku protože konvoj byl vystaven útokům dalších. Ponorky přes den plavaly na hladině za konvojem, případně čekaly v předstihu, podle hlášení xB-dienst o poloze konvoje. Taktika fungovala až do roku 1943 perfektně. Vlčí smečky se skládaly podle situace z 10–25 členů. Nevýhoda byla, že během plavby konvoje se všechny ponorky nestihly dostat ke konvoji. Prakticky to byla jedna dvě ponorky, až při pobřeží se počet zvýšil na pět až osm, ale tehdy se ke konvoji připojovaly i lodě vyslané od cílového pobřeží. Po nalezení konvoje se ponorka držela v závěsu, a podávala informace o pohybu. Ponorkové velitelství oznamovalo průběžně ostatním ponorkám pohyb konvoje a navádělo ponorky, které byly schopny ho dostihnout. Útoky byly podnikány v noci, většinou z hladiny a z tmavší části horizontu.\n\nHitler měl fobii, že Spojenci napadnou německé jednotky v Norsku a z toho důvodu držel 21 ponorek severně od Shetlandských ostrovů, jedné z nejopuštěnějších oblastí na světě. Dalších 20 ponorek nařídil poslat do Středozemního moře. V boji proti obchodním lodím zde ponorky nezaznamenaly nic významného. V boji proti válečným plavidlům dokázaly potopit HMS Barham, letadlové lodě HMS Ark Royal a HMS Eagle, plovoucí ponorkovou základnu HMS Medway a několik křižníků.\n\nNa konci války se stalo neřešitelným problémem obsazení nových ponorek, především po 1. únoru 1945, kdy sovětská ponorka S-13 kapitána 3. stupně Marineska torpédovala u Gdaňsku pasažérskou loď Wilhelm Gustloff. Na lodi bylo přepravováno 2500 příslušníků 2. ponorkové flotily, (2 unterseeboot-lehrdivizon), kteří měli být posádkami nových ponorek.\n\nNěmecko potopilo ponorkami během války 14 milionů tun obchodní tonáže a 190 válečných lodí z toho 6 letadlových. Ztratilo 800 ponorek, 90% ze všech nasazených. Ke dnu kapitulace mělo Německo k dispozici 300 ponorek, částečně rozestavěných nebo již probraných Kriegsmarine, všechny Waltrova typu. Poslední německá ponorka se vzdala 17. srpna 1945 v Mar del Plata. U-977 nadporučík Schaeffer. Celá posádka se skládala z námořníků, který přišli o celé rodiny. Šlo o typ VII-C, tedy člun krátkého dosahu který v těchto vodách neměl co dělat. Nikdy nebylo zveřejněno co vlastně do Argentiny po válce dovezl.\n\nZačátkem 2. světové války urychlilo zavedení konvojů potopení pasažérské lodě SS \"Athena\" 2. září 1939 poručíkem Lempem z ponorky U-30.\n\nAnglické námořnictvo již roku 1917 přišlo na to, že vytváření konvojových sestav obchodních lodí má dva účinky. Ponorky měly zlomek cílů na potenciální útoky, protože hledat na ploše oceánu konvoj je jen o málo jednodušší než hledat jednu loď. Pravděpodobnost nalezení cíle se matematicky zvyšuje počtem lodí plovoucích roztroušeně. Lodě konvojů bylo navíc možné, poměrně dobře chránit válečnými loděmi. Výsledkem bylo sestavování flotil několik desítek obchodních lodí chráněných eskortních plavidly. Šlo o směs lodí, od torpédoborců, korvet a fregat po letadlové lodě.\n\nKonvoje se skládaly podle potřeby obvykle z několika desítek nákladních lodí, které pluly v několika řadách, po obvodu chránily takovou formaci eskortní lodě. Ve středu konvoje plavala obvykle další eskortní loď, jejímž úkolem bylo napadat ponorky, které prorazily vnější obranu. Existovaly pomalé konvoje, tvořené loděmi, které dokázaly vyvinout rychlost alespoň 8,5 uzlu. Lodě v rychlých konvojích pluly někdy i dvakrát tak rychle. Rychlost konvoje byla vždy určena maximální dosahovanou rychlostí nejpomalejší lodi. Problémem sestavování rychlých konvojů byla eskorta. Korvety a fregaty dosahovaly rychlosti maximálně 17 uzlů, při jakékoliv prodlevě nebyly schopny konvoj dostihnout. Proto jejich ochranu mohly tvořit pouze torpédoborce, ale těch byl věčný nedostatek. Spojenci nasadili v Atlantiku celkem přibližně 4 000 eskortních lodí. Poměr eskortních lodí a ponorek v Atlantiku se pohyboval 7–10 ku jedné ponorce.\n\nPro ponorky představoval konvoj zlomek z množství cílů a příležitostí k útoku, ve srovnání se stejným množstvím roztroušených lodí plovoucích samotě. Výhodou konvojů byla i možnost krýt nejcennější lodě (letadlové, cisternové a transportní s důležitým nákladem) ve středu sestavy méně hodnotnými plavidly na okraji. Okrajové lodě byly obvykle prvním cílem útoků, ale eskortní plavidla měla možnost efektivně odrážet i náhle útoky. Tím se z konvojů stala poměrně účinná obrana před ponorkami. Navíc poté, co Spojenci získali dostatečný počet protiponorkových plavidel a založili stíhací skupiny, které nebyly vázány přímo na ochranu konvoje, ale na vyhledávání nepřátelských ponorek, německé ponorky již nedosahovaly takových úspěchů, jako na začátku války.\n\nPonorky USA do první světové války prakticky nezasáhly. Při vstupu do druhé měli Američané k dispozici 112 ponorek, ale 60 z nich bylo více než 20 let starých a mnohé nemohly sloužit ani na výcvik. Hlavním typem byla třída \"Salmon\". Šlo o oceánskou ponorku o výtlaku 1 500 t, s akčním rádiem až 12 000 mil. Počítalo se s nasazením v Pacifiku proti Japonsku. Od roku 1943 začaly mohutnou ofenzívu proti japonské plavbě. Dokázaly do konce války potopit 4,9 milionu tun obchodní tonáže a 260 válečných lodí všech kategorií. To vše při ztrátě 54 člunů. V roce 1945 se japonská námořní doprava zcela zhroutila.\n\nNámořnictvo Spojených států amerických používalo ve válce většinou ponorky třídy \"Gato\" a třídy \"Balao\", ke konci války přibyla třída \"Tench\". Tyto ponorky patřily k nejlepším na světě z hlediska vybavení pro pobyt posádky. Měly například automatické pračky a sprchy, o čemž se například na německých ponorkách nikomu ani nesnilo. Jejich nejzávažnějším problémem byla ale velmi poruchová torpéda s nespolehlivými magnetickými a kontaktními zapalovači. Tyto problémy následně přivedly Japonce k trestuhodnému zanedbání protiponorkové ochrany. Po nečekaném vyřešení těchto problémů pak Japoncům skokem narostly ztráty a ani promptní vytvoření protiponorkových jednotek, které se vyznačovaly velkou efektivitou (tzv. kaibókany), již situaci nezvrátilo.\n\nHlavní příčinou úspěchů amerických ponorek v době, kdy jejich mnohem dokonalejší německé protějšky byly pronásledovanými oběťmi, spočívala v katastrofální úrovni japonské obrany. Je zarážející, že Japonsko, ostrovní stát závislý na námořní komunikacích, takto zanedbalo obranu. V ponorkovém loďstvu se tradovala historka, i když nepravdivá, o americké ponorce, která potopila japonskou loď v loděnici, když ji spouštěli na vodu. Ale svědčí to o rozsahu sebevědomí a skutečné nadvlády ponorek. Katastrofou byla úroveň amerických torpéd, nedokázala držet hloubku, běžně se nořila až o 3 metry hlouběji. Selhávaly jim zapalovače a nedokázala držet směr. Ponorka USS \"Tang\" jednoho z nejlepších kapitánů Richarda O'Kanea byla potopena vlastním torpédem, které změnilo směr o 180°. O'Kane přežil a z moře ho vylovila japonská eskortní loď.\n\nJedním z největších úspěchů amerických ponorek bylo potopení letadlové lodi \"Šinano\", tehdy největší na světě. Byla zasažena salvou 6 torpéd z ponorky USS \"Archer-Fish\", Korvetní kapitán Enright nevěděl, co torpédoval; nahlásil potopení eskortní letadlové lodi. Byla to největší loď v historii potopená ponorkou.\n\nCísařské Japonsko vstupovalo do války s 68 ponorkami, ale třetina byla prakticky nepoužitelná. Vzhledem k rozloze Pacifiku a tedy nemožnosti jeho bránění, se Japonci nikdy nevěnovali systematicky boji proti obchodním lodím. Japonské ponorky technicky zaostávaly z hlediska technických vlastností pod hladinou a kvůli vysoké hlučnosti. V rychlosti na hladině však patřily ke světové špičce. Jejich hlavní devizou byla kvalita torpéd, typ 93 byl v té době bezkonkurenčně nejlepší na světě. Torpédo s bojovou náplň 490 kg TNT dosahovalo při dosahu 10 mil rychlost 36 uzlů. Jakékoliv jiné torpédo přesahovalo svými výkony dvojnásobně. Japonci proto preferovali riskantní útoky na válečné lodě a speciální úkoly. Japonská stavba ponorek se v průběhu války dost odlišila od ostatních námořních mocností. Velení mělo obrovský problém zásobovat posádky odříznutých základen na tichomořských ostrovech, kvůli americké námořní a letecké blokádě přicházelo v úvahu jedině zásobování ponorkami. Proto se japonské námořnictvo zaměřilo na stavbu speciálních ponorek určených na zásobování, nosičů sebevražedných torpéd Kaiten a nosičů letadel. Postavili 4 největší ponorky na světě o výtlaku 6500 tun. Byly určeny jako nosiče malých hydroplánů nesených ve speciálních pouzdrech (vodotěsných hangárech) na palubě, každá loď nesla 3 taková letadla. Měly vyplout ze Singapuru v srpnu 1945 a z Karibského moře napadnout Panamský průplav. Operaci zmařila kapitulace Japonska.\n\nJaponci dosáhli největších úspěchů v boji proti válečným lodím v průběhu bitvy o Guadalcanal. 10. září 1942 o 14:45 vystřelila ponorka \"I-19\" poručíka Kinašiho salvu 6 torpéd proti americkému svazu TF-19 kontradmirála Noyese. Dvě zasáhla letadlovou loď USS \"Wasp\", jedno torpédoborec USS \"O'Brien\", čtvrté novou bitevní loď USS \"North Carolina\". \"Wasp\" se potopila, \"O'Brien\" šel pod hladinu o měsíc později kvůli strukturálním škodám způsobených tímto torpédem a \"North Carolina\" byla poškozena. Tato akce je považována za jeden z nejúspěšnějších ponorkových útoků během války.\n\nPosledním velkým úspěchem bylo potopení těžkého křižníku USS \"Indianopolis\" v noci z 29. července na 30. července 1945 ponorkou \"I-58\" korvetního kapitána Hašimota. Loď byla potopena poté, co na Tinianu vyložila klíčovou součástku atomové bomby Little Boy – uranovou náplň. Katastrofu nepřežilo 883 členů posádky, z toho nejméně 500 v důsledku selhání americké organizace záchranných prací. Loď 4 dny nikdo nepostrádal, ztroskotanci byli náhodně zpozorováni přelétávajícím letadlem.\n\nJaponsko ztratilo během války 130 ponorek, které dokázaly potopit 3 letadlové lodě, 2 křižníky, 7 torpédoborců, ale jen 900 000 BRT obchodních lodí.\n\nItálie vstupovala do války s druhou největší ponorkovou flotilou na světě, hned po SSSR, měla 115 člunů. Při návštěvě Hitlera Mussolini předvedl vynoření 100 ponorek najednou. Italské válečné loďstvo bylo podle Washingtonské smlouvy z roku 1923 čtvrté největší na světě a jedno z nejmodernějších. Podobně jako většina italských vojsk během války, i italské ponorkové loďstvo na své protivníky pak nestačilo. Např. při prvním setkání hlavních sil v bitvě u mysu Stilicho, mezi britskou středomořskou flotilou se Italové po prvních výstřelech dali na útěk.\n\nV hladinových lodích představovaly italské konstrukce v mnoha směrech světovou špičku, ale v ponorkách patřily k nejhorším. Problémem byly i vnitřní vztahy v posádkách, např. strava se vařila v kategoriích pro důstojníky, poddůstojníků a mužstvo zvlášť, což bylo na německé ponorce nepředstavitelné. Úspěchy, které dosáhla ponorková flotila, byya dílem několika jednotlivců. Hlavně z 10. lehké torpédové flotily v La Spezie, MAS, její částí byl potápěčský oddíl určený k obsluze \"živých torpéd\". Bylo to upravené torpédo, na kterém seděli obkročmo dva potápěči a řídili ho. Výzbroj tvořila přísavná mina s bojovou hlavicí 400 kg TNT. K cíli, což byla vždy nepřátelská základna, byly dopraveni ponorkou, obvykle to byla Sciré. Velel jí jeden z nejlepších kapitánů, kníže Borghese. 19. prosince 1941 uskutečnili svou nejslavnější akci. Tři torpéda vnikla do Alexandrijského přístavu a umístila nálože pod řadové lodě HMS Valiant, HMS Queen Elisabeth a tanker. Lodě klesly na dno, ale pro malou hloubku jim zůstaly paluby nad hladinou. Byl to jeden z největších úspěchů italského námořnictva. Všech šest potápěčů akci přežilo a skončilo v zajetí. Námořní kapitán Morgan, velitel Valianta, v r.1944 připnul veliteli útoku, poručíku de La Penne, nejvyšší italské vyznamenání, Medaile Di Oro za tuto akci. Morgan v té době byl kontradmirál a vedoucí spojenecké mise při italské vládě. Britové ztrátu těchto lodí tajili až do konce války. Oznámil ji až W. Churchil v parlamentu po kapitulaci Itálie. Tento útok měl za následek, že i námořní mocnosti, které se na podobné bojové prostředky dívaly prozíravě, začaly s jejich vývojem. První z nich bylo Spojené království a Německo.\n\n47 italských ponorek zaujalo postavení již den před vyhlášením války, výsledek byl katastrofální, potopily starý křižník Calypso, jednu cisternovou loď ale šest se jich ztratilo. Protože ve Středomoří nedosahovaly žádné úspěchy, na žádost Mussoliniho se připojily do bitvy o Atlantik. Operovala tam i nejúspěšnější italská ponorka Da Vinci. Dokázala potopit podle rozdílných údajů 12 nebo 17 lodí. Mnozí kapitáni si neúspěchy vynahrazovali v hlášeních. Rekord vede korvetního kapitán Enzo Grossi, ponorka Barbarigo, který podle vlastních slov 20. května 1942 potopil řadovou loď třídy Maryland a v říjnu řadovou loď Mississippi o výtlaku 34 000 BRT. Ve skutečnosti vystřelil salvu torpéd na HMS Petunia, o výtlaku 915 BRT, kterou ale nezasáhl. Od Němců dostal Rytířský kříž a byl mimořádně povýšen. Ve skutečnosti potopil za celou kariéru dvě obchodní lodě. Celkově za podobné výkony dostali Rytířské kříže tři italští kapitáni. Seekriegsleitung o těchto hlášeních velmi pochybovala, ale vzhledem k válečné spolupráci se tvářila, že jim věří. V prvním pololetí 1942 potopily italské ponorky v celém Středomoří jednu neutrální loď. O příčinách výkonů italského loďstva se dodnes diskutuje. Na moři se není kde skrýt a těžko utéct. Itálie ztratila v bojích 84 ponorek, jejím přínosem byla zmíněná živá torpéda.\n\nNa konci druhé světové války námořní mocnosti znovu považovaly ponorkové nebezpečí za vyřešené. Až zkoušky ukořistěných Waltrowých ponorek německé výroby je přesvědčily jak se mýlí. Zlomem bylo hlášení kapitána Schnee o jeho poslední bojové plavbě. Vývoj se ubíral dvěma směry, klasickými a nukleárními.\n\nAtomové ponorky byly od počátku 50. let konstruovány ve dvou kategoriích, jako strategické nosiče nukleárních raket, nebo jako útočné, určené k boji proti strategickým ponorkám a hladinovému loďstvu. Strategická atomová ponorka je nosičem balistických raket, podle typu 16–24 kusů. Současně disponuje několika nezávisle naváděnými hlavicemi. To znamená, že strategická ponorka je po odpálení schopna zasáhnout desítky cílů.\n\nV průběhu 60. let nastal obrovský rozvoj sovětského ponorkového loďstva. Sovětské loďstvo mělo na přelomu 60. a 70. let v operační službě zhruba 180 atomových ponorek. Jejich technické parametry jsou dodnes tajné, podle velmi nespolehlivých zdrojů se hloubka ponoru pohybuje od 500 do 2000 metrů, rychlost kolem 30 uzlů. Trup je zkonstruován z titanových slitin. Jejich hlavní základnou byl Murmansk v Severním a Vladivostok v Tichém oceánu, bojovou zónou byla oblast severně od Bahamských ostrovů po Grónsko. Z této oblasti byly schopny zasáhnout raketami zhruba polovinu území USA. Jejich druhá operační zóna byla Východní Pacifik, u pobřeží Kalifornie.\n\nBojovou zónou amerických strategických ponorek byla hlavně Arktida, Barentsovo moře a východní Pacifik. Hlavní základnou byl Norfolk. Druhou bojovou zónou byl Indický oceán kde mohly zaútočit na cíle v jižních oblastech SSSR. Základnou byl ostrov Diego Garcia. Američané to dodnes veřejně nepřiznali. Snahou obou mocností bylo sledovat strategické ponorky nepřítele a lokalizovat jejich polohu. V praxi to znamenalo, že americké útočné ponorky čekaly v Barentsově moři na své sovětské protivníky, kteří vypluli z Murmansku a sledovali je v těsném závěsu. Druhá možnost byla čekat na ponorky v Dánskem průlivu. Filozofie spočívala o tom, že lokalizovanou strategickou ponorku je možné zničit dokud neodpálí strategické rakety. Největší konfrontace obou mocností hrozila v průběhu kubánské krize. Po zastavení sovětských lodí s nákladem raket Američané objevili sovětskou ponorku, která lodě chránila. Na rozkaz prezidenta Kennedyho ji americký torpédoborec přinutil vynořit se. Teprve v roce 2000 Rusové přiznali, že ponorky byly dvě, přičemž druhá pobývala ve vzdálenosti 5 km, na dostřel od amerického svazu lodí. Poslední plavidlo potopené ponorkou, je argentinský křižník ARA General Belgrano potopený britskou ponorkou HMS Conqueror během války o Falklandské ostrovy.\n\nKlasické ponorky mají oproti atomovým výhodu v tichém chodu. Slabinou atomových ponorek je vysoká hlučnost způsobovaná čerpadly na chlazení reaktoru, zvuk se totiž pod vodou šíří 5x lépe než ve vzduchu. Současné klasické ponorky jsou postaveny z hliníkových slitin, aby nevyvolávaly magnetické pole, tím jsou odolné proti měření magnetických anomálii. V současnosti je největší exportér klasických ponorek Německo. Nabízí typ XX7 poháněný univerzálním palivovým článkem na vodík. Je považován za nejlepší klasickou ponorku na světě.\n"}
{"id": "1227271", "url": "https://cs.wikipedia.org/wiki?curid=1227271", "title": "Eduardo Carvalho", "text": "Eduardo Carvalho\n\nEduardo dos Reis Carvalho (* 19. září 1982, Mirandela, Portugalsko) je portugalský fotbalový brankář a reprezentant, od roku 2016 působí v klubu Chelsea FC.\n\n\nCarvalho odchytal dva zápasy za portugalskou reprezentaci do 21 let.\n\nV A-týmu Portugalska debutoval 11. 2. 2009 v přátelském zápase proti reprezentaci Finska (výhra 1:0). Celkově za portugalský národní výběr odchytal 34 zápasů. Zúčastnil se MS 2010 v Jihoafrické republice, EURA 2012 v Polsku a na Ukrajině, MS 2014 v Brazílii a EURA 2016 ve Francii.\n\n"}
{"id": "1227272", "url": "https://cs.wikipedia.org/wiki?curid=1227272", "title": "Šen (příjmení)", "text": "Šen (příjmení)\n\nŠen jsou čínská příjmení\n\nZnámí nositelé příjmení Šen:\n"}
{"id": "1227273", "url": "https://cs.wikipedia.org/wiki?curid=1227273", "title": "Caspar Wessel", "text": "Caspar Wessel\n\nCaspar Wessel (8. června 1745, Vestby - 25. března 1818, Kodaň) byl norsko-dánský matematik, kartograf a geodet. Jako první na světě, roku 1799, dospěl ke geometrické a goniometrické interpretaci komplexních čísel a definoval jako první vektorový počet. Dospěl též k Moivreově větě.\nNarodil se v Norsku. Jeho starší bratr Johan Herman Wessel se stal později významným básníkem a dramatikem. Střední školu Caspar vystudoval v Oslu. Poté odešel do Dánska, aby studoval práva na Kodaňské univerzitě, ale kvůli finančním problémům musel záhy studia přerušit a začal dělat asistenta svému bratrovi, zeměměřiči. Později začal pracovat pro kartografický ústav Dánské akademie věd. Roku 1778 dokončil své právní vzdělání, ale již zůstal do konce života v geodézii a kartografii. Roku 1798 se stal královským inspektorem zeměměřičství. Kartografické a zeměměřičské otázky ho přivedly k zájmu o matematiku a zejména problém komplexních čísel. Svou klíčovou práci publikoval v dánštině roku 1797 pod názvem \"Om directionens analytiske betegning\". Objevy byly průlomové, ale protože dánština byla světové vědecké komunitě málo dostupná, zůstal dlouho neznámý a jeho objevy byly připisovány později Jean-Robertu Argandovi a Carl Friedrichu Gaussovi. Teprve později bylo dokázáno Wesselovo prvenství.\n\n"}
{"id": "1227276", "url": "https://cs.wikipedia.org/wiki?curid=1227276", "title": "Keefus Ciancia", "text": "Keefus Ciancia\n\nKeefus Ciancia nebo též Keith (* 6. listopadu 1972) je americký hudebník, producent a skladatel. Řadu let spolupracoval s T-Bone Burnettem (hrál například na jím produkovaných albech a také se podílel na skládání hudby k seriálu \"Temný případ\"). \n\nBěhem své kariéry spolupracoval s mnoha dalšími hudebníky, mezi něž patří například Cassandra Wilsonová, Everlast, Meshell Ndegeocello a Elton John. Složil například hudbu k filmu \"Pod zemí\" (2014). V roce 2015 založil spolu se zpěvačkou Jade Vincent a Davidem Holmesem projekt Unloved.\n\n"}
{"id": "1227278", "url": "https://cs.wikipedia.org/wiki?curid=1227278", "title": "Hans Egede", "text": "Hans Egede\n\nHans Poulsen Egede (31. leden 1686, Harstad – 5. listopad 1758, Falster) byl dánsko-norský luteránský misionář, který proslul svou misií v Grónsku. Šířil v této zemi nejen křesťanství, ale obnovil zde po stovkách let i dánsko-norský vliv.\nNarodil se na severu Norska, na ostrově Hinnøya. Roku 1704 odešel do Dánska, aby zde na Kodaňské univerzitě studoval teologii. Po promoci se vrátil do Norska. V dubnu 1707 byl vysvěcen na luterského kněze a přidělen k farnosti na souostroví Lofoty. Zde se často setkával s vyprávěními o kolonizačních cestách starých Norů do Grónska. Roku 1711 si tedy vyžádal od krále Frederika IV. Dánského (krále Dánsko-Norska) povolení k misijní cestě a obnovení částečných koloniálních nároků (plná kolonizační práva Egede nezískal kvůli obavám z negativní reakce Nizozemí).\n\nEgede pak v Bergenu založil Grónskou společnost (\"Det Bergen Grønlandske Compagnie\") a 2. května 1721 vyplul na lodi \"Haabet\" (\"Naděje\") směrem ke grónskému ostrovu (o němž se tehdy ovšem Evropané domnívali, že jde o poloostrov), a to spolu s dalšími čtyřiceti kolonisty. Během cesty měli mimochodem spatřit obřího „vodního hada“. 3. července výprava přistála ve fjordu Nuup Kangerlua, načež zde Egede vyhlásil „kolonii Haabets“. Na ostrově Kangeq (i ten Egede přejmenoval na Haabet Oe) si poté zřídil malou základnu. Několik měsíců pak hledal potomky starých norských kolonistů, ale žádné nenašel. Všude se setkával jen s Inuity. Naučil se tedy jejich jazyk a začal se šířením křesťanství. V zimě pak velká část kolonistů onemocněla kurdějemi a vrátila se domů.\n\nEgede a jeho rodina zůstali. V roce 1722 jim těžké podmínky zjednodušila zásobovací loď, kterou jim poslal král. Roku 1724 se mu podařilo pokřtít první dítě, které pak odeslal do Dánska, kde toto dítě inspirovalo Mikuláše Ludvíka Zinzendorfa k misii Jednoty bratrské v Grónsku. Roku 1728 dorazila další zásobovací expedice vedená Clausem Paarssem a založila pevnost Godt-Haab (budoucí město Godthåb). I Paarssovy muže však kosily ve velkém kurděje, až král ztratil trpělivost a většinu kolonistů odvolal. Egede však znovu zůstal. Roku 1729 nechal v Dánsku vydat knihu \"Det gamle Grønlands nye Perlustration\". Další zásobovací výprava roku 1733 s sebou přivezla i českobratrské misionáře (Moravské bratry) pod vedením Jacoba Severina. Ti založili základnu Neu-Herrnhut, jádro budoucího hlavního města Grónska Nuuk. Krom toho s sebou však přivezli též neštovice, které začaly decimovat Inuity, ale zasáhly i jedno z Egedových dětí, které zemřelo.\n\nEgede se s jeho tělem vrátil do Kodaně, jeho úkoly na ostrově převzal syn Poul. V Dánsku byl pak Egede roku 1741 jmenován biskupem Grónska. Roku 1747 vydal katechismus určený pro specifické grónské podmínky. V Grónsku po něm později bylo pojmenováno město Egedesminde.\n"}
{"id": "1227279", "url": "https://cs.wikipedia.org/wiki?curid=1227279", "title": "Šen", "text": "Šen\n\nŠen může znamenat:\n\n\n"}
{"id": "1227280", "url": "https://cs.wikipedia.org/wiki?curid=1227280", "title": "Søren Peder Lauritz Sørensen", "text": "Søren Peder Lauritz Sørensen\n\nSøren Peder Lauritz Sørensen (9. ledna 1868, Havrebjerg - 12. února 1939, Kodaň) byl dánský chemik. Proslul především tím, že roku 1909 vytvořil škálu pH (záporný dekadický logaritmus koncentrace vodíkových iontů v hodnotě od 0 do 14), kterou lze měřit zásaditost či kyselost.\n\nNarodil se v rodině farmáře. Na Kodaňské univerzitě studoval nejprve lékařství, ale brzy přešel na obor chemie. Absolvoval roku 1881. Titul PhD získal roku 1899. Na univerzitě pracoval pod vedením profesora S.M. Jorgensena. Poté byl roku 1901 jmenován ředitelem Laboratoře Carlsberg (\"Carlsberg Laboratorium\"), aby pokračoval v díle Johanna Kjeldahla. Zde uskutečnil své hlavní výzkumy. Zkoumal především aminokyseliny, bílkoviny a enzymy. Později se snažil do výzkumu bílkovin aplikovat termodynamiku. Z postu ředitele laboratoře odešel roku 1938.\n\n"}
{"id": "1227282", "url": "https://cs.wikipedia.org/wiki?curid=1227282", "title": "Thomas Bartholin", "text": "Thomas Bartholin\n\nThomas Bartholin, znám též jako Thomas Bartholinus (20. října 1616, Malmö – 4. prosince 1680, Kodaň) byl dánský lékař, matematik a teolog. Proslul svým objevem lymfatického systému u lidí z roku 1652 (rok předtím ho u zvířat popsal Jean Pecquet). Věnoval se též problému anestézie podchlazením. Popsal rovněž vrozený syndrom mnohočetných abnormalit dnes zvaný Bartholin-Patauův syndrom.\n\nPocházel ze slavné vědecké rodiny, dvanáct jejích příslušníků bylo profesory na univerzitě v Kodani. Jeho syn, Thomas Bartholin mladší, v tradici pokračoval, na stejné univerzitě se stal profesorem historie a později byl jmenován královským antikvářem. Známým Bartholinovým žákem byl Niels Stensen.\n\nV roce 1663 zakoupil farmu Hagestedgaard. Roku 1670 vyhořela, shořela i knihovna, včetně mnoha rukopisů. Král Kristián V. ho poté jmenoval královským lékařem a zároveň jeho farmu osvobodil od daní. V roce 1680 se mu zhoršilo zdraví a vrátil se do Kodaně, kde záhy zemřel. \n \n"}
{"id": "1227284", "url": "https://cs.wikipedia.org/wiki?curid=1227284", "title": "Ábrahámhegy", "text": "Ábrahámhegy\n\nÁbrahámhegy je obec v Maďarsku ve Veszprém v okrese Tapolca.\n\nÁbrahámhegy leží u jezera Balaton. Prochází jím silnice spojující Keszthely a Veszprém. Kesthely je vzdáleno 32 km, Veszprém 51 km.\n"}
{"id": "1227286", "url": "https://cs.wikipedia.org/wiki?curid=1227286", "title": "Ilja Ivaška", "text": "Ilja Ivaška\n\nIlja Ivaška, bělorusky: Илья Ивашко, \"Ilja Ivaško\", (* 24. února 1994 Minsk) je běloruský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 tři tituly ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v srpnu 2016 na 181. místě a ve čtyřhře pak v témže měsíci na 340. místě. Trénuje ho Vladimir Volčkov.\n\nV běloruském daviscupovém týmu debutoval v roce 2016 utkáním prvního kola 2. skupiny zóny Evropy a Afriky proti Egyptu, v němž vyhrál pětisetovou bitvu s Mohamedem Safwatem. Přispěl tak k vítězství Bělorusů 3:1 na zápasy. Do roku 2017 v soutěži nastoupil ke dvěma mezistátním utkáním s bilancí 3–0 ve dvouhře a 0–0 ve čtyřhře.\n\nV rámci hlavních soutěží dvouhry událostí okruhu Futures debutoval v říjnu 2010, když na turnaj v rodném Minsku obdržel divokou kartu. V úvodním kole podlehl krajanu Fedoru Dudčikovi. Premiérový titul na challengerech si odvezl z Portorože, kde ve finále čtyřhry přehráli s krajanem Sergejem Betovem chorvatskou dvojici Tomislav Draganja a Nino Serdarušić. Prvního singlového finále na challengerech dosáhl v červenci 2016 v italské Recanatě. V semifinále porazil Jevgenije Donskoje a z boje o titul odešel poražen od Ukrajince Illji Marčenka. Průnik mezi dvě stě nejlepších tenistů žebříčku ATP zaznamenal 1. srpna 2016 po postupu do semifinále astanského challengeru.\n\nVe dvouhře okruhu ATP World Tour debutoval soutěží nejvyšší grandslamové kategorie, když do mužské dvouhry US Open 2016 prošel po zvládnuté tříkolové kvalifikaci. V ní na jeho raketě zůstali Argentinec Nicolás Kicker, Američan Ryan Shane a Němec Matthias Bachinger. V úvodním kole však nenašel recept na Španěla Pabla Carreña Bustu po třísetovém průběhu.\n\n"}
{"id": "1227288", "url": "https://cs.wikipedia.org/wiki?curid=1227288", "title": "Morten Thrane Brünnich", "text": "Morten Thrane Brünnich\n\nMorten Thrane Brünnich (30. září 1737 Kodaň – 19. září 1827 Kodaň) byl dánský zoolog a mineralog.\n\nStudoval orientální jazyky a teologii, ale brzy se začal zajímat o přírodovědu. Svými články o hmyzu přispěl do encyklopedie Erika Pontoppidana, která se jmenovala \"Danske Atlas\" (vycházela v letech 1763-1781). Poté se začal zajímat o ornitologii a v roce 1764 vydal spis \"Ornithologia Borealis\", který podrobně popsal mnoho skandinávských ptáků, z nichž někteří byli popsáni vůbec poprvé.\n\nPoté se vydal na dlouhou cestu po Evropě, studoval ryby Středozemního moře a v roce 1768 vydal o tomto tématu práci \"Ichthyologia Massiliensis\". Po návratu z cest začal přednášet přírodopis a ekonomii na Kodaňské univerzitě; zde založil \"Muzeum přírodní historie\" a napsal učebnici pro své studenty nazvanou \"Zoologiae Fundamenta\".\n\nDopisoval si s mnoha zahraničními přírodovědci, včetně Linného, Petera Simona Pallase či Thomase Pennanta.\n\n\n"}
{"id": "1227289", "url": "https://cs.wikipedia.org/wiki?curid=1227289", "title": "Ole Kirk Christiansen", "text": "Ole Kirk Christiansen\n\nOle Kirk Christiansen (7. duben 1891, Filskov – 11. březen 1958, Billund) byl dánský podnikatel, zakladatel hračkářské firmy Lego.\nNarodil se v chudé rodině v západním Dánsku. Vyučil se tesařem, ale během Velké hospodářské krize přišel o práci. V roce 1932 si tak začal vydělávat na živobytí výrobou dřevěných hraček. V roce 1934 dal firmě název Lego, což byla vlastně zkratka dánských slov \"leg godt\" („hrát si dobře“) – až mnohem později Christiansen zjistil, že slovo v latině značí „dát dohromady“, což korespondovalo se stavebnicí, jež firmu proslavila. Avšak zpočátku dělal miniaturní verze domů a nábytku ze dřeva. O hračky začal být zájem a v rozletu firmu nezastavil ani požár, který v továrně vypukl roku 1942. I přes úspěch dřevěných hraček, v roce 1947 se rozhodl vsadit i na plasty. Zpočátku vyráběl malé plastové medvědy a chrastítka. V roce 1949 produkoval již více než 200 plastových a dřevěných hraček. Ve stejném roce vznikly první kostky, které bylo možno spojovat dohromady. Byly ještě poměrně veliké. Teprve v roce 1958 přišla firmy s menšími kostkami, díky čemuž narostla variabilita toho, co z nich šlo vytvořit. Systém si firma nechala patentovat a rychle zaznamenala komerční úspěch. Toho roku však také Ole Kirk Christiansen zemřel na infarkt. Hlavní roli ve firmě převzal jeho třetí syn Godtfred Kirk Christiansen.\n"}
{"id": "1227290", "url": "https://cs.wikipedia.org/wiki?curid=1227290", "title": "Mongun-Tajginský chošún", "text": "Mongun-Tajginský chošún\n\nMongun-Tajginský chošún (rusky Монгун-Тайгинский кожуун, tuvinsky Мөңгүн-Тайга кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Mugur-Aksy. Leží na samém jihozápadě Republiky. Mongun-Tajginský chošún se počítá mezi rajóny Dálného severu.\n\nNa severo-východě je od oddělen zbytku Tuvy hřebenem Cagan-Šibetu, který má více než 3 tisíce metrů, na západ od Republiky Altaj výběžkem Šapšalského hřbetu. Na území Mongun-Tajginského chošúnu je nejvyšší hora Tuvy a celé východní Sibiře, Mogun-Tajga (3 970 m). Je pokryta ledovci.\n\nNa území Mongun-Tajginského chošúnu se nachází rozlehlé vysokohorské jezero Chindiktig-Chol. Největší řekou je Mogen-Buren, jejíž dolní tok teče přes území Mongolska a vlévá se do západně-mongolského jezera Ačit núr.\n\n\nHlavní obživou obyvatelstva je chov ovcí. Rozšířený je také chov jaka. Mongun-Tajginský chošún zaujímá 1. místo v chovu jaků jako hospodářských zvířat v Republice. Na řece Mogen-Buren běží malá vodní elktrárna.\n\nMugur-Aksy je propojen silnicí s obcí Chandagajty. Je zavedena pravidelná letecká doprava do města Kyzyl.\n\nNa území se rozkládá část biosférické rezervace Uvs núrská kotlina. Kotlina je zařazena na Seznam světového dědictví UNESCO.\n"}
{"id": "1227291", "url": "https://cs.wikipedia.org/wiki?curid=1227291", "title": "Susanne Bierová", "text": "Susanne Bierová\n\nSusanne Bierová (nepřech. Bier, * 15. dubna 1960, Kodaň) je dánská filmová režisérka židovského původu. Je nositelkou Oscara z roku 2011.\n\nVystudovala umění na Becalelově akademii umění a designu v Jeruzalémě, architekturu na Architectural Association v Londýně a film na národní filmové škole v Kodani (\"Den Danske Filmskole\"), kde absolvovala roku 1987.\n\nPrůlomovým filmem byla pro ni romantická komedie \"Ten jediný\" (\"Den eneste ene\") z roku 1999. Získala za něj dánskou filmovou cenu Bodil. Další cena Bodil přišla za snímek \"Otevřená srdce\" (\"Elsker dig for evigt\") v roce 2002, který byl natočen podle zásad hnutí Dogme 95, a na němž spolupracovala se scenáristou a režisérem Andersem Thomasem Jensenem. Film \"Po svatbě\" (2006) byl nominován na Oscara za nejlepší neanglicky mluvený film.\n\nPoté začaly přicházet nabídky z Hollywoodu, kde natočila snímek \"Spálené vzpomínky\" (\"Things We Lost in the Fire\"), s Benicio del Torem a Halle Berry v hlavních rolích. Nezaznamenal však velký úspěch, a tak se režisérka vrátila do Dánska a k temným severským dramatům. Snímek \"Lepší svět\" (\"Hævnen\") zaznamenal obrovský ohlas, získal Zlatý glóbus za nejlepší neanglicky mluvený snímek, vzápětí ve stejné kategorii získal Oscara a režisérka pak získala Evropskou filmovou cenu za režii.\n\nV roce 2013 byla členkou poroty na 63. Berlínském filmovém festivalu.\n\n"}
{"id": "1227292", "url": "https://cs.wikipedia.org/wiki?curid=1227292", "title": "Gesualdo z Reggio Calabria", "text": "Gesualdo z Reggio Calabria\n\nGiuseppe Marco Antonio Luca Melacrinò řeholním jménem: Gesualdo z Reggio Calabria (18. října 1725, Nasiti – 28. ledna 1803, Reggio di Calabria) byl italský římskokatolický kněz a člen Řádu menších bratří kapucínů. Katolická církev jej uctívá jako Ctihodného.\n\nNarodil se 18. října 1725 v Nasiti jako syn Francesca Malacrina a Saverie roz. Melissari. Dva dny poté byl pokřtěn v kostele San Nicolò o dei Bianchi otcem Cosmou Melissarim.\n\nVstoupil do oratoře Bratrů Ježíše a Marie. V této době se setkal s filipínským klerikem Salvatorem Votanem s nímž si vytvořil duchovní pouto a přátelství. \n\nKdyž mu bylo 8 let přijal dne 20. září 1733 z rukou arcibiskupa Damiana Polou svátost biřmování. Kmotrem byl jeho strýc Raimondo Malacrinò. Toto byl rozhodující okamžik při jeho cestě ke kněžství.\n\nDne 12. března 1740 přijal v Řádu menších bratří kapucínů tonsuru a 23. září se stal ostiářem a lektorem. Mezi tím studoval filosofii u Řádu bratří kazatelů.\n\nDne 5. listopadu 1740 vstoupil do noviciátu konventu ve Fiumara di Muro, kde přijal hábit a jméno Gesualdo z Reggio Calabria. Bylo známo že byl velmi pokorný. Dne 5. listopadu 1741 složil své věčné sliby. Poté byl poslán do kláštera Neposkvrněného početí v Reggio Calabria, kde byl veden otcem Ludovicem z Reggia. Zde měl kromě filosofických a teologických předmětů např. i matematiku či fyziku.\n\nJeště než byl vysvěcen na kněze mu byl roku 1746 uděleno povolení učit filosofii a další předměty v Studentato di Reggio Calabria. Roku 1748 na den Uvedení přesvaté Bohorodice do chrámu byl vysvěcen na kněze a svou primici sloužil následující den. Měl velký zápal v kázání a pokání bral jako dar skutečné lásky.\n\nRoku 1792 odmítnul své jmenování za biskupa diecéze Martirano. Roku 1801 byl jmenován provinciálem.\n\nZemřel 28. ledna 1803 v klášteře Madonna della Consolazione v Reggio di Calabria.\n\nRoku 1855 byl otevřen jeho proces svatořečení. Dne 2. dubna 1982 papež Jan Pavel II. uznal jeho hrdinské ctnosti a od té doby mu náleží titul Ctihodný.\n\n"}
{"id": "1227293", "url": "https://cs.wikipedia.org/wiki?curid=1227293", "title": "Alois od Nejsvětějšího Ukřižování", "text": "Alois od Nejsvětějšího Ukřižování\n\nPietro Giovannelli řeholním jménem: Alois od Nejsvětějšího Ukřižování (7. listopadu 1727, Pietracatella – 4. června 1803, Neapol) byl italský římskokatolický kněz a člen Řádu menších bratří. V katolické církvi je uctíván jako ctihodný.\n\nNarodil se 7. listopadu 1727 v Pietracatelle jako syn lékaře. Po stopách svého otce nastoupil na Lékařskou fakultu Univerzity v Neapoli. Poté co asistoval při pitvách, kde se řešily různé příčiny smrti, se jeho cesta obrátila jiným směrem. Vstoupil do Řádu menších bratří. Dne 6. května 1750 přijal hábit a vstoupil do noviciátu konventu Piedimonte d’Alife se jménem Alois od Nejsvětějšího Ukřižování. Plnil různé funkce v klášterech jako jsou např. Portici (Granatello), Foggia, Mirabella Eclano, Airola, Grumo Nevano a Neapol. Získal si velký respekt u neapolského arcibiskupa, kardinála Giuseppeho Marii Capece Zurla i u ctihodné Marie Klotildy Bourbonské.\n\nJeho život byl oživen láskou k Panně Marii, která ho inspirovala k psaní básní. \n\nZemřel 4. června 1803 v Neapoli a pohřben byl v S. Lucia al Monte. Dnes jeho tělo odpočívá ve Svatyni služebníků Božích, kde je pohřben s dalšími 15 ctihodnými bratry, u kterých také probíhá proces svatořečení.\n\nPo jeho smrti byl v nepaolské arcidiecézy zahájen jeho proces svatořečení. Dne 9. února 1871 proběhlo přezkoumání kauzy svatořečení. Dnes je uctíván jako ctihodný i když nebyly potvrzeny jeho hrdinské ctnosti.\n\n"}
{"id": "1227294", "url": "https://cs.wikipedia.org/wiki?curid=1227294", "title": "Gunnbjörn Ulfsson", "text": "Gunnbjörn Ulfsson\n\nGunnbjörn Ulfsson, též Gunnbjørn Ulvsson byl norský (vikinský) cestovatel a mořeplavec z 9. století. Byl prvním Evropanem, který dorazil k břehům Grónska, a také k břehům Ameriky.\n\nKolem roku 875 ho během obchodní cesty z Norska na Island zastihla bouře. Ta ho zanesla k neznámým ostrůvkům u Grónska (kolem 63° severní šířky). Pojmenoval je Gunnbjørnarsker (Gunnbjørnovy šéry) a zamířil na Island. Informace o ostrůvcích později inspirovala Erika Rudého k plavbě do Grónska.\n\nV dalších letech dokonce přistál u severoamerických břehů, konkrétně v Newfoundlandu a Labradoru. Zemi prý dokonce osídlil s několika dalšími Vikingy. Událost nebyla zachycena v písemných pramenech, a proto upadla na dlouho v zapomnění.\n\nJe po něm pojmenována nejvyšší hora Grónska Gunnbjørn Fjeld (3694 m n. m.).\n"}
{"id": "1227295", "url": "https://cs.wikipedia.org/wiki?curid=1227295", "title": "Heinrich Wild", "text": "Heinrich Wild\n\nHeinrich Wild (15. listopadu 1877 Mitlödi, Kanton Glarus – 26. prosince 1951 Baden byl švýcarský zeměměřický inženýr, vynálezce a zakladatel továrny na výrobu geodetických, fotogrammetrických, lékařských a vojenských optických přístrojů Wild Heerbrugg.\n\nNarodil se v rodině kresliče Josta Heinricha Wilda a jeho ženy Elisabeth rozené Weber.\nKdyž mu bylo 15 let, vyučil se u Linthinženýra (Linthingenieur = inženýr vodních staveb na řece Linth) Gottlieba Heinricha Leglera v městečku Glarus. Koupil si malý teodolit a provedl mapování části toku řeky Linth. Později navštěvoval zeměměřickou školu v Winterthur a v roce1899 nastoupil jako praktikant do Federálního úřadu topografie v Bernu (Bundesamt für Landestopografie). Ředitel tohoto úřadu brzy poznal vynikající talent mladého muže. V roce 1900 byl jmenován inženýrem III. třídy (Bundesexpert III. Klasse) tohoto úřadu. Pracoval na mapovacích, nivelačních a triangulačních pracích.\n\nV té době byl Albert Einstein rovněž inženýrem III. třídy ve Švýcarském patentovém úřadě v Bernu, Oba byli zhruba stejně staří a oba po sedmi letech Bern opustili. V roce 1930 oba obdrželi čestný doktorát Spolkové vysoké technické školy v Curychu (ETH).\n\nDíky svým organizačním schopnostem byl povýšen na inženýra první třídy. Vedle úkolů při zaměřování lesů mu byla svěřena i otázka přístrojového vybavení úřadu.\n\nWild měl zkušenosti s měřením ve vysokohorském terénu, kde příprava a práce s tehdejšími teodolity byla příliš pomalá a díky tomu pro nepřízeň počasí často neúspěšná. Navrhl několik technických a konstrukčních vylepšení měřických přístrojů, které by značně zrychlily postup měření a na které získal patenty.\n\nV roce 1900 se oženil s Annou Katharinou Märchy.\n\nV roce 1907 opustil úřad a nabídl své zkušenosti firmě Carl Zeiss v německé Jeně. Ta do té doby zeměměřické přístroje nevyráběla. Wild byl pověřen založením a vedením nového oddělení pro výrobu geodetických přístrojů. Přestěhoval se do Jeny. Začal s vývojem nivelačních přístrojů (Nivellier I a Nivellier II), kde uplatnil řadu svých nových konstrukcí a vynálezů. Dále navrhl velice pokrokovou konstrukci teodolitu Carl Zeiss Th1. \n\nPo první světové válce se ekonomická situace v Německu zhoršila a proto se v roce 1919 vrátil zpět do Švýcarska. V roce 1921 založil se společníky Robertem Helblingem a Jacobem Schmidheiny dílnu na výrobu geodetických přístrojů  \"Heinrich Wild, Werkstätte für Feinmechanik und Optik\", později přejmenovanou na \"Wild Heerbrugg\".\n\nZde byl kromě řady dalších geodetických přístrojů zkonstruován \"univerzální teodolit Wild\" (později známý pod označením Wild T2), přesný teodolit Wild T3 a Stereoautograf Wild (Wild A1) pro vyhodnocování leteckých fotogrammetrických snímků. Firma rovněž vyráběla nové objektivy pro letecké měřické komory.\n\nJako vynálezce se málo staral o ekonomické aspekty své firmy. To vedlo k tomu, že se ve třicátých letech dostal do rozporu s vedením firmy, protože chtěl uplatňovat nové vynálezy zatímco v době ekonomické krize byla firma ráda, že se \"staré\" přístroje stále prodávají.\n\nProto přešel v roce 1935 jako konstruktér ke konkurenční společnosti Kern & Co v Aarau, kde mimo jiné zkonstruoval legendární dvoukruhové teodolity DKM.\n\nHeinrich Wild svými vynálezy zásadně ovlivnil konstrukci optických, mechanických, zeměměřických a fotogrammetrických přístrojů. Byl jedním z nevýznamnějších konstruktétů geodetických přístrojů ve 20. století. Výroba přístrojů přešla v roce 1990 k nástupci – firmě Leica-geosystems.\n\n\n"}
{"id": "1227297", "url": "https://cs.wikipedia.org/wiki?curid=1227297", "title": "Jonas Lie", "text": "Jonas Lie\n\nJonas Lie (6. listopadu 1833, Hokksund – 5. července 1908, Stavern) byl norský spisovatel. Proslul zejména svými romány, ale psal i básně a divadelní hry. Je označován za jednoho ze čtyř největších norských spisovatelů 19. století (tzv. Velká čtyřka).\nDětství prožil na severu Norska, což později ovlivnilo i jeho tvorbu, popis drsné severonorské přírody je součástí řady jeho textů. Vystudoval práva na univerzitě v Oslu (tehdy nazývaném Kristiania), poté se stal advokátem a roku 1868 zbankrotoval. Nakonec se rozhodl pro dráhu spisovatele. Od roku 1874 mu příjem z literární činnosti umožnil život v cizině. Nejčastěji pobýval v Paříži. \n\nZačínal prózami romantickými až mystickými (\"Jasnovidec\", \"Trojstěžník budoucnost\", \"Láska a žárlivost\"). V 80. letech 19. století se přiklonil k naturalismu se sociálním akcentem (\"Vpřed, nikdy vzad\" a zejména \"Doživotně odsouzen\", román často označovaný za jeho vrcholné dílo). V 90. letech se vrátil k romantismu a severské mystice (\"Zlé mocnosti\", \"Troll\").\n\n \n"}
{"id": "1227299", "url": "https://cs.wikipedia.org/wiki?curid=1227299", "title": "Kaple Nanebevzetí Panny Marie (Tuchořice)", "text": "Kaple Nanebevzetí Panny Marie (Tuchořice)\n\nŘímskokatolická kaple Nanebevzetí Panny Marie stojí naproti hřbitovu severovýchodně od obce Tuchořice v okrese Louny.\n\nStavebníkem tuchořické kaple byl v roce 1666 tehdejší majitel vesnice rytíř Martin Pachonhay. Dokládá to soudobý pamětní spis, uložený v makovici vížky na její střeše. Pachonhay získal rok před tím souhlas ke stavbě od arcibiskupa Arnošta Vojtěcha z Harrachu. Stavba byla dokončena v květnu 1666, kdy mědikovec pobil střechu plechem. Roku 1885 byla ke kapli přistavěna předsíň s lomenými, novogotickými okny a portálem. V roce 2003 prošla stavba rekonstrukcí, po jejímž dokončení ji vysvětil litoměřický biskup Josef Koukl. Interiér kaple je vyzdoben novodobými obrazy tuchořického rodáka Manfreda Jackla.\n\nK lodi s obdélným půdorysem je připojen presbytář uzavřený dvěma stranami rovnoramenného trojúhelníka, ke kterému je na východní straně připojena sakristie a předsíň. Fasádu člení pouze okna, která jsou v lodi segmentová a oválná, v presbytáři hrotitá a předsíni polokruhová. Vnitřní zdi lodi zaklenuté valenou klenbou s lunetami zdobí pilastry. V presbytáři je použit stejný druh klenby.\n\nDominantou kaple je raně barokní oltář z konce sedmnáctého století s obrazem \"Nanebevzetí Panny Marie\" z roku 1837 a soškami svatého Petra, svatého Pavla, svatého Jana Křtitele a svatého Jana Evangelisty.\n\n"}
{"id": "1227300", "url": "https://cs.wikipedia.org/wiki?curid=1227300", "title": "Tarjei Vesaas", "text": "Tarjei Vesaas\n\nTarjei Vesaas (20. srpen 1897, Vinje – 15. březen 1970, Oslo) byl norský spisovatel, představitel modernismu. Vydal dvacet románů, čtyři sbírky povídek, šest sbírek básní a tři divadelní hry.\nPocházel ze selského rodu z Vinje. V Telemarku žil celý život a své literární texty také vždy psal místním dialektem, ovšem nebyl autorem regionálním, naopak ho vždy lákala univerzální témata.\n\nZačínal venkovským realismem (\"Samota Grinde\"; \"Grindegard\", 1925, \"Grindekveld\", 1926, \"Vraní koně\"; \"Dei svarte hestane\", 1928). Postupně však přidával silný psychologický rozměr a silnou metaforou. Vrcholem této nové linie se stal román \"Dům v temnotách\" (\"Huset i mørket\", 1945), kde se vyrovnával ze zkušeností života v okupovaném Norsku během druhé světové války. Téma narušené komunikace mezi lidmi dominuje v románu \"Bělidlo\" (\"Bleikeplassen\", 1946) ve Vesaasově nejoceňovanějším románu \"Ptáci\" (\"Fuglane\", 1957), jehož hrdinou je vesnický blázen, i v románu \"Ledový zámek\" (\"Is-slottet\", 1963), za který získal Literární cenu Severské rady.\n\n"}
{"id": "1227302", "url": "https://cs.wikipedia.org/wiki?curid=1227302", "title": "Victor Goldschmidt", "text": "Victor Goldschmidt\n\nVictor Moritz Goldschmidt (27. ledna 1888, Curych – 20. březen 1947, Oslo) byl švýcarsko-norský mineralog židovského původu, spolu s Vladimírem Vernadským zakladatel moderní geochemie a chemické krystalografie, tvůrce Goldschmidtovy klasifikace prvků.\n\nNarodil se ve Švýcarsku, roku 1901 se jeho rodina přestěhovala do Norska. Na univerzitě v Oslu vystudoval chemii, mineralogii a geologii. Absolvoval roku 1905, doktorát získal roku 1911, v roce 1914 byl jmenován profesorem v Oslu, roku 1929 v Göttingenu (post opustil po antisemitských útocích roku 1935 a vrátil se do Norska). V roce 1937 publikoval vlastní Goldschmidtovu klasifikaci prvků periodické tabulky, která se stala základem pro studium geochemie. Již na studiích získal norské občanství. Roku 1917 byl pověřen norskou vládou zmapovat nerostné bohatství Norska a jeho využitelnost v chemickém průmyslu. Po okupaci Norska Němci za druhé světové války se skrýval a nakonec se mu podařilo uprchnout do Švédska a odtud do Velké Británie. \n"}
{"id": "1227303", "url": "https://cs.wikipedia.org/wiki?curid=1227303", "title": "Carl Anton Larsen", "text": "Carl Anton Larsen\n\nCarl Anton Larsen (7. srpen 1860, Østre Halsen – 8. prosinec 1924, Rossovo moře) byl norsko-britský cestovatel a polárník. Dosáhl významných úspěchů při zkoumání Antarktidy, včetně objevů řady fosílií. Klíčovou byla jeho výprava na lodi \"Jason\" v letech 1892–1894, při níž prozkoumal východní pobřeží Antarktického poloostrova, Rossovo moře, některé antarktické ostrovy a jako první popsal pobřeží Grahamovy země. Pronikl až k 68° 10’ jižní šířky. Roku 1893 byl prvním člověkem v historii, který v Antarktidě lyžoval. Místo, kde se tak stalo, dnes nese jeho jméno: Larsenův ledový šelf. Byl též průkopníkem velrybářského průmyslu v Jižní Georgii. V roce 1904 založil město Grytviken.\n\nNarodil se v Norsku, v průběhu života získal britské občanství.\n\n \n"}
{"id": "1227304", "url": "https://cs.wikipedia.org/wiki?curid=1227304", "title": "Logan Couture", "text": "Logan Couture\n\nLogan Couture (* 28. března 1989, Guelph, Ontario) je kanadský hokejový útočník hrající v severoamerické National Hockey League (NHL) za tým San Jose Sharks, který ho v roce 2007 draftoval z 9. pozice.\n\nKanadu reprezentoval na Mistrovství světa v ledním hokeji do 18 let ve Finsku v roce 2007, kde s týmem skončil na 4. pozici a v 6 utkáních si připsal 4 kanadské body za 2 branky a stejný počet asistencí.\n\nNa konci srpna 2016 nahradil v nominaci pro Světový pohár v ledním hokeji 2016 v Torontu vedenou Mikem Babcockem zraněného útočníka Jamieho Benna.\n\n\n\n"}
{"id": "1227305", "url": "https://cs.wikipedia.org/wiki?curid=1227305", "title": "Ole-Johan Dahl", "text": "Ole-Johan Dahl\n\nOle-Johan Dahl (12. říjen 1931, Mandal - 29. červen 2002, Asker) byl norský počítačový vědec. Spolu s Kristenem Nygaardem vytvořil první objektově orientovaný programovací jazyk Simula I (1961–1965) a později Simula 67 (1965–1968). Dahl i Nygaard byli roku 2000 vyznamenáni řádem svatého Olafa ve třídě komtura. Oba také roku 2001 získali Turingovu cenu, nejvyšší ocenění v oblasti počítačové vědy. Roku 1968 byl jmenován profesorem na univerzitě v Oslu.\n"}
{"id": "1227306", "url": "https://cs.wikipedia.org/wiki?curid=1227306", "title": "Kurt Nilsen", "text": "Kurt Nilsen\n\nKurt Erik Kleppe Nilsen (* 29. září 1978, Bergen) je norský popový zpěvák. V roce 2003 vyhrál v norské verzi soutěže \"Pop Idol\" (v ČR běžela pod názvem Česko hledá Superstar). Vzápětí se celosvětově proslavil hitem \"She's So High\", prvním singlem z jeho prvního alba \"I\". O rok později se stal prvním a dosud jediným vítězem mezinárodní verze \"World Idol\", v níž se utkali vítězové národních soutěží.\n\n \n"}
{"id": "1227309", "url": "https://cs.wikipedia.org/wiki?curid=1227309", "title": "Chošún", "text": "Chošún\n\nChošún (rusky a tuvinsky хошуун) nebo také kožún (кожуун) je termín, kterým jsou dnes označovány administrativně-územní jednotky v Tuvě v Ruské federaci. Typickým sprváním subjektem Ruska je rajón. \n\nSlovo chošún je etnické pojmenování rajónu, které se používá výhradně v Tuvě. Území východních kmenů bylo administrativně rozděleno nejprve v roce 1759 na čtyři samostatné celky – chošúny (tuv. kožuun), v roce 1809 na pět chošúnů a po roce 1907 na devět chošúnů. Chošúny se dále dělily na sumony a ty na arbany, toto dělení je platné až do současnosti. Dnes je Republika Tuva rozdělena na 17 chošúnů.\n\nChošún jako administrativně-územní jednotka bylo užívaná na území Mongolska do roku 1929.\n"}
{"id": "1227311", "url": "https://cs.wikipedia.org/wiki?curid=1227311", "title": "Morten Tyldum", "text": "Morten Tyldum\n\nMorten Tyldum (* 19. květen 1967, Bergen) je norský filmový režisér. Jeho filmový debut \"Buddy\" z roku 2003 uspěl na řadě filmových festivalů (Mannheim-Heidelberg, Varšava, Haugesund, Sofie, Philadelphia). Dalším filmem, který zaznamenal kritický ohlas, byl thriller \"Hodejegerne\" z roku 2011, natočený na motivy knihy Jo Nesbøa. Film byl nominován na Evropské filmové ceny i na cenu BAFTA. Následovala nabídka do Hollywoodu, kterou využil dosti úspěšně, jeho snímek \"Kód Enigmy\" (\"The Imitation Game\") byl v roce 2015 nominován na Oscara za nejlepší režii. I další snímek, sci-fi \"Passengers\" (2016), natočil v Hollywoodu.\n\n \n"}
{"id": "1227313", "url": "https://cs.wikipedia.org/wiki?curid=1227313", "title": "Soib Qurbonov", "text": "Soib Qurbonov\n\nSoib Qurbonov, (* 3. února 1988) je uzbecký zápasník-judista.\n\nPřipravuje se v Taškentu. V uzbecké reprezentaci se pohybuje od roku 2013 v polotěžké váze. V roce 2016 se nekvalifikoval na olympijské hry v Riu, ale obsadil nevyužitou kvalifikační kvótu za Oceánskou judistickou unii jako první nepostupující judista s nejvyšším počtem nasbíraných bodů. Na olympijských hrách v Riu jeho snažení ukončil hned v prvním kole Ukrajinec Artem Blošenko na ippon.\n\n\n"}
{"id": "1227314", "url": "https://cs.wikipedia.org/wiki?curid=1227314", "title": "Sissel Kyrkjebø", "text": "Sissel Kyrkjebø\n\nSissel Kyrkjebø, často zvaná pouze Sissel (* 24. červen 1969, Bergen) je norská sopránová zpěvačka, která se pohybuje mezi žánry pop, folk, crossover a opereta. Většinu písní nazpívala v norštině a angličtině, ale zpívali již i dánsky, švédsky, irsky, italsky, francouzsky, rusky, islandsky, faersky, německy, napolitánsky, maorsky, japonsky a latinsky. Během zahajovacího ceremoniálu Zimních olympijských her v Lillehammeru roku 1994 zpívala olympijskou hymnu. Její hudba se objevila i ve filmu \"Titanic\". Nazpívala duety s Plácido Domingem, Charlesem Aznavourem, José Carrerasem či Brianem Mayem. V roce 2005 se stala vyslancem dobré vůle UNICEF a zároveň jí byl udělen, jakožto nejmladšímu člověku v historii, Řád svatého Olafa.\n\n \n"}
{"id": "1227319", "url": "https://cs.wikipedia.org/wiki?curid=1227319", "title": "Zachris Topelius", "text": "Zachris Topelius\n\nZachris Topelius, občas též Sakari Topelius, rodným jménem Zacharias Topelius (14. ledna 1818, Nykarleby – 12. března 1898, Sipoo) byl švédsky píšící finský spisovatel, historik, novinář a rektor Univerzity v Helsinkách. Proslul svými romány o finské historii.\nRoku 1831 odjel do Helsinek a stal se členem kroužku nacionalistů kolem Johana Ludviga Runeberga, v jehož domě jeden čas i žil. Roku 1833 začal studovat historii na univerzitě v Helsinkách. Absolvoval roku 1840, titul PhD získal 1847 za dizertaci o manželských svazcích starých Finů. Později studoval též teologii a lékařství. Roku 1854 byl na helsinské univerzitě jmenován mimořádným profesorem historie, roku 1863 řádným profesorem a v letech 1875-1878 byl rektorem univerzity. V literatuře začínal jako básník. Roku 1850 napsal první historický román a našel tak svou parketu. Jeho prózy podivuhodně kombinovaly realismus (bývají považovány mj. za nejlepší dokument o nástupu industrializace ve Finsku), romantický nacionalismus a tajuplné poukazy k alchymistické či rosenkruciánské symbolice a metaforice. Věnoval se i dramatu, svou nejúspěšnější hru \"Regina von Emmeritz\" publikoval roku 1854. Napsal též libreto k první finské opeře \"Lov Krále Karla\" (švédsky: \"Kung Karls jakt\", finsky: \"Kaarle-kuninkaan metsästys\") finsko-německého skladatele Frederika Paciuse. V letech 1841-1860 byl šéfredaktorem novin \"Helsingfors Gazette\".\n\n\n"}
{"id": "1227322", "url": "https://cs.wikipedia.org/wiki?curid=1227322", "title": "Seznam dílů seriálu Preacher", "text": "Seznam dílů seriálu Preacher\n\nToto je seznam dílů seriálu \"Preacher\". Americký dramatický seriál \"Preacher\" vysílala stanice AMC v letech 2016–2019. Celkem vzniklo ve čtyřech řadách 43 dílů.\n\n<onlyinclude></onlyinclude>\n\nČeská premiéra první řady byla vysílána kolem 03:00, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n"}
{"id": "1227324", "url": "https://cs.wikipedia.org/wiki?curid=1227324", "title": "Preacher (seriál)", "text": "Preacher (seriál)\n\nPreacher je americký dramatický fantastický televizní seriál, natočený na motivy stejnojmenného komiksu vydavatelství Vertigo ze skupiny DC Comics. Autory seriálu jsou Sam Catlin, Seth Rogen a Evan Goldberg. Premiérově byl vysílán v letech 2016–2019 na stanici AMC, celkově vzniklo 43 dílů rozdělených do čtyř řad.\n\nJesse Custer, kazatel v Annville, malém texaském městečku, které ovládá podnikatel Quincannon, ztrácí víru a svoje problémy utápí v alkoholu. Vstoupí do něj však neznámá síla, která mu dá schopnost donutit lidi udělat přesně to, co řekne. Po této síle, která již zapříčinila smrt několika kněží a kazatelů, jdou dva záhadní agenti, kteří Custera pronásledují. Pomáhá mu však jeho přítelkyně-vražedkyně Tulip a také irský pobuda a upír Cassidy, který se zde náhodou ocitnul. Druhá řada seriálu je zaměřena na Custerovo hledání zmizelého Boha, který byl prý naposledy spatřen v New Orleans.\n\n\nV listopadu 2013 oznámila stanice AMC práci na televizním seriálu na motivy komiksové série \"Preacher – Kazatel\". Tvůrčí trio tvořili Sam Catlin, Seth Rogen a Evan Goldberg. Pilotní díl byl objednán v prosinci 2014, první desetidílná řada potom v září 2015. Ta byla odvysílána mezi květnem a červencem 2016. Druhá, tentokrát třináctidílná série byla ohlášena v červnu 2016. Její první díl byl odvysílán 25. června 2017. V říjnu 2017 oznámil autor seriálu Seth Rogen, že televize AMC objednala třetí řadu, jejíž vysílání bylo zahájeno v červnu 2018. V listopadu 2018 potvrdila stanice AMC přípravu čtvrté série, která bude závěrečnou řadou seriálu. Její první dva díly byly uvedeny v srpnu 2019 a závěrečný díl celého seriálu byl odvysílán 29. září 2019.\n\nV Česku byla první řada uvedena na lokální verzi AMC současně s americkou premiérou, vzhledem k časovému posunu vždy následující den brzo ráno. Druhá řada byla vysílána s několikadenním zpožděním.\n\n"}
{"id": "1227327", "url": "https://cs.wikipedia.org/wiki?curid=1227327", "title": "ADX Florence", "text": "ADX Florence\n\nADX Florence je vězení v americkém Coloradu pro doživotně odsouzené bez možnosti propuštění. Vězení má nejvyšší možnou ostrahu. Jsou zde nejtěžší zločinci, například několikanásobní vrazi, šéfové gangů a federální zločinci. Vězení bylo koncipováno jako tzv. druhý Alcatraz, tj. bez jakékoliv možnost útěku. Patrně nejznámějším vězněm je Theodore Kaczynski.\n"}
{"id": "1227330", "url": "https://cs.wikipedia.org/wiki?curid=1227330", "title": "Shah Hussain Shah", "text": "Shah Hussain Shah\n\nShah Hussain Shah (Shā Fusein Shā (シャーフセイン・シャー)), (* 8. června 1993 v Londýně, Spojené království) je japonský zápasník–judista, který reprezentuje zemi svých rodičů Pakistán.\n\nOd svých dvou let žije v Japonsku, kam se přesunul s matkou a otcem Hussainem Shahem bývalým amatérským a profesionálním boxérem v roce 1995. Judu se věnuje vrcholově jako student univerzity v Cukubě. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v úvodním zápase s Ukrajincem Artemem Blošenkem na ippon.\n\n"}
{"id": "1227333", "url": "https://cs.wikipedia.org/wiki?curid=1227333", "title": "Ovjurský chošún", "text": "Ovjurský chošún\n\nOvjurský chošún (rusky Овюрский кожуун, tuvinsky Өвүр кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Chandagajty. Leží na samém jihozápadě Republiky. Ovjurský chošún se přirovnává k rajónům Dálného severu. Chožún byl založen 12. března 1941.\n\nRozloha rajónu je 4 400 km². Nachází se v jihozápadní části republiky Tuva. Hraničí na severu s Barun-Chemčikským, Dzun-Chemčikským, Ulug-Chemským chošúnem, na východě s Tes-Chemským chošúnem, na západě s Mongun-Tajginským chošúnem a na jihu s Mongolskem.\n\n\nHlavním předmětem činnosti Ovjurského chošúnu zemědělství.\n\nÚzemím Ovjurského chošúnu prochází dálnice А163 Čadan — celní terminál „Chandagajty-Boršoo“.\n\nNa území se rozkládá část biosférické rezervace Uvs núrská kotlina. Kotlina je zařazena na Seznam světového dědictví UNESCO.\n"}
{"id": "1227334", "url": "https://cs.wikipedia.org/wiki?curid=1227334", "title": "Černouhelné doly na Žacléřsku", "text": "Černouhelné doly na Žacléřsku\n\nČernouhelné doly na Žacléřsku byly zakládány v dobývacím prostoru Žacléř (DP Žacléř) v katastrálním území obcí Bernatice, Královec, Lampertice a Žacléř. Dobývací prostor má rozlohu 9,24725 km. Rozvoj těžby nastává koncem 18. století, kdy bylo kamenné černé uhlí dodáváno nejen kovářům, ale i do cihelen, vápenek a skláren. Mezi nejznámější těžaře patřili baron Silberstein, Müllerové a Rudolf Manger. Od roku 1896 postupně získala tyto doly společnost \"Západočeský báňský akciový spolek\" (ZBAS). Po ukončení druhé světové války přešly znárodněné doly pod národní podnik \"Východočeské uhelné doly\" (VUD, n.p.) Trutnov. V roce 1950 doly byly sloučeny a přejmenovány na Důl Jan Šverma (DJŠ) v Žacléři. Ukončení těžby v DP Žacléř nastalo ke dni 31. prosince 1992. Poslední vozík naložený uhlím vyjel na DJŠ v roce 2002. Od poloviny 19. století bylo vytěženo cca 27 milionů tun černého kamenného uhlí.\n\nTěžba černého kamenného uhlí na území Žacléře se datují do konce 16. století. Archivní prameny uvádějí datum 15. srpna 1570 za den, kdy opat Kašpar I. Hauser, představený cisterciáckého kláštera v Grüssau (Krzeszów v Polsku), povolil Jacobu Rabemu, rychtáři z pruské obce Oppau, vyhledávání a těžení černého uhlí v žacléřském okolí. Těžba černého uhlí probíhala i v dalších letech, to je známo z urbářů (u převodu majetků) nebo z matrik, kdy je v záznamech uváděno hornické povolání. Uhlí bylo těženo z plytkých jam, protože uhelné sloje vycházely až na povrch. Zvýšené nároky nově se rozvíjejícího průmyslu náročného na spotřebu paliva způsobily, že v okolí nově vzniklých textilek, pivovarů, lihovarů, cihelen, vápenek a dalších závodů byl pociťován nedostatek dřeva a to nutilo podnikatele k přechodu na jiné palivo – černé uhlí. Zrušením jezuitského řádu přešlo žacléřské dominium do rukou státu a stát prostřednictvím horního eráru se začal starat o uhelná ložiska. Dalším podnětem pro rozvoj těžby uhlí bylo zařazení v roce 1787 černého kamenného uhlí mezi vyhrazené nerosty, vynětí z pozemkového vlastnictví vrchnosti, povolení (souhlas) k těžbě vydával stát. Tím byla umožněna těžba i další těžařům z řad drobné buržoazie. \n\nOd roku 1775 byli na Žacléřsko posíláni odborníci ze saských a kutnohorských dolů aby prozkoumali možná naleziště černého uhlí a otevřeli nové doly. V roce 1785 byla vyhloubena jáma Eliška a pro odvádění silných přítoků vody v roce 1876 byla zahájena ražba dědičné štoly, později nazývanou Vilemína (Wilhemine Stollen), 240 metrů dlouhé. Štola sloužila nejen k odvodnění, ale i jako těžní, větrní a k fáráni mužstva. V roce 1811 byly na Žacléřsku položeny první důlní míry. Propůjčku získali společníci Ignác Sklenka a Engelbert Pohl na dolovou míru Marie Pomocné (Mariahilf mas). Žacléřskému panství byla propůjčena vrchnostenská důlní míra I a II. V letech 1814–1815 Rudolf Manger z Černé Vody položil své první dvě důlní míry Antonín a Ferdinand, od Krištofa Büchnera ze Žacléře odkoupil v roce 1816 dolovou míru Štěpán III. František Gaberle dne 1. února 1826 získal dolovou míru Hugo, která byla 22. prosince 1819 propůjčena Karlu Czerwencovi. Rozvoj důlní techniky umožňoval těžbu uhlí z větších hloubek. Byly zakládány jámy se svislými jámovými stvoly. V roce 1819 bylo na území Žacléře a Lampertic vyhloubeno 14 svislých jam. V roce 1820 bylo na Žacléřsku vytěženo 2200 tun uhlí, polovina připadala na vrchnostenské doly. \n\nVe třicátých letech 19. století byly raženy štoly Prokop (žacléřské panství), Josef (rodina Gaberlova), Antonín (Rudolf Manger) a Egidi (Josef Reichelt z Drážďan), které se později staly základem žacléřského dolu. Koncem třicátých let 19. století na Žacléřsku bylo v provozu celkem 8 závodů a v roce 1840 vytěžilo se 6600 tun uhlí. V roce 1841 přešlo Žacléřské panství do vlastnictví rytíře Karla Pulpana z Feldsteinu, které v roce 1842 získal Adolf baron Silberstein. V roce 1844 těžař z Oslavan Jan Müller koupil dolovou míru Marie Pomocné od Josefa Reichela za 36 000 tolarů.\n\nOd poloviny padesátých let 19. století se rozvíjí těžba černého uhlí z větších hloubek, doly jsou vybavovány parními stroji. V roce 1848 byla prohloubena jáma Jiří (baron Silberstein), v roce 1855 jáma Julie (Jan Müller), první strojní jáma. Kolem roku 1850 se pohybovala těžba ve výši cca 15 000 tun. Baron Silbernstein na Žacléřsku obnovil těžbu na starých jámách. Největším producentem uhlí byla jáma Eliška prohloubena a nově přestavěna v období 1868–1870. Jan Müller otevřel v roce 1868 jámu Marie, která byla vybavena parním těžním strojem. Těžba černého uhlí postupně narůstala, na dolech barona Silbersteina roční produkce se pohybovala kolem 10 000 tun, na dolech \"Kamenouhelného těžířstva bratří Müllerů\" kolem 5 500 tun a na dolech Rudolfa Mangera a Františka Gaberleho kolem 1 500 tun. \n\nV první polovině sedmdesátých let 19. století těžba černého uhlí se pohybovala kolem 130 000 tun. Mezi největší odběratele patřily závody a podniky v Trutnově, Hostinném, Vrchlabí, Horka u Staré Paky a další průmyslová města Podkrkonoší. Těžaři na Žacléřsku museli čelit konkurenci z jiných revírů (Kladno, Ostravsko, Slezsko), která využívala dostupné železnice k zásobování lokalit Podkrkonoší. Výstavbu místních komunikací zabezpečili jak Müllerové tak i baron Silberstein. V roce 1859 baron Silberstein zahájil výstavbu koňské dráhy do Trutnova, v roce 1868 byla železnice prodloužena přes Poříčí u Trutnova do Královce a v roce 1869 až do Libavy v pruském Slezsku. V roce 1882 byla uvedena do provozu místní dráha z Trutnova do Královce. \n\nSedmdesátá léta pro Žacléřsko jsou ve znamení odbytové krize, která postihla nejvíce doly barona Silbersteina, a následná stagnace těžby uhlí. V roce 1896 kupuje bývalé doly barona Silbersteina \"Západočeský báňský akciový spolek\" (ZBAS) a o dva roky později i doly \"Kamenouhelného těžířstva bratří Müllerů\". ZBAS byla společnost s největší těžbou uhlí na Žacléřsku až do roku 1945, kdy byla znárodněna. V letech 1897 až 1901 ZBAS provedlo osm průzkumných vrtů, které přispěly k otevření 15. až 28. sloje nadložní skupiny. Byly raženy překopy, doly Julie, Marie a Františka byly prohloubeny. V letech 1900–1901 bylo postaveno prádlo, elektrická centrála, lanovka a mimo areál dolů budova ředitelství a úřednické domy Pro havíře byly postaveny kolonie Bílá a Červená. Zaváděny byly nové výkonné důlní mechanizmy. V roce 1898 těžba činila 153933 tun a v následujícím roce to bylo již 211 534 tun. ZBAS v roce 1905 vytěžila 257 900 tun uhlí, v krizových letech těžba klesla až na 199 600 tun v roce 1925. V období druhé světové války ZBAS byl pod vlivem SUBAGu (Sudetenländische Bergbau A.G.), který podléhal koncernu Reichswerke Herrmann Göring.V letech 1940–1941 těžba stagnovala. Ke zvýšení došlo v následujících létech po výměně dosavadního řediteleTenschertaříšským Němcem z Vestfálska dr. ing. Günterem Dorstewitzem. Na žacléřské doly byli nasazeni váleční zajatci, kteří byli dodáváni ze zajateckého tábora ve Zhořelci (Görlitz).\n\nPo skončení druhé světové války byly doly ZBAS postaveny pod národní správu a znárodněny. Dnem 1. ledna 1946 byl vytvořen národní podnik \"Východočeské uhelné doly\" (VUD), pod který byly začleněny doly na Žacléřsku. V roce 1950 žacléřské doly Eliška a Jiří, Marie a Julie v Lamperticích a Františka v Černé Vodě byly sloučeny pod jeden závod \"Důl Jan Šverma\" (DJŠ) v Žacléři. V roce 1958 byl stav jam Julie a Marie nevyhovující, proto bylo zahájeno hloubení nové hlavní jámy Jan. Moderní jáma dosáhla hloubky 955 m (v roce 1987), byla vybavena elektrickým těžním strojem. V šedesátých letech 20. století nastala stagnace těžby. Do popředí je postavena ropa, která měla nahradit uhlí. Období stagnace trvalo do sedmdesátých let 20. století. Těžba se pohybovala ve výši kolem 210 000 tun za rok. V roce 1974 činila 270 000 tun. Vzrůst nastal od roku 1981 až do konce osmdesátých let 20. století, kdy bylo vytěženo 250 000 tun uhlí. \n\nPřechodem na tržní hospodářství v devadesátých letech doly na Žacléřsku přecházejí do útlumového programu Usnesením vlády České a Slovenské federativní republiky ze dne 11. června 1990 č. 397 a dalšími rozhodnutími. Ukončení těžby na Dole Jan Šverma v Žacléři bylo stanoveno na 31. prosince 1992 a tímto dnem ukončena. V roce 1996 Ministerstvo kultury ČR prohlásilo šachetní budovu a těžní věž včetně těžního stroje dolu Františka a těžní věž dolu Jiří kulturní památkou ČR. Do roku 2005 byla zlikvidována všechna hlavní důlní díla. Poslední vozík s černým kamenným uhlím byl vytěžen v roce 2002 při likvidaci DJŠ, kdy bylo vybráno při hloubení čerpací jímky na 2. patře dolu a i mohlo být částečně využito. V roce 2000 Ministerstvo kultury ČR prohlásilo šachetní budovu, těžní věž, strojovnu a těžní stroj jámy Julie kulturní památkou ČR. V roce 2011 Ministerstvo kultury ČR prohlásilo areál Dolu Jan Šverma (šachetní budova s kompletním vybavením vozíkového oběhu, ocelová kozlíková těžní věž, úpravna uhlí se spojovacím krkem a šachetní budovou, objekt strojovny s vybavením) kulturní památkou ČR.\n\n"}
{"id": "1227336", "url": "https://cs.wikipedia.org/wiki?curid=1227336", "title": "Jared Donaldson", "text": "Jared Donaldson\n\nJared Donaldson (* 9. října 1996 Providence) je americký profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 čtyři tituly ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v srpnu 2016 na 122. místě a ve čtyřhře pak v únoru 2015 na 327. místě. Trénuje ho bývalý americký tenista Taylor Dent.\n\nV americkém daviscupovém týmu neodehrál do roku 2017 žádné utkání.\n\nV šestnácti letech se probojoval do finále Amerického mistrovství juniorů 2013 v kategorii 18letých, organizovaného Americkým tenisovým svazem, v němž podlehl Collinu Altamiranovi.\n\nV rámci hlavních soutěží událostí okruhu Futures debutoval jako 16letý v říjnu 2012, když prošel kvalifikací ve venezuelském Caracasu. Po dvou výhrách vypadl ve čtvrtfinále s Venezuelcem Robertem Maytinem. Premiérový singlový titul na challengerech si odvezl z únorového Royal Lahaina Challengeru 2015 na havajském Maui, kde ve finále přehrál krajana Nicolase Meistera ve dvou setech. Cestou pavoukem neztratil žádný set. Na události vybojoval i trofej ze čtyřhry se Stefanem Kozlovem. Bodový zisk mu v následném vydání žebříčku ATP, z 2. února 2015, zajistil první průnik mezi dvě stě nejlepších tenistů. Danou sezónu zakončil na 135. příčce jako pátý teenager pořadí světové klasifikace za Ćorićem, Čchungem, Kokkinakisem a Alexandrem Zverevem.\n\nVe dvouhře okruhu ATP World Tour debutoval na letním Citi Open 2014 ve Washingtonu, D.C. Z pozice kvalifikanta vypadl v úvodním kole dvouhry s krajanem Rajeevem Ramem po třísetovém průběhu. Premiérový kariérní vyhraný zápas v této úrovni dosáhl na Memphis Open 2015, kam obdržel divokou kartu. V první fázi vyřadil Stefana Kozlova, aby poté skončil na raketě Sama Querreyho. V rámci série ATP Masters odehrál první utkání na srpnovém Western & Southern Open 2015 v Cincinnati, kde se díky divoké kartě vyhnul kvalifikaci. Na úvod přehrál Francouze Nicolase Mahuta, aby jej následně zastavil polský tenista Jerzy Janowicz. V letní travnaté části sezóny 2016 jej vyřadilo ze tří challengerů a Wimbledonu poranění ramene.\n\nDebut v hlavní soutěži nejvyšší grandslamové kategorie zaznamenal díky divoké kartě v mužském singlu US Open 2014, kde v otevíracím duelu podlehl Francouzi Gaëlu Monfilsovi. Následující rok opět nemusel do kvalifikace a v první fázi mužském singlu US Open 2015 jej vyřadil Lukáš Rosol. Po zvládnutém tříkolovém kvalifikačním turnaji US Open 2016, v němž na jeho raketě zůstali Eduardo Struvay, Jordi Samper-Montaña a Kolumbijec Santiago Giraldo, nastoupil do singlové soutěže. V úvodním kole si poradil s dvanáctým nasazeným Belgičanem Davidem Goffinem. Ve druhém pak přehrál Srba Viktora Troického, aby jej následně vyřadila chorvatská turnajová jednadvacítka Ivo Karlović ve třech sadách.\n\n"}
{"id": "1227338", "url": "https://cs.wikipedia.org/wiki?curid=1227338", "title": "Barun-Chemčikský chošún", "text": "Barun-Chemčikský chošún\n\nBarun-Chemčikský chošún (rusky Барун-Хемчикский кожуун, tuvinsky Барыын-Хемчик кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Kyzyl-Mažalyk.\n\nBarun-Chemčikský chošún se nachází v západní části republiky Tuva. Nejdůležitější řekou je Chemčik s přítoky Barlyk a Ajan-Chem. Barun-Chemčikský chošún se přirovnává k rajónům Dálného severu\n\nNa severu má hranici s Republikou Chakasie, na západě s Baj-Tajginským chošúnem, na jihu s Mongun-Tajginským a Ovjurským chošúnem a na východě s Dzun-Chemčikským a Sut-Cholským chošúnem.\n\n\nSilnice spojuje Barun-Chemčikský chošún s Baj-Tajginským, Mongun-Tajginským a Dzun-Chemčikským chošúnem a Republikou Chakasie.\n"}
{"id": "1227339", "url": "https://cs.wikipedia.org/wiki?curid=1227339", "title": "Kyle Reyes", "text": "Kyle Reyes\n\nKyle Roscoe Reyes (レイズ・カヨル) (* 10. říjen 1993 Brampton, Kanada) je japonský zápasník–judista, který na mezinárodní scéně reprezentuje rodnou Kanadu.\n\nNarodil se na předměstí Toronta v Bramptonu do multikulturní rodiny, otec Filipínec, matka Kanaďanka. Od svých dvou let vyrůstal v Japonsku, kde jeho matka Heather Mathieso pracuje jako učitelka angličtiny. S judem začal na základní škole v kroužku. Aktivně se judu věnoval od svých 13 let na střední škole v Maebaši. Později se připravoval jako student Nihon University v Čijodě, na které promoval v roce 2016 z anglického jazyka a literatury. V roce 2012 se dohodl s kanadským judistickým svazem startovat za rodnou Kanadu, kde viděl větší šance se prosadit na mezinárodní scéně. V roce 2016 se kvalifikoval na olympijské hry v Riu. V úvodním kole však prohrál s Nizozemcem Henkem Grolem na ippon.\n\n\n\n"}
{"id": "1227340", "url": "https://cs.wikipedia.org/wiki?curid=1227340", "title": "Počátecký vrch", "text": "Počátecký vrch\n\nPočátecký vrch () je hora v Krušných horách.\nTyčí se 1,5 km severovýchodně od Počátků, části města Kraslic v okrese Sokolov. Vrchol se nachází přibližně 500 m jihovýchodně od česko-saské hranice.\n\nJméno se odvozuje od toho, že několik potoků má své prameny (počátky) na svazích hory. Na jižním svahu pramení Zadní Liboc, který ústí do Libockého potoka. Severovýchodním směrem odtéká Hraniční potok. Na západním úbočí pramení drobný potůček, který po necelých 200 metrech na českém území pokračuje v Sasku jako potok \"Schwarzbach.\" Počátecký vrch je již v roce 1150 zmiňován jako severovýchodní hraniční bod, který odděloval oblast řezenské, pražské a naumburské diecéze. Rovněž vyznačoval nejsevernější hraniční bod historického Chebska.\n\nPočátecký vrch je nejvyšší horou v přírodním parku Leopoldovy Hamry.\n\nNa vrchol Počáteckého vrchu nevede turisticky značená cesta, červeně značená stezka z Kostelní do Krásné prochází jihovýchodním úbočím hory.\n"}
{"id": "1227342", "url": "https://cs.wikipedia.org/wiki?curid=1227342", "title": "Saketh Myneni", "text": "Saketh Myneni\n\nSaketh Myneni (* 19. října 1987 Vuyyuru) je indický profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2016 titulů jedenáct ve dvouhře a osmnáct ve čtyřhře.\n\nNa žebříčku ATP byl ve dvouhře nejvýše klasifikován v dubnu 2016 na 138. místě a ve čtyřhře pak v témže měsíci na 113. místě.\n\nV indickém daviscupovém týmu debutoval v roce 2014 čtvrtfinálem 1. asijsko-oceánské zóny proti Tchaj-wanu, v němž vyhrál čtyřhru v páru s Rohanem Bopannou i závěrečnou dvouhru nad Tsung-Hua Yangem. Přispěl tak k postupu Indů 5:0 na zápasy. Do září 2016 v soutěži nastoupil ke čtyřem mezistátním utkáním s bilancí 2–0 ve dvouhře a 2–1 ve čtyřhře.\n\nIndii reprezentoval na Asijských hrách 2014 v jihokorejském Inčchonu, kde po boku Sanii Mirzaové vybojoval zlatou medaili ze smíšené čtyřhry. Stříbrný kov si odvezl z mužského debla, do něhož nastoupil se Sanamem Singhem.\n\nV letech 2007–2010 vystudoval ekonomii na Alabamské univerzitě.\n\nV rámci hlavních soutěží událostí okruhu Futures debutoval v červnu 2006, když prošel kvalifikací na indickém satelitu v Gurgaonu. V úvodním kole podlehl krajanu Višalu Uppalovi. První trofej si odvezl v listopadu 2011 z desetitisícové události Futures v Čennaí, kde na divokou kartu triumfoval ve dvouhře – po finále nad Britem Jamesem Marsalkem –, a také ve čtyřhře. V singlovém pavouku neztratil ani jeden set. Premiérový singlový titul na challengerech dosáhl na říjnovém Indore Open ATP Challengeru 2014 v indickém Indauru, kde ve finále přehrál kazašského hráče Oleksandra Nedověsova ve třech setech. Druhý vavřín přidal o rok později na Ho Chi Minh City Challengeru 2015 po vítězství s Australanem Jordanem Thompsonem. Průnik mezi dvě stě nejlepších tenistů žebříčku ATP poprvé zaznamenal 18. května 2015, když si zajistil semifinálovou účast na samarkandském challengeru.\n\nVe dvouhře okruhu ATP World Tour debutoval utkáním v asijsko-oceánské zóně Davis Cupu 2014 proti Tchaj-wanu. Předtím třináckrát neuspěl v kvalifikacích turnajů ATP. V rámci série ATP Masters odehrál první utkání na srpnovém Rogers Cupu 2016, kde jej ve druhém kole kvalifikace vyřadil Radek Štěpánek.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2016 po zvládnuté tříkolové kvalifikaci, v níž na jeho raketě zůstali Albano Olivetti, Mitchell Krueger a Srb Peđa Krstin. V úvodním kole však nestačil v pětisetovém dramatu na Jiřího Veselého, když prohospodařil vedení 2–1 na sety. Na pěti předchozích grandslamech, od Wimbledonu 2015 do Wimbledonu 2016, neprošel kvalifikačním sítem.\n\n"}
{"id": "1227344", "url": "https://cs.wikipedia.org/wiki?curid=1227344", "title": "Kratochvílův mlýn", "text": "Kratochvílův mlýn\n\nKratochvílův mlýn (německy: \"Otrubo Mühle,\" nizozemsky\": Watermolen van Kratochvil\") je vodní mlýn v Česku, nachází se na řece Jihlavě mezi obcemi Červená Lhota a Číhalín v okrese Třebíč v kraji Vysočina.\n\nV roce 1742 mlýn patřil vrchnosti, ta jej pronajala Janu Svobodovi, tehdy fungovala při mlýně i rámová jednolistá pila, později i kotoučová. Mlýn byl poháněn čtyřmi vodními koly na spodní vodu o průměru 3,55, 3,95, 3,48 a 3,26 metrů. Roku 1747 byl mlýn pronajat Františkovi Jansovi, v roce 1854 byl pronajat Kubištům a od roku 1892 rodině Kratochvílů.\n\nBudova Kratochvílova mlýna sloužila až do roku 1953 jako mlýn se dvěma motory pro mletí obilí a řezání dřeva. Mlýn chátral a v roce 1978 byl prodán truhlářské dílně (Bytex). Původní mlýn byl zbourán a na jeho základech byl postavena ubytovna pro pracovníky truhlářské dílny. Po revoluci v roce 1989 upadla truhlářská dílna do konkursu a někdejší plány instalací dvou turbín nebyly dokončeny. V mlýně byla instalována prozatím jediná turbína, ale tu jeden z pozdějších majitelů prodal jako kovový šrot. V roce 2012 se začalo s přestavbou mlýna na ubytovací zařízení sloužící primárně pro nizozemské turisty.\n\n"}
{"id": "1227349", "url": "https://cs.wikipedia.org/wiki?curid=1227349", "title": "Obecní rybník (Svojetice)", "text": "Obecní rybník (Svojetice)\n\nObecní rybník je název vodní plochy typu rybník nacházející se v obci Svojetice v okrese Praha-východ na jednom z přítoků Jevanského potoka. Rybník má nepravidelný protáhlý tvar. Hráz je dlouhá zhruba 35 m, délka rybníka je asi 78 m. Voda do něj přitéká trubkou z pramene, který je hned na okraji rybníka jihozápadním směrem a odtéká stavidlem a zatrubněním severovýchodním směrem. V okolí rybníka je zastávba a ulice U Parku (na hrázi), Na Kopci (na západním břehu) a hlavní silnice Choceradská (východní břeh). Rybník vznikl před rokem 1869.\n"}
{"id": "1227358", "url": "https://cs.wikipedia.org/wiki?curid=1227358", "title": "Charlie Brown", "text": "Charlie Brown\n\nCharlie Brown je ústřední protagonista stripu \"Peanuts\", který byl publikován v řadě světových zemích. Postavu vymyslel Charles M. Schulz a poprvé se objevila v roce 1948 v jeho komiksu \"Li'l Folks\". V \"Peanuts\" je od jeho vzniku, tj. 2. října 1950. Rovněž se objevil v řadě televizních filmů a seriálů, v nichž jej zpočátku daboval Peter Robbins, později řada dalších.\n\n"}
{"id": "1227359", "url": "https://cs.wikipedia.org/wiki?curid=1227359", "title": "Pchi", "text": "Pchi\n\nOkres Pchi () je okres spadající pod město Čcheng-tu, hlavní město provincie S’-čchuan v Čínské lidové republice. Nachází se severozápadně od jádra Čcheng-tu, má rozlohu 437 čtverečních kilometrů a žije v něm zhruba půl milionu obyvatel.\n\nZdejší specialitou je ostře kořeněná kaše tou-pan-ťiang.\n\n"}
{"id": "1227361", "url": "https://cs.wikipedia.org/wiki?curid=1227361", "title": "DFA Records", "text": "DFA Records\n\nDFA Records je americké nezávislé hudební vydavatelství. Vzniklo v roce 2001 v New Yorku a jeho zakladateli byli producent Tim Goldsworthy, hudebník James Murphy a manažer Jonathan Galkin. Společnost vydávala nahrávky řady skupin a hudebníků, mezi něž patří například The Rapture, Shit Robot a The Juan MacLean, stejně jako Murphyho domovský projekt LCD Soundsystem. Původně vydavatelství vydávalo 12\" gramofonové desky.\n\n"}
{"id": "1227363", "url": "https://cs.wikipedia.org/wiki?curid=1227363", "title": "Edith Södergranová", "text": "Edith Södergranová\n\nEdith Södergranová (4. dubna 1892, Petrohrad - 24. června 1923, Rošino) byla finsko-švédská básnířka narozená v Rusku.\n\nNarodila se v bohaté švédské rodině v Petrohradě, ale od mládí žila v převážně finské Raivole v Karélii (dnes Rošino v Leningradské oblasti v Rusku). Básně psala švédsky, ale nebyla ve švédštině nikdy školená a její gramatika byla dosti osobitá. Běžným jazykem komunikace pro ni byla němčina. Její otec zemřel, když jí bylo patnáct. Předtím i poté měla ovšem především silný citový vztah s matkou. Od šestnácti let trpěla tuberkulózou. Léčila se především ve Švývarsku, ale marně, zemřela na tuto chorobu v 31 letech.\n\nVydala pět sbírek reflexivní lyriky, v nichž modernisticky experimentovala s formou. Užívala volného verše, který tak do švédské literatury uvedla. Její dílo je někdy řazeno k expresionismu. Ideově měla blízko k feminismu. \n"}
{"id": "1227367", "url": "https://cs.wikipedia.org/wiki?curid=1227367", "title": "Jerry Goldstein", "text": "Jerry Goldstein\n\nJerry Goldstein (* 17. února 1940) je americký hudebník a producent. Narodil se v Brooklynu a na počátku své kariéry byl spolu s Richardem Gottehrerem a Bobem Feldmanem členem skupiny The Strangeloves. Později produkoval řadu alb skupiny War. Během své kariéry spolupracoval s mnoha dalšími hudebníky, mezi něž patří například Tim Buckley, Booty People a Rick Derringer.\n\n"}
{"id": "1227368", "url": "https://cs.wikipedia.org/wiki?curid=1227368", "title": "Százhalombatta", "text": "Százhalombatta\n\nSzázhalombatta je město v Maďarsku v župě Pest v okrese Érd.\n\nSzázhalombatta leží na jižním předměstí Budapešti. Je zde železnice a nájezd na dálnici, která vede z Budapešti do města Pécs.\n"}
{"id": "1227373", "url": "https://cs.wikipedia.org/wiki?curid=1227373", "title": "Pangai", "text": "Pangai\n\nPangai je město ve státě Tonga, desáté nejlidnatější město v zemi. Nachází se na západním pobřeží ostrova Lifuka a je hlavním sídlem souostroví Ha'apai. Žije zde přibližně 2000 obyvatel. V centru obce se nachází katolický kostel, rovněž je zde několik dalších historických památek a domů v koloniálním stylu. Dále se zde nachází několik obchodů, a tržiště a banka. Přibližně pět kilometrů severně od obce se nachází letiště. V obci je rovněž přístav.\n"}
{"id": "1227379", "url": "https://cs.wikipedia.org/wiki?curid=1227379", "title": "Yan Naing Soe", "text": "Yan Naing Soe\n\nYan Naing Soe, (* 31. ledna 1979) je myanmarský (barmský) zápasník–judista, civilním povoláním policista. Jeho stežejním turnajem jsou Jihovýchodoasijské hry, které jsou v Myanmaru vysoce prestižní, a na kterých zvítězil v letech 2013 a 2015. V roce 2016 obržel od tripartitní komise pozvánku k účasti na olympijských hrách v Riu, kde si připsal dílčí úspěch vítězstvím nad Christopherem Georgem z Trinidadu. V dalším kole své vystoupení ukončil prohrou na ippon s německým favoritem Karlem-Richardem Freyem. Při úvodním ceremoniálu olympijských her v Riu byl vlajkonošem výpravy.\n\n"}
{"id": "1227381", "url": "https://cs.wikipedia.org/wiki?curid=1227381", "title": "Lifuka", "text": "Lifuka\n\nLifuka je ostrov, který patří do království Tonga v Tichém oceánu. Leží na něm obec Pangai a letiště. Lifuka se napojuje na ostrov Foa. Je součástí souostroví Ha'apai. Rozloha ostrova je 11,42 km² a žije zde 2968 obyvatel. Lifuka je místem, kde James Cook označil Tongu za „přátelské ostrovy“. V roce 1806 zde zakotvila britská (původně francouzská) loď \"Port au Prince\". Místní obyvatelé zabili polovinu její posádky a následně loď potopili. V roce 2014 na Lifuce udeřil cyklon, který poničil jediný kostel na ostrově.\n"}
{"id": "1227382", "url": "https://cs.wikipedia.org/wiki?curid=1227382", "title": "Bolebořská vrchovina", "text": "Bolebořská vrchovina\n\nBolebořská vrchovina je geomorfologický okrsek na východní straně střední části Krušných hor v okrese Chomutov. Rozloha okrsku je 92,96 km².\n\nOkrsek se nachází na východním okraji střední části Krušných hor. Jižní hranici tvoří údolí Malodolského potoka nad Perštejnem a na severu údolí Kundratického potoka nad Vysokou Pecí. Severozápadní hranici přibližně vymezují sídla Údolíčko, Petlery, Domašín, Louchov, Vysoká Jedle, Vysoká, Lideň, Domina, Bečov, Blatno a Boleboř. Z větších měst okrsek částečně zasahuje do Chomutova a Jirkova.\n\nZ hornin převažují starohorní až prvohorní muskovit-biotitické svory, pararuly a ortoruly krušnohorského krystalinka. Místy se nachází vyzdvižené lokality cenomanských pískovců a miocenních křemenců (např. vrch Hradiště) a vzácně také třetihorní vulkanické horniny.\n\nBolebořská vrchovina je jedinou úpatní vrchovinou v podcelku Loučenské hornatiny. Tvoří ji úzký, méně vyzdvižený stupeň s menšími denudačními plošinami na meziúdolních hřbetech, který je rozdělen hlubokými údolími potoků. V geomorfologickém členění má označení IIIA-2B-7. Sousedí s geomorfologickými okrsky Jáchymovskou hornatinou, Přísečnickou hornatinou a Rudolickou hornatinou a na jihovýchodě s geomorfologickým podcelkem Chomutovsko-teplickou pánví.\n\nNejvyšším vrcholem Bolebořské vrchoviny je Pavlovský Špičák (695 m n. m.) mezi Volyní a zaniklou vesnicí Pavlovem. Dalšími významnými vrcholy jsou:\n\n\nVětšina Bolebořské vrchoviny spadá do povodí řeky Ohře, ale její severovýchodní část odvodňuje řeka Bílina. Kromě ní jsou většími toky Chomutovka a Prunéřovský potok. Pro ostatní potoky je charakteristický krátký a prudký tok. Na Bílině se nachází vodní nádrž Jirkov.\n\nV oblasti Bolebořské vrchoviny se nachází několik maloplošných zvláště chráněných území a dva přírodní parky:\n\n"}
{"id": "1227384", "url": "https://cs.wikipedia.org/wiki?curid=1227384", "title": "Christopher George", "text": "Christopher George\n\nChristopher George, (* 25. prosince 1983 v Port-of-Spain, Trinidad a Tobago) je trinidadský zápasník–judista, bývalý aktivní plavec a hráč vodního póla. V 11 letech začínal s plaváním a vodním pólem, ve kterém byl řadu let kapitánem reprezentačního týmu. Později si oblíbil bojové sporty, věnoval se karate, bjj a judu, kterému se intenzivně věnuje od roku 2012. Začínal v klubu Queens Park na rodném Trinidadu. Po roce tréninku obdržel olympijský grant a přesunul se do Skotska do Aberdeenu, kde se připravoval pod vedením Jasona Moorea. V roce 2016 dosáhl na panamerickou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1227386", "url": "https://cs.wikipedia.org/wiki?curid=1227386", "title": "Jindřiška Švecová", "text": "Jindřiška Švecová\n\nJindřiška Švecová (15. července 1952 Praha – 28. srpna 2016) byla česká režisérka dabingu zahraničních filmů a seriálů.\n\nNarodila se v Praze 15. července 1952. Vystudovala střední ekonomickou školu a později dodatečně ještě dálkově na Filozofické fakultě Univerzity Karlovy obor teorie kultury.\n\nPo střední škole nastoupila krátce do spořitelny. U filmu pracovala zprvu jako klapka a posléze skriptka. Po mateřské dovolené působila jako dramaturgyně v Ústřední půjčovně filmů, z níž se v roce 1989 stala společnost Lucernafilm. Od roku 1994 se Švecová trvale věnovala režii dabingu.\n\nMá bohatou filmografii českého znění, u většiny filmů si sama dělala i úpravy dialogů. Mezi známější díla, na jejichž dabingu se podílela, patří např. filmy \"Řidič slečny Daisy\", seriály \"Mentalista\" či \"Odložené případy\", animované filmy \"Malá mořská víla\", \"Lady a Tramp\" či \"Kráska a zvíře\". \n\nJindřiška Švecová byla vdaná, matkou dvou dětí a babičkou tří vnoučat. Mezi její záliby patřil rekreační sport a divadlo.\n\n"}
{"id": "1227388", "url": "https://cs.wikipedia.org/wiki?curid=1227388", "title": "Opština Rosoman", "text": "Opština Rosoman\n\nOpština Rosoman - je jednou z 9 opštin Vardarského regionu. Současně je však jednou z 80 opštin v Severní Makedonii. Rozkládá se zhruba uprostřed regionu. Rozloha je 132,9 km² a v roce 2002 zde žilo 4 141 obyvatel. Správním centrem opštiny je vesnice Rosoman.\nOpština se rozkládá v nížině podél řeky Crna reka, která protéká územím od jihu k severu a vlévá se nedaleko severního okraje opštiny do řeky Vardar. Nadmořská výška území je zhruba od 150 do 250 m. Avšak vesnička Mrzen Oraovec je v nadmořské výšce cca 570 m n. m. V jejím okolí jsou kopce až do výše cca 800 m n. m. Opštinu tvoří celkem 10 vesnic, jimiž jsou: Debrište, Kamen Dol, Kruešvica, Manastirec, Mrzen Oraovec, Palikura, Ribarci, Rosoman, Sirkovo a Trstenik. \n\nSousedními opštinami jsou: Gradsko na severu, Negotino na východě, Kavadarci na jihu a Čaška na západě.\n\nOpštinou prochází od jihu k severu z měst Bitola a Prilep hlavní silnice A1, která se při severním okraji opštiny napojuje na Dálnici A1/E 75. Odtud se lze dostat na jihovýchod do Řecka a opačně na severozápad do Skoplje.\n\nOpštinou také prochází od severu k jihu železniční trať, vedoucí z města Veles a končící u města Kavadarci.\n\nStobi – ruiny starobylého antického města v Severní Makedonii.\n\n"}
{"id": "1227392", "url": "https://cs.wikipedia.org/wiki?curid=1227392", "title": "Diósd", "text": "Diósd\n\nDiósd je město v Maďarsku v župě Pest v okrese Érd.\n\nDiósd leží na jižním předměstí Budapešti. Nachází se zde železnice a nájezd na dálnici vedoucí z Budapešti do města Pécs.\n\n"}
{"id": "1227397", "url": "https://cs.wikipedia.org/wiki?curid=1227397", "title": "Letní paralympijské hry 2016", "text": "Letní paralympijské hry 2016\n\nLetní paralympijské hry 2016, oficiálně XV. letní paralympijské hry ( ), se konaly v brazilském Riu de Janeiru. Slavnostní zahájení proběhlo 7. září 2016, ukončení se pak uskutečnilo 18. září 2016. Ve městě konání byly několik dnů před zahájením demonstrace, a proto nebylo jisté, jestli hry začnou v termínu. Her se účastnilo 159 zemí a zhruba 4342 paralympioniků ve 22 sportech.\n\nPři cyklistickém závodu 17. září zemřel po pádu z kola Íránský závodník Bahman Golbarnezhad.\n\nMěsta, která měla zájem na uspořádání LOH 2016, musela spolu s ostatními podat přihlášku do 14. ledna 2008. Potenciální kandidátská města prošla výběrovým řízením, které hodnotilo celkem jedenáct kritérií (doprava, finance, ubytování atd.) Na jejich základě pak komise zúžila výběr na čtyři adepty: americké Chicago, španělský Madrid, brazilské Rio de Janeiro a japonské Tokio (které hostilo Letní olympijské hry 1964 a znovu je bude hostit v roce 2020). Mezinárodní olympijský výbor (MOV) nepodporoval kandidaturu Dauhá, a to i navzdory vyššímu ohlasu než vybrané Rio de Janeiro, jelikož záměr Dauhá pořádat olympijské hry v říjnu nevyhovoval kalendáři MOV. Praha a Baku také nepřešly přes výběrové řízení.\n\nV čele 10členné hodnotící komise stanula Maročanka Nawal El Moutawakel, která již předsedala hodnotící komisi pro jednotlivé kandidatury Letních olympijských her 2012. V druhém čtvrtletí roku 2009 provedla komise inspekce na místě. Dne 2. září, měsíc před volbami, vydali pro členy MOV obsáhlé odborné posouzení.\n\nMOV udělalo na jednotlivých místech mnoho omezení, aby se zabránil kandidujícím městům v komunikaci nebo v přímém ovlivňování 115 hlasujících členů. Nicméně kandidující města investovaly do svých PR a mediálních programů nemalé částky ve snaze nepřímo ovlivňovat členy MOV, sbírat domácí podporu, podporu sportovních médií a obecně mezinárodních médií jako takových.\n\nKonečné hlasování se konalo dne 2. října 2009 v dánském hlavní městě Kodani. Chicago a Tokio byly vyřazeny po prvním a druhém kole hlasování, v uvedeném pořadí, přičemž do posledního kola mířilo Rio de Janeiro s výrazným náskokem před Madridem. Ten si také udrželo a bylo vyhlášeno jako hostitel Letních olympijských her v roce 2016.\n\n\n\n\n\n\nNa XV. Letních paralympijských hrách se soutěžilo v celkem 22 sportovních odvětvích.\n\nÍránský cyklista Bahman Golbarnezhad zemřel 17. září 2016 při závodě kvůli infarktu a následnému pádu z kola.\n\nČesko reprezentovalo 37 paralympioniků.\n\nVlajkonošem české paralympijské reprezentace byl zvolen šestinásobný paralympijský vítěz v cyklistice Jiří Ježek.\n\n\"Čestí medailisté\"\n"}
{"id": "1227398", "url": "https://cs.wikipedia.org/wiki?curid=1227398", "title": "Oldřich Karásek (mořeplavec)", "text": "Oldřich Karásek (mořeplavec)\n\nOldřich Karásek (* 1933) je český mořeplavec. Narodil se v Brně. Předtím, než se začal věnovat této činnosti, se věnoval horolezectví. V roce 1989 emigroval z Československa. Několikrát se svou lodí přeplul například Atlantský oceán. Na doma postavené lodi doplul do Austrálie. V noci ze 4. na 5. dubna 2007 se se svou jachtou srazil s tankerem v Rudém moři. Následně se svou posádkou pokračoval sedm dní na vraku lodi. Již dříve s lodí havaroval v Karibiku. Několikrát byla členkou jeho posádky cestovatelka Karin Pavlosková. Karásek je autorem knihy \"Jak pořídit loď\".\n\n"}
{"id": "1227399", "url": "https://cs.wikipedia.org/wiki?curid=1227399", "title": "Oldřich Karásek", "text": "Oldřich Karásek\n\nOldřich Karásek (30. listopadu 1939 – 2. října 2006) byl český fotograf.\n\nNarodil se v Praze, kde také studoval na Střední průmyslové škole grafické. V roce 1966 zvítězil na fotografické soutěži pořádané v rámci filmového festivalu v Cannes. Později byl oceněn v Tokiu a Stockholmu. V roce 1968 začal pracovat pro italskou agenturu Vita Press. Fotografoval například Petera Sellerse, Elizabeth Taylor či členy skupiny The Beatles. Významná je jeho fotografie zloděje, který ukradl špěrky Jacqueline Kennedyové z vily jejího manžela Aristotla Onassise. Fotografoval také přírodu, například v Patagonii či Himálaji. Zemřel při dopravní nehodě v Ugandě ve věku 66 let. Jeho bratrem byl evangelický farář, hudebník a politik Svatopluk Karásek.\n\n"}
{"id": "1227400", "url": "https://cs.wikipedia.org/wiki?curid=1227400", "title": "Tárnok", "text": "Tárnok\n\nTárnok je obec v Maďarsku v župě Pest v okrese Érd.\n\nTárnok leží na jižním předměstí Budapešti. Nachází se zde železnice a nájezd na dálnici spojující Budapešť a Záhřeb.\n"}
{"id": "1227402", "url": "https://cs.wikipedia.org/wiki?curid=1227402", "title": "Karin Pavlosková", "text": "Karin Pavlosková\n\nKarin Pavlosková (* 1975) je česká cestovatelka, spisovatelka a lékařka. Studovala na lékařské fakultě v Brně a pracovala v Ostravě. Několikrát plula na moři s Oldřichem Karáskem. Je autorkou několika cestopisných knih. V knize \"Drama mezi oceány\" například popisuje, jak se jejich loď převrhla v Karibském moři. Dále cestovala například v Patagonii, Kanadě, Himálaji či Antarktidě.\n\n"}
{"id": "1227407", "url": "https://cs.wikipedia.org/wiki?curid=1227407", "title": "Kostel svatého Jana Křtitele (Nový Hrozenkov)", "text": "Kostel svatého Jana Křtitele (Nový Hrozenkov)\n\nKostel svatého Jana Křtitele je farní římskokatolický kostel na Novém Hrozenkově.\n\nKostel byl postaven během působení zdejšího prvního faráře Jiřího Jahna v letech 1787 až 1789 poblíž původního dřevěného kostela (ten byl následně zbourán). Hlavní oltář měl pocházet ze zrušeného olomouckého klášterního kostela. V Novém Jičíně k němu byly v roce 1894 pořízeny další dva postranní oltáře. V roce 1917 byl vyroben nový dřevěný hlavní oltář. Na základě reformy vzešlé z druhého vatikánského koncilu byly v roce 1971 během oprav kostela boční oltáře zrušeny.\n\nObrazy v kostele (křížovou cestu) namaloval akademický malíř Adolf Hoeller.\n"}
{"id": "1227408", "url": "https://cs.wikipedia.org/wiki?curid=1227408", "title": "Karel Ferdinand z Valdštejna", "text": "Karel Ferdinand z Valdštejna\n\nKarel Ferdinand Maxmilián hrabě z Valdštejna (1634 – 9. dubna 1702 Vídeň), německy \"Karl Ferdinand des H. R. Reichs Graf von Waldstein\" byl český šlechtic ze starobylého rodu Valdštejnů, uplatnil se jako významný diplomat ve službách Habsburků, později zastával vlivné hodnosti u císařského dvora ve Vídni. Byl rytířem Řádu zlatého rouna a vlastnil rozsáhlé statky v severních Čechách. Jeho mladším bratrem byl pražský arcibiskup Jan Bedřich z Valdštejna.\n\nNarodil se jako pátý syn hraběte Maxmiliána z Valdštejna (1596–1655) a jeho manželky Kateřiny, rozené z Harrachu (1599–1640). Absolvoval kavalírskou cestu, během níž několik let studoval na univerzitě v Lovani. V roce 1654 byl jmenován císařským komořím a svou další kariéru spojil s vládou Leopolda I., jehož císařské korunovace ve Frankfurtu se zúčastnil (1658).\n\nPrvním diplomatickým úkolem byl pověřen již v roce 1657, kdy zastupoval císaře na pohřbu saského kurfiřta Jana Jiřího. Další diplomatickou cestu podnikl v roce 1661, kdy v německých knížectvích sháněl finanční podporu na válku proti Turkům. Později se ještě několikrát vydal do Německa, v letech 1668 a 1670 byl též členem diplomatických misí do Polska. V letech 1677–1679 byl vyslancem v Londýně. V souvislosti s tím byl jmenován tajným radou (1678), ještě předtím získal od španělského krále Karla II. Řád zlatého rouna (1675).\n\nVrcholem jeho diplomatické kariéry byla mimořádná mise do Polska v roce 1683, jejímž cílem bylo získat polskou podporu v další válce s Tureckem. Po předchozích zkušenostech i za cenu vysokých úplatků polské šlechtě byl úspěšný a 31. března 1683 podepsal spojeneckou smlouvu mezi císařem a polským králem. Na základě této smlouvy pak polský král Jan Sobieski podnikl rozhodující útok v době tureckého obléhání Vídně. Valdštejnovy zkušenosti při jednání s anglickým parlamentem a polským Sejmem utvrdily jeho monarchistické přesvědčení a jako vlivný dvořan pak zůstával předním stoupencem Habsburků.\n\nVedle diplomatické kariéry budoval i své postavení u císařského dvora, kde byl nejprve již od 60. let 17. století nejvyšším štolbou ovdovělé císařovny Eleonory Gonzaga, třetí manželky Ferdinanda III. V letech 1685–1690 byl nejvyšším hofmistrem císařovny Eleonory Falcko-Neuburské, nakonec se stal nejvyšším komorníkem Leopolda I. (1690–1702). Od roku 1690 byl zároveň státním a konferenčním ministrem, svými názory a rétorikou ovlivňoval chod státní konference a v závěru vlády Leopolda I. patřil k významným osobnostem císařského dvora. Posledním důležitým úkolem byl pověřen v roce 1698, kdy z titulu svých funkcí hostil ve Vídni ruského cara Petra Velikého.\n\nPo otci Maxmiliánovi zdědil Svijany a Loučeň (1655), krátce nato po starším bratrovi Ferdinandu Arnoštovi zdědil Mnichovo Hradiště (1657). Na základě nejasně formulované závěti svého bratrance Adama Maxmiliána (1666) se začal soudit o jihomoravské panství Židlochovice. Spor o Židlochovice vedli různí členové rodu Valdštejnů téměř padesát let a o toto výnosné panství nejblíž k Vídni měl Karel Ferdinand velký zájem. Díky spříznění s rodem Clary-Aldringenů byl krátce v letech 1666–1678 také majitelem severočeského panství Benešov nad Ploučnicí. V roce 1680 odkazem příbuzného z rodu Kouniců převzal Českou Lípu a Zahrádky, tyto statky ale nikdy nenavštívil a v roce 1696 je za 450 000 zlatých přenechal opět Kounicům. Mezitím svému synovci Arnoštu Josefovi prodal v roce 1678 panství Mnichovo Hradiště. Jako nejstarší člen rodu Valdštejnů převzal v roce 1684 panství Třebíč, ve stejném roce po starším bratrovi Františku Augustinovi (1628–1684) zdědil Dobrovici v severních Čechách. Pro občasný pobyt v Praze sloužil palác na Malé Straně, vystavěný po roce 1667.\n\nVzhledem ke službě u dvora a diplomatickým cestám pobýval Karel Ferdinand převážně mimo Čechy a jeho zájem o zděděný majetek se omezoval pouze na výnos, který mu umožňoval finančně náročný pobyt u dvora. I když jsou doloženy jen strohé výnosy ohledně povinností poddaných, na druhou stranu jeho postavení u dvora umožnilo rozkvět poddanských měst a rozšiřování městských privilegií (Dobrovice). V Dobrovici jsou také doloženy tři krátké pobyty (1685, 1691, 1696). Přestože vlastnil rozsáhlé statky v Čechách, finančně náročné aktivity u dvora a v zahraničí jej nutily ke značnému zadlužování. Půjčoval si například od spřízněného rodu Thun-Hohensteinů, v roce 1681 si půjčil 100 000 zlatých od Heřmana Jakuba Černína. Naopak sám půjčoval dál a mezi jeho věřiteli byl například nejvyšší sudí František Karel Přehořovský z Kvasejovic.\n\n\nZa manželku si vzal svou sestřenici Marii Alžbětu z Harrachu (1637–1710), vzhledem k blízkému příbuzenskému vztahu byl ke sňatku nutný papežský dispens. Jejich manželství bylo podle dochované korespondence šťastné a harmonické, ale narodil se z něj jen jeden potomek, syn Karel Arnošt (1661–1713), později taktéž významný císařský diplomat. Karel Ferdinand z Valdštejna zemřel ve Vídni 9. dubna 1702 a za početné účasti dvořanů byl pohřben ve vídeňském kostele sv. Augustina.\n\n\n"}
{"id": "1227411", "url": "https://cs.wikipedia.org/wiki?curid=1227411", "title": "Tiago Mendes", "text": "Tiago Mendes\n\nTiago Cardoso Mendes (* 2. května 1981, Viana do Castelo, Portugalsko) byl portugalský fotbalový záložník a reprezentant, od roku 2011 působil v klubu Atlético Madrid. 21.5.2017 hrál svou poslední hru v kariéře a zároveň poslední zápas na stadionu Estadio Vicente Calderón. Hrál na postu středního záložníka.\n\n\nMendes odehrál 21 zápasů za portugalskou reprezentaci do 21 let.\n\nCelkově za portugalský národní výběr odehrál 66 zápasů a vstřelil v něm 3 branky (k 8. 10. 2015). Zúčastnil se EURA 2004 v Portugalsku, MS 2006 v Německu a MS 2010 v Jihoafrické republice.\n\n"}
