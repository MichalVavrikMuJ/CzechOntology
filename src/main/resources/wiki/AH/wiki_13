{"id": "1196430", "url": "https://cs.wikipedia.org/wiki?curid=1196430", "title": "Sniper: Ghost Warrior 3", "text": "Sniper: Ghost Warrior 3\n\nSniper: Ghost Warrior 3 je FPS stealth hra od City Interactive. Jedná se o třetí hru ze série \"\", druhou využívající CryEngine, avšak první díl, který by měl mít zcela otevřený herní svět. Hra dosud byla oznámena na Xbox One, PlayStation 4 a osobní počítače s operačním systémem Windows s předpokládaným datem vydání v létě 2016. 2. srpna 2016 vyšel krátký trailer i s oficiální zprávou, odhalující datum vydání na 27. ledna 2017.\n\nHra se odehrává ve fiktivní blízké budoucnosti v Gruzii blízko hranic s Ruskem, kde začala hybridní a civilní válka. Hráč se zhostí amerického mariňáka v důchodu, Jonathana Norda, který je povolán do Gruzie, aby zabil vetřelce, se kterým se ovšem zná z minulosti. \n\nMělo by se jednat o nejdokonalejší Sniper: GW hru. Hra má ambice se stát AAA hrou. Poprvé v sérii bude hráč moct utíkat nepřátelům třeba za pomocí parkouru. Ve hře se bude moct aktivovat tzv. Scout mode, který zvýrazní některé důležité věci, včetně třeba min na zemi, nebo skvělého odstřelovacího místa. Hra by měla mít i dynamický systém dne a noci. Cíl k sestřelení se tentokrát nebude zobrazovat na minimapě, ale hráč si jej musí nejdříve najít plněním tzv. Intelligent missions. Hráč bude mít k dispozici i drony.\n\n\n"}
{"id": "1196432", "url": "https://cs.wikipedia.org/wiki?curid=1196432", "title": "These Days (píseň, Jackson Browne)", "text": "These Days (píseň, Jackson Browne)\n\n„These Days“ je píseň amerického (v Německu narozeného) hudebníka Jacksona Browna. Browne původní verzi písně napsal již v přibližně šestnácti letech. První vydanou verzi vydala v roce 1967 německá zpěvačka Nico na svém prvním sólovém albu \"Chelsea Girl\". V roce 1972 nahrála svou verzi písně zpěvačka Jennifer Warnes (na albu \"Jennifer\", jehož producentem byl velšský hudebník John Cale, který, stejně jako Browne, hrál i na albu Nico). Roku 1973 vydal také Browne vlastní verzi své písně, vyšla na jeho druhém albu \"For Everyman\". Téhož roku nahrál píseň také Gregg Allman na své první sólové album s názvem \"Laid Back\".\n"}
{"id": "1196433", "url": "https://cs.wikipedia.org/wiki?curid=1196433", "title": "Maria Bellová", "text": "Maria Bellová\n\nMaria Bellová (nepřechýleně \"Maria Bello\", 18. dubna 1967, Norristown, Pensylvánie, USA) je americká filmová i televizní herečka a spisovatelka. Je známá především z filmů \"Ten třetí\", \"Dějiny násilí\", \"Děkujeme, že kouříte\", nebo \"Láska podle předlohy\". Byla dvakrát nominována na cenu Zlatý glóbus; poprvé v roce 2004 za film \"Smolař\" a podruhé roku 2006 za film \"Dějiny násilí\". Avšak ani jednu z nominací neproměnila.\nMaria Bellová se narodila v Norristownu v Pensylvánii, Spojené státy americké. Jejími rodiči jsou Kathy, zdravotní sestra a učitelka, a Joe Bell, podnikatel. Otec Joe je původem Ital žijící v Americe, zatímco Kathy je původem Polka. Byla vychovávána jako římská katolička a později absolvovala Archbishop John Carroll High School v Radnoru v Pensylvánii. Později nastoupila na Villanova University, kde vystudovala politologii. Po dokončení studií se rozhodla zdokonalovat své herecké schopnosti v celé řadě newyorských divadel, kde jako herečka začínala.\n\nPo zemětřeseních na Haiti roku 2010 založila Bellová společně s Aledou Frishmanovou, Alison Thompsonovou and Barbarou Guillaumeovou organizace \"WE ADVANCE\". Tato organizace podporuje haitské ženy, které pomáhají nebo starají se o nemocné a nemohoucí. Dalším cílem organizace je skoncování s domácím násilím na Haiti. Organizace \"WE ADVANCE\" sídlí v současné době ve zdravotním středisku v Cité Soleil. Maria Bellová je mimo jiné i členkou skupiny \"Darfur Women Action Group\" (DWAG), neziskové organizace, která realisuje aktivistické akce jménem obětí genocidy v Dárfúru.\n\nSe svým bývalým přítelem Danem McDermottem má syna Jacksona. V roce 2013 vydala článek v The New York Times \"Coming Out as a Modern Family\", ve kterém se přiznala k romantickému vztahu s Clare Munn.\n\nV dubnu 2015 vydala knihu s názvem \"Whatever...Love Is Love: Questioning the Labels We Give Ourselves\".\n\nBellová začínala svoji hereckou kariéru v newyorských divadlech. Její televizní debut přišel v roce 1996 a jednalo se o roli ve třinácti epizodách seriálu \"Pan a paní Smithovi\". V prvním filmu si zahrála dva roky nato; střihla si roli Kitty ve snímku \"Půlnoc nikdy nekončí\". Později hrála především ve filmech, většinou se jednalo o vedlejší role. Její první velká role přišla roku 1999 a jednalo se o film \"Odplata\" s Melem Gibsonem, kde si zahrála postavu Rosie. Poté roku 2003 získala vedlejší roli ve filmu \"Smolař\", za který byla nominována na Zlatý glóbus, který ale nezískala. V roce 2005 získala hned dvě velké role a to ve filmech \"Děkujeme, že kouříte\" (v hlavní roli Aaron Eckhart) a \"Dějiny násilí\" (Viggo Mortensen v hlavní roli), za který byla opět nominována na Zlatý glóbus a vyhrála ocenění New York Film Critics Circle.\n\nRoku 2007 získala roli ve snímku \"Láska podle předlohy\", který byl zfilmován na základě knihy od Karen Joy Fowlerové. Následně se objevila v dalších vedlejších rolích ve filmech a roku 2012 získala roli i v několika epizodách seriálu \"Doteky osudu\".\n\nRoku 2016 si zahrála roli seržantky Reznikové v americkém filmu \"Pátá vlna\" v hlavní roli s mladou herečkou Chloë Grace Moretzovou.\n\nV roce 2018 byla obsazena do romantického fantasy drama \"Den co den\" jako Lindsay, Rhiannonina matka.\n\nOd roku 1999 do roku 2006 chodila s americkým producentem Danem McDermottem. Dvojice má syna Jacksona Bluea. Během let 2008 až 2010 chodila s americkým producentem Brynem Mooserem. Dvojice se v červenci 2008 zasnoubili, ale na konec k svatbě nedošlo. Od roku 2011 do roku 2016 chodila s Clare Munn.\n\n"}
{"id": "1196435", "url": "https://cs.wikipedia.org/wiki?curid=1196435", "title": "Roadrunner (píseň)", "text": "Roadrunner (píseň)\n\n„Roadrunner“ je píseň amerického hudebníka Jonathana Richmana.\n\nPíseň je do značné míry inspirována písní „Sister Ray“ od skupiny The Velvet Underground. Nahrána byla v roce 1972 skupinou The Modern Lovers a na této původní nahrávce se kromě Richmana podíleli také hráč na klávesové nástroje Jerry Harrison, baskytarista Ernie Brooks a bubeník David Robinson. Producentem této původní nahrávky byl velšský hudebník a skladatel John Cale. Píseň vyšla až v roce 1976 na albu \"The Modern Lovers\". V roce 1977 vyšla jako singl, na jehož B-straně byla píseň „Pablo Picasso“. Během roku 1972 kapela nahrála několik dalších verzí písně s producentem Kimem Fowleyem, které v roce 1981 vyšly na albu \"The Original Modern Lovers\".\n\nAnglická kapela Sex Pistols nahrála svou verzi písně na album \"The Great Rock'n'Roll Swindle\". Kapela The Greg Kihn Band nahrála vlastní verzi na album \"With the Naked Eye\". Zpěvačka Joan Jett nahrála dvě verze písně: první vyšla na albu \"Good Music\" (1986) a druhá \"The Hit List\" (1990). Časopis \"Rolling Stone\" zařadil píseň na 274. příčku svého žebříčku 500 nejlepších písní všech dob. Politik Marty Walsh představil v roce 2013 návrh zákona, podle něhož by se píseň „Roadrunner“ stala oficiální rockovou písní státu Massachusetts. Sám Richman však prohlásil, že si nemyslí, že je píseň dostatečně dobrá, aby se jí mohla stát. Návrh neprošel, ale znovu byl představen v roce 2015.\n"}
{"id": "1196436", "url": "https://cs.wikipedia.org/wiki?curid=1196436", "title": "TJ Slovan Kamenice nad Lipou", "text": "TJ Slovan Kamenice nad Lipou\n\nTělovýchovná jednota Slovan Kamenice nad Lipou je český fotbalový klub z města Kamenice nad Lipou, hrající od sezóny 2012/13 I. A třídu Kraje Vysočina (6. nejvyšší soutěž). Klub byl založen v roce 1923 pod názvem SK Kamenice nad Lipou.\n\nSvé domácí zápasy odehrává na stadionu Kamenice nad Lipou.\n\nMezi nejznámější odchovance klubu patří bratři Miroslav a František Vítů, Lukáš Masopust a Tomáš Sivok\n\nZdroj: \n\n\nZdroj: \n\n"}
{"id": "1196441", "url": "https://cs.wikipedia.org/wiki?curid=1196441", "title": "FK Kovofiniš Ledeč nad Sázavou", "text": "FK Kovofiniš Ledeč nad Sázavou\n\nFotbalový klub Kovofiniš Ledeč nad Sázavou je český fotbalový klub z města Ledeč nad Sázavou, hrající od sezóny 2016/17 Přebor Kraje Vysočina (5. nejvyšší soutěž). Klub byl založen v roce 1924 pod názvem SK Ledeč nad Sázavou.\n\nSvé domácí zápasy odehrává na stadionu Ledeč nad Sázavou.\n\nV klubu začínal mj. David Kalivoda.\n\nZdroj: \n\n\nZdroj: \n\n"}
{"id": "1196448", "url": "https://cs.wikipedia.org/wiki?curid=1196448", "title": "Ryan Murray", "text": "Ryan Murray\n\nRyan Murray (* 27. září 1993, White City) je kanadský hokejový obránce hrající v severoamerické National Hockey League (NHL) za tým Columbus Blue Jackets, který ho v roce 2012 draftoval ze 2. pozice.\n\nMurrayho si v roce 2008 vybral na draftu Western Hockey League (WHL) tým Everett Silvertips. Později byl v tomto týmu jmenován kapitánem v osmnácti letech. Dne 22. června 2012 byl vybrán jako druhý celkově týmem Columbus Blue Jackets na Vstupním draftu NHL 2012.\n\nDne 16. listopadu 2012 si poranil rameno při utkání svého týmu Silvertips, a i proto musel později podstoupit operaci, po které vynechal zbytek sezóny ve WHL (také nemohl být k dispozici pro případné povolání do National Hockey League).\n\nSvůj první zápas v NHL odehrál 4. října 2013 proti Calgary Flames. Dne 25. října 2013 vstřelil první branku v této soutěži, když v zápase proti Torontu Maple Leafs překonal Jonathana Berniera. Během sezóny 2014/15 odehrál jen 12 zápasů kvůli zranění, včetně podvrtnutého kotníku, když na něj během zápasu spadl spoluhráč Ryan Johansen.\n\nV roce 2012 se zúčastnil juniorského šampionátu v kanadských městech Calgary a Edmontonu, kde s mužstvem získal bronzovou medaili.\n\nMurray se stal prvním hráčem po mnoha letech, který jako čerstvě draftovaný hráč do NHL reprezentoval tým Kanady na mistrovství světa (v roce 2012 ve Švédsku a Finsku). Murray byl druhým nejmladším hráčem, který kdy hrál na MS za Kanadu (nejmladším byl Paul Kariya v roce 1993).\n\nV roce 2016 na šampionátu v Rusku vybojoval s Kanadou zlaté medaile, když s mužstvem porazil ve finálovém utkání Finsko poměrem 2:0. Celkem si v desíti zápasech připsal 5 asistencí.\n\nDne 2. března 2016 jej kanadský trenér Todd McLellan zařadil na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. S týmem obsadil konečné 5. místo, když nedokázali postoupit ze skupiny. Na turnaji nezaznamenal ve třech odehraných utkáních jediný bod.\n\n"}
{"id": "1196449", "url": "https://cs.wikipedia.org/wiki?curid=1196449", "title": "Outdoor Pieces for Robin Page", "text": "Outdoor Pieces for Robin Page\n\n„Outdoor Pieces for Robin Page“ je avantgardní dílo velšského hudebníka a skladatele Johna Calea. Vzniklo v létě roku 1962, kdy stále Cale studoval na Goldsmiths College při Londýnské univerzitě. Bylo výrazně ovlivněno hnutím Fluxus. Robin Page, jemuž bylo toto dílo věnováno, provedl následujícího roku premiéru další Caleovy skladby nazvané „Plant Piece“. Několik ukázek z díla vyšlo koncem roku 1963, kdy již Cale žil v New Yorku, v magazínu \"Preview Review\". Zde byly vytištěny dva pokyny z celé skladby: (2) „'“ (tj. „\"Miluj klavír bez paží\")“ a (8) „'“ (tj. „\"Následuj vítr a poslouchej jej\"“).\n\n"}
{"id": "1196450", "url": "https://cs.wikipedia.org/wiki?curid=1196450", "title": "Plant Piece", "text": "Plant Piece\n\n„Plant Piece“ je avantgardní dílo velšského hudebníka a skladatele Johna Calea. Vzniklo v roce 1963, kdy stále Cale studoval na Goldsmiths College při Londýnské univerzitě. Bylo výrazně ovlivněno hnutím Fluxus. Premiéru díla provedl Robin Page (odehrála se na Goldsmiths College), pro kterého Cale v předchozím napsal skladbu Outdoor Pieces. Při představení, respektive skladbě, je na jevišti postavená květina v květináči. Page, který zpočátku stál na balkónu, na ní začal křičet, že zemře. Později přišel až ke květině, kde ve svých nadávkách pokračoval.\n\n"}
{"id": "1196452", "url": "https://cs.wikipedia.org/wiki?curid=1196452", "title": "X for Henry Flynt", "text": "X for Henry Flynt\n\n„X for Henry Flynt“ je avantgardní dílo amerického skladatele La Monte Younga z roku 1961. Britskou premiéru skladby provedl velšský hudebník a skladatel John Cale, který později s Youngem také spolupracoval. Cale poklekl na zem před klavír, spojil ruce a zčal celými pažemi mlátit do kláves nástroje. Několik diváků se po pěti minutách hluků vyluzovaných klavírem rozhodlo nástroj od Calea odtáhnout.\n"}
{"id": "1196454", "url": "https://cs.wikipedia.org/wiki?curid=1196454", "title": "Allegheny Observatory", "text": "Allegheny Observatory\n\nAllegheny Observatory ( Alleghenská observatoř) je americká observatoř, součást Katedry fyziky a astronomie Pittsburské univerzity. Nachází se v parku River View v Pittsburghu v Pensylvánii v nadmořské výšce 370 m (-80,0°1,3'; +40°29,0'). V činnosti je od 15. února 1859. Kromě jiného se zabývá též výzkumem exoplanet.\n\n\n"}
{"id": "1196455", "url": "https://cs.wikipedia.org/wiki?curid=1196455", "title": "Eileen Simpson", "text": "Eileen Simpson\n\nEileen Simpson, rodným jménem Eileen Patricia Mulligan, (1918 – 21. října 2002) byla americká spisovatelka. Narodila se v New Yorku a její matka zemřela jedenáct měsíců po dceřině narození. Později ji a její sestru otec odeslal do kláštera, neboť nebyl schopen se o potomky starat. Zemřel čtyři roky poté. V letech 1942 až 1956 byla manželkou básníka Johna Berrymana. V roce 1960 se provdala za bankéře Roberta Simpsona. Roku 1982 vydala knihu '. Svou poslední knihu, které nesla název ', vydala v roce 1994.\n"}
{"id": "1196456", "url": "https://cs.wikipedia.org/wiki?curid=1196456", "title": "Dina Asher-Smithová", "text": "Dina Asher-Smithová\n\nDina Asher-Smithová (* 4. prosince 1995 Londýn) je britská sprinterka, mistryně Evropy, juniorská mistryně světa i Evropy a držitelka tří národních rekordů.\nNarodila se jako Geraldina Rachel Asher-Smithová na londýnském předměstí Orpington, závodí za Blackheath and Bromley Harriers Athletic Club. Od roku 2014 studuje historii na King's College London. Získala řadu mládežnických anglických titulů, v roce 2009 běžela 300 m za 39,16 s, což je nejlepší světový výkon mezi třináctiletými. Na Mistrovství Evropy juniorů v atletice 2013 vyhrála závod na 200 m i sprinterskou štafetu. Ve stejném roce byla nejmladší britskou reprezentantkou na MS v atletice, kde byla členkou bronzové štafety (britský tým skončil původně čtvrtý, na třetí místo se posunul po diskvalifikaci Francouzek). Na Mistrovství světa juniorů v atletice 2014 vyhrála běh na 100 metrů; na seniorském mistrovství Evropy v atletice 2014 postoupila do finále, kterého se ale pro zranění nezúčastnila.\n\nNa halovém mistrovství Evropy 2015 skončila druhá na 60 metrů časem 7,08, čímž vyrovnala národní rekord Jeanette Kwakyeové. 25. června 2015 se stala první britskou závodnicí, která běžela stovku pod jedenáct sekund, na mistrovství světa v atletice 2015 postoupila do finále nejrychlejším časem 22,07, což je britský rekord a zároveň historicky nejrychlejší čas zaběhnutý závodnicí v teenagerském věku, celkově skončila pátá. S britskou štafetou na 4×100 metrů skončila na šampionátu na čtvrté příčce.\n\nNa halovém mistrovství světa 2016 si zajistila účast ve finále, pak ji ale opět zastavilo zranění. Ve stejné sezóně byla na olympiádě členkou bronzové štafety na 4x100 metrů. Stala se také evropskou šampionkou v běhu na 200 metrů, na mistrovství Evropy v Amsterdamu byla rovněž členkou stříbrné britské sprinterské štafety. Stejného štafetového úspěchu dosáhla také na mistrovství světa v roce 2017 v Londýně, kde kromě toho doběhla čtvrtá ve finále běhu na 200 metrů.\n\n\n"}
{"id": "1196458", "url": "https://cs.wikipedia.org/wiki?curid=1196458", "title": "TJ Sokol Leština u Světlé", "text": "TJ Sokol Leština u Světlé\n\nTělovýchovná jednota Sokol Leština u Světlé je český fotbalový klub z obce Leština u Světlé, hrající od sezóny 2013/14 I. A třídu Kraje Vysočina (6. nejvyšší soutěž). Klub byl založen v roce 1934.\n\nSvé domácí zápasy odehrává na stadionu Leština u Světlé.\n\nZdroj: \n\n"}
{"id": "1196459", "url": "https://cs.wikipedia.org/wiki?curid=1196459", "title": "Muktada Sadr", "text": "Muktada Sadr\n\nMuktada as-Sadr (* 12. srpna 1973) je irácký ší'itský duchovní, politik a vůdce milice. Je vůdcem politického strany Sadristického hnutí a vůdce Mahdího armády, která vedla odpor proti americké okupaci Iráku a od roku 2014 bojuje proti silám sunnitského Islámského státu. Muktada as-Sadr je jednou z nejvlivnějších náboženských a politických osobnosti v Iráku, a to i přes fakt, že nezastává žádnou funkci v současné irácké vládě.\n"}
{"id": "1196464", "url": "https://cs.wikipedia.org/wiki?curid=1196464", "title": "Wierzchosławice (okres Tarnów)", "text": "Wierzchosławice (okres Tarnów)\n\nWierzchosławice je vesnice v Polsku, ve Malopolském vojvodství v okrese Tarnów v gmine Wierzchosławice.\n\nV obci se narodil Wincenty Witos.\n\nGmina Wierzchosławice je rozdělena na následujících 11 částí se starostenstvím:\n"}
{"id": "1196467", "url": "https://cs.wikipedia.org/wiki?curid=1196467", "title": "Adam Benedikt Bavorovský", "text": "Adam Benedikt Bavorovský\n\nDom Adam Benedikt Bavorovský, OSB († 26. května 1636) byl český (resp. moravský) římskokatolický duchovní, původně rajhradský benediktin, v letech 1615–1635 pak opat Emauzského kláštera benediktinů v Praze.\n\nAdam Benedikt Bavorovský pocházel z Ostrovačic na Moravě. V mládí vstoupil v Rajhradě do benediktinského řádu. V pozdější době přešel do pražských Emauz, které byly za vlády Rudolfa II. vráceny katolíkům. Adam Benedikt zde byl posléze, v roce 1615 zvolen opatem. Obnovený klášter se však musel potýkat s celou řadou problémů, které se nedaly řešit. Po dohodě s císařem Ferdinandem II. byla zkomírající komunita přestěhována do malého konventu při kostele sv. Mikuláše na Starém Městě a do Emauz byli uvedeni mniši z Montserratské kongregace benediktinského řádu, zvaní \"černí Španělé\".\n\nAdam Benedikt Bavorovský řídil českou benediktinskou komunitu u sv. Mikuláše ještě zhruba rok po jejím odchodu z Emauz. Zemřel 26. května\n1636.\n\n\n"}
{"id": "1196471", "url": "https://cs.wikipedia.org/wiki?curid=1196471", "title": "Bertha von Grab", "text": "Bertha von Grab\n\nBertha von Grab (* 21. června 1840, Praha – 18. října 1907, Praha) byla českoněmecká malířka. Většinu života žila v Düsseldorfu.\n\nDcera zemského soudního rady Jana Karla Graba. Malbu studovala soukromě u Charlotty Weyrother-Piepenhagenové a poté v krajinářské škole Maxe Haushofera na pražské Akademii. Po Haushoferově smrti roku 1866 pokračovala ve studiu u prof. C. Jungheima v Düsseldorfu. Podnikla studijní cesty do Bavorska a Rakouska, do pohoří Harz a k Severnímu moři. Většinu života strávila v Düsseldorfu. Vystavovala r. 1873 na světové výstavě ve Vídni, na Zemské jubilejní výstavě v Praze r. 1891 a na výstavách Krasoumné jednoty v Praze (1895-1897).\nBertha von Grab byla všestranná krajinářka s vytříbeným citem pro světlo. V Čechách malovala na Šumavě (\"Černé jezero\") a v Krkonoších (\"Vodopád v Krkonoších\"). Na seznamu jejích děl jsou krajinné motivy v rakouských Alpách a Solné komoře, Chiemské jezero, Königsee a Ramsau v Bavorsku, Tizino ve Švýcarsku, Heringsdorf na poloostrově Usedom, Rujana, údolí Ilsy v Harzu.\n\n\n"}
{"id": "1196472", "url": "https://cs.wikipedia.org/wiki?curid=1196472", "title": "Muzeum rakousko-uherského pivovarnictví", "text": "Muzeum rakousko-uherského pivovarnictví\n\nMuzeum rakousko-uherského pivovarnictví je muzeum v Dalešicích, je umístěno v areálu pivovaru v Dalešicích čp. 71. Založeno bylo v roce 2003, kdy v roce 2002 byl v areálu otevřen pivovar. Zřizováno je akciovou společností Akciový pivovar Dalešice. Muzeum je součástí Pivovarské cyklotrasy.\n\nPivovar v Dalešicích vznikl pravděpodobně v druhé polovině 16. století, první písemná zmínka o pivovaru je z roku 1609, později působil jako pivovar až do roku 1977, kdy byl uzavřen. V roce 1999 změnil majitele a do roku 2002 byl rekonstruován, muzeum pak bylo otevřeno v roce 2003.\n\nVe sbírkách muzea je vybavení pivovaru z 19. století, kdy součástí jsou například varny, sladovnické věže, parní stroj či informace o filmu Postřižiny, který se v místním pivovaru natáčel. Součástí muzea jsou i tři prohlídkové trasy, kdy první se týká starého pivovarského provozu, druhá se zabývá dnešní výrobou piva a středověkými ležáckými sklepy a třetí se týká nového provozu, sklepů a ochutnávky piva. Součástí sbírky jsou i předměty z filmu Postřižiny, kdy například lze ve sbírkách nalézt kádě, kde se koupala při natáčení filmu Magda Vašáryová, mezi dalšími předměty jsou i kostýmy z filmu. Součástí muzea je i expozice s informacemi z dějin obce Dalešice.\n\n"}
{"id": "1196481", "url": "https://cs.wikipedia.org/wiki?curid=1196481", "title": "Evangelický kostel svaté Trojice (Prešov)", "text": "Evangelický kostel svaté Trojice (Prešov)\n\nEvangelický kostel svaté Trojice je kostel slovenské evangelické církve, který se nachází na Hlavní ulici v Prešově na Slovensku. Jedná se o renesanční stavbu, která byla 17. dubna 1963 prohlášena za národní kulturní památku.\n\nZákladní kámen kostela byl položen v roce 1642 a vysvětil ho evangelický kněz Jakub Jakobeus (1591–1645). Stavba kostela byla ukončena roku 1647. V roce 1671 byl kostel evangelíkům zabaven po potlačení Vešeléniho spiknutí v předcházejícím roce a do užívání ho dostali Jezuité. V roce 1682 během povstání Imricha Thökölyho byl kostel evangelíkům navrácen, ale v roce 1687 byl opět spravován jezuity. V roce 1705 vypuklo povstání Františka II. Rákocziho a kostel se dostal opět do rukou evangelíkům. V roce 1711 po potlačení povstání vydala královna Eleonora Magdaléna dne 25. června nařízení, v němž přikazuje evangelíkům kostel opustit a postavit si nový na předměstí. Kostel opět spravovali jezuité. V roce 1773 po zrušení řádu jezuitů, přešel kostel na stát. V roce 1784 evangelíci odkoupili kostel od magistrátu za 6000 zlatých a převzal ho církevní dozorce Zikmund Toporcer. Kostel užívaly současně dva církevní sbory – slovenský a německý (později německo-maďarský). Měly v té době 2606 členů, z čehož bylo 1553 Slováků. Dne 5. července 1788 během velkého požáru ve městě shořela věž a střecha. V roce 1913 zachvátil kostel poslední velký požár, při kterém bylo poškozeno i vnitřní vybavení, původní oltářní obraz od Karla Brocka, dvorního malíře královny Viktorie. Byl nahrazen stejným, na jeho namalování se podíleli Mikuláš Jordán a Ernest Rákoši. Po vzniku Československa v roce 1918 se slovenští evangelíci vyčlenili z uherské církve. V roce 1930 vzrostl význam kostela poté, co se Prešov stal sídlem Východního distriktu, což trvalo až do roku 1945. Znovu byl obnoven roku 1994.\n\nKostel je významnou ukázkou renesanční stavby kostela na Slovensku. Interiér má jednolodní dispozici, trojboký závěr, chóry po obou stranách lodi, v severní části se nachází emporu s varhanami. Samotná budova má masivní charakter, má jen sanktusník ukončený hvězdou. Hlavní portál je na severní straně od kolegia a boční ze západu od bývalé církevní lidové školy, pozdější Knihovny P. O. Hviezdoslava, ve které sídlí Britské centrum.\n\nVnitřní výzdoba je skromná, což odpovídá odpovídá duchu protestantismu. Mramorová výzdoba je jen znázorněna iluzivní malbou. Sakristie se nachází nalevo od oltáře a v suterénu kostela v prostoru oltáře se nachází krypta.\n\nVnější vzhled kostela se během jeho existence výrazněji nezměnil. V době, kdy kostel vlastnili jezuité, nechali v roce 1716 propojit kolegium a severní emporu kostela pomocí klenuté zastřešené chodbou. Také nechali postavit kolem kostela a kolegia zeď, čímž vytvořili uzavřenou rezidenci. Tyto prvky ale evangelíci roce 1867 při přestavbě kolegia odstranili a tak vrátili kostelu původní vzhled. Na chórech bylo původně dřevěné zábradlí, toto však jezuité nechali vyzdít v roce 1728.\n\nDalší opravy byly často vynucené po zásazích ničivých událostí. V milostivém létě 1850 za působení pastora Schwarze proběhla oprava hlavního portálu. V roce 1867 nechal kostel opravit kněz Johann Stehle (1824–1912), který byl v letech 1864–1895 seniorem Šarišsko-zemplínského seniorátu. V roce 1905 proběhla důkladná rekonstrukce kostela díky farářům L. Liptaiem a Lajosem Draskóczym. S nákladem 16 719 korun byly vysušeny zdi, vymalováno, osazeny dřevěné obklady do výšky oken, osazeny skleněné tvárnice do oken a položena keramická dlažba. Další oprava následovala v roce 1914 po požáru z 13. května 1913, který poškodil varhany, zničil oltář s oltářním obrazem a pošpinil malby. Náklady na restaurování byly provedeny díky místní ale i zemské sbírce, kterou odsouhlasilo ministerstvo vnitra. Náklady činily 28 148 korun. Zakončení prací proběhlo 6. prosince 1914 během slavnostní bohoslužby. Poslední důkladná obnova proběhla v letech 1980–1982 pod vedením kněze a seniora Jána Midriaka.\n\nSakristie se nachází nalevo od oltáře a vstup má vedle kazatelny. Uzavírají ji renesanční dveře ze 16. století s původním kováním a klíčem. Hned vedle kazatelny je i pamětní tabule evangelickému faráři Matějovi Bahýľovi.\n\nPůvodní přístup do krypty nacházející se pod kazatelnou v části předoltářního prostoru nechali evangelíci uzavřít. Krypta byla upravena za období jezuitů a rozšířená nimi v roce 1754. Jsou v ní pohřbeni jezuité. Nejvýznamnější mezi nimi jsou superior Juraj Postek a František Perger, který vedl stavbu Kalvárie. K uzavření krypty došlo na základě rozhodnutí nerušit klid své odpůrce a ukončit další pohřbívání v kryptě. Přístup do krypty tedy není možný, došlo však k vniknutí vandalů přes zamřížované okno zvenčí a legálně dvakrát ve 20. století během rekonstrukcí, naposledy 8. prosince 2003 během izolace základů.\n\nOltář pochází z roku 1865. Je zhotoven ze dřeva v klasicistním slohu stavitelem Jánem Maršálkem podle plánů stavitelů Bély Gerstera a Freye. Původní oltář byl odstraněn jezuity v roce 1673. Na oltáři se nachází obraz s biblickým námětem \"Ježíš se Samaritánkou\" od Karla Brocka. Ten jej namaloval na žádost evangelického faráře Morice Kolbenheyera, se kterým se přátelil. Namaloval ho v letech 1845–1846. Z Londýna byl dopraven přes Hamburk, Vídeň a Sopron do Prešova. Kvůli obraz bylo nutno zhotovit nový oltář, do kterého bylo zase třeba domalovat jeho obloukovou část. Nový oltář byl pak vysvěcen v lednu 1865.\n\nPožár v 1913 roce obraz zničil. Uvažovalo se dokonce, že obraz byl ukraden a požár měl krádež zamaskovat. Oltář byl opraven roku 1914 a namísto obrazu bylo vloženo bílé plátno s černým křížem. Bylo rozhodnuto namalovat stejný obraz, k čemuž se v roce 1922 zavázali malíři Mikuláš Jordán (1892–1972) a Ernest Rákoši (1881–1973). Obraz zhotovili udělali podle dochovaných fotografií a barevné sladění získali díky starší kopii, kterou udělal košický umělec Vojtech Klimkovič. Roku 1924 byl obraz dokončen a vsazen do oltářního rámu. Oltář posvětil senior Matej Slabej.\n\nV horní části oltáře se v kruhovém medailonu nachází beránek ležící na černé knize, z níž vycházejí zlaté paprsky, symbolizující nevinnost Ježíše Krista. Zakončen je bílým křížem.\n\nVarhany jsou jednou z významných barokních památek v Prešově. Nacházejí se na severní empoře, kde se uprostřed zdobeného zábradlí nachází postava Ježíše Krista, obklopená apoštoly a evangelisty. Nalevo je apoštol Petr s klíči, pak evangelisté Marek se lvem a Matouš s člověkem. Napravo jsou evangelisté Jan s orlem, Lukáš s býkem a apoštol Pavel s mečem. Varhany mají nahoře plastiku krále Davida hrajícího na harfu. Před ním je znak Prešova z roku 1558. Varhanní skříň je po bocích zdobená čtyřmi anděly, horní dva v rukou s trubkami a palmovými listy. Níže po stranách skříně jsou další dva hrající na housle. Varhanní skříň je zdobena po stranách dekorací s motivem vinné révy. Varhany jsou také zdobeny pěti okřídlenými hlavami andělů a dvěma sloupy zakončenými hermou. Varhany mají v současnosti 1530 malých a velkých píšťal.\n\nVarhany byly postaveny v letech 1642–1647 a prošly několika rekonstrukcemi, na kterých se podepsaly samotné události spojené s kostelem a evangelickou církví. V roce 1787, čtyři roky po odkoupení od státu, je nechal zrekonstruovat prešovský senátor Samuel Steller, pozlatit a doplnit o barokní výzdobu. Rekonstrukci dokončil v dubnu 1787 Jozefe Borovetzki. Varhany v roce 1813 vyčistil a opravil Franz Gatt z Rakouska, v letech 1862–1864 totéž provedl Jozef Reiszmayer. V roce 1914 byly varhany opraveny kvůli požáru v předchozím roce, byl přidán motor na elektrický pohon. V roce 1947 a v letech 1980–1981 prošly varhany důkladnou očistou. Poslední velká rekonstrukce s vyladěním proběhla v roce 1997 za působení sborového faráře Jána Bakalára.\n\n"}
{"id": "1196486", "url": "https://cs.wikipedia.org/wiki?curid=1196486", "title": "Třída Ægir (1968)", "text": "Třída Ægir (1968)\n\nTřída Ægir je třída oceánských hlídkových lodí pobřežní stráže Islandu.\n\nPrototypovou jednotku \"Ægir\" postavila loděnice Alborg Vaerft v Alborg. Její sesterskou loď \"Týr\" postavila loděnice Dannebrog Vaerft v Arhusu.\n\nJednotky třídy \"Ægir\":\nPlavidla jsou vybavena navigačním radarem Furuno a sonarem. Jsou vyzbrojena jedním 40mm kanónem Bofors (do roku 1990 nesly 57mm kanón Hotchkiss). Na zádi mají přistávací plochu a hangár pro vrtulník. Pohonný systém tvoří dva diesely MAN R8V 40/54, o celkovém výkonu 8600 bhp. Ty roztáčí dvojici lodních šroubů. Nejvyšší rychlost dosahuje 20 uzlů.\n"}
{"id": "1196487", "url": "https://cs.wikipedia.org/wiki?curid=1196487", "title": "Jan Řehoř Greger", "text": "Jan Řehoř Greger\n\nJan Řehoř Greger (* 13. března 1802, Přečaply - 1835 Vídeň) byl český malíř a grafik.\n\nNarodil se jako syn Josefa Gregera, učitele v Přečaplech a manželky Elisabeth, rozené Kochbauerové. V letech 1821-1827 studoval na pražské Akademii. Působil střídavě v Praze a ve Vídni.\n\nJe autorem četných vedut českých měst, zámků a hradů (Kunžvart, Egerberk, Český Krumlov). Jeho dílo je zastoupeno ve sbírkách Galerie středočeského kraje v Kutné Hoře.\n\nVe Vídni mu svěřil litograf Friedrich Adolph Kunike (1777-1838) ztvárnění nejméně 47 míst z Čech, Moravy a Slezska pro své album  \"Mahlerische Darstellung aller vorzüglicher Schloesser und Ruinen der oesterreichischen Monarchie\". \n\n\n"}
{"id": "1196490", "url": "https://cs.wikipedia.org/wiki?curid=1196490", "title": "Josef Chaim Sagher", "text": "Josef Chaim Sagher\n\nJosef Chaim Sagher (20. června 1875, Galați – 9. listopadu 1946, Bat Jam), rabín, učitel židovského náboženství a filantrop, byl významnou osobností sionistického hnutí, které usilovalo o obnovu židovské státní samostatnosti. Během první světové války sloužil v rakousko-uherské armádě jako c. k. polní rabín. Podílel se na potírání antisemitismu v Evropě, zvláště ostře vystupoval proti pochybnému antisemitskému katolickému kultu „světce“ Andrease z Rinnu. Zasloužil se o vzdělávání židovské mládeže. Snažil se o integraci židovských exulantů například z Haliče a Bukoviny v česko-saském Krušnohoří. Před nacistickou okupací Československa se zasloužil o přesídlení stovek československých židů do Palestiny.\n\nJosef Chaim Sagher se narodil 20. června 1875 v rumunském Galați. Již jako mládežník se horlivě angažoval pro myšlenku sionismu. Vzhledem k častým protižidovským pogromům v Galați se rozhodl přesunout do střední Evropy. Od roku 1896 působil jako kantor při synagoze v Lomnici u Brna, odkud také zaslal jako jeden z deseti tamější členů židovské obce svou zdravici prvnímu sionistickému koncilu ve švýcarské Basileji. Ještě téhož roku uzavřel sňatek s Idou Zeisel. Již v roce 1900 je pak Sagher doložen jako kantor synagogy v Napajedlech u Uherského Hradiště, kde se stává také učitelem a je mu konečně oficiálně přiznáno rakouské občanství. Někdy v této době získal též vysokoškolské vzdělání, kterého se mu dostalo patrně na universitě ve Vídni, neboť začal používat doktorský titul. V letech 1903–1904 působil v Dolních Kounicích a roku 1904 působil několik měsíců v nově vysvěcené synagoze v Přívoze.\n\nRoku 1905 se se stal rabínem v městečku Pankrac v tehdy rakouské Slavonii (dnešní Chorvatsko). Zde však nesetrval příliš dlouho, neboť v listopadu 1906 si jej za svého rabína zvolila významná židovská obec v tyrolském Innsbrucku. V lednu roku 1907 byl Sagher jmenován c. k. polním rabínem II. třídy 14. pěšího regimentu rakousko-uherské armády. Mimo plnění svých rabínských povinností a výuky židovského náboženství pracoval také pro sionistické noviny „“ a „“, intenzivně se věnoval především mládeži. Roku 1909 dokonce v mnichovském časopise „Palastina“ dokonce informoval o přesídlení své rodiny a ještě několika dalších židovských rodin do Palestiny. Z mnoha různých důvodů se však nakonec rozhodl zůstat v Innsbrucku. Pravidelně také přednášel o sionismu, například na tzv. Makabejské slavnosti 25. prosince 1910. Ve stejné době vystupoval s ostrou kritikou proti katolickému kultu „světce“ Andrease z Rinnu, který se měl ve středověku stát obětí údajné židovské rituální vraždy. Roku 1911 dokonce vypracoval kritickou historickou studii, v níž jasně dokázal, že se jedná o zcela smyšlenou legendu ze 17. století. Výsledky svého bádání poskytl brixenskému biskupovi Josephovi Altenweiselovi. Josef Sagher se v té době spřátelil s profesorem teologie na universitě v Innsbrucku Matthiasem Funkem. Z jeho iniciativy pak Sagher občasně na universitě přednášel, především o starozákonní etice. Na počátku 1. světové války sloužil Dr. Josef Chaim Sagher na frontě jako polní rabín.\n\nJiž v roce 1916 je však doložen jako rabín v Chodové Plané u Tachova, později v letech 1917 až 1920 v Sobědruhách u Teplic. Roku 1920 si jej jako svého rabína zvolila židovská obec v Kadani. V Kadani Sagher zůstal a působil zde celých osmnáct let. Z jeho iniciativy byla v Kadani 26. dubna 1924 odhalena pamětní deska kadaňským vojákům židovské víry, kteří padli na frontách 1. světové války. V Kadani se kromě svých rabínských povinností věnoval také učitelské činnosti, působil jako učitel na měšťanské škole a jako gymnaziální profesor na kadaňském gymnáziu. Předmětem jeho výuky bylo židovské náboženství. Také se intenzivně věnoval snahám o konsolidaci poměrů v kadaňské židovské obci, mimo jiné sen například zasazoval o integraci východních židů z Haliče a Bukoviny, z nichž byla většina tzv. bez státní příslušnosti. Později dokonce založil pobočku ve Vejprtech, kde se věnoval exulantům z řad ortodoxních židů v česko-saském Krušnohoří. Tehdy bydlel se svou rodinou v domě U Stříbrného gryfa čp. 685 v sousedství kadaňské synagy čp. 658 (dnes ulice Školní). Všechny Sagherovi děti získaly v demokratickém Československu kvalitní vzdělání: Klemens a Otto se stali stavebními inženýry, Felix a Erwin vystudovali v Praze medicínu a dcery Anna a Gertruda pracovaly jako učitelky. \n\nKdyž se roku 1933 dostal v sousedním Německu k moci Adolf Hitler, bylo Sagherovi jasné, že je ohrožena jak československá demokracie, tak především zdejší židovská komunita. Ve spolupráci s tzv. Palestinským úřadem a britskými diplomaty v Praze se Sagher zasloužil o přesídlení stovek československých židovských obyvatel do Palestiny. Samotný Sagher pak uprchl s rodinnou do Palestiny v říjnu 1938 krátce před nacistickou okupací. Hrůzám tzv. Křišťálové noci, během které byla v Kadani vypálena synagoga, a židovské obyvatelstvo bylo surově napadáno, unikl jen těsně. V Československu však zůstal Sagherův syn Klemens se svou manželkou a dcerou, ti všichni byli později odvlečeni do vyhlazovacího tábora v Osvětimi, kde zahynuli. V Palestině žil Sagher nejprve u své dcery Gertrudy v Haifě, později se přestěhoval do Bat Jam u Jaffy. Josef Chaim Sagher zemřel 9. listopadu 1946, dva roky před obnovením samostatného Státu Izrael. Jeho manželka Ida umírá roku 1958. Sagherovi potomci dnes žijí v Izraeli a Spojených státech amerických. Syn Felix Sagher (zemřel roku 1981) byl uznávaný dermatologem a profesorem na Hebrejské univerzitě v Jeruzalémě. Vnuk Yoram Sagher je významným matematikem, v současnosti působí na Florida Atlantic University ve Spojených státech amerických.\n\n"}
{"id": "1196491", "url": "https://cs.wikipedia.org/wiki?curid=1196491", "title": "Kyselina kynurenová", "text": "Kyselina kynurenová\n\nKyselina kynurenová (KYNA nebo KYN) je produktem běžného metabolismu aminokyseliny L-tryptofan. Bylo prokázáno, že má neuroaktivní účinek. Chová se antiexcitotoxicky a jako antikonvulzivum; s největší pravděpodobností tím, že působí jako antagonista na excitačních receptorech aminokyselin, především jako endogenní antagonista všech ionotropních glutamátových receptorů. Touto aktivitou může kyselina kynurenová ovlivnit důležité neurofyziologické a neuropatologické procesy. Bylo zvažováno její použití v terapii některých neurobiologických poruch. Naopak zvýšené hladiny kyseliny kynurenové jsou spojovány s určitými patologickými stavy. Například u pacientů s klíšťovou encefalitidou bylo pozorováno zvýšené množství kyseliny kynurenové v mozkomíšním moku. . Její možná role v patogenezi schizofrenie je předmětem výzkumu.\n\nKyselinu kynurenovou objevil v roce 1853 německý chemik Justus von Liebig v psí moči. Odtud zřejmě pochází její název.\n\nVzniká z L-kynureninu v reakci katalyzované enzymem kynurenin-oxoglutarát transaminázou.\n"}
{"id": "1196492", "url": "https://cs.wikipedia.org/wiki?curid=1196492", "title": "Kadaňský orloj", "text": "Kadaňský orloj\n\nKadaňský orloj je umělecké dílo v Kadani na Nábřeží Maxipsa Fíka v prostoru pod Kadaňským hradem. Jedná se o kovovou repliku původního hodinového stroje pražského staroměstského orloje nazvanou „Pocta Mikulášovi z Kadaně“. Autorem mohutné kované skulptury je umělecký kovář Karel Meloun. Ten ji roku 2014 vytvořil na počest Mikuláše z Kadaně, kadaňského rodáka, hodináře a tvůrce slavného orloje na Staroměstské radnici v Praze. Na gotické radniční věži v Kadani byla již předtím v roce 2010 odhalena při 600. výročí orloje bronzová pamětní deska na připomínku slavného kadaňského rodáka.\n"}
{"id": "1196493", "url": "https://cs.wikipedia.org/wiki?curid=1196493", "title": "ICGV Óðinn", "text": "ICGV Óðinn\n\nICGV Óðinn je oceánská hlídková loď pobřežní stráže Islandu. Po vyřazení byla uchována jako muzejní loď.\n\nPlavidlo postavila loděnice Alborg Vaerft v Alborgu. Do služby bylo přijato 1. ledna 1960.\n\nLoď je vybavena navigačním radarem Sperry. Původní výzbrojí byl jeden starý 57mm kanón, roku 1990 nahrazený jedním 40mm kanónem Bofors. Na zádi se nachází přistávací plocha a hangár pro vrtulník. Pohonný systém tvoří dva diesely Burmeister & Wain, o celkovém výkonu 5050 bhp. Ty roztáčí dvojici lodních šroubů. Nejvyšší rychlost dosahuje 18 uzlů. Dosah je 10 000 námořních mil při rychlosti 18 uzlů.\n"}
{"id": "1196494", "url": "https://cs.wikipedia.org/wiki?curid=1196494", "title": "Ptačí domky", "text": "Ptačí domky\n\nHrázděné věžičky městského opevnění v Kadani, kterým se pro jejich malebnou titěrnost přezdívá Ptačí domky, sloužily v průběhu 18. a 19. století i se sousední gotickou obrannou baštou jako zázemí a skladiště střelného prachu a kulí pro kadaňské ostrostřelce. Ti si zde již v roce 1788 zřídili vlastní výčep a roku 1844 byl pak položen základní kámen restaurantu s názvem Střelnice. Dnes na tomto místě stojí kulturní dům Střelnice.\n"}
{"id": "1196495", "url": "https://cs.wikipedia.org/wiki?curid=1196495", "title": "The Last Stand", "text": "The Last Stand\n\nAlbum se umístilo na prvních příčkách v některých evropských hitparádách, mezi kterými byla také česká. Od ledna do dubna 2017 probíhalo evropské turné společně s kapelami Accept a Twilight Force. V dubnu a květnu 2017 proběhlo také headline turné v USA a Kanadě.\n\nInformace o připravovaném albu poprvé prozradil zpěvák kapely Joakim Brodén na začátku dubna 2016 v rozhovoru pro český rockový magazín Spark. Původně se mělo jednat o pokračování alba \"Heroes\" nazvaném \"Commanders\". To mělo být o vojenských vůdcích, jako byl například Adolf Hitler, Josif Vissarionovič Stalin nebo Alexandr Veliký. Z tohoto nápadu ovšem sešlo kvůli nesouhlasu vydavatelství a možných problémech při prezentaci těchto témat v některých státech. Brodén ovšem zároveň řekl, že Sabaton v budoucnu možná vydá album s podobným tématem. Brodén s baskytaristou Sabatonu Pärem Sundströmem původně plánovali vydat \"The Last Stand\" jako bonusové mini CD k jinému albu, nakonec se však rozhodli nahrát plnohodnotné album s tímto tématem.\n29. dubna 2016 byl na oficiálních stránkách kapely zveřejněn obal alba, název a datum vydání, které bylo stanoveno na 19. srpna 2016. Sundström o nahrávce řekl, že bude popisovat příběhy vojáků v různých časových úsecích a v různých historických bitvách.\n\nVe video upoutávkách k nadcházejícímu turné pojmenovaném \"The Last Tour\" kapela postupně zveřejňovala části písně „Winged Hussars“. 10. června byl zveřejněn seznam skladeb a první singl nazvaný „The Lost Battalion“. 15. července oficiálně vyšel druhý singl k albu, píseň „Blood of Bannockburn“. Ta měla ovšem svoji premiéru již o den dříve, a to na švédském rádiu Bandit Rock. 12. srpna, týden před vydáním, byl zveřejněn třetí a zároveň poslední singl „Shiroyama“.\n\nAlbum oficiálně vyšlo 19. srpna 2016 u Nuclear Blast na CD a v digitální podobě. K dostání je v normální CD verzi, jako 2 LP, v digibook edici obsahující bonusové DVD se záznamem koncertu v Nantes a earbook edici. Ta obsahuje dvanáctipalcový (30,48 centimetrů) plakát, foto kartu, CD s albem a bonusem, 2 LP a sadu trsátek. Kapela \"The Last Stand\" vydala i v limitované tankové edici, která obsahuje dvoukilový model tanku a earbook edici. Jako bonusové písně kapela k albu nahrála coververze písní „Camouflage“ (Stan Ridgway), „All Guns Blazing“ (Judas Priest) a „Afraid to Shoot Strangers“ (Iron Maiden).\n\nDen po vydání, 20. srpna, Sabaton vystoupili na svém vlastním festivalu Sabaton Open Air ve Falunu, kde poprvé album \"The Last Stand\" zahráli živě. Na festivalu kapela také představila nového kytaristu Tommyho Johanssona, který část koncertu odehrál. Johansson vystřídal Thobbeho Englunda, jenž už v červenci oznámil, že se kapelu z osobních důvodů rozhodl opustit, a tento koncert byl jeho posledním.\n\nPřes půl hodiny dlouhé album otevírá píseň „Sparta“ s klávesami ve stylu „Ghost Division“ z alba \"The Art of War\" a kapela se zde zvukově vrací právě k této nahrávce. Námětem písně jsou činy tří stovek sparťanů bojujících v bitvě u Thermopyl. Následuje „Last Dying Breath“, ve které jsou opět slyšet pro Sabaton charakteristické klávesy a Brodén zde střídá nižší a vyšší party. Tato skladba vypravuje příběh Dragutina Gavriloviće během bitvy o Bělehrad v roce 1915. Třetí skladbou a zároveň druhým singlem je téměř tříminutová „Blood of Bannockburn“ o bitvě u Bannockburnu v roce 1314. Píseň je hraná v rychlém a veselém rytmu a na pozadí jsou slyšet skotské dudy a Hammondovy varhany. „Diary of an Unknown Soldier“ slouží jako intro k následující písni „The Lost Battalion“, která byla vydána již v červnu jako první singl. Píseň pojednává o devíti rotách americké 77. pěší divize během bitvy první světové války v sektoru Meuse-Argonne. V této skladbě jsou místo bicích použity vojenské zbraně. Zvuk basového bubnu nahradil zvuk 12,7mm kulometu, místo rytmického bubnu je slyšet 9mm pistole a místo činel je použit zvuk bajonetu procházejícího lidským tělem.\nDruhou polovinu alba otevírá píseň „Rorke's Drift“, která vypráví o bitvě o Rorke's Drift z britsko-zulské války. „Rorke's Drift“ je rychlá píseň, ve které mají hlavní roli především kytary. Po „Rorke's Drift“ následuje titulní píseň alba o odporu švýcarské gardy během Sacco di Roma. Jedná se o pompézní, až muzikálovou píseň s mohutnými a ke konci výše zpívanými refrény. Osmou skladbou je třetí singl, „Shiroyama“, ve kterém jsou opět mohutně slyšet klávesy. „Shiroyama“ vypráví příběh bitvy o Širojamu, ve které z původních 500 samurajů zůstalo pouhých 40. Další píseň, svižně hraná „Hill 3234“, popisuje událost z roku 1988 při bitvě o kótu 3234. Předposlední píseň alba, „Winged Hussars“ pojednává o polských husarech a o bitvě u Vídně. Píseň je postavená na silných kytarových a klávesových riffech. Závěrečnou písní alba je „The Last Battle“, ve které se zpívá o bitvě o hrad Itter. V té bok po boku bojovali američtí vojáci a jednotka wehrmachtu proti jednotkám SS. Píseň je pozitivně laděná a jejím vrcholem je epický refrén.\n\nHned první týden po vydání se \"The Last Stand\" umístilo na první pozici ve švédské a ve finské hitparádě a na druhé pozici v německé hitparádě Media Control Charts. V belgickém žebříčku Ultratop album obsadilo čtvrté místo. Deska se také stala nejprodávanějším albem v Česku pro 34. týden v roce 2016 (22. srpna – 28. srpna). V březnu roku 2017 poté kapela za album převzala zlatou desku za více než 2 500 prodaných nosičů v Česku. Zlatou deskou byla nahrávka oceněna také ve Švédsku a v Polsku. \"The Last Stand\" se probojovalo též do první desítky světové hitparády, konkrétně obsadilo šesté místo.\n\nČeský redaktor David Havlena z rockového magazínu Spark nahrávku označil za nejpestřejší album dosavadní kariéry kapely. Zároveň ale připustil, že postrádá kompaktnost materiálu a že předchozí \"Heroes\" bylo rozhodně silnějším albem. V celkovém hodnocení redaktorů magazínu dostala nahrávka 4,26 bodů z 6 možných. Podle Michaela van Rijswijka se jedná o nejlepší desku, kterou Sabaton dosud nahráli. Tento editor nizozemského magazínu \"Aardschok\" zároveň vyzdvihl singl „The Lost Battalion“. Jiří Matýsek v recenzi pro hudební server musicserver.cz album ohodnotil sedmi hvězdičkami z deseti a označil ho jako „pořádnou porci výživného, široce přístupného metalu“. Také ale napsal, že se při poslechu „čas od času dostavuje neodbytný pocit předvídatelnosti“.\n\nHned na začátku ledna 2017 společně s předkapelami Accept a Twilight Force začalo evropské turné, které podle alba dostalo název \"The Last Tour\". Baskytarista Sundström před začátkem turné prohlásil, že se bude jednat o největší a nejlepší turné, které kapela dosud absolvovala. Turné, během něhož skupiny odehrály celkem 56 vystoupení ve 26 zemích, bylo zakončeno první den v dubnu ve švédském městě Luleå. Během této koncertní šňůry Sabaton vystoupili také ve vyprodané pražské Tipsport areně. Tento koncert s návštěvností 13 000 lidí byl největším sólovým vystoupením v dosavadní historii Sabaton. Na pódiu byla zároveň kapele předána zlatá deska za více než 2 500 prodaných nosičů v Česku.\n\nPo turné v Evropě proběhla také koncertní šňůra v USA a v Kanadě. Sabaton na tomto turné vystupovali jako headliner poprvé od roku 2012 a jako předkapely s nimi jely skupiny Leave’s Eye’s a Battle Beast.\n\n\n"}
{"id": "1196499", "url": "https://cs.wikipedia.org/wiki?curid=1196499", "title": "Bartolomeo Vivarini", "text": "Bartolomeo Vivarini\n\nBartolomeo Vivarini, psaný i Bartolommeo a nazývaný také Bartolommeo da Murano, (kolem 1432 Murano – kolem 1499 Murano) byl italský malíř. Prokazatelně byl činný v letech 1450 až 1499. Jeho bratr Antonio Vivarini a synovec Alvise Vivarini byli též malíři; Alvise zřejmě mohl být Barolomeovým žákem a po jeho smrti převzal dílnu.\n\nJako mnozí benátští malíři své doby byl Bartolomeo Vivarini ovlivněn tehdy novou technikou olejomalby, kterou šířil Antonello da Messina. Své první olejomalby vytvořil Vivarini roku 1473, šlo o devítidílný oltář v basilice San Zanipolo. Většina dochovaných Vivariniho maleb jsou tempery.\n\nProtože \"vivarino\" znamená italsky stehlík, Vivarini někdy signoval své obrazy obrázkem tohoto ptáka.\n"}
{"id": "1196500", "url": "https://cs.wikipedia.org/wiki?curid=1196500", "title": "Napier (Nový Zéland)", "text": "Napier (Nový Zéland)\n\nNapier (maorsky: \"Ahuriri\") je město s přístavem, nacházející se v regionu Hawke's Bay na východním pobřeží Severního ostrova na Novém Zélandu. Žije zde okolo 62 800 obyvatel (k červnu 2018). Napier se nachází asi 320 kilometrů od hlavního města Wellingtonu. Napier má rozlohu 106 kilometrů čtverečních a populační hustotu 540,0 na kilometr čtvereční. \n\nOkolí města je důležitou oblastí produkce hroznů a vína, které jsou pěstovány resp. vyráběny kolem města Hastings a jsou odesílány přes přístav \"Napier Harbour\" na export do celého světa. Velká množství ovčí vlny, mraženého masa, buničiny a řeziva jsou také důležitými vývozy z přístavu Napier. Menší množství těchto látek jsou také dodávány po silnici a železnici do velkých metropolitních oblastí Nového Zélandu, jako jsou Auckland, Wellington a Hamilton.\n\nNapier je oblíbeným turistickým centrem, hlavně díky tomu, že část města je postavena ve stylu art deco. Město bylo takto přestavěno po zemětřesení v roce 1931. Turisté také připlouvají do města výletními loděmi (\"cruise ships\"). Napier má další velmi často fotografovanou atrakci, a to sochu na pobřežní promenádě \"Marine Parade\", nazvanou „Pania na útesu“ (\"Pania of the Reef\").\n\n\n"}
{"id": "1196501", "url": "https://cs.wikipedia.org/wiki?curid=1196501", "title": "Leopold Žalda", "text": "Leopold Žalda\n\nDom Leopold Žalda, OSB (7. října 1753, Hradové Střimelice – 1819, Suchdol u Prahy) byl český římskokatolický duchovní, člen benediktinského řádu a v letech 1804-1819 opat Emauzského kláštera na Novém Městě Pražském.\n\nPocházel z rodiny kameníka z posázavských Hradových Střimelic. V mládí vstoupil do Sázavského kláštera benediktinského řádu. Zde absolvoval běžnou mnišskou formaci, složil věčné sliby a byl vysvěcen na kněze. I jako mnich se věnoval hudbě a jako hudebník byl poměrně proslulý. Rovněž tak proslul jako kazatel. Po zrušení Sázavského kláštera v roce 1785 odešel do Emauzského kláštera v Praze.\n\nRoku 1804 byl v Emauzích zvolen opatem a tuto funkci zastával patnáct let. Nicméně od roku 1815 se zdržoval stabilně mimo klášter. Žil na (tehdejším) venkově v Suchdole u Prahy na statku, který od roku 1679 byl v majetku emauzských benediktinů. V souvislosti s jeho pobytem byla na statku zřízena malá kaple. V pozdější době statek dostal jméno po novém majíteli - \"Brandejsův statek\". V Suchdole opat Žalda v roce 1819 zemřel a byl pohřben na místním hřbitově u kaple sv. Václava. Novým představeným Emauzského kláštera se stal Robert Petr, který byl ovšem pouze jeho administrátorem.\n\n\n"}
{"id": "1196504", "url": "https://cs.wikipedia.org/wiki?curid=1196504", "title": "Carlo Crivelli", "text": "Carlo Crivelli\n\nCarlo Crivelli, podepisující se jako Carolus Crivellius Venetus (1430/35 Benátky – 1495/1500 Ascoli Piceno, Marche) byl italský raně renesanční malíř, jehož oltářní obrazy však vykazovaly ještě řadů charakteristik pozdně gotické malby. Po opuštění Benátek (1458) jeho malířský projev ustrnul a bez podstatnějších změn si jeho malba zachovala rysy žáka muránské malířské školy. Jeho umělecký projev měl blízko k Donatellově plastice první poloviny 15. století, takže jím malované postavy již neodpovídaly vkusu doby.\n\nCarlo Crivelli se narodil do benátské rodiny malíře Jacoba Crivelliho, což dokládá dokument z roku 1444 nalezený ve farnosti San Moise (Benátky). Jeho mladším bratrem byl Vittore Crivelli (1440–1501), se kterým Carlo příležitostně spolupracoval v Marche. Existence Donata Crivelliho a Ridolfa dal Ricci jako dalších Carlových bratrů nebyla potvrzena. První malířskou zkušenost získal ještě jako chlapec v otcově dílně a snad i v benátské dílně Jacobello del Fiore (1370–1439). Potřebným technikám deskové malby se pravděpodobně vyučil až v muránské dílně Vivariniů, kde se přímo nebo nepřímo seznámil i s pracemi Francesca Squarcioneho. Zlomovým datem v jeho životě se stal rok 1457, kdy byl za únos a cizoložství s Tarsií Cortesovou, ženou námořníka, odsouzen na šest měsíců do benátského vězení. Po propuštění opustil Benátky (1458), kam se již nikdy nevrátil. Přes Padovu odešel do Dalmácie, kde nějaký čas působil v Zadaru (dnes Chorvatsko). Jeho pobyt je zde doložen v letech 1463 a 1465. Po návratu do Itálie žil v regionu Marche (od roku 1468) a to v městech Camerino a Ascoli Piceno (od roku 1473 natrvalo). V Ascoli Piceno se také oženil s Jolandou (?), s níž měl dceru a syna. Pravděpodobně v tomto městě také mezi roky 1495 a 1500 zemřel. Jeho žena pak vedla dlouhý spor o dědictví s Carlovým mladším bratrem Vittorem.\n\nCarlo Crivelli maloval výhradně temperou na dřevěnou desku, přestože se již v té době v Benátkách prosazovala olejomalba na plátně. V jeho dochované tvorbě nejsou doloženy žádné obrazy se světskou tematikou. Maloval převážně oltářní polyptychy, v té době již nemoderní, z nichž mnohé byly později rozděleny na jednotlivé desky a následně rozptýleny po obrazových galeriích v Evropě i v mimo ni. První signovanou a datovanou Crivelliho prací je polyptych pro kostel San Silvestro v Massa Fermana (1468). \n\nJedním z z později rozptýlených polyptychů byl i oltář s centrální deskou zobrazující \"Madonu s dítětem\" (tzv. Madona se svíčkou, dnes Pinacoteca di Brera, Milán) a se \"sv. Petrem a Pavlem\" a se \"sv. Ansovinem\" a \"sv. Jeronýmem\" (dnes Gallerie dell´Accademia, Benátky).. Obraz \"Madona se svíčkou\" byl původně středovou deskou tryptychu, který doprovázely další dvě řady deskových obrazů dnes rozptýlených po muzeích v Evropě a ve Spojené státech. Příčinou rozptýlení jednotlivých desek polyptychu, který objednal Bartolomeo di Angelo Consuli (kaplan katedrály v Camerinu), bylo těžké poškození města zemětřesením, včetně tamního dómu.\n\nKrátce před malířovou smrtí vznikl obraz nazvaný \"Korunovace Panny Marie\" (1493, Pinacoteca di Brera, Milán), který představoval završení Crivelliho malířské tvorby. Na tomto deskovém obraze o rozměrech 225×255 cm Crivelli zobrazil vše typické pro jeho tvorbu, která v sobě zahrnovala byzantské i gotické prvky. Z byzantského umění to byl ornament s výjimečnou abstrakcí a z gotického umění malířova záliba v luxusních textiliích. Přitom barevnost obrazu zůstala vyvážená, nevzbuzující dojem nepřiměřené pestrosti. Přesto však v duchu Crivelliho malby pokračoval pouze jeho mladší bratr Vittore a Pietro Alemanno (1430–1498), jeho žák a pomocník.\nCarlo Crivelli byl také autorem řady drobných, bohatě zdobených obrazů s půvabnou Pannou Marií a Ježíškem. Crivelliho Madony se vyznačovaly zasněným výrazem tváře a štíhlýma rukama s dlouhými prsty, což upomínalo na náboženskou horlivost typickou pro pozdní gotiku. Téměř nikdy na těchto obrazech nechyběla dekorativní vyobrazení různých druhů ovoce (třešně, hrušky, granátová jablka) a zeleniny (dýně, okurky), stejně jako četné květiny, jež v sobě skrývaly křesťanskou symboliku. Tyto symbolika umožňovala divákovi připomenout to, co v polyptychu Crivelli maloval na oltářní křídla, predelu či horní nástavby – příběhy ze života a utrpení Ježíše Krista. A tak vyobrazené třešně připomínaly nebeskou slast, zatímco rudý karafiát upomínal na vřelou Kristovu lásku k Panně Marii, stejně jako na pozdější Kristovo utrpení. \n\nAčkoliv se Carlo Crivelli vyučil v muránské malířské dílně Vivariniů, jeho styl měl blíže k umbrijskému malířství, jmenovitě k Pietro Peruginovi (1450–1523), a to pro realismus a zálibu v detailu. Pro původní poučení v Benátkách svědčí jen mimořádná barevnost jeho děl, takže byl považován za vynikajícího koloristu. Jeho styl byl kombinací pozdně gotické malby s nastupující ranou renesancí. Pro provinční charakter jeho maleb malíř po své smrti upadl do zapomnění. Byl znovu objeven v 19. století díky preraffaelistům, jmenovitě E. C. Burne-Jonesovi (1833–1898) a F. W. S. Burtonovi (1816–1900). Od nich vedla již přímá cesta k pozdější secesi. \n\n\n"}
{"id": "1196506", "url": "https://cs.wikipedia.org/wiki?curid=1196506", "title": "FC Malenovice", "text": "FC Malenovice\n\nFootball Club Malenovice je moravský fotbalový klub ze zlínských Malenovic, který byl založen roku 1932 jako \"Sportovní klub Malenovice\". Od sezony 2017/18 hraje I. B třídu Zlínského kraje – sk. B (7. nejvyšší soutěž). Klubovými barvami jsou modrá, bílá a červená.\n\nNejvětším úspěchem klubu je účast ve třetí nejvyšší soutěži (prve 1936/37, naposled 1964/65).\n\nZdroj:\n\n\nUstanovující schůze SK Malenovice se konala v bývalém hostinci \"Podskalí\" pod hradem v roce 1932. První sestava malenovických měla toto složení: Benešovský, Němec, Khýr, Vojtěch Číhal, Landsfeld, Jiřík st., Jiřík ml., Jaroslav Plšek, Strojil, Karel Mrlík a Malota.\n\nKlub zaznamenal pozoruhodný start do mistrovských soutěží, v prvních třech ročnících svou soutěž pokaždé vyhrál a postoupil do vyšší soutěže (1933–1936). Hned v prvním ročníku 1933/34 zvítězil ve IV. třídě HŽF (Hanácká župa footballová) takovým způsobem, že župní činovníci rozhodli o jeho mimořádném zařazení o dvě třídy výše. Malenovičtí důvěru oplatili okamžitým vítězstvím ve II. třídě HŽF, na které navázali i vítězstvím v I. B třídě. Takto se už čtyři roky po svém založení a tři roky od prvního soutěžního zápasu ocitli v I. A třídě HŽF, která byla – po státní lize a zemských divizích – jednou ze skupin třetí nejvyšší soutěže v Československu.\nNa konci sezony 1941/42 klub sestoupil z I. A třídy, vítězstvím v I. B třídě v ročníku 1943/44 se do tehdejší nejvyšší župní soutěže vrátil. Ve druhé polovině 40. let se klub pohyboval mezi I. A třídou a I. B třídou. Během druhé světové války sestavili F. Čeleďa a V. Hamrla \"Ročenku SK Malenovice\", která mapovala první léta malenovické kopané.\n\nK 1. lednu 1949 byly Malenovice sloučeny s Gottwaldovem (dobový název Zlína).\n\nRoku 1951 oddíl sestoupil do okresního přeboru. Především díky zkvalitnění práce s mládeží se postupně podařilo tento výkonnostní útlum překonat a v roce 1955 se Malenovice vrátily do I. A třídy. Na konci ročníku 1957/58 oddíl opět sestoupil do I. B třídy.\nPříchod hrajícího trenéra V. Vidličky do Malenovic koncem 50. let znamenal zásadní obrat ve výkonnosti A-mužstva. V sezoně 1959/60 přišel návrat zpět do I. A třídy, kterou o dva roky později malenovičtí vyhráli, čímž postoupili do nejvyšší jihomoravské soutěže. Po podzimu 1962 dlel nováček z Malenovic na prvním místě, když nejčastěji hrál v této sestavě: Roth, Huťka, Vidlička, Hrejsemnou, Vyoral, Mrázek, Švejda, Chromek, Dalajka, Gajdůšek a Rejšek. Přestože se umístění na jaře 1963 nepodařilo udržet, tento neoficiální titul jihomoravského půlmistra patří společně s účastí ve finále Jihomoravského krajského poháru v roce 1961 k největším úspěchům tohoto mužstva.\nV tomto období bylo A-mužstvo stabilním účastníkem I. A třídy Jihomoravského kraje. Vzestup výkonnosti zaznamenala další mužstva malenovických. B-mužstvo v roce 1971 postoupilo do okresního přeboru a dorost pod vedením B. Švendy uspěl v kvalifikaci okresních vítězů, čímž se probojoval do I. A třídy.\n\nV roce 1977 postoupilo žákovské družstvo pod vedením trenéra F. Dalajky do krajské soutěže a především v následujícím roce poprvé v historii malenovického fotbalu postoupil dorost pod vedením trenéra J. Slováka do krajského přeboru.\n\nU příležitosti 50. výročí založení klubu bylo v roce 1982 sehráno utkání s prvoligovou Zbrojovkou Brno, v jejímž dresu nastoupil také malenovický odchovanec František Mikulička.\n\nV první polovině 80. let patřily Malenovice k průměrným mužstvům krajských soutěží. Větší útlum přišel v roce 1989, kdy malenovičtí fotbalisté sestoupili do okresního přeboru. Po dvou letech se znovu vrátili do krajských soutěží, od sezony 2004/05 v nich působí nepřetržitě.\n\nRovněž mládežnická družstva se začátkem 80. let pohybovala mezi okresními a krajskými soutěžemi. Obrat nastal v druhé polovině 80. let. Dorostenecká i žákovská mužstva se zabydlela v krajských soutěžích, kde dosahovala řady pozoruhodných výsledků, z nichž nejcennější v historii je druhý postup dorostu do třetí nejvyšší soutěže – župního přeboru v roce 1992.\n\nV první polovině 90. let působilo mužstvo v I. B třídě Středomoravské župy – sk. B, druhá polovina dekády znamenala pohyb mezi nejnižší krajskou a nejvyšší okresní soutěží.\nZačátkem 3. tisíciletí se klub účastnil Okresního přeboru Zlínska, od ročníku 2004/05 byl opět účastníkem I. B třídy. V sezoně 2016/17 si zahrál I. A třídu, ihned však sestoupil.\n\nJeště před založením klubu byla na ředitelství malenovického velkostatku vyjednána dohoda o pronájmu pozemku v uhelnách nad starým hřbitovem pro provedení úprav na hřiště pro kopanou. O toto se zasloužili zakládající členové oddílu a zároveň hráči Karel Mrlík, Jaroslav Plšek a Vojtěch Číhal.\n\nV roce 1933 se výboru oddílu v čele s Antonínem Horákem podařilo přes značné finanční problémy dobudovat hřiště, které odpovídalo regulím soutěžních utkání. Vrcholem slavností u příležitosti otevření nového hřiště bylo utkání s SK Zlín.\n\nSoučasně se sportovními úspěchy prvního mužstva bylo nutné vybudovat nové hřiště, které by vyhovovalo podmínkám stanoveným pro vyšší soutěže. Toto bylo hlavním úkolem nového výboru v čele s Františkem Žákem, pracovat se začalo na podzim 1935.\n\nBěhem 70. let byla dokončena výstavba nové klubovny a plynového vytápění celého areálu, byla také realizována výměna branek. Velká pozornost byla věnována údržbě hrací plochy, která patřila mezi nejlepší na Zlínsku.\n\n\n"}
{"id": "1196509", "url": "https://cs.wikipedia.org/wiki?curid=1196509", "title": "Kaple Anděla Strážce (Čeradice)", "text": "Kaple Anděla Strážce (Čeradice)\n\nObecní kaple Anděla Strážce či svatých Andělů strážných v Čeradicích je sakrální stavba z roku 1856.\n\nKaple je obdélná s trojbokým závěrem. V západním průčelí na vstupní částí se nachází věžička. Oltář je s obrazem Anděla strážce, který je signovaný \"J. Sternenfels\" z Chomutova 1854. Ve druhé dekádě 21. století byly trhliny ve zdech kaple opraveny a kaple získala novou fasádu díky dotacím z ústeckého kraje. Zároveň bylo odvodněno okolí kaple.\n\n"}
{"id": "1196540", "url": "https://cs.wikipedia.org/wiki?curid=1196540", "title": "Rihn DR-107 One Design", "text": "Rihn DR-107 One Design\n\nRihn DR-107 One Design je americké akrobatické podomácku vyráběné letadlo, které bylo navržené Danem Rihnem a které poprvé vzlétlo v roce 1993.\n\nLetadlo je dodáváno společností Aircraft Spruce & Specialty v Coroně, Kalifornii a to ve formě plánů a součástí pro výrobu svépomocí.\n\nDR-107 byl určen jako nízkonákladové letadlo typizované konstrukce určené pro soutěžení a sportovní základy až po pokročilé akrobacie a to včetně soutěže 1. třídy Mezinárodního akrobatického klubu. Pro tento účel bylo schopno snášet přetížení až do +/-10g.\n\nDR-107 je jednoplošník s křídlem uprostřed vyztuženým konzolou, jednomístným uzavřeným kokpitem, krytem kabiny ve tvaru bubliny, pevným konvenčním podvozkem s aerodynamickým krytem kol a motorem v tažném uspořádání.\n\nLetadlo je vyrobené převážně ze dřeva a letecké tkaniny pokryté plastovým lakem. Některé díly jsou vyrobeny z oceli. Křídla o rozpětí 5,9 m mají symetrický profil Wainfan 16% a celkovou plochu 7,019 m². Křidélka mají rozpětí téměř přes celé křídlo, což dokáže roztočit letadlo okolo podélné osy rychlostí až 360° za sekundu. Křídlo nemá vztlakové klapky. Mezi další části patří ocasní plochy vyztužené lanky a 64 cm široká kabina.\n\nDo DR-107 je možno namontovat motory o výkonu 160 nebo 180 koňských sil (119 nebo 134 kW). Základním používaným motorem byl 180 koňový (134 kW) Lycoming O-360 modifikovaný vysokokompresními písty, převráceným olejovým systémem a vstřikováním paliva nebo 160 koňový (119 kW) motor Lycoming AEIO-320.\n\nLetadlo má prázdnou hmotnost 340 kg a maximální celkovou hmotnost 520 kg umožňující užitečné zatížení 190 kg. S plnou 72litrovou nádrží je užitečné zatížení 134 kg.\n\nOdhadovaná doba sestavení stavebnice z dodaných materiálů je 2000 hodin.\n\nV roce 1998 společnost oznámila, že bylo prodáno 355 stavebnic a pět letadel létalo.\n\nV listopadu 2013 bylo ve Spojených státech registrováno u FAA Federal Aviation Administration  33 letadel včetně dalších 11 již dříve registrovaných a nyní odepsaných. V listopadu 2013 byla dvě registrovaná v Kanadě a deset ve Spojeném království Úřadem pro Civilní Letectví.\n\n\n"}
{"id": "1196541", "url": "https://cs.wikipedia.org/wiki?curid=1196541", "title": "Hlubočepský hřbitov", "text": "Hlubočepský hřbitov\n\nHlubočepský hřbitov se nachází v Praze v městské části Hlubočepy, v ulici Žvahovská. Založen a vysvěcen byl 27. června 1897 ve svahu vrchu Žvahov pod Hradištěm Děvín, u železnice Pražský Semmering.\n\nMá pravidelný obdélníkový půdorys o rozloze 0,51 ha. Nachází se zde 967 pohřebních míst, z toho 13 hrobek, 723 hrobů a 231 urnových hrobů (stav k roku 2001), márnice je z přelomu 19. a 20. století. Nejstarší hroby se nacházejí ve spodní jižní části hřbitova a podél východní a západní zdi. Při severní zdi vpravo u márnice je Pomník bezejmenným obětem války.\n\nPohřbeni jsou zde například příslušníci šlechtické rodiny Hergetů, vlastníků cementáren, cihelen a vápenek, rodina písničkáře Karla Hašlera a také oběti bojů v květnovém povstání roku 1945, například Dr. Antonín Stránský. \n\nKOVAŘÍK, Petr. Klíč k pražským hřbitovům. Praha: NLN, Nakladatelství Lidové noviny, 2001. 369 s. ISBN 80-7106-486-6. S. 122 – 123.\n\n"}
{"id": "1196542", "url": "https://cs.wikipedia.org/wiki?curid=1196542", "title": "Urus-Martan (okres)", "text": "Urus-Martan (okres)\n\nOkres Urus-Martan, (, ) leží v centrální části Čečenské autonomní republiky Ruské federace. Správním centrem okresu je město Urus-Martan s více než 49 tisíci obyvateli v roce 2010. Okres leží zhruba 17 km jihozápadním směrem od hlavního města ČečenskaGrozného.\n\nOkres Urus Martan má rozlohu 650 km². Na západě sousedí s okresem Ačchoj-Martan, na severu a východě s hlavním městem Groznyj a Grozněnským okresem, na jihovýchodě s Šatojským okresem a na jihu s okresem Galan-Čož.\n\nNa území okresu se nachází 12 menších říčních toků. Severní hranice okresu sleduje pravý břeh řeky Sunžy, která je od okresního města vzdálená cca 9 km. Žádná z hor na území okresu nedosahuje výšky 1000 m n. m. Nejvyššími vrcholy jsou Goj (970 m n. m.) a Čergen (938,5 m n. m.). Místní hospodářství má čistě zemědělský charakter.\n\nOkres Urus-Martan jako samostatná administrativní jednotka byl založen 30. listopadu 1922. Na základě rozhodnutí Celoruského ústředního výkonného výboru z 1. 8. 1934 byl v rámci Čečensko-Ingušské autonomní oblasti SSSR vytvořen nový Grozněnský okres, do nějž byly včleněny některé obce a území okresu Urus-Martan. Po násilné deportaci veškerého čečenského obyvatelstva v únoru roku 1944 byl okres přejmenován na Krasnoarmejský a pod tímto jménem existoval až do roku 1957.\n\nNa území okresu se nachází 12 střediskových obcí. Vedle okresního sídla Urus-Martan jsou největšími vesnicemi Gojty (, ) a Gechi (, ), obojí počtem obyvatel přes 10 tisíc v roce 2010.\n\n"}
{"id": "1196545", "url": "https://cs.wikipedia.org/wiki?curid=1196545", "title": "FC Dinamo-Auto Tiraspol", "text": "FC Dinamo-Auto Tiraspol\n\nFC Dinamo-Auto Tiraspol (rusky ФК Динамо-Авто Тирасполь) je moldavský fotbalový klub sídlící ve městě Tiraspol. Byl založen roku 2009, klubové barvy jsou bílá a modrá. Domácím hřištěm klubu je Stadionul Dinamo-Auto s kapacitou 1 300 diváků.\n\n\"Aktuální k 21. 3. 2016\"\n\n"}
{"id": "1196548", "url": "https://cs.wikipedia.org/wiki?curid=1196548", "title": "Alvise Vivarini", "text": "Alvise Vivarini\n\nAlvise Vivarini nebo Luigi Vivarini (kolem 1450 Benátky – kolem 1504 Benátky) byl italský renesanční malíř, poslední významný člen malířské dynastine Vivariniů. Jeho otcem byl Antonio Vivarini a jeho strýcem a snad i učitelem Bartolomeo Vivarini. Kromě toho Alviseho strýc z matčiny strany, který pracoval u jeho otce, byl umělec Giovanni d’Alemagna. Alviseho žákem byl Marco Basaiti a možná i Jacopo de' Barbari.\n\nAlvise Vivarini je považován za vůdčího benátského výtvarníka před nástupem Giovanniho Belliniho. Za svou velkoformátovou malbu v sále Velké rady v benátském Dóžecím paláci byl roku 1492 odměněn čestným titulem \"Depentor in Gran Conseio\" a získal stálé stipendium pět dukátů měsíčně.\n"}
{"id": "1196552", "url": "https://cs.wikipedia.org/wiki?curid=1196552", "title": "Garda Panteri", "text": "Garda Panteri\n\nGarda Panteri (v srbské cyrilici Гарда Пантери), oficiálním názvem První bijeljinská lehká pěší brigáda (srbsky Прва бијељинска лака пјешадијска бригада/Prva bijeljinska laka pješadijska brigada) byla elitní jednotka Vojsk republiky srbské během Války v Bosně a Hercegovině. \n\nGarda Panteri byla zformována na počátku roku 1992 pod názvem \"Národní garda Srbské autonomní oblasti Semberija a Majevica.\" Za jejím vznikem stál Ljubiša Savić Mauzer, který měl blízko k Srbské demokratické straně. Od srpna 1992 nesla garda svůj aktuální název, a to na počest Branka Panteliće, který gardě velel, jehož přezdívka byla panter, a který byl v boji zabit. Zpočátku garda používala civilní vozidla, později získala k dispozici tanky T-55 a obrněné transportéry z vybavení JLA. Nakonec byla včleněna do VRS.\n\nGarda bojovala proti muslimsko-chorvatským vojskům od počátku války. Velké bitvy svedla v prostoru vesnice Smoluća a v pohoří Majevica. Dle informací Human Rights Watch se bojovníci gardy etnických čistek v území severovýchodní Bosny. Mauzer a jeho vojáci často napadali vesnice obývané Bosenskými muslimy a dávali místním obyvatelům ultimáta, aby v krátké době odešli pryč na území, které bylo kontrolováno Armádou Bosny a Hercegoviny. Sám Mauzer byl také velitelem tábora ve vesnici Batković, kde byli internováni zajatí Bosňáci.\n\nTouto jednotkou prošlo celkem na 2000 bojovníků; 100 jich zahynulo a 800 bylo raněno. Brigáda měla v bojeschopném stavu během války od 420 do 800 lidí. Velel jim nejprve Ljubiša Savić Mauzer a Branko Pantelić. V současné době existuje v Bijeljině sdružení veteránů gardy Panteri a na území Republiky srbské byly bojovníkům z této formace zbudovány památníky. Během konfliktu v Bosně a Hercegovině složili Rodoljub Vulović a, Miro Semberac a Mico Trifković o této formaci oslavnou píseň.\n"}
{"id": "1196553", "url": "https://cs.wikipedia.org/wiki?curid=1196553", "title": "Jelenie pliesko", "text": "Jelenie pliesko\n\nJelenie pliesko () je drobné pliesko na Jelení louce Kačací doliny. Nachází se asi 200 metrů na severozápad od Zeleného plesa kačacího. Na turistických mapách ani na jiných není vyznačeno. Nevede k němu turistická cesta. Má rozlohu 0,0186 ha. Je 29 m dlouhá a 12 m široká. Nachází se v nadmořské výšce 1615 m.\n\nNedaleko plieska stála malá koliba, kterou v roce 1948 postavil polský horolezec ze Zakopaného \"Paweł Vogel\". Dokonce byla ní i malá kamna, aby se v ní mohli ohřát turisté nebo horolezci. Žertem ji nazývali „Hotel Vogel“. Dnes už koliba neexistuje.\n\n"}
{"id": "1196555", "url": "https://cs.wikipedia.org/wiki?curid=1196555", "title": "Phæno", "text": "Phæno\n\nPhæno (, ) je interaktivní přírodovědecké centrum ve Wolfsburgu v Německu, dokončené v roce 2005. Budova byla navržena iráckou architektkou Zahou Hadid, která vyhrála mezinárodní konkurz. Nachází na hranici mezi železnicí, průmyslovou zónou a městem. Stavba stála celkově 79 milionů Eur.\n\nToto vědecké centrum vyhrálo v roce 2006 cenu RIBA European Award jako instituce pro umění a volný čas.\n\nSamotná budova je 16 metrů vysoká a dlouhá přibližně 150 metrů. Celá je z betonu. První patro drží 10 masivních, dole úzkých a nahoře širokých organických rozdílných sloupů. Prostor mezi sloupy tvoří veřejné prostranství, kde se mohou konat různé akce. Vnitřek muzea tvoří jeden otevřený prostor, který je řešen organicky, ale prakticky, jsou zde přednáškové prostory, nebo interaktivní předměty. Budova je postavena z přibližně 27 000 m³ betonu, přesto ale platí výrok Zahy Hadid \"„chci stavět budovy, které se budou vznášet\"\".\n\n"}
{"id": "1196558", "url": "https://cs.wikipedia.org/wiki?curid=1196558", "title": "Žiga Pance", "text": "Žiga Pance\n\nŽiga Pance (narozený 1. ledna 1989) je slovinský profesionální hokejový útočník , který v současné době hraje za DVTK Jegesmedvék v slovenské extralize. Zúčastnil se několika IIHF Mistrovství Světa jako člen slovinského národního týmu. Připojil se k italskému týmu HC Bolzano z jeho rodného klubu HDD Olimpija Ljubljana jako volný hráč 16. říjná 2013\n\n30. března 2015, po dvou sezónách v Bolzanu, Pance podepsal jako volný hráč smlouvu s Villachem, týmem v EBEL.\n\nJako volný agent poté přešel k rivalovi EC KAC, kde podepsal 2. května 2016 kontrakt na jeden rok.\n"}
{"id": "1196560", "url": "https://cs.wikipedia.org/wiki?curid=1196560", "title": "Merklovy duby", "text": "Merklovy duby\n\nSkupina pěti památných dubu letních (\"Quercus robur\") na pravém břehu Labe v poli u Holohlav se zasypanými starými rameny poblíž silnice ze Smiřic do Černožic.\n\nDuby byly vyhlášeny za památné stromy 27. července 1995.\n\n"}
{"id": "1196561", "url": "https://cs.wikipedia.org/wiki?curid=1196561", "title": "Merklův dub", "text": "Merklův dub\n\nPamátný strom dub letní (\"Quercus robur\") na pravém břehu Labe poblíž silnice ze Smiřic do Černožic.\n\nDub má obvod kmene 410 cm. Vyhlášen za památný strom byl 27. července 1995.\n\n"}
{"id": "1196562", "url": "https://cs.wikipedia.org/wiki?curid=1196562", "title": "Duby letní (Holohlavy)", "text": "Duby letní (Holohlavy)\n\nDuby letní u Holohlav rostou na louce u silnice ze Smiřic do Černožic. Ze skupiny čtyř dubů letních (\"Quercus robur\") jsou dva starší jedinci významní vzrůstem a stářím chráněni jako krajinná dominanta. Podle měření provedeného v roce 1998, kdy byly prohlášeny za památné, mají obvod kmene 345 cm a 375 cm.\n\n"}
{"id": "1196563", "url": "https://cs.wikipedia.org/wiki?curid=1196563", "title": "Brigáda al-Abbás", "text": "Brigáda al-Abbás\n\nBrigáda al-Abbás (Arabsky: لواء أبو الفضل العباس, Liwa Abu al-Fadl al-Abbas) je provládní šíitská dvanáctnická ozbrojená skupina, účastnící se Syrské občanské války. Skupina je pojmenována po synu imáma Alího, Abbáse ibn Alího. Skupina se zformovala ke konci roku 2012. Jejím hlavní cílem je ochrana šíitských posvátných míst v Sýrii, především pak mešitu Sajjida Zeinab. Do popředí se dostala díky svým reakcím na znesvěcování šíitských svatyní, památek a dalších míst syrskými povstalci. Od té doby spolupracuje se syrskou armádou. Skupinu tvoří jak rodilí obyvatelé Damašku a v Damašku usazení šíitští iráčtí uprchlíci, tak zahraniční šíitští dobrovolníci. Iráčané tvoří základní složku skupiny. Skupina operuje hlavně v okolí Damašku a Aleppa.\n\nV květnu a červnu roku 2013 agentura Reuters ohlásila, že se brigáda kvůli neshodám ohledně financování a vedení rozdělila. Údajně došlo i k přestřelkám. Velká část nesyrských bojovníků následně vytvořila novou skupinu.\n\n19. května 2014 bojovníci islamistické povstalecké skupiny Harakat Nour al-Din al-Zenki oznámila, že dobyla regionální velitelství brigády v Aleppu.\n\nKdyž v roce 2014 Islámský stát postupoval v Iráku, mnoho iráckých členů se muselo vrátit zpět.\n"}
{"id": "1196564", "url": "https://cs.wikipedia.org/wiki?curid=1196564", "title": "Interleukin 10", "text": "Interleukin 10\n\nInterleukin 10 (IL-10), byl poprvé popsán jako lidský faktor inhibující tvorbu cytokinů (CSIF, Human cytosine synthesis inhibitory factor). Hlavní funkcí IL-10 je regulace zánětlivé odpovědi (protizánětlivý cytokin). Je produkovaný především regulačními T lymfocyty. IL-10 inhibuje buněčně zprostředkovanou imunitu, procesy podporující záněty a současně podporuje procesy spojené s navozením tolerance.\n\nCytokin IL-10 je homodimer; každá z jeho podjednotek má délku 178 aminokyselin.\n\nIL-10 je klasifikovaný jako cytokin druhé třídy, do které patří skupina cytokinů zahrnující IL-19, IL-20, IL-22, IL-24, IL-26 a interferony typu I (IFN-α, IFN-β, IFN-ω, IFN-ε a IFN-κ), typu II (IFN–γ) a typu III (IFN-λ - také IL-28/29).\n\nIL-10 signalizuje přes receptorový komplex (heterotetramer) složený ze dvou homodimerů. Komplex se skládá ze čtyř IL-10 receptorových molekul (dvou IL-10 receptor-1 a dvou IL-10 receptor-2 proteinů). Molekula IL-10 receptor-1 je zodpovědná za vazbu ligandu, na rozdíl od IL-10 receptor-2, který je klíčový pro přenos signálu uvnitř buňky. Většina hematopoetických buněk konstitutivně exprimuje na svém povrchu IL- 10 receptor-1, přičemž intenzita exprese může být výrazně zvýšena v odpovědi na příslušný stimul. IL-10 receptor-2 je konstitutivně přítomen na membránách mnoha typů buněk.\n\nVazba ligandu na receptor IL-10 aktivuje asociované kinázy JAK1 a Tyk2, které dále iniciují signalizaci STAT3 přes fosforylaci cytoplazmatických konců IL-10 receptor-1 + IL-10 receptor-2 proteiny. STAT3 ovlivňuje v jádře mimo jiné transkripci pro IL-10, čímž dochází ke zvýšení jeho exprese. Jedná se tak o pozitivní zpětnou vazbu. Potlačení této signalizace indukuje inhibice kinázy JAK2.\n\nU lidí je cytokin IL-10 kódován genem pro IL-10, který je lokalizovaný na chromozomu 1 a skládá se z pěti exonů.\n\nIL-10 je primárně produkován monocyty a regulačními T lymfocyty (Treg). Mezi další producenty IL-10 z adaptivní imunity patří několik typů T lymfocytů (Th2), ale i B lymfocyty. Z buněk vrozené imunity exprimují IL-10 dendritické buňky (DC), makrofágy, žírné buňky, NK buňky, eozinofily a neutrofily. Skutečnost, že IL-10 je tvořen více typy buněk, souvisí s jeho komplexním účinkem a také s faktem, že některé jeho funkce jsou nezastupitelné jinými složkami imunity.\n\nExprese IL-10 je snížena v nestimulovaných tkáních a praděpodobně vyžadují aktivaci od komensální nebo patogenní flóry. Exprese IL-10 je striktně regulována na transkripční a posttranslační úrovni. Indukce IL-10 zahrnuje aktivaci signalizace MAPK ERK1/2, p38 a NF-κB a transkripční aktivaci přes pomoter interagující s transkripčními faktory NF-κB a AP-1. IL-10 je schopen svojí expresi autoregulovat přes negativní zpětnou vazbu zahrnující autokrinní stimulaci IL-10 receptoru a inhibici signalizační dráhy p38. Exprese IL-10 je široce regulována na posttranskripční úrovni, která zahrnuje kontrolu stability mRNA přes AU-bohaté oblasti a mikroRNA jako je například miR-106.\n\nIL-10 je cytokin s velmi komplexním působením na organismus. Má četné, pleiotropní vlastnosti v imunoregulaci a zánětu. Snižuje expresi Th1 cytokinů, MHC II. třídy a kostimulačních molekul na makrofázích. Mimo jiné přispívá k přežívání B lymfocytů, jejich proliferaci a produkci protilátek. IL-10 může zablokovat aktivitu NF-κB a je zahrnutý v regulaci JAK-STAT signalizační dráhy.\n\nIL-10 byl objeven v roce 1991. Původně bylo myšleno, že potlačuje sekreci cytokinů, antigenní prezentaci a aktivaci Th lymfocytů. Následné výzkumy prokázaly, že IL-10 především inhibuje lipopolysacharid (LPS) a bakteriální produkt prostřednictvím indukce sekrece pro-zánětlivých cytokinů (TNFα, IL-1β, IL-12 a IFN-γ) přes Toll-like receptor (TLR) aktivovaný v myeloidních buňkách.\n\nPozdější výzkumy odhalily další funkce cytokinu IL-10. Ukázalo se, že IL-10 inhibuje tvorbu metastází u myší s nádorovým onemocněním. Další výzkumy s výslednými daty pocházející z mnoha laboratoří potvrdily imunostimulační funkci IL-10 v rámci imunoonkologického kontextu.\n\nPři výzkumech na knockout myších se předpokládalo potvrzení imunoregulatorní funkce IL-10 v intestinálním traktu a rovněž pacienti trpící Crohnovou chorobou reagovali na léčbu rekombinantním IL-10. Tento výsledek demonstruje podstatu IL-10 proti působení hyperaktivní imunitní odpovědi v organismu.\n\nIL-10 je schopný inhibovat syntézu pro.zánětlivých cytokinů (IFN-γ, IL-2, IL-3, TNFα a GM-CSF) produkovaných především makrofágy a Th1 lymfocyty. \n"}
{"id": "1196566", "url": "https://cs.wikipedia.org/wiki?curid=1196566", "title": "Feral Interactive", "text": "Feral Interactive\n\nFeral Interactive je společnost zabývající se vydáváním počítačových her pro operační systémy Mac OS X a Linux.\nSpolečnost sídlící v Londýně byla založena v roce 1996 s cílem portovat a vydávat exkluzivně hry pro systém Mac OS.\nFeral Interactive spolupracuje s předními vydavateli počítačových her, jako jsou například Square Enix, 2K Games, SEGA, Warner Bros. Interactive Entertainment a Codemasters.\nPortované hry nabízí prostřednictvím internetu skrze služby Steam, Mac App Store a vlastní Feral Store.\nOd června 2014 nabízí hry i pro operační systém Linux.\n\n"}
{"id": "1196568", "url": "https://cs.wikipedia.org/wiki?curid=1196568", "title": "Nakadžima Ki-49", "text": "Nakadžima Ki-49\n\nNakadžima Ki-49 Donrjú (Hřmící drak), ve spojeneckém kódu Helen, byl japonský osmimístný dvoumotorový bombardovací středoplošník z období druhé světové války.\n\nSpolečnost Nakadžima obdržela bez soutěže specifikace na nový bombardér přímo od Generálního štábu armádního letectva. Vývoj Ki-49 zahájil ing. Nišimura v roce 1937, později vedení prací převzal jeho asistent T. Kojama. Nový stroj měl dosahovat rychlosti 500 km/h při doletu 3000 km, nosnosti 1000 kg pum a nahradit starší letouny Micubiši Ki-21. Navrhovanou obrannou hlavňovou výzbroj měl tvořit pohyblivý kanón Ho-1 ráže 20 mm v horním střelišti, ve zbylých instalacích v prosklené přídi, v zádi trupu, malých oknech na boku a spodní části trupu pak lehké kulomety ráže 7,7 mm. Pasivní ochranu tvořily samosvorné palivové nádrže a pancéřováné prostory osádky. Odtoková hrana křídla blíže k trupu byla opatřena velkými Fowlerovými klapkami.\n\nPrototyp poháněný dvojicí hvězdicových čtrnáctiválců Nakadžima Ha-5 KAI se vzletovým výkonem 708 kW poprvé vzlétl v srpnu roku 1939. Další dva prototypy včetně sedmi letounů ověřovací série měly zabudované silnější motory Ha-41 disponující vzletovým výkonem 932 kW. Po dokončení vojskových zkoušek v březnu 1941 přijalo letectvo japonské císařské armády letouny pod označením Nakadžima Ki-49-I do výzbroje. Sériová výroba byla zahájena v závodech Nakadžima Hikóki K. K. v Otě.\n\nNa jaře roku 1942 konstruktéři zavedli instalaci silnějších motorů Nakadžima Ha-109 po 1119 kW. Po testech dvou prototypů byla v září zahájena sériová výroba nové verze Nakadžima Ki-49-II v celkovém počtu 617 exemplářů. Subverze Ki-49-IIa měla vylepšené pancéřování prostorů osádky a účinnější ochranu palivových nádrží. Druhá subverze Ki-49-IIb měla posílenou obrannou výzbroj. S výjimkou bočních střelišť byly zavedeny velkorážné kulomety Ho-103 ráže 12,7 mm, pohyblivý kanón v horním střelišti zůstal zachován. Nárust hmotnosti 500 kg oproti původní verzi však zhoršil stabilitu za letu a ovladatelnost.\n\nZlepšení výkonů měla zajistit instalace osmnáctiválcových hvězdicových motorů Nakadžima Ha-117 se vzletovým výkonem po 1805 kW, vyvinutých z osmnáctiválců Ha-107. Možnosti letounů s těmito pohonnými jednotkami byly ověřovány ve druhém pololetí roku 1943 u šesti kusů označených Ki-49-III, avšak bez použitelných výsledků. Nové motory byly nevyzrálé a nespolehlivé pro sériovou výrobu Ki-49.\n\nLicenční produkce padesátky Ki-49 probíhala v závodech firmy Tačikawa v letech 1943/44.\n\nSpojenci se s Ki-49-I poprvé setkali v prosinci 1941 nad Novou Británií, Novou Guineí a severní Austrálií. Stroje Ki-49-I ze základny v Nové Guineji provedly 19. února 1942 nálet na Port Darwin.\n\nKi-49-I v závěru své bojové kariéry dosloužily vybaveny radary a detektory magnetických anomálií při protiponorkovém hlídkování. Některé Ki-49-II byly zase přestavěny na transportní letouny. Řada Ki-49 obou verzí byla v závěru války použita k sebevražedným útokům, naložena 1600 kg výbušnin a řízena dvoučlennou osádkou.\n\nÚdaje platí pro Ki-49-I\n\n\n"}
{"id": "1196569", "url": "https://cs.wikipedia.org/wiki?curid=1196569", "title": "Bart van Leeuwen", "text": "Bart van Leeuwen\n\nBart van Leeuwen (5. února 1950 – 17. června 2017) byl nizozemský fotograf. Narodil se v Amsterdamu a studoval na fotografické škole v Haagu (absolvoval v roce 1969). Roku 1971 se stal fotografem na volné noze. Fotografoval řadu významných osobností, mezi něž patří například John Cale, Bob Geldof, Jean-Michel Basquiat, Herman Brood a Nina Hagen. Svá díla vystavoval v mnoha městech, vedle Amsterdamu jsou to například New York, Moskva a Tokio.\n\n"}
{"id": "1196570", "url": "https://cs.wikipedia.org/wiki?curid=1196570", "title": "Matthew Specktor", "text": "Matthew Specktor\n\nMatthew Specktor (* 1966) je americký romanopisec. Narodil se v Los Angeles a studoval na Hampshire College (absolvoval v roce 1988). Později studoval ještě na soukromé škole Warren Wilson College, kterou dokončil v roce 2009. Svůj první román, který dostal název ', vydal v roce 2009. Později vydal knihy ' (2011) a ' (2013). Rovněž se věnoval psaní scénářů. Pracoval například na adaptaci knihy ' od australské spisovatelky Shirley Hazzard.\n\n\n"}
{"id": "1196571", "url": "https://cs.wikipedia.org/wiki?curid=1196571", "title": "Markéta Hanáková", "text": "Markéta Hanáková\n\nMarkéta Hanáková (* 1974) je česká radiologická asistentka, horolezkyně, autorka cestopisných článků pro různá periodika (Treking, Lidé a země, Lidé a hory) a autorka dokumentárních filmů.\n\nVysokohorské turistice a horolezectví se věnuje od svých 25 let, v roce 2009 jí kvůli vrozené srdeční vadě musel být implantován kardiostimulátor. Svého koníčku se ale nevzdala a postupně se za vydatné pomoci a podpory partnera Zdeňka Hodináře do hor vrátila. Spolu vystoupili v Alpách na 12 čtyřtisícových vrcholů, nejvyšší vrchol Kavkazu Elbrus (5642 m), pamírskou šestitisícovku Pik Razdělnaja (6215 m) a v roce 2012 si výstupem na vrchol Mera Peak (6461 m) v Himálaji vytvořila svůj osobní rekord. Ten překonala v roce 2013, kdy jako první člověk na světě s implantovaným kardiostimulátorem překonala při vysokohorském výstupu v Pamíru hranici 7000 metrů − při pokusu o zdolání vrcholu Muztagh Ata vystoupala do výšky 7219 m.\n\nHanáková natočila dva dokumentární filmy \"Muztagh Ata – s kardiostimulátorem na sedmitisícovku\" a \"Nepálský trojboj\", s nimiž se v roce 2015 zúčastnila Mezinárodního festivalu outdoorových filmů. Na 16. ročníku soutěže neprofesionálních filmů Okem dodrodruha 2014 při festivalu Rajbas získala s filmem Muztagh Ata – s kardiostimulátorem na sedmitisícovku třetí místo.\n"}
{"id": "1196574", "url": "https://cs.wikipedia.org/wiki?curid=1196574", "title": "Ed Vulliamy", "text": "Ed Vulliamy\n\nEd Vulliamy, rodným jménem Edward Sebastian Vulliamy, (* 1. srpna 1954) je britský novinář a spisovatel. Jeho matkou byla spisovatelka a ilustrátorka Shirley Hughes. Studoval na londýnské University College School a oxfordské Hertford College. V letech 1997 až 2003 působil jako newyorský dopisovatel týdeníku \"The Observer\". Rovněž byl římským korespondentem deníku \"The Guardian\". Rovněž působil jako reportér v pořadu \"World in Action\". Rovněž je autorem knih o různých válečných konfliktech. Jeho první kniha \"\" (1994) byla vydána také v češtině (pod názvem \"Údobí pekla: Porozumění bosenské válce\").\n\n\n"}
{"id": "1196575", "url": "https://cs.wikipedia.org/wiki?curid=1196575", "title": "Justus Köhncke", "text": "Justus Köhncke\n\nJustus Köhncke (* 1966 Gießen) je německý hudebník a hudební producent. V 90. letech byl členem tria Whirlpool Productions hrajícího house music. Své první sólové album nazvané \"\" vydal v roce 1999 a obsahuje coververze například od Johna Calea („Close Watch“), Paula McCartneyho („Let 'Em In“) a Neila Younga („Old Man“). Později vydal několik dalších alb. Počínaje rokem 2013 působil v projektu Fainting by Numbers, v němž s ním působil Alexis Taylor, frontman kapely Hot Chip.\n\n"}
{"id": "1196576", "url": "https://cs.wikipedia.org/wiki?curid=1196576", "title": "Krčský hřbitov", "text": "Krčský hřbitov\n\nKrčský hřbitov (\"Hřbitov Nusle\") se nachází v Praze v městské části Krč, v ulici Krčská 108/81. Byl založen v polovině 19. století nákladem obce Michle, protože michelský starý hřbitov u kostela Narození Panny Marie již nedostačoval. Od kostela vedla původně také cesta k novému hřbitovu. Hřbitov se nachází na území bývalé Dolní Krče v místě zvaném Zelená liška.\n\nHřbitov má rozlohu 3,02 ha, je obdélný, orientovaný severojižně mezi ulicemi Krčská, Ke Strži a Olbrachtova. Uprostřed severní zdi je hlavní vjezd, jako vchod se užívá branka u hlavní Správní budovy v severovýchodním rohu. Na hřbitově bylo k roku 2001 780 hrobek, 3950 hrobů a 2100 hrobů urnových.\n\nV jihovýchodní části hřbitova byl roku 1918 zřízen vojenský hřbitov, na kterém se nacházejí Hroby bojovníků revoluce a který byl zrušen koncem 50. let 20. století. Za ním bylo pohřebiště padlých v květnové revoluci roku 1945, dnes také zrušené. Pamětní deska z tohoto pohřebiště byla umístěna na Správní budovu vedle vchodu.\n\nV jihozápadní části hřbitova býval zdí oddělený hřbitov pro trestance, zřízený pankráckou trestnicí, který míval samostatný vchod z ulice Ke Strži. Tento hřbitov byl zrušen ve 30. letech 20. století.\n\nNa hřbitově se nachází novogotická šestiboká zvonice ze zrušeného hřbitova pro trestance. Uprostřed centrální cesty stojí hřbitovní kaple, obdélná stavba s edikulou na střeše. Ze stromů na hřbitově převládají lípy, jírovce a smrky.\n\n"}
{"id": "1196577", "url": "https://cs.wikipedia.org/wiki?curid=1196577", "title": "Eugenio Coșeriu", "text": "Eugenio Coșeriu\n\nEugenio Coșeriu (27. červenec 1921, Mihăileni – 7. září 2002, Tübingen) byl jazykovědec narozený na území dnešního Moldavska, tehdy Rumunska, který od roku 1940 působil v Itálii, později v Uruguaji a nakonec v Německu, kde i zemřel. Odborník na románské jazyky a obecnou lingvistiku.\n\nVystudoval na univerzitě v Jasy, titul PhD získal na univerzitě v Římě. Jeho dizertační práce z roku 1944 pojednávala o vlivu \"Chansons de geste\" (francouzské rytířské básně) na lidovou kulturu jižních Slovanů. Poté působil na univerzitě v Padově, Miláně, na Universidad de la República v Montevideu, kde získal titul profesora a nakonec na univerzitě v Tübingenu.\n\nV oblasti obecné lingvistiky představil svou známou typologii (jež má zajímavé vztahy s pražskou typologií funkčně-strukturalistické školy.)\n\nRozlišil též dva základní typy kontextu: mimojazykový a jazykový. Jazykový kontext dělil dále na anaforický a kataforický, mimojazykový kontext na fyzický, empirický, přírodní, významový, historický a kulturní.\n"}
{"id": "1196580", "url": "https://cs.wikipedia.org/wiki?curid=1196580", "title": "Krupinica", "text": "Krupinica\n\nKrupinica je řeka na jihu středního Slovenska, protéká územím okresů Zvolen, Krupina a Levice. Je to významný pravostranný přítok Ipľu, má délku 65,4 km, průměrný průtok 2,2 m³/s (u obce Plášťovce) a plochu povodí 551 km². Je tokem III. řádu a průměrná lesnatost povodí je 30%.\n\nPramení v pohoří Javorie na západním úpatí vrchu Veľký Lysec (886,4 m n. m.). U osady Podlysec na katastrálním území Zaježová (v současnosti část obce Pliešovce), v nadmořské výšce cca 735 m n. m.\n\nNejprve teče jihozápadním směrem přes osady Dolinky a Zaježová, zleva přibírá Rimánsky jarok a po 4 km vstupuje do Pliešovskej kotliny. Zde vytváří oblouk, z levé strany přibírá Klinkovicu, teče územím mezi obcemi Pliešovce a Bzovská Lehôtka dále na západ. Prudce se stáčí na jih, zprava přibírá Babinský potok, prořezává výběžek Štiavnických vrchů, přičemž vytváří kaňonovité údolí, přibírá zleva Mäsiarsky potok a dále teče v Krupinské planině. Zde nejprve přibírá Vajsov z pravé strany, protéká Krupinou a jižně od města přibírá nejprve zprava Bebravou a následně zleva Briač. Při osadě Devičiansky mlýn začíná meandrovat, zleva přibírá Jalšovík (201,8 m n. m.). Postupně se stáčí na jihozápad a dále meandruje. Poslední velký meandr vytvořila řeka u obce Medovarce. Dolina se postupně rozšiřuje, Krupinica protéká obcí Rykynčice, z levé strany přibírá Vlčinský potok a později největší přítok Litavu u Pláštovců. Nakonec vstupuje do Ipeľské pahorkatiny, protéká okrajem obcí Horné Turovce a Veľké Turovce (128,9 m n. m.). A západně od města Šahy ústí v nadmořské výšce 121,5 m n. m. do Ipľu.\n\nV Zaježové (části Dolinky) je na přilehlých loukách bohatý výskyt upolínu evropského (\"Trollius europaeus\").\n"}
{"id": "1196604", "url": "https://cs.wikipedia.org/wiki?curid=1196604", "title": "Košířský hřbitov (Kotlářka)", "text": "Košířský hřbitov (Kotlářka)\n\nKošířský hřbitov se nachází v Praze v městské části Motol, v ulici Pod Kotlářkou 7. Obcí Košíře byl založen roku 1876 jako náhrada za hřbitov u kostela Nanebevzetí Panny Marie na Klamovce na Podbělohorské ulici. Ten byl přestavěn roku 1752 a až do vzniku nového hřbitova pod Kotlářkou se pohřbívalo na Malostranském hřbitově.\n\nRozloha hřbitova je 2,75 ha. K roku 2001 bylo na hřbitově 3310 pohřbívacích míst, z toho 33 hrobek, 2228 hrobů a 761 hrobů urnových. V místě je kolumbárium. V severozápadním okraji se nachází hřbitovní kaple a u ní louka rozptylu. Hřbitov je na stráni, která se svažuje severním směrem. Vchod je ze severu z ulice Pod Kotlářkou.\n\nNa hřbitově je pohřben spisovatel Jan Procházka, starosta Košíř Matěj Hlaváček, František Barvitius, technický ředitel a hlavní konstruktér továrny Walter a také Vojtěch Kovář, popravený za účast v Rumburské vzpouře.\n\n\n"}
{"id": "1196614", "url": "https://cs.wikipedia.org/wiki?curid=1196614", "title": "Seznam kulturních památek v Hradci Králové - centrum města", "text": "Seznam kulturních památek v Hradci Králové - centrum města\n\nTento seznam zahrnuje pouze centrální evidenční část Hradec Králové města Hradec Králové, totožnou s katastrálním územím Hradec Králové.\n\n\n"}
{"id": "1196615", "url": "https://cs.wikipedia.org/wiki?curid=1196615", "title": "Letecká nehoda generála Štefánika", "text": "Letecká nehoda generála Štefánika\n\nLetecká nehoda generála Štefánika se odehrála 4. května 1919, při jeho návratu z emigrace do vlasti, v polích u obce Ivanka, nyní v blízkosti dráhového systému letiště Bratislava. Postava Štefánika i jeho tragická smrt se postupně staly legendou a nehoda je i po sto letech provázena řadou dohadů a spekulací. \n\nKoncem roku 1918 byl generál Štefánik, jeden ze tří exilových zakladatelů samostatného Československa, vyslán na Sibiř za Československými legiemi. Na místo dorazil spolu s gen. Maurice Janinem, francouzským velitelem ruských legií. Legionáři měli i nadále držet Sibiřskou magistrálu, pro případ budoucí vojenské intervence. Během několika měsíců sice dílčích úspěchů dosáhl, ale celkově je možno hovořit spíše o neúspěchu této mise. Legionáři byli unaveni, a protože válka skončila, nechtěli se vracet na frontu. Štefánik odjel do Paříže s tím, že legie je nutno co nejrychleji vrátit domů. Po ukončení jednání ve Francii odjel pokračovat v jednáních s italskou stranou. Poté zahájil přípravy na návrat do vlasti, kde byl naposled před válkou, na pohřbu otce v roce 1913.\n\nV Padově Štefánik požádal generála Badoglia, náčelníka generálního štábu italské armády, o přidělení letounu Caproni Ca.33 (též označovaný jako Ca. 450). Badoglio se mu nejprve snažil úmysl rozmluvit, stejně jako gen. Graziani v Miláně. Rozmlouval mu to i sám hrabě Caproni, jemuž se na tomto stroji nedávno zabil syn a také dva zalétávací piloti, kpt. Palli a De Bosis. Jan Šeba zase nabízel cestu ve zvláštním sanitárním vagónu. Štefánik však trval na svém.\n\nTřímotorový bombardovací dvouplošník italské výroby Caproni Ca.33, číslo 11495, bylo velké a těžké letadlo s rozpětím kolem 23 metrů. Jeho letové charakteristiky nebyly ideální, odpovídaly skromným technickým znalostem své doby. Z dnešního pohledu měl stroj problémy s vyvážením a stabilitou. Traduje se, že částečně i díky tomu byl bombardér údajně schopen i některých prvků vyšší pilotáže, jako je přemet. Vývoj stroje byl zahájen v roce 1914, tedy pouhých 11 let po prvním poskoku bratří Wrightů, jako vůbec první vícemotorový letoun v západní Evropě (rok po Sikorského světové premiéře vícemotorového letadla).\n\nPosádka neměla pro svou práci pohodlí. Seděli nebo stáli v otevřené gondole, ve větru, ohlušujícímu hluku motorů, mrazu a nepohodě. Po delším letu musela už být posádka hodně unavená a promrzlá. Když spolu komunikovali, museli si psát.\n\nV pilotních sedačkách (tenkrát ještě bez bezpečnostních pásů) seděli por. Giotto Mancinelli-Scotti a četař Umberto Merlini, oba zkušení vojenští piloti. Italskou posádku doplňoval mechanik Gabriele Aggiusti. Ačkoliv Štefánik projevil zájem stroj sám pilotovat, při odletu z Itálie seděl nakonec na pozici předního střelce/navigátora v čele gondoly, před oběma piloty. Podle lékařské zprávy měl ovšem v době nehody sedět v levé pilotní sedačce. Spolu s druhým pilotem měli oba typicky zhmožděná varlata od nárazu na knipl. Dá se tedy soudit, že si během letu vyměnili místa.\n\nGenerál Štefánik se dostavil na velitelství ráno 30. dubna a požádal o změnu letového plánu – přistát chtěl v Bratislavě, ne ve Vídni. Na námitku italských důstojníků, že piloti bratislavské letiště neznají, je Štefánik ubezpečil o své kvalifikaci na letadla Farman a Caproni a rovněž o tom, že letiště v Bratislavě pokládá za dokonale vhodné k přistání těchto strojů. \n\nO plánu příletu Štefánika byl informován generál Luigi Piccione, velitel československých vojsk na Slovensku, a to dvěma tajnými radiogramy z 30. dubna: \n\nPod dohledem Štefánikova pobočníka, mjr. Gastona Fourniera, byla proto upravena louka na cestě do Vajnor (). Po dokončení prací, o dva dny později, v pátek 2. května, se vrátily dvě odpovědi:\n\nTyto dvě odpovědi se někdy vykládají jako argument, že pro přistání byly připraveny dvě různé plochy. Nicméně zpráva pobočníka Fourniera o louce do Vajnor sice hovoří o 12 km, ale vzdušnou čarou je to od tehdejší Bratislavy ve skutečnosti 8-9 km, což je v souladu s prvním hlášením, které předtím poslal gen. Piccione. Jak si různost těchto údajů vyložil Štefánik a posádka, není známo.\n\nKvůli chladnému a deštivému počasí musel být let odložen. V pátek 2. 5. 1919 přecházela střední Evropu studená fronta, která přinesla hojné srážky a následující den tyto srážky ještě doznívaly. Celkem napršelo přes 40 mm. Z těchto údajů někteří badatelé soudí, že terén na letišti byl podmáčený a nevhodný k přistání. Nic z toho nebylo hlášeno do Itálie. V osudný den se vyjasnilo, bylo ale větrno. Vál severozápadní vítr. Prostor vajnorského letiště se tak ocitl oblasti s charakteristickými turbulentními vrstvami na závětrné straně Malých Karpat. Tyto turbulentní vrstvy dělají problémy i dnešním letounům.\n\nNa žádost Štefánika přeletěli Ca.33 z letiště San Pelagio na severnější letiště Campoformido, nedaleko města Udine (). Vzdušná vzdálenost do Bratislavy se tak zkrátila asi na 390 km, což odpovídá, podle směru a rychlosti větru, asi 3,5 hodinám letu. \nZ letiště Campoformido letoun vzlétl v 8:07 hod. Informace o tom byla do Bratislavy poslaná až po dvou hodinách, když už měl letoun za sebou dvě třetiny cesty. Není známo, jakou přesně letěl trasou, podle vyšetřovací zprávy ale bylo zjištěno, že se posádka radila (kvůli hluku písemně v deníku) ohledně anténního drátu, zapleteného do ovládacího lanka ocasních ploch. Vlastní radiostanice na palubě nebyla.\nK Bratislavě se letoun přiblížil přibližně 11:15 hod. Přestože byl už ve čtvrtek vydán zákaz střílet na jakákoli letadla, jeden z vojáků, vojín Jozef Meško, po letadle vystřelil. Voják byl za to následně kázeňsky řešen. Je ale nepravděpodobné, že to posádka vůbec zaznamenala. Letoun pak krátce kroužil nad městem, než sklesal k letišti. Podle některých svědků se pokusil i o přistání, ale pro podmáčený terén zase vzlétl. Podle jiných svědectví, když podle kouře ze zapálených ohňů zjistil směr větru, nabral opět mírně výšku a provedl okruh, aby mohl přistát proti větru. Otočil se k jihu a letěl zpět směrem k Dunaji. Tam se znovu otočil a vracel se stejnou cestou zpět na sever. Během návratu stroj sklesal na výšku asi 60-70 m. Ve vzdálenosti asi 4 km od letiště letoun prudce sklopil nos dolů, přičemž někteří z otevřené kabiny vypadli. Po dopadu na zem a překlopení na záda se letoun vznítil, ale vzhledem k malému množství zbývajícího paliva trval požár jen krátce. K nehodě došlo přibližně v 11:45 hod.\n\nV době, kdy na místo doběhli první lidé, gen. Štefánik ještě chvíli žil, i když jeho zranění naději na přežití nedávala. Ostatní byli mrtví.\n\nDo Itálie byla Hlavnímu velitelství letectva předána zpráva o nehodě v tomto znění:\n\nZ pohledu dnešního standardu šetření leteckých nehod proběhlo tehdejší vyšetřování velmi jednoduše a krátce. Nevedly jej poněkud paradoxně československé úřady. Italskými vojenskými činiteli byla jmenována vyšetřovací komise v čele s maj. Francesco Vecou a den po havárii dorazil do Bratislavy velitel 1. letecké švadrony, kap. Federico Zapelloni, jehož úkolem bylo provést potřebná šetření na místě. Prohlédl si tedy trosky, vyslechl svědky a seznámil se s pitevním nálezem. Podle něho měl Štefánik mj. zlomené nohy, a spodinu lebeční a utržené srdce.\nNásledující den vydal zprávu o nehodě. Ve zprávě vyloučil vliv počasí, poruchu stroje i pilotní chybu italských letců. Důvody, které jej k tomu vedly, jsou z dnešního pohledu zarážející: například zdůvodňuje, že pilotní chyba „jest neslučitelná se schopnostmi padlých pilotů“. Dále uvádí, že na letounu ani na obětech nebyly nalezeny stopy po střelbě. Na základě těchto předpokladů navrhl dvě možné příčiny: \n\nPřestože obě verze zní věrohodně, prakticky od počátku se objevily pochybnosti o objektivitě vyšetřování. Bylo podezření, že zpráva byla formulována tak, aby zachoval dobré jméno jak italského výrobce, tak vojenských pilotů. Navíc se začaly šířit podezření o úmyslném sestřelení letadla. Z toho důvodu nakonec československé úřady zahájily po 7 letech vlastní šetření, ve kterém se skutečně potvrdil výstřel z pušky vojína Meška, ovšem jako pravděpodobnou příčinu nehody uvádí náhlý závan větru.\n\nV době návratu byl Štefánik mezi obyčejnými lidmi prakticky neznámý. Ihned po nehodě se ale stal legendou a národním hrdinou první velikosti a záhy po tragedii se objevily názory, že se nejednalo o nehodu, ale letadlo bylo sestřeleno buď neopatřením (záměnou s maďarským strojem), nebo úmyslně. Nejpopulárnější z těchto hypotéz je teorie atentátu, zosnovaného Prahou. Spíše sporadicky se objevují úvahy o sestřelení ze strany Maďarska, Francie nebo Itálie.\nVztahy Štefánika s Edvardem Benešem nebyly ideální. Zatímco Štefánik řešil na Sibiři problémy legií, v Praze došlo k obsazení všech důležitých postů a pro Štefánika už ve vládě nezbylo místo, odpovídající jeho významu. Jím řízené ministerstvo války ztrácelo postupně význam a resort obrany vedl Václav Klofáč. Pro Beneše byl navíc Štefánik údajně osobně nebezpečný, protože měl v úmyslu postavit jej před soud za údajnou zpronevěru peněz z krajanských sbírek. Rozpory byly rovněž v otázce směřování zahraniční politiky, v zahraniční orientaci na západ (Francie, Itálie), stejně jako ve vztahu k porevolučnímu Rusku. \n\nTo vše byly údajně důvody, proč bylo třeba Štefánika odstranit. Skupina vojáků dostala rozkaz Ca. 33 sestřelit.\n\nNemocný a frustrovaný generál se rozhodl ukončit svůj život sám. Jedná se hypotetickou možnost, ke které se přikláněl např. gen. Maurice Janin a sochař Otakar Španiel, který se se Štefánikem znal a snímal mu posmrtnou masku, a zároveň vytvořil odlitek ruk. Pro podporu této teorie neexistují žádné věcné důkazy.\n\nNěkteří autoři, zejména z oblasti letectví, poukazují na to, že popsané chování letounu spíš odpovídá ztrátě vztlaku a pádu po křídle, než jako reakce na pohyb řídicí páky. Letouny té doby ještě neznaly vztlakovou mechanizaci a nejpravděpodobnější příčinou pádu po křídle je tedy ztráta vzdušné rychlosti. \n\nLetoun Ca. 33, jehož vyvážení a stabilita nebyly ideální, možná s pilotem, který ho řídil poprvé v životě, se pohyboval na malé výšce rychlostí blízké pádové, a navíc, v oblasti s typickým výskytem významných turbulentních vrstev. Pak stačil jen drobný impuls (vysazení motoru např. kvůli palivu, chybný zásah do řízení, velký náklon v zatáčce, poryv větru apod.) a letadlo přešlo do pádu po křídle. Za 3-4 s dopadlo střemhlav na terén.\n\nTeorie tohoto typu byla detailně rozvinuta např. v dokumentu historika Pavola Kanise “Štefánik. Príbeh hrdinu. Vlasť“. Po mnohaletém shromažďování dokladů v domácích i zahraničních archivech vyšel autor z mapky, kterou přiložil gen. Piccione ke zprávě nejvyššímu velitelství italské armády. Po průletu jižně od letiště musela posádka před přistáním provést obrat proti větru. K jihu se letoun stočil velmi širokým obloukem. V kombinaci se snosem větrem a možná dalšími okolnostmi se stalo, že v době, kdy již měli zahájit klesání na přistávací plochu, byl letoun velmi daleko a nebyl ještě dotočen do správného směru. Za této situace měla posádka provést ostrou pravou zatáčku, což si vynutilo vyšší náklon letadla. V ostré zatáčce má vnitřní konec křídla nižší vzdušnou rychlost. Jestliže letěli na hranici pádové rychlosti, mohlo to, i samo o sobě, způsobit pád po křídle. Kanis nesdílí názor vyšetřovatele, že za řízením seděl sám Štefánik.\n\nExistuje například teorie o požáru nebo výbuchu na palubě, což je naznačeno i v pitevní zprávě, s odvoláním na drobné popáleniny kožešiny na generálově bundě. Existenci a původ popálenin potvrdili i zlínští restaurátoři. S tím souvisí i možnost technické závady - požáru, kvůli kterému Štefánik vyskočil z letounu. Jiná teorie hovoří o pokusu o nouzové přistání na cestě, které se ale nezdařilo. \n\nNedá se očekávat, že nehoda bude někdy jednoznačně objasněna - jednak pro nedostatek faktických informací, a současně pro velké množství protiřečících si svědectví a fám. Není ani objektivně známá trajektorie letu, a dokonce ani tak zásadní okolnost, jestli se stroj pokusil o přistání, jak tvrdil např. legionář Bedřich Tuhý. Oficiální vyšetřovací zpráva, dobový tisk a svědectví dalších osob (včetně např. maj. Fouriera) se o něčem takovém nezmiňují. \n\nJe běžné, že se u podobně politicky citlivých nehod opakovaně vynořují pochybnosti a spekulace, i v případě, že je vyšetřovateli po věcné stránce nehoda jednoznačně objasněna (z poslední doby např. nehoda polského prezidenta u Smolenska).\n\nNěkolik dnů se Štefánikova smrt probírala na prvních stránkách většiny deníků, kromě nekrologů a životopisných článků se objevovaly i zprávy o nehodě, často včetně různých rozporných informací. Československá tisková kancelář vydala rozsáhlou, zasvěcenou, poměrně podrobnou zprávu z datem 4.5., kterou postupně převzala řada listů. Úryvky jsou převzaty z úterních Národních novin.\n\nO přípravách k uvítání a vlastní nehodě se uvádí:\n\nZ ukázky je patrno, že se oficiální činitelé dověděli o příletu na poslední chvíli a narychlo se snažili dát v neděli v poledne dohromady aspoň trochu reprezentativní uvítací delegaci. Je zde rovněž zmiňováno větrné počasí - i toto bývá zpochybňováno některými autory. O pokusu přistát na rozmáčeném terénu se zpráva ČTK vůbec nezmiňuje. Nezdá se pravděpodobné, že by něco tak podstatného a efektního mohlo uniknout pozornosti. \n\nSituace na místě nehody je popsaná takto:\n\nPřestože se nehoda udála asi 4 km od letiště, vzhledem neexistenci přímé cesty trval přesun velmi dlouho. S odvoláním na poznámku o ještě živém generálovi občas někteří radikální příznivci konspiračních teorií naznačují, jakoby Štefánika odvezli autem na neznámé místo, kde ho pak mohli \"dorazit\". Zpráva ČTK se zmiňuje o hýbání s troskami, podle některých pramenů byly dokonce trosky ještě téhož dne odvezeny. Vyšetřovatel, který dorazil následující den, nemohl tedy z polohy trosek činit spolehlivé závěry.\n\n"}
{"id": "1196616", "url": "https://cs.wikipedia.org/wiki?curid=1196616", "title": "Ronov u Žitavy", "text": "Ronov u Žitavy\n\nRonov (Ronov u Žitavy, „hrad u Žitavy“; Rohnau, Trzciniec) byl rodovým sídlem prvních Ronovců ve 13. století. Zřícenina hradu se nachází na pravém břehu Lužické Nisy u vesničky Trzciniec na katastru polského města Bogatyně v Dolnoslezském vojvodství.\n\nPrvní písemná zmínka v souvislosti s Ronovem pochází z roku 1262, a to v podobě predikátu Konráda z \"Rhonawe\". Konkrétní zmínka o hradu je ale až z roku 1282, kdy byl správcem Českého království a poručníkem osmiletého budoucího českého krále Václava II. bratranec Ota V. Braniborský řečený Dlouhý, markrabě braniborský. V uvedeném roce byly Otovi zastaveny hrady Ronov, Bezděz, Ostrý (Scharfenstein) a Svárova města Žitava, Most, Děčín a Ústí (nad Labem), aby vydal mladého kralevice, kterého mezitím odvezl z Bezdězu do Branibor. Hned v následujícím roce byl však Ota donucen uvedené zástavy vrátit.\n\nJindřich z Lipé v roce 1319 vyměnil s králem Janem Lucemburským hrady Ronov, Ojvín, Krásný Buk a město Žitavu za území na Moravě. Uvedené hrady a město se tedy staly (některé opět) královskými.\n\nV roce 1389 daroval král Václav IV. Ronov Anselmovi z Lipé. Dalším majitelem byl odbojný Hynek z Honštejna, který válčil s lužickými městy. V roce 1398 dal proto král Zhořeleckým příkaz, aby Ronov dobyli a rozbořili. Vojsko oblehatelů tvořilo 160 jezdců a přibližně stejný počet pěších, kteří byli ke hradu dopraveni vozy. Kromě toho bylo k hradu dopraveno i \"5 zvláštních vozů s puškami\" a 2 vozy s proviantem. I přes použití palných zbraní zůstal první útok bezvýsledný. Teprve když se dostavily posily i z ostatních měst Šestiměstí, byl hrad na druhý pokus v lednu 1399 dobyt a srovnán se zemí.\n\nPo rozboření v roce 1398 už hrad Ronov obnoven nebyl. Dnes ho připomínají už jen zbytky základů a nepatrná torza některých zdí. Příkop před hlavní bránou na jižní straně směrem ke vsi byl zasypán, zbývající materiál byl použit pro domky přilehlé vsi Ronov (něm. Rohnau; dnes Trzciniec, která je součástí města Bogatynia v Polsku. Stejný nový název Trzciniec získala i hradní zřícenina). Stejný název Ronov (a také původ) mají v České republice ještě další čtyři hrady a tři obce a města.\n\nS přistoupením Polska do EU získala památka opět svůj význam. Byla částečně opravena a zařazena do turistické „Trasy hradišť a středověkých hradů“. Od roku 2006 zde návštěvníci naleznou dvojjazyčný polsko-německý informační panel s popisem historie hradu.\n\n"}
{"id": "1196619", "url": "https://cs.wikipedia.org/wiki?curid=1196619", "title": "Seznam kulturních památek v Červené Vodě", "text": "Seznam kulturních památek v Červené Vodě\n\n"}
{"id": "1196620", "url": "https://cs.wikipedia.org/wiki?curid=1196620", "title": "FC Saxan", "text": "FC Saxan\n\nFC Saxan Gagauz Yeri (rusky Футбольный клуб Саксан) je moldavský fotbalový klub z města Ceadîr-Lunga v Gagauzsku založený roku 2010. Domácím hřištěm klubu je Stadionul Ceadîr-Lunga.\n\nV sezóně 2013/14 poprvé postoupil z moldavské druhé ligy Divizia A do nejvyšší Divizia Națională. V evropských pohárech debutoval v sezóně 2015/16, kdy nastoupil v prvním předkole Evropské ligy UEFA 2015/16 proti kyperskému klubu Apollon Limassol (byl vyřazen po dvou shodných porážkách 0:2). Do Evropské ligy se dostal jako tým z konečného pátého místa Divizia Națională 2014/15, neboť v tabulce čtvrtý tým FC Tiraspol (který měl původně postoupit do EL) mezitím zanikl.\n"}
{"id": "1196621", "url": "https://cs.wikipedia.org/wiki?curid=1196621", "title": "Seznam kulturních památek v Dlouhé Třebové", "text": "Seznam kulturních památek v Dlouhé Třebové\n\n"}
{"id": "1196622", "url": "https://cs.wikipedia.org/wiki?curid=1196622", "title": "Palma il Vecchio", "text": "Palma il Vecchio\n\nPalma il Vecchio, vlastním jménem Jacopo Negretti (kolem 1480 Serina u Bergama – červenec nebo srpen 1528 Benátky) byl italský renesanční malíř. Jeho přídomek \"Vecchio\" (\"Starší\") ho odlišuje od jeho prasynovce a rovněž známého malíře Palmy il Giovaneho. Na umělecký styl Palmy il Vecchia měl vliv Giovanni Bellini. Někdy kolem roku 1495 se Palma přestěhoval do Benátek, kde mohl být žákem Tizianovým. K žákům samotného Palmy pak zřejmě patříl Bonifazio Pitati. \n\nJako malíř se Palma il Vecchio proslavil zručnou prací s barvami. Věnoval se malbě náboženských obrazů, portrétů i mýtických a alegorických scén.\n"}
{"id": "1196623", "url": "https://cs.wikipedia.org/wiki?curid=1196623", "title": "Seznam kulturních památek v Dolní Čermné", "text": "Seznam kulturních památek v Dolní Čermné\n\n"}
{"id": "1196628", "url": "https://cs.wikipedia.org/wiki?curid=1196628", "title": "Seznam kulturních památek v Dolní Dobrouči", "text": "Seznam kulturních památek v Dolní Dobrouči\n\n"}
{"id": "1196633", "url": "https://cs.wikipedia.org/wiki?curid=1196633", "title": "Seznam kulturních památek v Horních Heřmanicích (okres Ústí nad Orlicí)", "text": "Seznam kulturních památek v Horních Heřmanicích (okres Ústí nad Orlicí)\n\n"}
{"id": "1196634", "url": "https://cs.wikipedia.org/wiki?curid=1196634", "title": "Seznam kulturních památek v Horním Třešňovci", "text": "Seznam kulturních památek v Horním Třešňovci\n\n"}
{"id": "1196635", "url": "https://cs.wikipedia.org/wiki?curid=1196635", "title": "Seznam kulturních památek v Kunvaldu", "text": "Seznam kulturních památek v Kunvaldu\n\n"}
{"id": "1196636", "url": "https://cs.wikipedia.org/wiki?curid=1196636", "title": "Seznam kulturních památek v Tatenicích", "text": "Seznam kulturních památek v Tatenicích\n\n"}
{"id": "1196637", "url": "https://cs.wikipedia.org/wiki?curid=1196637", "title": "Seznam kulturních památek ve Vraclavi", "text": "Seznam kulturních památek ve Vraclavi\n\n"}
{"id": "1196639", "url": "https://cs.wikipedia.org/wiki?curid=1196639", "title": "Harry Redknapp", "text": "Harry Redknapp\n\nHenry James \"Harry\" Redknapp (* 2. března 1947) je anglický trenér a bývalý fotbalista. Je fotbalový poradce Central Coast Mariners a Derby County a ředitel ve Wimborne Town hrající Southern Football League. nejznámější je ale díky působení v Tottenhamu.\n\nDříve trénoval AFC Bournemouth, West Ham United, Portsmouth FC (dvakrát), Southampton FC, Tottenham Hotspur a Queens Park Rangers. Ve své druhém působení v Portsmouthu se mu podařilo vyhrát v roce 2008 FA Cup. V závěru sezóny 2009/10 se Tottenham poprvé kvalifikoval do hlavní fáze Ligy mistrů UEFA. V ní Redknapp dovedl Tottenham do čtvrtfinále proti Realu Madrid, kde byl jeho tým vyřazen.\n\nJeho syn, Jamie Redknapp, pod ním hrál v Bournemouthu a Southamptonu. Je také strýcem Franka Lamparda, který pod ním hrál ve West Hamu United.\n\n\n"}
{"id": "1196649", "url": "https://cs.wikipedia.org/wiki?curid=1196649", "title": "FC Academia Chișinău", "text": "FC Academia Chișinău\n\nFC Academia Chișinău (Fotbal Club Academia Chişinău) je moldavský fotbalový klub sídlící v hlavním městě Kišiněv. Byl založen roku 2006. Klubové barvy jsou modrá a bílá.\n\nV sezóně 2015/16 hrál v nejvyšší moldavské fotbalové lize jménem Divizia Națională.\n\"K 2. 4. 2016\"\n\n"}
{"id": "1196653", "url": "https://cs.wikipedia.org/wiki?curid=1196653", "title": "2. slovenská národní fotbalová liga 1989/90", "text": "2. slovenská národní fotbalová liga 1989/90\n\nV soubojích 9. ročníku 2. slovenské národní fotbalové ligy (SNFL) 1989/1990 se utkalo 16 týmů po dvou skupinách dvoukolovým systémem podzim–jaro.\n\nZdroj: \nPoznámky:\n\nZ = odehrané zápasy; V = vítězství; R = remízy; P = prohry; VG = vstřelené góly; OG = obdržené góly; B = body\n\nZdroj: \nPoznámky:\n\nZ = odehrané zápasy; V = vítězství; R = remízy; P = prohry; VG = vstřelené góly; OG = obdržené góly; B = body\n"}
{"id": "1196656", "url": "https://cs.wikipedia.org/wiki?curid=1196656", "title": "Řečtí Slované", "text": "Řečtí Slované\n\nŘečtí Slované (, Slavi tis Elladas) jsou Slované obývající území dnešního Řecka. Rozdělují se na křesťanské Slovany, přičemž tito sami sebe označují jako \"Σλαβόφωνοι Έλληνες-Slavofoni Ellines (Slavofónní Řekové)\" a na muslimy, tzv. Pomaky), kteří se dají obyčejně identifikovat jako Turci. Z hlediska koncentrace obývají severní Řecko, severní území kraje Makedonie (křesťané) a Thrákie (muslimové).\n\nV oficiálních sčítání dnes křesťanští Slované nejsou uznáni jako menšina, protože sami se tradičně považují za Řeky (od 18.-19. století). Takže jejich počet vyplývá z různých (i řeckých) odhadů. Muslimští Pomaci se řadí k turecké menšině Řecka. Počet křesťanských Slovanů v Řecku je přes 100 000. Předpokládá se, že přibližně 200 000 Řeků má alespoň jednoho slovanského předka, přičemž většina z nich už slovanský jazyk neovládá. \n\nSlované přišli do Řecka v druhé polovině 6. století po Kr. a usadili se zde. Pronikli až na západní Peloponés, ale většina z nich byla z Řecka postupně odvedena zákroky byzantské armády. Taková opatření dělali císaři Konstans II.., Justinián II., Generál Staurakios a nakonec císař Nikeforos. Jiná situace však byla v Makedonii, kde zůstali v celé severní části regionu, přičemž Řekové se udrželi pouze v jižních oblastech. Od 12. století Makedonii ovládli Srbové, ale již ve 14. století se regionu postupně zmocnili Turci. V osmanském období se makedonští Slované hlásili k Bulharům a patřili pod bulharskou pravoslavnou církev. Místní Slované, kteří se cítili být Řeky, bojovali společně s makedonskými Řeky v řecko-bulharském boji o Makedonii. V roce 1919 byla již Makedonie ovládnuta Řeky, ale Řekové zde tvořili menšinu. \n\nSlovanská komunita Makedonie po první světové válce zpočátku měla statut menšiny a měli i vlastní školy, Řekové jim povolili vydávat učebnice s názvem Abecedar. V letech 1925 - 1927 se však konala výměna obyvatelstva mezi Řeckem a Bulharskem a část Slovanů Makedonii opustila (cca 50 000) výměnou za etnické Řeky z Bulharska. Protože Řekové přibyli i v rámci výměny obyvatelstva s Tureckem (1923), počet Řeků se v Makedonii výrazně zvýšil. Přibližně 700 000 maloasijských Řeků se usadilo v Makedonii.\n\nV roce 1926 byla v Řecku v rámci cílené helenizace povinně všechna toponyma změněna na řecká a v roce 1936 byl makedonský (slovanský) jazyk metaxasovou vládou zakázán zákonem. Po pádu metaxasova režimu byl slovanský jazyk opět povolen a tak to platí dodnes. Slované jsou oficiálně označováni jako \"slavofonní Řekové\", Pomaci jako Turci. \n\nNavíc po druhé světové válce se Slované v Řecku stali terčem řeckých antikomunistických politiků, kteří po válce vyháněli Slovany do zahraničí (Bulharska, Jugoslávie, Austrálie apod.), protože tvořili značnou část povstalců. Po těchto zákrocích zde zůstalo pouze malé slovanské etnikum. Rok 1951 byl poslední rok, ve kterém se ve sčítání vůbec zjišťoval mateřský (tedy i slovanský) jazyk obyvatelstva. Přes 40 000 osob uvedlo slovanský mateřský jazyk.\n\nDnes po zmíněných přesídlováních zůstali Slované v severozápadní Makedonii v okolí měst Florina (slov. Lerin), Kastoria a Edessa (slov. Vodena), jelikož odsud bylo vysídleno jen málo Slovanů a po roce 1923 se zde usadil pouze malý počet pontských Řeků. Severní centrální a severní východní Makedonie je již dnes obývána především pontskými Řeky. Mateřský slovanský jazyk dnes v Řecku uvádí přibližně 50 000 osob a většina z nich žije právě v prefektuře Kastoria. Řečtí Slované se sami nazývají Řekové a jsou bilingvní, mnoho z nich se však v poslední době vystěhovalo do Soluně, kde se smíšenými manželstvími s Řeky asimilují.\n\nJazyk řeckých Slovanů (často včetně řeckých Bulharů, méně často i řeckých Pomáků) se označuje nejčastěji jako egejská makedonština; řecky se nazývá jednoduše \"slavika\", (\"slovanština\") nebo \"dopika (místní)\", v místním slovanském dialektu se označuje jako \"balgartski\"nebo \"bulgratski ezik\". Někteří ho považují za přechodný jihoslovanský jazyk mezi makedonštinou a bulharštinou, jiní ho považují jen za souhrnné označení pro makedonštinu, bulharštinu a pomačtinu v Řecku. I když už mnozí z mladší generace křesťanských Slovanů v jejich původních územích slovansky nemluví, uchovali si v řečtině silný jihoslovanský přízvuk. Muslimští Pomaci si naopak adoptovali za mateřský jazyk turečtinu, cítí se být Turky, ovládají však i řečtinu.\n\nKultura řeckých Slovanů je stejná jako severořecké kultura, typické lidové tance jsou Zaramo, Zaiko, Raiko, Pusteno či Paiduska. Lidová hudba je hrána na trubku, dudy či klarinet v severořeckém stylu.\n\n"}
{"id": "1196657", "url": "https://cs.wikipedia.org/wiki?curid=1196657", "title": "Thomas Pridgen", "text": "Thomas Pridgen\n\nThomas Pridgen (* 23. listopadu 1983) je americký bubeník. V roce 2006 se stal členem skupiny The Mars Volta, kterou opustil o tři roky později. Se skupinou nahrál alba \"The Bedlam in Goliath\" (2008) a \"Octahedron\" (2009). V roce 2014 hrál se skupinami Trash Talk a Suicidal Tendencies. Počínaje rokem 2012 hrál se skupinou The Memorials. Během své kariéry spolupracoval s mnoha dalšími hudebníky, mezi něž patří například Christian Scott, Bill Laswell a Juliette Lewis. Rovněž hrál na sólových nahrávkách Omara Rodrígueze-Lópeze, dalšího člena kapely The Mars Volta.\n\n"}
{"id": "1196659", "url": "https://cs.wikipedia.org/wiki?curid=1196659", "title": "Renata Chmelová", "text": "Renata Chmelová\n\nRenata Chmelová (* 17. února 1971 Praha) je česká politička a manažerka, od roku 2016 senátorka za obvod č. 22 – Praha 10, od roku 2014 zastupitelka a od roku 2018 starostka městské části Praha 10.\n\nRenata Chmelová žije v Záběhlicích v Praze 10 a má dvě děti.\n\nV letech 1984 až 1988 studovala obor automatizační technika na Střední průmyslové škole elektrotechnické V úžlabině v Praze 10.\n\nMezi lety 1989 a 1990 pracovala jako operátorka grafického informačního systému v Útvaru hlavního architekta hl. m. Prahy, v letech 1990 až 1994 pak v marketingu ve velkoobchodu výpočetní technikou ELKO. V letech 1994 a 1995 se věnovala výzkumu médií ve společnosti AISA media (dceřiná společnost výzkumné agentury AISA) a v letech 1996 až 1997 byla marketingovou manažerkou v akciové společnosti PragoData. V roce 1997 nastoupila do firmy Asseco Solutions, v níž byla do roku 2001 manažerkou partnerské sítě a pak rok obchodní ředitelkou a místopředsedkyní představenstva dceřiné společnosti. V roce 2002 následovala plánovaná péče o děti. Do práce se vrátila v roce 2009 a rok byla asistentkou vývojového ředitele Asseco Solutions.\n\nV letech 2011 a 2012 působila jako výkonná ředitelka ekologické organizace Arnika. Od roku 2015 jako OSVČ koordinátorkou participačních projektů.\n\nV letech 2012 až 2014 byla koordinátorkou nezávislé občanské iniciativy Společně pro Desítku. Od roku 2009 je také koordinátorkou občanského sdružení Trojmezí.\n\nV komunálních volbách v roce 2014 byla zvolena zastupitelkou městské části Praha 10 jako nezávislý lídr kandidátky „VLASTA – koalice občanů Prahy 10, KDU-ČSL a LES“. Byla členkou kontrolního výboru zastupitelstva městské části a komise územního rozvoje a komise bytové politiky rady městské části.\n\nVe volbách do Senátu PČR v roce 2016 kandidovala jako nestraník navržený KDU-ČSL za koalici „Chmelová do senátu – Vlasta: občané Prahy 10, KDU-ČSL a LES s podporou Pirátů a Desítky pro domácí“ v obvodu č. 22 – Praha 10, zahrnujícím městské části Praha 10 (bez Vinohrad), Dubeč a Štěrboholy. Se ziskem 22,80 % hlasů postoupila z prvního místa do druhého kola, v němž porazila poměrem hlasů 57,45 % : 42,54 % kandidáta TOP 09 a hnutí STAN Jiřího Holubáře a stala se senátorkou.\n\nV komunálních volbách v roce 2018 obhájila post zastupitelky městské části Praha 10 jako nezávislá lídryně kandidátky \"VLASTA – koalice občanů Prahy 10, KDU-ČSL, STAN a Desítky pro domácí\". V listopadu 2018 byla zvolena starostkou městské části Praha 10.\n"}
{"id": "1196665", "url": "https://cs.wikipedia.org/wiki?curid=1196665", "title": "2. slovenská národní fotbalová liga 1990/91", "text": "2. slovenská národní fotbalová liga 1990/91\n\nV soubojích 10. ročníku 2. slovenské národní fotbalové ligy 1990/91 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1196674", "url": "https://cs.wikipedia.org/wiki?curid=1196674", "title": "Sage (komiks)", "text": "Sage (komiks)\n\nSage je fiktivní postava komiksových příběhů vydávaných nakladatelstvím Marvel Comics. \n\nPřesný původ Sage zůstává neodhalený, sama tvrdí, že pochází z oblasti zničené válkou. V době, kdy dosáhne dospělosti, žije sama na Balkáně. Jednoho dne, když se cítila osamocená, volala do jeskyně. V hlavě slyší hlas, který ji vede hlouběji do jeskyně, kde najde Charlese Xaviera, který je v pasti pod hromadu trosek. Jeho nohy byly rozdrceny během jeho bitvy. Xavier zjistí, že Sage je mutant, a vysvětlí jí, co jsou její schopnosti. Sage pomáhá Xavierovi a snaží se ho dostat do nemocnice, ale během jejich cesty z hor procházejí přes konvoj OSN, který byl napaden lupiči. Sage je chce pomstít a poté zloděje i zabije, ačkoli ona sama sebou pohrdá, že je tak brutální.  \n\nO několik let později, se Sage opět setká s Xavierem v době, kdy je nábor do týmu X-Men. Místo toho, aby se k nim připojila, jí Xavier tajně trénuje jako špiona. Poté jí pošle do Hellfire Clubu, aby dohlížela na Sebastian Shawa. Zatímco tam má práci, s Psylocke a s Jean Grey.\n"}
{"id": "1196675", "url": "https://cs.wikipedia.org/wiki?curid=1196675", "title": "Nicoleta Alexandru", "text": "Nicoleta Alexandru\n\nNicoleta Alexandru, známá pod uměleckým jménem Nicola (* 5. listopad 1968 Bukurešť, Rumunská socialistická republika, dnes Rumunsko) je rumunská zpěvačka, která reprezentovala Rumunsko na Eurovision Song Contest 2003.\n\nSvou sólovou pěveckou kariéru započala v roce 1992, kdy začala vystupovat se svými skladbami televizních a rozhlasových pořadech. V roce 1993 a 1994 se neúspěšně zúčastnila rumunského národní kola s písněmi „Balerina” (1993) a „Doar amintiri” (1994). V roce 1996 se zúčastnila národního kola se sladbou „Undeva departe esti tu”, se kterou se umístila předposlední a obsadila 19. místo.\n\nO dva roky zaujala šesté místo s písní „Europa” spolu s Laurou Stoicou, Danielou Vladescu, Luminitou Anghel, Mihaiem Alexandruem a Aurelianem Temisanem. V roce 1999 vyšlo její EP s názvem Cu tălpile goale. V lednu 2000 vydala své debutové studiové album s názvem Turqouise, ze kterého pochází promo singl „I Feel Good” (nahraný s Un-Q Sapro & Evrikou), který se nakonec umístil na posledním 13. místě ve finále národního kola do Eurovision Song Contest 2000.\n\nV roce 2002 opět vystoupila finále národního kola s písní „I Do”, se kterým se umístila na pátém místě.\n\nV roce 2003 byla oceněna Ženou roku čtenáři časopisu Avantaje a tom samém roce její píseň „Lângă mine” (promující album stejného jména) obdrželo titul Píseň roku, který jí udělily vysílací společnosti Bucureşti a Actualitati Radio. Se stejným singlem zpěvačka vyhrála Festival v Mamai a také Festiwal Piosenki Miłosnej 2003.\n\nV únoru 2003 se zúčastnila rumunského národního kola Euroviziune 2003, ve kterém prošla přes druhé semifinálové kolo a s písní „Don't Break My Heart” postoupila do finále, které se konalo dne 1. března. Před konáním národního výběru byla hlavní favoritkou na vítězství celého národního kola, ve kterém nakonec získala nejvyšší počet 24 bodů a obsadila první místo, čímž se stala reprezentantkou Rumunska na Eurovision Song Contest 2003. Ve finále, které se konalo dne 24. května, získala za své vystoupení celkem 73 bodů, což stačilo na 10. místo. Během písně byla doprovázena svými čtyřmi tanečníky.\n\nV roce 2003 vydala první kompilační album s názvem Best of Nicola, kde se mimo jiné nacházel i eurovizní singl a také ostatní písně, se kterými se zúčastnila rumunských národních výběrů v minulých letech. V červnu následujícího roku se uskutečnila premiéra album De mă vei chema, na kterém se nachází mimo jiné i píseň „Don't Break My Heart”.\n\nV roce 2005 získala dvě sošky (v kategorii Nejlepší popová píseň a Nejlepší zpěvačka) během slavnostního předávání cen MTV Romania Music Awards. V létě roku 2007 vydala singl „Dacă-i tarziu”, se kterým se umístila v národních žebříčcích. O rok později se zúčastnila finále rumunského národního kola s písní „Fairytale Story”, se kterým se nakonec vybojovala 7. místo. Singl byl předzvěstí dalšího studiového alba zpěvačky s názvem Thank You z roku 2009. Z desky pochází také promo singl „Leave No Heart Behind”, na kterém spolupracovala s Thomasem Nicholsem, a pilotní song, který napsala společně s Kordem.\nOd srpna 2014 pokračuje v umělecké spolupráci s Mihaiem Alexandru.\n\nV roce 1990 se provdala za svého producenta Mihaia Alexandru. Pár se rozvedl v roce 2005, po patnácti letech manželství.\n\n\n\n"}
{"id": "1196676", "url": "https://cs.wikipedia.org/wiki?curid=1196676", "title": "325 (číslo)", "text": "325 (číslo)\n\nTři sta dvacet pět je přirozené číslo, které následuje po čísle tři sta dvacet čtyři a předchází číslu tři sta dvacet šest. Římskými číslicemi se zapisuje CCCXXV.\n\n\n\nSilnice II/325 je česká silnice II. třídy vedoucí na trase I/35 – Máslojedy – Velehrádek – Bílá Třemešná – Mostek – \"peáž s I/16\" - Chotěvice – Hostinné – Rudník\n\n\n"}
{"id": "1196677", "url": "https://cs.wikipedia.org/wiki?curid=1196677", "title": "2. slovenská národní fotbalová liga 1991/92", "text": "2. slovenská národní fotbalová liga 1991/92\n\nV soubojích 11. ročníku 2. slovenské národní fotbalové ligy 1991/92 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1196678", "url": "https://cs.wikipedia.org/wiki?curid=1196678", "title": "326 (číslo)", "text": "326 (číslo)\n\nTři sta dvacet šest je přirozené číslo, které následuje po čísle tři sta dvacet pět a předchází číslu tři sta dvacet sedm. Římskými číslicemi se zapisuje CCCXXVI.\n\n\nSilnice II/326 je česká silnice II. třídy vedoucí na trase Nový Bydžov – Sukorady – I/35\n\n\n"}
{"id": "1196680", "url": "https://cs.wikipedia.org/wiki?curid=1196680", "title": "Breguet Bre.5", "text": "Breguet Bre.5\n\nBreguet Bre.5 byl dvoumístný francouzský celodřevěný rámový dvouplošník s dvoulistou tlačnou vrtulí a pevným příďovým podvozkem.\n\nBre.5 byl vyvinut z bombardovacího letounu Bre.4. Prototyp se objevil v září 1915 a již v říjnu zvítězil v konkursu ve své třídě. Na zádi trupové gondoly byl instalován vidlicový, kapalinou chlazený dvanáctiválec Renault 12Fb o výkonu 162 kW. V prosinci 1915 úřad Service de Fabrications de l' Aviation, odpovědný za dodávky letadel francouzskému letectvu, vyzkoušel exemplář Bre.5 vyzbrojený krátkohlavňovým kanónem Hotchkiss vz. 1902 ráže 37 mm. Přímo nad pilotovu hlavu byl přidán pohyblivý kulomet Lewis ráže 7,7 mm mířící vzad.\n\nSériové letouny Bre.5Ca.2 nesly standardně krátkohlavňový Hotchkiss, ale koncem zimy 1916 dostal jeden stroj dlouhohlavňový kanón Hotchkiss T. R. vz. 1885 a testoval se s ním ve středisku SFA začátkem dubna 1916.\n\nLetouny Bre.5Ca.2 nebyla plně vybavena žádná letka, avšak většina bombardovacích jednotek s rámovými Breguety měla po několika kusech. K 1. únoru 1916 bylo ze 135 stíhacích strojů Aviation Militaire 11 Bre.5Ca.2. Žádný tehdy ještě nesloužil jako bombardér, ale zkoušky prvního bombardovacího Bre.5B.2 začaly ještě téhož měsíce. V únoru 1916 došlo také k prvním operačním letům Bre.5Ca.2. Nasazení provázela řada smrtelných havárií, když byl typ obsazen jen pilotem, bez zátěže odpovídající hmotnosti pozorovatele. Vedlo to k řadě pokusům s cílem zjistit přesnou závislost pohybu těžiště při změnách zátěží letadla. Uskutečnil je na jednom Bre.5 vedoucí služby pro letadla u SFA. kapitán A. Étévé.\n\nNa jaře 1916 přišla objednávka Bre.5 pro britskou Royal Naval Air Service, která převzala celkem 29 kusů pro svůj 3. wing ve Francii. Některé z nich měly pohonné jednotky Sunbeam o výkonu 165 kW. Pozdější francouzské Bre.5 dostávaly silnější Renaulty 12Fbx/Fcx o 189 kW.\n\nProtože hrozil nedostatek motorů Renault, byl pro 50 kusů Bre.5 s upraveným motorovým ložem vybrán kapalinou chlazený hvězdicový devítiválec Salmson 9A. Nesly označení Breguet Bre.6, další s 37 mm Hotchkissy pak Bre.6Ca.2.\n\nMezitím se britské Bre.5 osvědčily natolik, že Admiralita u továrny Grahame-White objednala 30 dalších bombardovacích strojů s motory Rolls-Royce, označených Grahame-White XIX. Dokončeno jich však bylo pouze 10. Sloužily rovněž u 3. Wingu a na ostrovech Egejského moře.\n\nPříchod letounů Breguet 14B.2 neznamenal konec služby Bre.5. Přešly k plnění zvláštních úkolů především v noci. K tomu obdržely zdvojená přední kola a označení Bre.12B.2, zatímco ještě více upravené Bre.12Ca.2 sloužily při nočním stíhání.\n\nÚdaje platí pro Bre.5Ca.2 s motorem Renault 12Fbx\n\n"}
{"id": "1196683", "url": "https://cs.wikipedia.org/wiki?curid=1196683", "title": "Béla Guttmann", "text": "Béla Guttmann\n\nBéla Guttmann (; 27. ledna 1899 – 28. srpna 1981) byl maďarský fotbalista a trenér. Hrál jako záložník za MTK Hungária FC, SC Hakoah Vídeň, maďarskou reprezentaci a několik klubů ve Spojených státech. Je znám především z trenérského a manažerského působení v AC Milán, São Paulo FC, FC Porto, Benfica a CA Peñarol. Největších úspěchů dosáhl s Benfikou Lisabon, když mužstvo dovedl k vítězství ve dvou po sobě jdoucích ročnících Poháru mistrů evropských zemí, který vyhrál v letech 1961 a 1962.\n\nSpolu s Mártonem Bukovim a Gusztávem Sebesem patřil ke trojici fotbalových inovátorů, trenérů, kteří propagovali rozestavení 4-2-4. Jiným jeho velkým úspěchem bylo angažmá Eusébia v Benfice Lisabon. Nicméně celou kariéry provázely kontroverze. Jako hráč i jako trenér měnil často působiště, málokdy zůstal v klubu déle než dvě sezony, a je znám jeho výrok: \"třetí sezóna je fatální\". Byl vyhozen z AC Milán v době, kdy vedl Serii A a odešel z Benfiky poté, co vedení odmítlo jeho žádost o zvýšení platu; údajně při odchodu klub proklel.\n\nGuttmann byl v roce 1920 platným hráčem MTK Hungária FC. Hrál po boku Gyuly Mándiho, pomohl MTK vyhrát maďarskou ligu v roce 1920 a 1921. V roce 1922 se přestěhoval do Vídně, aby se vyhnul antisemitismu v horthyovském Maďarsku, a vstoupil do židovského klubu SC Hakoah Vídeň. V roce 1925 získal další ligový titul, když Hakoah vyhrál Rakouskou ligu. V dubnu 1926 SC Hakoah Vídeň odplul do New Yorku k deseti utkáním plánovaným během turné po Spojených státech. Na Polo Grounds sledovalo 1. května 46 tisíc diváků zápas proti \"American Soccer League XI\", tým ASL vyhrál 3-0. Během následujícího turné se Guttmann s několika spoluhráči rozhodl zůstat v USA. Poté, co hrál zpočátku za Brooklyn Wanderers, podepsal smlouvu s New York Giants z Americké fotbalové ligy, sehrál 83 zápasů a vstřelil dva góly během dvou sezón.\n\n\n\n\n"}
{"id": "1196685", "url": "https://cs.wikipedia.org/wiki?curid=1196685", "title": "Jindřich Valenta - Concept", "text": "Jindřich Valenta - Concept\n\nJindřich Valenta – Concept (též Jindřich Valenta – Elko Valenta) je česká firma a vlastník značky elektrospotřebičů Concept. \n\nFirma začala roku 1991 jako distributor z Německa dovážených elektrospotřebičů ELKO se sídlem v Chocni. Roku 1995 vznikla slovenská pobočka v Trenčíně a roku 2003 polská ve Vratislavi. \n\nV roce 1995 přišla firma s vlastním ručním šlehačem se značkou Concept, ale až roku 2001 začala výroba celé řady spotřebičů s touto značkou. Roku 2008 firma rozšířila svůj záběr o výrobu vestavných velkých elektrospotřebičů (sporáky, lednice, myčky).\n\nVýrobky pod značkou Concept se vyrábějí v Číně, Turecku, Polsku a Itálii. Concept je sám nevyvíjí, ale zasahuje do jejich designu, použitých materiálů a podobně.\n\n"}
{"id": "1196687", "url": "https://cs.wikipedia.org/wiki?curid=1196687", "title": "Jan Leopold z Trautsonu", "text": "Jan Leopold z Trautsonu\n\nJan Leopold Donát kníže z Trautsonu (\"Johann Leopold Donatus Fürst von Trautson, Reichsgraf von Falkenstein, Freiherr zu Sprechenstein\") (2. května 1659, Vídeň – 28. října 1724, Sankt Pölten) byl rakouský šlechtic, dvořan a politik. Jako císařský nejvyšší hofmistr patřil v první čtvrtině 18. století k významným osobnostem habsburské monarchie, proslul jako iniciátor stavby rodinného paláce ve Vídni, v němž dnes sídlí rakouské ministerstvo spravedlnosti. Kromě toho četnými nákupy vybudoval rozsáhlé dominium v Čechách.\n\nPocházel ze starobylého rakouského rodu, jemuž od roku 1589 náležel titul hrabat, hlavním sídlem rodu byl hrad Falkenstein v Dolních Rakousích nedaleko Mikulova. Byl synem dolnorakouského místodržitele hraběte Jana Františka Trautsona (1609–1663) a jeho třetí manželky Margarety z Rappachu (1621–1705). Ta v roce 1673 koupila panství Český Rudolec, které pak v rodině zůstalo do roku 1741.\n\nOd mládí působil u dvora arcivévody Josefa, pozdějšího císaře Josefa I., což mu také přineslo rychlý postup na společenském žebříčku. Již v roce 1683 se stal říšským dvorským radou, následovaly čestné posty císařského komořího a tajného rady, od roku 1694 byl nejvyšším komorníkem arcivévody Josefa a v roce 1698 obdržel Řád zlatého rouna. V korespondenci a pamětech svých současníků byl vyzdvihován pro svou vstřícnou a nekonfliktní povahu.\n\nKdyž se Josef I. stal císařem, Trautson byl jmenován císařským nejvyšším hofmistrem a prezidentem tajné státní konference (1705–1711), o podíl na vlivu a moci se však dělil se slavným vojevůdcem princem Evženem Savojským. Krátce před smrtí Josefa I. byl povýšen do knížecího stavu (1711), po nástupu Karla VI. musel své úřady opustit, zůstal ale členem tajné státní konference. Po smrti knížete Liechtensteina se znovu stal císařským nejvyšším hofmistrem a zůstal jím až do smrti (1721–1724). Zúčastnil se korunovace Karla VI. českým králem (1723), kdy několik měsíců pobýval jako host v Colloredovském paláci na Malé Straně.\n\nMajetkové zázemí měli Trautsonové především v Dolních Rakousích, kde jim patřily statky v okolí hradu Falkenstein, hlavním sídlem Jana Leopolda Trautsona byl zámek Goldegg poblíž St. Pölten. V centru monarchie nechal postavit rodový palác (Trautson Palais), který vznikl v roce 1712 podle projektu dvorního architekta Johanna Bernharda Fischera z Erlachu. Již v roce 1583 Pavel Sixt Trautson obdržel český inkolát a získal pozemky poblíž Litomyšle. Jan Leopold Trautson začal koncem 17. století budovat rozsáhlý majetkový komplex na rozmezí středních Čech a Vysočiny. V roce 1695 koupil statek se zámkem v Martinicích a v okolí pak během následujících let přikupoval další pozemky. K Martinicím přikoupil v roce 1698 nedaleké Dolní Kralovice, které se následně staly sídlem panství, pro příležitostný pobyt panstva byly ale určeny zámky v Čechticích a Křivsoudově. Poslední významnější akvizicí byl nákup Vlastějovic s 18 vesnicemi od Věžníků v roce 1716. V další generaci pak sňatkem přibylo do majetku Trautsonů ještě panství Vlašim (1722).\n\nJan Leopold byl ženatý s hraběnkou Marií Terezií Ungnadovou z Weissenwolffu (1678–1741), která od něj v roce 1720 koupila panství Český Rudolec. Měli spolu dvanáct dětí, z nichž několik zemřelo v dětství. Dcery se provdaly do významných rakouských rodů (Starhemberg, Künigl, Auersperg), z potomstva byl nejvýznamnější syn Jan Josef (1707–1757), který byl vídeňským biskupem a kardinálem. Po vymření rodu Trautsonů (1775) připadla většina majetku Auerspergům, kteří pak v jedné linii užívali jméno \"Auersperg-Trautson\".\n\nKníže Jan Leopold je pohřben v rodinné hrobce Trautsonů v kostele sv. Michaela ve Vídni. Autorem projektu jeho náhrobku je architekt Josef Emanuel Fischer z Erlachu, vybudoval jej český sochař Ferdinand Maxmilián Brokoff.\n\n"}
{"id": "1196688", "url": "https://cs.wikipedia.org/wiki?curid=1196688", "title": "Harstad (W318)", "text": "Harstad (W318)\n\nKV Harstad (W318) je víceúčelová oceánská hlídková loď norské pobřežní stráže pro operace ve výhradní ekonomické zóně země. Slouží mimo jiné ke kontrole rybolovu, pátrání a záchraně, k hašení požárů, jako remorkér, nebo při likvidaci ropných skvrn. Plavidlo je vybaveno pro vlečení velkých tankerů o nosnosti 200 000 DWT.\n\nPlavidlo bylo postaveno na základě typu Rolls-Royce UT512. Trup postavený rumunskou loděnicí Aker Tulcea byl následně vybaven pohonem a vystrojen norskou loděnicí Aker Brattvåg v Søviknes (obě jsou součástí společnosti VARD). Do služby bylo přijato v roce 2005. Plavidlo vlastní společnost Remøy Management, která jej na základě dlouhodobého kontraktu poskytuje pobřežní stráži.\n\nPlavidlo provozuje smíšená posádka z vojáků a civilistů. Na palubě jsou kajuty pro celkem 35 osob. Plavidlo je vyzbrojeno jedním 40mm kanónem Bofors a dvěma 12,7mm kulomety. Na zádi se nachází specializované vybavení. Nádrže plavidla pojmou až 1000 tun látek odčerpaných z ropných skvrn. Pohonný systém tvoří dva osmiválcové diesely Bergen B32:40L, každý o výkonu 4000 kW, pohánějící dva lodní šrouby Kamewa Ulstein se stavitelnými lopatkami. Manévrovací schopnosti zlepšuje příďové dokormidlovací zařízení Kamewa Ulstein o výkonu 736 kW a zatahovací pod Ulstein Aquamaster o výkonu 883 kW. Nejvyšší rychlost dosahuje 18,5 uzlu.\n"}
{"id": "1196691", "url": "https://cs.wikipedia.org/wiki?curid=1196691", "title": "Jelenec pampový", "text": "Jelenec pampový\n\nJelenec pampový (\"Ozotoceros bezoarticus\") je druh jelence žijícího na nízko položených pastvinách Jižní Ameriky. Vyhledávají stanoviště v blízkosti vody a nejlépe i s vysokou travnatou vegetací, která může v případě nouze zvíře schovat před predátorem. Mnoho jedinců žije i v mokřadech Pantanalu. Je známo, že ve volné přírodě se mohou dožít 12 let, v zajetí i více, avšak jsou ohroženi lidskou činností, především pak ztrátou přirozeného prostředí a lovu. Biologové jsou znepokojeni úbytkem těchto zvířat, jelikož ta spásáním trávy udržují přirozený vzhled pastvin. Populace jelenců pampových bývá odhadována na 80 000 kusů, přičemž většina žije na území Brazílie.\n\nJelenci pampoví jsou označováni jako jedni z novosvětských druhů, což je označení pro jihoamerické druhy jelenů. Fosilie dokazují, že novosvětští jeleni cestovali ze Severní do Jižní Ameriky v souvislosti s tzv. \"Great American Interchange\" před 2,5 miliony lety, tedy po vzniku Panamské šíje. Jednalo se o proces, při kterém se stěhovala zvířata ze Severní Ameriky přes Střední Ameriku do Jižní Ameriky a naopak, protože vznikla již zmíněná Panamská šíje, která spojila dříve oddělené kontinenty. Kvůli vysoké kyselosti půdy a kontinentálnímu ledovci bylo ale mnoho pozůstatků té doby zničeno, takže se neví, jak v té době jelenci pampoví nebo jejich předci vypadali. První přímí předci dnešních jelenců se pravděpodobně vyvinuli během pleistocénu.\n\nVědci se domnívají, že jelenci pampoví se vyvíjeli bez přirozených predátorů, jelikož byl objeven zvláštní poklus, kterým se pohybují, a typický zápach vycházejí z jejich kopyt. Podobné geny jako jelenci pampoví mají další druhy jelenců, především jelenec bahenní. Jedinečné na jejich genech jsou například dva druhy kondenzovaných chromozomů.\n\nPočet poddruhů jelence pampového je spekulativní, některé zdroje uvádějí poddruhů pět, jiné pouze tři. Běžně jsou ale uváděny pouze tři; nominátní \"Ozotoceros bezoarticus bezoarticus\", poddruh, který žije ve východní a střední Brazílii od řeky Amazonky až po Uruguay, \"Ozotoceros bezoarticus leucogaster\", poddruh z jihozápadní Brazílie, jihovýchodní Bolívie, Paraguaye a \"Ozotoceros bezoarticus celer\" ze severní Argentiny. Poslední uvedený poddruh je ten nejvzácnější.\n\nJelenci pampoví mají srst, která může být v různých odstínech hnědé. Na vnitřní straně nohou bývá srst světlejší. Srst se přes rok nemění. Na hrdlech a horních čelistech mají bílé skvrnky. Kohoutková výška se pohybuje mezi 60 až 65 cm u samic, u samců je to více, tedy 65 až 70 cm. Ocasy jsou krátké s hustou srstí, na délku mívají okolo 10 až 15 cm. Při běhu mají jelenci ocas zvednutý a je vidět i bílá srst na jeho spodní straně (podobně je tomu například u jelenců běloocasých).\n\nDospělí samci mohou vážit 24 až 34 kg, avšak byly zdokumentovány i kusy o hmotnosti 40 kg. Samice běžně váží v rozmezí od 22 do 29 kg. Druh jelenec pampový je oproti jiným jelenovitým poměrně malý, s výrazným pohlavním dimorfismem. Samci mají malé, lehké parohy, které v srpnu nebo září shazují. Samice mají místo parohů pouze takové „pahýlky“. Samci ze žláz na kopytech vylučují silný zápach, který lze zachytit až na vzdálenost 1,5 km. V porovnání s jinými přežvýkavci mají jelenci pampoví vzhledem ke své velikosti malá varlata.\n\nJelenci pampoví jsou skupinová zvířata; tvoří malé skupinky o dvou až šesti jedincích. Jsou to převážně denní a nepříliš aktivní zvířata. Přes den se příliš nepohybují, pouze se pasou, čímž se pomalu posouvají. Tito přežvýkavci jsou velmi zvědaví a nebojí se přijít ani blízko k pozorovatelům, lidem, což z nich v očích pytláků dělá snadnou kořist.\n\nV případě blížícího se nebezpečí může jelence pampové ochránit především vegetace a oni toho využívají. Nejsou to rychlí běžci ani nedokáží dělat velké skoky, proto je jejich nejspolehlivější taktikou schovávání se ve vysoké trávě. Samice jsou dobrými matkami a v případě, že vidí možné nebezpečí, v zájmu svých mláďat často simulují kulhání, aby na sebe obrátily pozornost predátora.\n\nJelenci pampoví nejsou monogamní zvířata ani si samci nevytvářejí harémy; na jednoho samce v době páření připadá jedna samice. Období páření jelenců pampových v Argentině trvá od prosince do února, v Uruguayi je to pak od února do dubna. Vše začíná námluvami, kdy se samec dvoří samici. Samec vydává bzučivé zvuky a po dlouhou dobu následuje samici. Někdy samice na námluvy reagují i tím, že si lehnou na zem.\n\nJelenci pampoví nejsou teritoriální zvířata ani v případě období páření a svá území si nechrání, avšak projevují různé znaky dominance. Například v případě, že chce samec vyštvat jiného samce, který si namlouvá „jeho samici“, začne domácí samec chodit s hlavou vysoko zdviženou a promyšlenými pohyby se snaží nového samce odsunout pryč. Pokud se ale tato taktika nedaří, začnou samci přejíždět parožím po zemi. V průběhu toho si území značkují močí, výkaly nebo zapáchajícím sekretem ze žláz v kopytech. Nakonec se samci začnou kousat.\n\nPo spáření je následně samice březí po dobu asi sedmi měsíců a několika týdnů a většina kolouchů se rodí v období mezi zářím a listopadem. Ještě před porodem se každá samice oddělí od stáda a najde si klidné místo. Běžná hmotnost novorozených jelenců je okolo 2,2 kg. Ke stádu se opět i s mládětem připojuje v průběhu následujících dvou dnů. Kolouchové jsou malí a podobně jako je tomu u jiných mláďat jelenovitých, i oni mají bílé skvrnky na hřbetě, které se ve dvou měsících života ztrácejí. Samice kojí své mladé po dobu asi 6 týdnů, ti pak následně přecházejí na pevnou stravu. S matkami zůstávají po další rok, dokud se nestávají pohlavně dospělými.\n\nJelenci pampoví se živí listím, větvičkami keřů a bylinami. Většina jimi konzumovaných rostlin roste na vlhkých půdách. Tito sudokopytníci často o potravu soutěží s dobytkem. Jejich výkaly byly několikrát studovány a porovnávány s výkaly dobytka. Bylo zjištěno, že oba druhy jedí stejné rostliny, avšak v různých poměrech, Jelenci jedí méně trávy, naopak více se živí bylinami a rostlinami s listy a větvičkami. Během období dešťů tvoří 20 % jejich stravy čerstvá tráva.\n\nJelence pampové lze vidět stát na zadních nohách, když si shánějí potravu.\n\n"}
{"id": "1196693", "url": "https://cs.wikipedia.org/wiki?curid=1196693", "title": "Sophie Dee", "text": "Sophie Dee\n\nSophie Dee (* 17. ledna 1984 Llanelli) je velšská pornoherečka a stripérka.\n\nNarodila se v jihovelšském Llanelli a po dokončení školy pracovala například v kavárně, ale věnovala se také podomnímu prodeji. Později se usadila v anglickém Birminghamu, kde působila jako striptérka. Rovněž působila jako topless modelka. V lednu 2005 odjela do Spojených států amerických, kde začala rozvíjet kariéru pornoherečky. V březnu 2009 podstoupila operaci na zvětšení prsů. Mimo pornografické filmy hrála například v hororu \"Pár nenormálních aktivit 2\" (2014). Je bisexuální.\n\n"}
{"id": "1196694", "url": "https://cs.wikipedia.org/wiki?curid=1196694", "title": "Žahavá buňka", "text": "Žahavá buňka\n\nŽahavé buňky, též zvané knidocyty (z řec. \"knide\", kopřiva) nebo nematocyty (z řec. \"nema\", vlákno), jsou specializované buňky, které se nacházejí na povrchu těla žahavců. Obsahují organely, které po podráždění vymršťují z buňky harpunovitá vlákna a vypouštějí toxiny. Žahavcům tyto buňky slouží zejména k uchvácení kořisti a k obraně proti predátorům.\n\nŽahavé buňky se tvoří v průběhu celého života z intersticiálních buněk. Vyvíjející se žahavá buňka se nazývá knidoblast. Z Golgiho aparátu v ní postupně vzniká zvláštní organela, tzv. knidocysta (též knida). Jedná se typicky o váček naplněný toxiny, který ústí na povrchu buňky a v klidovém stavu je uzavřen víčkem (\"operculum\"). Ve váčku je dále stočeno duté vlákno, na němž se mohou nacházet různé háčky či jiné povrchové struktury.\n\nNa povrchu žahavé buňky se nachází citlivý výběžek (\"knidocil\"), který slouží jako mechanoreceptor, jehož podráždění může aktivovat knidocystu a vyvolat vymrštění vlákna.\n\nVývin žahavých buněk probíhá uvnitř těla žahavců. Těsně před dozráním pak tyto buňky migrují na místo určení (například na povrch chapadel), kde se formují do tzv. baterií obsahujících obvykle několik typů knidocytů sdružených kolem smyslových buněk. Žahavé buňky jsou určeny jen k jednomu použití, po vymrštění vlákna odumírají a musí být nahrazeny novými.\n\nNa základě morfologie rozlišujeme tři základní typy knidocyst:\n\n\nNěkdy se uvádí též jiné dělení podle funkce vláken:\n\nU různých druhů žahavců se nacházejí různé typy knidocytů, celkový soubor všech typů žahavých buněk určitého druhu se někdy nazývá \"knidom\".\n\nPo dostatečném podráždění žahavé buňky dojde k otevření víčka a vymrštění vlákna. U jeho báze se mohou nacházet bodce (\"stylety\"), které pronikají do těla kořisti, kde se vlákno dále rozvíjí a vypouští se přes něj toxický obsah knidocysty.\n\nVymrštění vlákna z knidocysty může být vyvoláno různými podněty :\n\nJednotlivé druhy stimulů působí v synergii – pokud se například k pouhému mechanickému podráždění přidá i chemické, výrazně se zvýší frekvence vystřelování vláken. Naopak pokud je žahavec již nasycen, molekuly uvolňované při trávení potravy mohou chemicky brzdit aktivaci žahavých buněk i když je kořist stále přítomna.\n\nSamotná reakce je extrémně rychlá – vymrštění vlákna trvá maximálně několik mikrosekund, při zásahu kořisti může špička vlákna dosahovat rychlosti přes 30 m/s a zrychlení až 5 milionů g, proto bez problémů projde i pevnou kutikulou.\n\nPřesný mechanismus reakce je stále předmětem zkoumání. Bylo zjištěno, že těsně po podráždění dojde k výrazné změně pH uvnitř knidocysty a přes membránu, která ji odděluje od cytoplazmy žahavé buňky, začnou přecházet protony vodíku a vápenaté kationty. Následně začne do knidocysty osmoticky pronikat voda z cytoplazmy, čímž dojde ke zvětšení objemu knidocysty, otevření víčka a vymrštění vlákna.\n\nChemické složení tekutého obsahu knidocysty, a tedy i jeho působení na zasažené organismy, je různé u různých druhů žahavců. Mezi hlavní účinné látky nalezené v knidocystách patří :\n\n\nToxiny často účinkují zejména na typickou kořist, např. členovce, a jiné skupiny příliš nepoškozují. Pro člověka je nebezpečný kontakt s některými druhy medúz a korálnatců, a především se čtyřhrankami, jejichž jed může člověku přivodit kardiovaskulární kolaps a smrt již několik minut po požahání.\n\nÚčinné látky z knidocyst žahavců jsou ale také předmětem farmakologických výzkumů s potenciálem pro léčbu neurodegenerativních onemocnění a některých typů rakoviny, či pro tlumení bolesti.\n\nŽahavci používají knidocyty k několika účelům:\n\n\nJedinou skupinou živočichů, která vytváří žahavé buňky, jsou žahavci. Někteří jejich predátoři (nahožábří plži, ploštěnci či žebernatky) jsou však schopni nejen odolat účinku žahavých buněk a zkonzumovat žahavce, ale navíc i izolovat jejich nepoužité knidocysty, zabudovat je do buněk vlastní pokožky a používat k obraně. Tyto \"odcizené\" knidocysty se nazývají kleptoknidy (z řec. \"kleptein\", krást).\n"}
{"id": "1196695", "url": "https://cs.wikipedia.org/wiki?curid=1196695", "title": "Đuro Kurepa", "text": "Đuro Kurepa\n\nĐuro Kurepa, srbskou cyrilicí \"Ђуро Курепа\" (16. srpen 1907, Majske Poljane - 2. listopad 1993, Bělehrad) byl srbský matematik. Věnoval se především topologii, teorii množin (zejm. hypotéze kontinua a axiomu výběru) a teorii čísel.\n\nByl nejmladším ze čtrnácti dětí. Matematiku a fyziku vystudoval na Záhřebské univerzitě, kde absolvoval roku 1931. Poté krátce působil na univerzitě jako asistent a roku 1932 odjel do Paříže, kde vědecky pracoval na \"Collège de France\". Zde roku 1935 předložil dizertační práci \"Ensembles ordonnés et ramifiés\", a to pod vedením Maurice Frécheta. Po obhájení působil na univerzitě ve Varšavě, poté znovu v Paříži, až byl roku 1938 jmenován profesorem na své \"alma mater\", na Záhřebské univerzitě (řádným profesorem ovšem až roku 1948) Po druhé světové válce půsbil ve Spojených státech, do Chorvatska se vrátil roku 1948. Od roku 1965 vedl katedru matematiky na Bělehradské univerzitě, na tomto postu působil až do odchodu do důchodu v roce 1977.\n"}
{"id": "1196696", "url": "https://cs.wikipedia.org/wiki?curid=1196696", "title": "Faaa", "text": "Faaa\n\nFaaa (psáno také Fa'a'ā) je obec na ostrově Tahiti, nacházející se jihozápadně od hlavního města Papeete. Území obce má rozlohu 34,2 km² a sahá od mořského pobřeží po hory ve vnitrozemí, přesahující výšku 1500 m. Žije zde 29 719 obyvatel (rok 2012). Samostatnou obcí je Faaa od roku 1965.\n\nNedaleko rybářské vesnice Faaa bylo v roce 1960 postaveno jediné mezinárodní letiště na Tahiti, sídlí zde aerolinky Air Tahiti. To vedlo k rozvoji služeb a nárůstu počtu obyvatel, od konce osmdesátých let má město více obyvatel než Papeete a je tak nejlidnatějším sídlem Francouzské Polynésie.\n\nRodákem a od roku 1983 starostou je Oscar Temaru, bývalý prezident Francouzské Polynésie.\n\n"}
{"id": "1196697", "url": "https://cs.wikipedia.org/wiki?curid=1196697", "title": "Prokop Škoda", "text": "Prokop Škoda\n\nDom Prokop Škoda, OSB († 1803) byl v letech 1789-1801 převorem-administrátorem Emauzského kláštera benediktinského řádu v Praze. Od roku 1801 až do své smrti byl tamtéž opatem.\n\nProkop Škoda byl od roku 1789 převorem Emauzského kláštera a po dlouhém snažení se mu v roce 1792 podařilo vymanit Emauzy z područí Břevnova. V klášteře založil obrazovou sbírku, do které levně skupoval umělecká díla z klášterů zrušených Josefinskými reformami. Byl rovněž dobrým hospodářem a dokázal klášter velmi pozvednout. Roku 1801 byl v Emauzích jmenován opatem, byl jím však pouhé dva roky. Jeho nástupcem se stal Leopold Žalda.\n\n"}
{"id": "1196699", "url": "https://cs.wikipedia.org/wiki?curid=1196699", "title": "Dědičná štola v Oslavanech", "text": "Dědičná štola v Oslavanech\n\nDědičná štola v Oslavanech (také Ebrštola) se nachází na úpatí svahu na levém břehu řeky Oslavy v Oslavanech v lokalitě Zaklášteří. Slouží k odvádění důlních vod z Rosicko-oslavanského revíru.\n\nV lokalitě Zaklášteří byla provozována hornická činnost už v roce 1763, kdy starobrněnská abatyše Antonie de Ulrici nechala razit (nebo snad obnovit) štolu Antonie naproti klášterní zahradě na Zaklášteří. V roce 1785 získal propůjční list na těžbu černého uhlí báňský úředník Johan Baptista Müller (1752–1806) z Tyrol, který v Zaklášteří započal s ražbou štol. Mezi nejvýznamnější patřily štoly Jan (nejdelší Müllerova štola), Antonie, Mariahilfe a další. V roce 1851 obnovili těžaři Müller, Klein a Baumgarten ražbu ve staré Dědičné štole (Marienthal) a vedli ražbu severním směrem na Zbýšov. Štola se napojila na jámu Charlotta, postupovala pod údolím potoka Balinky, dále prostorem Havírna k jámě Anna a až do jámy Simson. S důlními díly revíru byla napojena do hloubky 130 m přes hlavní chodby v I. sloji. Štola odvodňovala celou jižní část revíru, tuto funkci měla po celou dobu těžby uhlí v revíru a po roce 1992 zajišťuje odvodnění celého Rosicko-oslavanského revíru. Do roku 1879 dosáhla délky 3080 m.\n\nŠtola byla ražena ručně v šesti odlišných profilech s mírným stoupáním. Výztuž štoly je nepravidelná, střídají se úseky bez výztuže s cihelnou vyzdívkou a úseky, kde byl profil díla zajištěn betonovou výztuží. Světlý profil důlního díla je od 2,0 do 4,0 m². Ve středu je kolej na pražcích, které nejsou vždy ukotveny do počvy. V roce 1908 sloužila štola jako skladiště dynamitu a v roce 1940 asi ve vzdálenosti 200 m od ústí štoly byl zřízen německými vojáky protiletecký kryt (do roku 1970 byl udržován jako kryt civilní obrany). Ústí štoly zdobí klasicistní kamenný portál. \n\nV období od roku 1924 až do 30. let byl prováděn průzkum a dobývaní zbytkových zásob I. sloje ve stařinách nad 2. patrem (249 m) až do prostoru jámy Charlotta a výdušného komína na Dubině. Pro vytěžené uhlí byla postavena podél řeky Oslavy úzkorozchodná trať na třídírnu a uhelné prádlo. Uhlí bylo dopravováno koňmi a později důlními lokomotivami Deutz Dědičnou štolou na povrch a dále po úzkorozchodné trati. Stejným způsobem byl dopravován potřebný materiál do štoly. V letech 1969–1972 byl obnoven průzkum a opětovné dobývání zbytkových zásob I. sloje ve stařinách nad 2. patrem (249 m). Dědičná štola a jáma Charlotta sloužila pro dopravu materiálu a fárání mužstva. Narubané uhlí bylo dopravováno přes 2. patro v hloubce 249 m k jámě Kukla. Při průzkumných a dobývacích pracích bylo objeveno mnoho cenného materiálu a nářadí z doby prvotního dobývání. Některé nalezené artefakty z prvotního dobývání v této oblasti jsou v muzeu hornictví a energetiky Rosicko-Oslavanska na zámku v Oslavanech.\n\nHlavním úkolem Dědičné štoly bylo odvádění důlních vod z jižní části revíru. Po zahájení útlumu a ukončení těžby černého uhlí v roce 1992 (důl Antonín) je štola využívána k odvádění důlních vod z celého Rosicko-oslavanského revíru. Využívá se situace, že celý revír je hydraulicky propojen svými díly a právě Dědičná štola má schopnost odvádět důlní vody. Ty vytékají v katastrálním území Oslavany (219 m n. m.), jejich průtok je v rozmezí 40–50 l/s. Pro vysoké koncentrace železa ve vytékající důlní vodě byla postavena čisticí stanice důlních vod (ČDV), která byla uvedena do provozu v roce 2001. Důlní vody po vyčištění jsou vpouštěny do řeky Oslavy.\n\nČDV je dvoupodlažní zděná budova s velínem, dílnou a skladem, střecha je sedlová. ČDV byla modernizována a nově uvedena do zkušebního provozu v roce 2006. Kontrolou a dozorem volně vytékající kontaminované důlní vody a čištěním je pověřena firma Diamo, závod Dolní Rožínka. Dne 11. května 2011 došlo k samovolnému extrémnímu výtoku. V červnu 2011 byla provedena kontrola Dědičné štoly báňskými záchranáři ZBZS o.z. GEAM Dolní Rožínka a dvěma inspektory OBÚ v Brně. \n\nObjem vytékající důlní vody představuje 1 260 000 m³/rok, její pH se pohybuje v rozmezí 6,0–6,6. Jako vedlejší kontaminanty jsou uvedeny Mn = 4,7–10,8 mg/l, Fe = 50–90 mg/l a dusíkaté látky = 31–88 mg/l.\n\n"}
{"id": "1196701", "url": "https://cs.wikipedia.org/wiki?curid=1196701", "title": "Gutmann", "text": "Gutmann\n\nGutmann nebo Guttmann může znamenat:\n\n\n\n"}
{"id": "1196707", "url": "https://cs.wikipedia.org/wiki?curid=1196707", "title": "2. slovenská národní fotbalová liga 1992/93", "text": "2. slovenská národní fotbalová liga 1992/93\n\nV soubojích 11. ročníku 2. slovenské národní fotbalové ligy 1992/93 se utkalo 16 týmů po dvou skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n"}
{"id": "1196714", "url": "https://cs.wikipedia.org/wiki?curid=1196714", "title": "Patrik Rybár", "text": "Patrik Rybár\n\nPatrik Rybár (* 9. listopadu 1993, Skalica) je slovenský hokejový brankář a reprezentant, od sezóny 2019/20 nastupující za finský klub Kärpät Oulu. Mimo Slovensko působil na klubové úrovni v Česku a v severoamerické AHL. Jeho otec Pavol je bývalý hokejový brankář.\n\nSvoji hokejovou kariéru začal v týmu HK 36 Skalica. V průběhu mládeže zamířil do mužstva HC Slovan Bratislava, kde chytal za dorost a juniorku. V sezoně 2010/11 rovněž odehrál jeden zápas za „áčko“ tehdy působící ve slovenské extralize. Kvůli většímu hernímu vytížení v mužské kategorii pomáhal v dalších letech formou střídavých startů či hostování také týmům HK Spišská Nová Ves, HK Púchov, HK Orange 20, HK Trnava, HK 95 Považská Bystrica a HC Dukla Senica. V roce 2014 Slovan definitivně opustil a podepsal smlouvu s celkem ŠHK 37 Piešťany, kde dostal první větší šanci v nejvyšší soutěži. \n\nV květnu 2016 odešel do zahraničí a upsal se českému extraligovému mužstvu Mountfield HK z Hradce Králové. V klubu byl zpočátku jako třetí brankář a chytal za Stadion Litoměřice, prvoligovou královéhradeckou farmu. Následně dostal po nepříliš povedeném vstupu Hradce do startu ročníku prostor mezi třemi tyčemi a předváděl velmi povedené výkony. S Hradcem Králové se představil na konci roku 2016 na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V sezoně 2016/17 s klubem poprvé v jeho historii postoupil v nejvyšší soutěži do semifinále play-off, kde byl tým vyřazen pozdějším mistrem – Kometou Brno v poměru 2:4 na zápasy, ale Rybár společně se spoluhráči a trénery získal bronzovou medaili.\n\nSe slovenskou reprezentací do 18 let se Rybár představil na Mistrovství světa 2011 v Německu, kde Slovensko sestoupilo do 1. divize. Od sezony 2015/16 je seniorským reprezentantem své země, za kterou odchytal prozatím dvě přípravná utkání.\n\n"}
{"id": "1196718", "url": "https://cs.wikipedia.org/wiki?curid=1196718", "title": "Vycházkový kord", "text": "Vycházkový kord\n\nVycházkový kord nebo také dvorský kord, salónní kord, kordík (anglicky \"smallsword\", italsky \"spadino\", španělsky \"espadín\") je skupina zbraní pro denní nošení. V češtině je tato skupina zbraní vymezena spíše vágně a v běžných popisech postačí označení kord.\n\nV sedmnáctém století byl meč běžným doplňkem obleku, stejně jako klobouk. Rozšíření nošení mečů se lišilo zemi od země, ale ve Francii, která se dá považovat za východisko této verze kordu, bylo rozšířeno značně. Krom šlechticů a důstojníků nosili meč i muži ze středních vrstev – řemeslníci, studenti, úředníci…\n\nPro tyto účely byly starší varianty kordů a rapírů s metr dlouhou čepelí a mohutným košem nepraktické. Především bylo jejich nošení nepohodlné. Starší verze kordů a rapírů vážily kolem 1,2 kg (od 1 kg u civilních rapírů do 1,6 kg u vojenských kordů) a zbraně měly objemný ochranný koš. Krom toho mohl být takový meč s celkovou délkou přes 1 metr (typicky 1,1 – 1,2 m) už neohrabaný, když došlo na boj v úzké uličce či chodbě. Dále se dřív běžně nosila dýka (kolem 0,4 – 0,6 kg), sloužila jako levoruční k použití s mečem, nebo v oněch stísněných prostorách jako jediná zbraň.\n\nTo byla východiska pro evoluci kordu směrem ke kratší, lehčí a „společenštější“ variantě.\n\nFrancouzská škola šermu v sedmnáctém století kord zmenšila, odstranila dýku, pozměnila držení zbraně, styl nabyl na lehkosti. Nová forma kordu a nový styl se velmi hodily právě pro civilní účely. Na rozdíl od vojenských se předpokládá, že takový meč bude především nošen, a bude sloužit jako reprezentativní doplněk. Tím nemusí být tak robustní. Nicméně stále jde o efektivní (a smrtící) soubojovou zbraň.\n\nZ tohoto lehkého kordu se později vyvinuly převážně symbolické zbraně, které už byly jen minimálně použitelné a sloužily jako součást dvorského kostýmu či uniformy.\n\nČepele vycházkového, či dvorského kordu mají kolem 80 cm, celková délka bývá pod 1 m, hmotnost kolem 750 g. Určením jde o zbraň převážně bodnou nebo později čistě bodnou. Čepele jsou proto vždy úzké se štíhlým středovým hrotem. Profily jsou různé – od typů odpovídajících spíše klasickému kordu – s oboustranným výbrusem, s čočkovitým průřezem případně odlehčujícím žlábkem až po čistě bodné typy odpovídající rapíru různých tvarů, nejčastější byl trojúhelníkový průřez s konkávními plochami, takový měla také většina těchto kdysi velmi oblíbených mečů.\n\nOchrana ruky je zjednodušením původních forem kordu, její rozměry umožňují pohodlné nošení.\n\nFrancouzský dvorský kord (Épée de cour), který byl převzat do Británie jako smallsword, má krátkou záštitu, koš je redukován na jediný oblouk chránící klouby ruky. Před záštitou je další část sloupku (starší formy tady mohly mít nebroušenou část čepele – ricaso) chráněná dvěma obloučky a před nimi plochá záštitná miska, typicky vyhlížející jako dvojice ledvinovitých záštitných listů.\n\nZbraně, které by se díky velikosti a hmotnosti daly označit jako vycházkový kord, mohou mít i jiné druhy ochrany ruky, plochou kulatou misku bez záštity přecházející v oblouk, případně i doplněné jedním dvěma pruty nad prsty, nebo záštitu přecházející přímo v oblouk podobně jako u šavle – obvykle jde o důstojnické zbraně.\n\nElegantní zmenšenou formu ochrany ruky, včetně tvarů charakteristických pro civilní meče typu britského smallsword nakonec převzaly i některé zbraně určené jako polní. Ty mají mohutnější bodně sečnou čepel, ač vypadají na první pohled velmi podobně, je třeba řídit se určením zbraně a je lépe je  označovat jako „polní kord“ či „vojenský kord“. \n\nObliba vycházkových kordů vrcholila koncem sedmnáctého a v osmnáctém století. Koncem 18. století začala móda nošení mečů civilisty mizet a v devatenáctém století už to byla mrtvá záležitost v celé Evropě. S nástupem šavlí do armády koncem 18. století začal kord mizet i z důstojnické uniformy. Vycházkový kord jako doplněk uniformy se nakonec používal u bojových jednotek velmi málo. Zůstal spíše vojenským úředníkům (v R-U například), soudcům (Británie) apod., jako symbolická zbraň. Poslední modely takových oficiálních kordů k uniformě vznikly na přelomu devatenáctého a dvacátého století.\n"}
{"id": "1196719", "url": "https://cs.wikipedia.org/wiki?curid=1196719", "title": "Martin Bača (lední hokejista)", "text": "Martin Bača (lední hokejista)\n\nMartin Bača (* 2. února 1989, Liptovský Mikuláš) je slovenský hokejový obránce a bývalý mládežnický reprezentant, od května 2017 hráč slovenského mužstva HC Košice. Mimo Slovensko působil na klubové úrovni v Kanadě a Česku.\n\nSvoji hokejovou kariéru začal v klubu HK 32 Liptovský Mikuláš, kde prošel všemi žákovskými kategoriemi. V sezoně 2006/07 si odbyl premiéru v prvním týmu v extralize, ale nadále hrál také za mládež a kvůli většímu hernímu vytížení v mužské kategorii nastupoval formou střídavých startů či hostování za mužstvo MHK Ružomberok z první ligy. V roce 2007 zamířil do QMJHL, kde oblékal dresy kanadských juniorských klubů Moncton Wildcats a Shawinigan Cataractes. Před ročníkem 2008/09 se vrátil do Liptovského Mikuláše, za který hrál v nejvyšší soutěži i vprvní lize. V roce 2011 přestoupil do extraligového týmu HK Nitra, se kterým vybojoval během celého svého angažmá bronzovou a stříbrnou medaili. V květnu 2014 uzavřel víceletý kontrakt s českým mužstvem Orli Znojmo hrajícím mezinárodní ligu EBEL. Klubu pomohl v sezoně 2015/16 ke konečnému druhému místu v lize, i když v play-off nehrál. V květnu 2016 se stal hráčem extraligového týmu Mountfield HK z Hradce Králové. V ročníku 2016/17 nastupoval nejprve za Stadion Litoměřice, prvoligovou královéhradeckou farmu. V říjnu 2016 zamířil z Hradce na hostování do Slavie Praha z první ligy, opačným směrem odešel útočník Michal Dragoun. Za Hradec odehrál v dané sezoně pouze jedno extraligové utkání, ale přesto se částečně podílel na zisku bronzové medaile, což byl pro Hradec Králové historický úspěch. V květnu 2017 v mužstvu předčasně skončil a stal se volným hráčem. Následně se vrátil na Slovensko, kde posílil klub HC Košice.\n\n"}
{"id": "1196720", "url": "https://cs.wikipedia.org/wiki?curid=1196720", "title": "Deadman Wonderland", "text": "Deadman Wonderland\n\nDeadman Wonderland ( デッドマンワンダーランド, \"Deddoman Wandárando\") je japonská šónen manga, kterou napsal Džinsei Kataoka a nakreslil Kazuma Kondó. Manga vycházela původně v měsíčníku \"Šónen Ace\" nakladatelství Kadokawa šoten v letech 2007 až 2013 a později byla svázána do třinácti souborných svazků. Na základě mangy pak studio Manglobe v roce 2011 vyrobilo adaptaci v podobě stejnojmenného animovaného seriálu a jednodílného OVA.\n\n"}
{"id": "1196722", "url": "https://cs.wikipedia.org/wiki?curid=1196722", "title": "Bitche", "text": "Bitche\n\nBitche je francouzská obec v departementu Moselle v regionu Grand Est. V roce 2013 zde žilo 5 225 obyvatel. Je centrem kantonu Bitche.\n\nSousední obce jsou: Éguelshardt, Hanviller, Haspelschiedt, Lemberg, Mouterhouse, Reyersviller, Roppeviller, Schorbach a Sturzelbronn.\n\n\"Počet obyvatel\"\n\n\n"}
{"id": "1196724", "url": "https://cs.wikipedia.org/wiki?curid=1196724", "title": "Ostrowiec Świętokrzyski", "text": "Ostrowiec Świętokrzyski\n\nOstrowiec Świętokrzyski je město v Polsku, z hlediska rozlohy i počtu obyvatel druhé největší město Svatokřížského vojvodství. Leží na říčce Kamienna, asi 150 km jižně od Varšavy. K roku 2013 mělo 71 000 obyvatel. Od počátku 19. stol. bylo střediskem hutnictví a ocelářství.\n\nOblast je trvale osídlena od neolitu, první historické zmínky o vesnicích Ostrow a Częstocice, jež jsou nyní součástí města, pocházejí z roku 1369 a 1374. Obec Ostrow ležela na pravém břehu řeky Kamenné (\"Kamiennej\") a patřila rodině Rawitów. Koncem 16. století ji získal Jacob Gawronski z rodu Rawa, který začal stavět i na levém břehu. Oficiálním datem založení města je rok 1597. Na přelomu šestnáctého a sedmnáctého století se další významnou postavou rozvoje města stal Janusz Ostrogski, který postavil na místě staré kaple nový farní kostel.\n\nPo roce 1808 město získal Jerzy Dobrzański, zřejmě zakladatel prvních železáren v obci Kuźnia, která je dnes součástí města. Železárny vznikly v roce 1813. Dobrzański rovněž našel v blízkosti města uhelná ložiska. Henry Łubieński, další majitel města, postavil huť s názvem Klimkiewiczówie (stavitelem byl Antoni Klimkiewicz).\n\nV druhé polovině 19. století vzniklo průmyslové území, někdy nazývané \"Basin Staropolskie\". Roku 1863 město zasáhlo protiruské povstání (tato část Polska byla tehdy součástí Ruské říše). Po povstání dal car větší svobodu rolníkům, kteří začali přicházet do měst a i Ostrowiec Świętokrzyski rychle začal získávat městský charakter. Brzy na to začala huť Klimkiewiczowie výrazně prosperovat.\n\nDalším vlastníkem hutí byl Zygmunt Wielopolski. Založil akciovou společnost \"Wielkich Pieców i Zakładów Ostrowieckich\". Začaly se objevovat i nové továrny, mj. na výrobu žáruvzdorných materiálů. V té době také srostl starý Ostrowiec a Klimkiewiczówie do jednoho města. V letech 1884-1885 byla do města přivedena železnice.\n\nNa přelomu 19. a 20. století století byla Ostrowiecká ocelárna druhá největší v polském království. S tím šel ruku v ruce rozvoj města. V roce 1827 měl Ostrowiec 270 domů a 1 768 obyvatel. V roce 1886 již 311 domů a 5500 obyvatel. V roce 1910 zde žilo již téměř 14 tisíc obyvatel, z toho 58,4% tvořili Židé.\n\nNa přelomu let 1905 a 1906, v rámci revolučního pohybu v Rusku, vznikla nakrátko v oblasti Ostrowiece a okolních průmyslových sídel tzv. ostrowiecká republika, vedená Ignacy Boernerem a Polskou socialistickou stranou (\"Polska Partia Socjalistyczna\").\n\nZa první světové války roku 1915 byla těžce poničena továrna \"Wielkich Pieców i Zakładów Ostrowieckich\", což v oblasti způsobilo ekonomickou krizi. Naopak po válce došlo k masivnímu rozvoji. V roce 1924 byly rozšířeny hranice města. Došlo též k výstavbě řady veřejných budov. Hlavní továrna rozšířila výrobu o železniční vozy, lité trubky a ocelové konstrukce. Roku 1939 se začala stavět vodovodní síť. V tomto roce měl Ostrowiec již 30 000 obyvatel.\n\nTento rozvoj však zastavila druhá světová válka. Němečtí okupanti zavraždili asi 11 tisíc ostrowieckých Židů. Během okupace byly ve městě také tábory pro válečné zajatce a pracovní tábor pro Židy. Ve městě působily též četné odbojové skupiny, což vedlo k represím a častým veřejným popravám. Ostrowiec byl osvobozen Rudou armádou 16. ledna 1945.\n\nV roce 1954 bylo k městu připojeno několik předměstských osad, včetně obce Denków, známého centra hrnčířství, a obce Częstocice. Za socialismu ovšem tvář města nejvíce ovlivnilo rozhodnutí vybudovat v Ostrowieci nový ocelářský zpracovatelský závod. To vedlo k růstu města, s jeho pozitivními i negativními důsledky.\n\nJeště do devadesátých let dvacátého století bylo město silně spojeno s ocelářským průmyslem. To se pomalu mění, přestože ocelárny dále fungují, zakoupila je španělská společnost Celsa. Ovšem hospodářství města se již více opírá o zpracovatelský průmysl.\n\nOstrowiec leží na silnici DK 9 z Radomi na jih do Řešova a na železniční, částečně elektrifikované, ale nepříliš frekventované trati č. 25 Łódź–Dębica. Nejbližší mezinárodní letiště je v Krakově.\n\nK největším kulturním akcím patří Mezinárodní podzimní salon umění (\"Międzynarodowy Jesienny Salon Sztuki\") a bluesově-rockový festival \"Wielki Ogień\", věnovaný památce Miry Kubasińské.\n\n"}
{"id": "1196727", "url": "https://cs.wikipedia.org/wiki?curid=1196727", "title": "Haspelschiedt", "text": "Haspelschiedt\n\nHaspelschiedt je francouzská obec v departementu Moselle v regionu Grand Est. V roce 2013 zde žilo 304 obyvatel.\n\nSousední obce jsou: Bitche, Bousseviller, Hanviller a Roppeviller.\n\n\"Počet obyvatel\"\n\n"}
{"id": "1196729", "url": "https://cs.wikipedia.org/wiki?curid=1196729", "title": "Dominance", "text": "Dominance\n\nSlovo dominance má více významů:\n\n"}
{"id": "1196734", "url": "https://cs.wikipedia.org/wiki?curid=1196734", "title": "Vilém Perknovský", "text": "Vilém Perknovský\n\nVilém Ignác Karel Perknovský, (25. února 1842, Ledeč nad Sázavou – 1. ledna 1928, Ledeč nad Sázavou), byl podnikatel, starosta a druhý ledečský poštmistr. \n\nVilém byl synem Václava Perknovského prvního poštmistra z Ledče a matky Terezie rodem Černý z Ledče. Vilém byl poštmistrem po svém otci a to od roku 1869 až do roku 1900, kdy se pošta přestěhovala do č.p. 139 na východní stranu náměstí do domu kterému se říkalo \"Panský\", byvalý zájezdní hostinec. Vilém v roce 1900 založil ve městě vápenku pod vrchem Rašovec. Stejně jako jeho otec tak i Vilém byl v Ledči starostou a to v letech 1890 až 1894.\n\nVilém byl ženatý. Vzal si Albínu, dceru Gabriela Hellmutha z Vlašimi. Měli spolu 4 děti.\n\n"}
{"id": "1196736", "url": "https://cs.wikipedia.org/wiki?curid=1196736", "title": "Dominance (ekologie)", "text": "Dominance (ekologie)\n\nEkologická dominance je jev, kdy jeden taxon v ekologickém společenství je početnější nebo tvoří více biomasy než jiné taxony. Většina ekologických společenstev je definována podle svých dominantních druhů.\n\n"}
{"id": "1196737", "url": "https://cs.wikipedia.org/wiki?curid=1196737", "title": "Nikdy neříkej nikdy", "text": "Nikdy neříkej nikdy\n\nNikdy neříkej nikdy je film s postavou Jamese Bonda, natočený roku 1983. Je poslední bondovkou, ve které hrál titulní roli Sean Connery. Vznikl podle námětu Iana Fleminga a Kevina McCloryho, který byl zpracován už v roce 1965 ve filmu \"Thunderball\". Film není počítán mezi oficiální sérii bondovek, protože vznikl mimo společnost Eon Productions: natočil ho po vleklém sporu o autorská práva McClory ve vlastní produkci.\n\nDěj filmu pojednává o souboji Bonda se zločineckou organizací SPECTRE vedenou Ernstem Blofeldem, která se zmocní dvou jaderných raket a s jejich pomocí chce zničit světové zásoby ropy.\n\nNázev je inspirován výrokem Conneryho manželky Micheline Roquebruneové, která na jeho oznámení z roku 1971, že končí s postavou Jamese Bonda, reagovala větou „Nikdy neříkej nikdy“, což se o dvanáct let později tímto filmem vyplnilo.\n\n\n"}
{"id": "1196738", "url": "https://cs.wikipedia.org/wiki?curid=1196738", "title": "Imre Földi", "text": "Imre Földi\n\nImre Földi (8. května 1938 Kecskemét – 23. dubna 2017 Tatabánya) byl maďarský vzpěrač, startující ve váze do 56 kg.\n\nPracoval jako důlní zámečník, byl členem klubu Tatabányai Bányász. Byl prvním vzpěračem, který se zúčastnil pěti olympijských her. Získal stříbrnou medaili v roce 1964 a 1968 (měl stejný výkon jako vítězný Íránec Mohammad Nassiri a o titulu rozhodla soupeřova nižší tělesná váha), vyhrál v roce 1972. Také zvítězil ve trojboji na mistrovství světa ve vzpírání 1965 a pětkrát se stal mistrem Evropy: 1962, 1963, 1968, 1970 a 1971. Během kariéry vytvořil dvacet světových rekordů.\n\nPůsobil také jako trenér, mezi jeho svěřence patřila i jeho dcera Csilla Földiová, která se stala mistryní Evropy. Za své úspěchy obdržel Maďarský záslužný kříž a byl jmenován do Síně slávy světového vzpírání. Je také jednou ze dvanácti legend maďarského sportu, které obdržely titul A Nemzet Sportolója. V roce 2009 po něm byla v Tatabányi pojmenována městská sportovní hala.\n\n"}
{"id": "1196742", "url": "https://cs.wikipedia.org/wiki?curid=1196742", "title": "Dampierre (Haute-Marne)", "text": "Dampierre (Haute-Marne)\n\nDampierre je francouzská obec v departementu Haute-Marne v regionu Grand Est. V roce 2013 zde žilo 390 obyvatel.\n\nSousední obce jsou: Frécourt, Changey, Chauffourt, Neuilly-l'Évêque, Poinson-lès-Nogent, Rolampont a Vitry-lès-Nogent.\n\n\"Počet obyvatel\"\n"}
{"id": "1196754", "url": "https://cs.wikipedia.org/wiki?curid=1196754", "title": "Giovanni di Paolo", "text": "Giovanni di Paolo\n\nGiovanni di Paolo di Grazia (kolem 1403 Siena – 1482 Siena) byl italský raně renesanční malíř a iluminátor, čelný představitel sienské školy 15. století. Protože žil ve čtvrti Poggio, bývá označován i jako Giovanni del Poggio. \n\nJeho raná díla vykazují vliv starších sienských mistrů, později si však vytvořil osobitý styl, charakteristický ostrými chladnými barvami a protáhlými formami. Mnohá z jeho děl mají neobvyklou snovou atmosféru, například téměř surrealistické \"Zázračné zachránění lodi sv. Mikulášem z Tolentina\" (kolem 1455, nyní v Muzeu umění ve Philadelphii).\n"}
{"id": "1196755", "url": "https://cs.wikipedia.org/wiki?curid=1196755", "title": "TJ Slavoj Pacov", "text": "TJ Slavoj Pacov\n\nTělovýchovná jednota Slavoj Pacov je český fotbalový klub z města Pacov, hrající od sezóny 2009/10 I. A třídu Kraje Vysočina (6. nejvyšší soutěž). Klub byl založen v roce 1919 pod názvem SK Pacov.\n\nSvé domácí zápasy odehrává na stadionu Pacov.\n\nNejznámějšími odchovanci klubu byli Wolfgang Mašát a František Láska, kteří hráli nejvyšší soutěž v dresu žižkovské Viktorie.\n\nZdroj: \n\n\nZdroj: \n\nTJ Slavoj Pacov „B“ je rezervní tým pacovského Slavoje, který v sezoně 2015/16 sestoupil z I. B třídy Kraje Vysočina (7. nejvyšší soutěž). Největšího úspěchu dosáhl v sezóně 2011/12, kdy se v I. B třídě Kraje Vysočina (7. nejvyšší soutěž) umístil na 10. místě.\n\nZdroj: \n\n"}
{"id": "1196761", "url": "https://cs.wikipedia.org/wiki?curid=1196761", "title": "Šalomounovy ostrovy na Letních olympijských hrách 2012", "text": "Šalomounovy ostrovy na Letních olympijských hrách 2012\n\nŠalomounovy ostrovy se účastnily Letní olympiády 2012. Zastupovali je 4 sportovci ve 3 sportech.\n\nŠalomounovy ostrovy vybraly dva atlety na divokou kartu v běhu na 100 m, ani jednomu se však nepodařilo postoupit do hlavních závodů.\nPauline Kwalea i Chris Walasi se umístili až ve třetí desítce celkového pořadí.\n\nTony Lomo získal divokou kartu na základě toho, že byl nejvýše hodnoceným judistou v Oceánii. V úvodním kole zvítězil nad Mosambičanem Neuso Sigauque, před branou čtvrtfinále ho ale porazil Francouz Sofiane Milous.\n\nJenly Tegu Wini se řádně kvalifikovala a skončila na 17. místě v kategorii žen do 57 kg.\n"}
{"id": "1196765", "url": "https://cs.wikipedia.org/wiki?curid=1196765", "title": "Zlatá sluneční jablka", "text": "Zlatá sluneční jablka\n\nZlatá sluneční jablka (1953, \"The Golden Apples of the Sun\") je povídková sbírka amerického spisovatele Raye Bradburyho. Obsahuje dvacet dva nejen sci-fi příběhů z let 1945-1953.\n\nKromě čtyř povídek vyšly všechny ostatní česky v různých antologiích, výborech či v jiných Bradburyho česky vydaných knihách. Kromě toho vyšla celá sbírka slovensky jako \"Zlaté jablká slnka\" roku 1959 a 2005.\n\n"}
{"id": "1196766", "url": "https://cs.wikipedia.org/wiki?curid=1196766", "title": "Mořena barvířská", "text": "Mořena barvířská\n\nMořena barvířská (\"Rubia tinctorum\") je vytrvalá rostlina, která se v české přírodě vyskytuje příležitostně jako připomínka dob minulých, kdy byla důležitou barvířskou rostlinou. Získávala se z ní tzv. „turecká červeň“, jedno z nejstálejších přírodních barviv, které se již od starověku používalo k obarvení vlněných i bavlněných tkanin, stejně jako na přípravu vodových či olejových barev.\n\nTento druh rodu mořena pochází z teplejších oblastí mírného podnebného pásma v jižní Evropě a od Malé Asie až po Střední Asii. V době své největší slávy byla vysévána i v českých zemích, kde na některých místech zplaněla a jako neofyt se vyskytuje podnes. Nejvhodnějším místem pro její růst jsou osluněná místa s lehkou, záhřevnou, mírně vlhkou a vápenitou půdou.\n\nVytrvalá, 50 až 100 cm vysoká bylina rostoucí z plazivého, červeně barvicího, asi 1 cm tlustého oddenku. Vystoupavá nebo přímá, bohatě větvená lodyha je čtyřhranná až křídlatá a na hranách bývá pokrytá háčkovitými ostny. Je porostlá krátce řapíkatými, tuhými, vstřícnými listy, které s podobnými palisty vytvářejí nepravé čtyř až šestičetné přesleny. Světlezelené, jednožilné listy jsou dlouhé 2 až 5 cm a široké 0,5 až 2,5 cm, eliptické až kopinaté a na vrcholu hrotité. V horní části lodyhy listy přecházejí ve vstřícné listeny, z jejíchž úžlabí vyrůstají čtyřhranné větve s květenstvím tvořeným řídkou latou vidlanů. Květy jsou drobné, asi 4 mm velké, žluté až zelenožluté, mají krátké stopky, srostlé obaly a jsou oboupohlavné.\n\nKalich je zakrslý a tvoří jen sotva znatelný lem. Žlutá kolovitá koruna je úzce nálevkovitá s hluboce děleným okrajem a vejčitými, špičatými cípy, nejprve vzpřímenými a později odstávajícími. V květu je dále čtyři až pět tyčinek s nitkami vespod srostlými s korunou a spodní semeník s dvěma oddíly po jednom vajíčku, který nese dvě čnělky s kulovitými bliznami. Prvoprašné květy kvetou v červnu a červenci, opylovány jsou hmyzem. Plod je poněkud zdužnělá, tmavá a hladká dvoupeckovička asi 4 mm velká.\n\nRostlina se na nová místa rozšiřuje výsevem semen, dospělé se pak do okolí rozrůstají plazivými oddenky.\n\nPři využívání mořeny barvířské k výrobě červeného barviva se prvé tři roky po výsevu sklízí nať jako krmivo pro dobytek a teprve třetím rokem se oddenky vyořou, usuší, zbaví kůry a rozemelou. Barvící látkou je glykosid alizarin. Barevný odstín se mění v závislosti na použití mořidla, při použití kamence vzniká barva červená, se solí mědi žlutohnědá, solí železa fialová a solí cínu růžová. Z rozvojem chemického průmyslu zanikl její význam, neboť alizarin se od druhé poloviny 19. století uměle vyrábí z antracenu, tuhé součásti uhelného dehtu. Přesto se ještě v jihozápadní Asii používá k barvení vlny pro výrobu orientálních koberečků a ve výtvarném umění (malba).\n\nV lékařství se mořeny barvířské používá pro terapeutické účinky při ledvinových chorobách. Droga „Rubiae tinctorum radix“ využívá celého souboru rubiaglykosidů (hlavní účinnou látkou je kyselina ruberytrová), které ve svém komplexu dokážou rozrušovat a rozpouštět ledvinové kameny a při zánětu močového měchýře dezinfikovat močové cesty.\n\n"}
{"id": "1196767", "url": "https://cs.wikipedia.org/wiki?curid=1196767", "title": "Francesco di Giorgio Martini", "text": "Francesco di Giorgio Martini\n\nFrancesco di Giorgio Martini (září 1439 Siena – přelom let 1501 a 1502 Siena) byl italský renesanční malíř sienské školy, sochař, vojenský inženýr, architekt a teoretik architektury. \n\nMalbu studoval u Vecchietty. Napsal vlivný traktát o architektuře a fortifikaci \"Trattato di architettura, ingegneria e arte militare\", na němž pracoval několik desítek let a dokončil ho někdy po roce 1482. Pracoval především v Sieně s výjimkou období kolem 1475-1484, kdy působil v Urbinu ve službách tamního vévody Federica da Montefeltro. Svou kariéru skončil ve službách sienského dómu, kde jsou na hlavním oltáři jeho bronzoví andělé. \n"}
{"id": "1196771", "url": "https://cs.wikipedia.org/wiki?curid=1196771", "title": "Urus-Martan", "text": "Urus-Martan\n\nUrus-Martan (, , v čečenském překladu \"přední Mart\") je správní středisko okresu Urus-Martan.\n\nJe situováno v centrální části Čečenska 31 km jihozápadně od hlavního města Groznyj na řece Martan, pravém přítoku Těreku.\nS 49070 obyvateli v roce 2010 je druhým nejlidnatějším městem Čečenska po hlavním městě Groznyj.\n\nStatus města získalo v roce 1990, předtím bylo velkou vesnicí (\"aulem\"), která existovala nejméně od 19. století.\n\n\nHopodářství tvoří především zemědělství a několik závodů na zpracování potravin.\n\nNedaleko města se nachází silnice M29, která vede z Krasnodarského kraje až na hranici s Ázerbájdžánem.\n"}
{"id": "1196773", "url": "https://cs.wikipedia.org/wiki?curid=1196773", "title": "Kostomlaty pod Milešovkou (zámek)", "text": "Kostomlaty pod Milešovkou (zámek)\n\nKostomlaty pod Milešovkou jsou barokní zámek ve stejnojmenné vesnici v okrese Teplice. Postaven byl v letech 1670–1684 a na přelomu devatenáctého a dvacého století významně rozšířen. Od roku 1964 je chráněn jako kulturní památka.\n\nOd čtrnáctého století byl kostomlatským panským sídlem hrad nad vesnicí. V šestnáctém století však bylo jeho panství rozděleno mezi několik majitelů. Na počátku sedmnáctého století si bratři Oldřich a Petr Kostomlatští z Vřesovic ve vesnici postavili dvě tvrze, které jim byly za účast na českém stavovském povstání zkonfiskovány. Na místě jedné z nich byl postaven zámek a druhá potom jako nepotřebná beze stop zanikla.\n\nBarokní zámek nechal postavit Humprecht Jan Černín z Chudenic v letech 1670–1684. Už o tři roky později přenechala hraběnka Diana Marie Černínová zámek Clary-Aldringenům. Dalšími majiteli se stal rod Věžníků z Věžník a v devatenáctém století Ledebourové. V roce 1888 byl zámek přestavěn na nápravný ústav pro ženy a později zde vznikl Výchovný ústav, dětský domov se školou a střední škola.\n\nPůvodní zámek tvořily dvě obdélníkové budovy naproti kostelu svatého Vavřince, z nichž severní je mírně předsunutá před průčelí jižní budovy. Na přelomu devatenáctého a dvacátého století byla přistavěna severní trojkřídlá část a menší křídlo s půdorysem písmene L na jižní straně. Podle dochovaných renesančních prvků ve střední části zámku se předpokládá, že obsahuje zdivo starší tvrze. Sedmiosé průčelí dvoupatrového barokního zámku zdůrazňují válcové věže v obou východních nárožích, z nichž v jihovýchodní vede točité schodiště. Většina oken má obdélníkový tvar, ale empírová okna v prvním patře jsou zakončená oblouky. Přízemní okna jsou doplněna půlkruhovitými frontony. K nádvorní straně přiléhá secesní schodiště do prvního patra. Podél východní stěny vedou ve všech patrech chodby, z nichž přízemní je zaklenutá hřebínkovou klenbou. Jižní budova má obdélníková okna oddělená lizénami. Ve druhém patře jsou zdobená secesními motivy. Přízemní chodba je zaklenutá valenou klenbou.\n\n\n"}
{"id": "1196775", "url": "https://cs.wikipedia.org/wiki?curid=1196775", "title": "Do tmy", "text": "Do tmy\n\nDo tmy je psychologický román spisovatelky Anny Bolavé, který v roce 2015 vydalo nakladatelství Odeon. Kniha získala cenu Magnesia Litera 2016 za prózu. Po udělení ceny se čtyřnásobně zvedl prodej knihy a přesáhl 8000 kusů.\n\nKniha je rozdělená na 14 kapitol, každá má název podle byliny, kterou hlavní postava v tu dobu sbírá.\n\nDěj vypráví o příběhu osamělé, nemocné ženy Anny Bartákové, která většinu svého života zasvětila sběru léčivých rostlin. Děj se odehrává na maloměstě v jižních Čechách. Vyprávění hlavní hrdinky je otevřené a zároveň plné tajemství.\n"}
{"id": "1196777", "url": "https://cs.wikipedia.org/wiki?curid=1196777", "title": "TJ Sokol Pohled", "text": "TJ Sokol Pohled\n\nTělovýchovná jednota Sokol Pohled je český fotbalový klub z obce Pohled, hrající od sezóny 2017/18 I. B třídu Kraje Vysočina (7. nejvyšší soutěž). Klub byl založen v roce 1921.\n\nSvé domácí zápasy odehrává na stadionu Pohled.\n\nZdroj: \n\n"}
{"id": "1196779", "url": "https://cs.wikipedia.org/wiki?curid=1196779", "title": "Velhartická archa", "text": "Velhartická archa\n\nVelhartická archa pocházející z let 1490-1500, je téměř jediným kompletně zachovaným pozdně gotickým oltářem svého druhu v Čechách. Oltář je výjimečný kvalitou řezbářského zpracování. Původně byl objednán pro farní kostel Narození Panny Marie ve Velharticích v jihozápadních Čechách, kde patrně stál na mense hlavního oltáře. Je vystaven v expozici středověkého umění Národní galerie v Praze.\n\nOltář vznikl v hornorakouských dílnách, které byly velmi silně svázány s jihočeským prostředím, nebo přímo v jihozápadních Čechách (Klatovy). Donátorem oltáře byl majitel velhartického panství Vilém z Rýzmberka (Vilém von Riesenberg).\n\nVilémův otec Děpolt, pocházející z boční větve šlechtického rodu Švihovských, která se ve 14. století psala z Dolan a od 15. století z Rýzmberka, zakoupil hrad Velhartice v polovině 15. století od pánů z Hradce. Děpolt byl v letech 1445-1448 purkrabím Pražského hradu a po smrti roku 1474 byl pohřben v kostele Narození Panny Marie ve Velharticích po boku své manželky Kateřiny z Lemberka. Vilém z Rýzmberka byl od roku 1487 jediným vlastníkem panství a rovněž významným mecenášem tamního farního kostela. Zemřel v roce 1505 a byl pohřben na stejném místě jako jeho rodiče. Po něm přešly Velhartice do rukou Zdeňka Lva z Rožmitálu. Vznik Velhartické archy je kladen do doby života Viléma z Rýzmberka mezi lety 1490-1500.\n\nVelhartická archa byla roku 1772 přemístěna do velhartického hřbitovního kostela svaté Maří Magdalény a odtud v roce 1902 zakoupena pro sbírky Uměleckoprůmyslového muzea v Praze. Od roku 1949 byla nejprve zapůjčena a později i převedena do majetku Národní galerie v Praze. V letech 1975-1976 oltář restauroval Josef Kotrba.\n\nOltářní skříň, zhotovená ze dřeva jehličnanu, má rozměry 247 × 160 cm. Křídla s reliéfními dřevořezbami na vnitřní straně a malovanými výjevy na zadní straně mají rozměr 247 × 80 cm. Skříň stojí na původní malované predelle (76 × 240 cm).\n\nIkonografie oltáře odpovídá úsilí o obnovení mariánského kultu v katolickém prostředí po husitských válkách a zobrazuje život a skutky Panny Marie. Střed oltáře tvoří socha Madony zhotovená z lipového dřeva a krytá polychromií. Panna Marie je znázorněna jako Assumpta stojící na půlměsíci a zároveň jako korunovaná královna nebes (původně s žezlem v pravé ruce). Toto zobrazení, vycházející ze středověkých interpretací Zjevení svatého Jana, kde je Panna Maria jako apokalyptická žena vítězící nad zlem ztotožněna s církví, bylo mimořádně populární v německém sochařství 15. století. Assumpta byla chápána jako oslavení církve vítězné (Ecclesiae triumphantis). Půlměsíc s ženskou lunární maskou, která buď znázorňuje biblickou Evu nebo alegorii tzv. \"Frau Welt\", symbolizující nestálost a světské požitky, se vyskytuje pouze ve Švábsku, Francích a horním Porýní (Centrální část hlavního oltáře, Klášter Blaubeuren, Madona v St. Nikolaus, Überlingen). V českém gotickém sochařství je nezvyklý a naznačuje úzký vztah autora k dílně ulmského řezbáře Michela Erharta a jeho syna Gregora. Styl drapérie Velhartické Madony prozrazuje znalost Erhartovy sochy Scholastiky z oltáře v Blaubeuren. Ježíšek drží v ruce jablko jako symbol budoucího Ježíšova vykoupení z prvotního hříchu (nebo sféru jako symbol jeho nebeské vlády). Zadní strana skříně je zdobena šablonovými motivy chrp na červeném podkladě.\nNízké polychromované a zlacené reliéfy křídel zobrazují postavy zasazené do architektonického rámce a jsou velmi kvalitním dílem jiného řezbáře. Svým provedením mají blízko k oltáři ze zámecké kaple v Eggendorfu (nyní muzeum Linec) a nelze vyloučit jejich vznik v téže dílně. Na levém křídle oltáře je scéna \"Zvěstování\" a \"Adorace Ježíška\" (podle vidění sv. Brigity Švédské), vpravo: \"Klanění tří králů\", \"Smrt Panny Marie\" (zde jako \"Poslední modlitba Panny Marie\"). Podle Alberta Kutala je souvislost se švábským sochařstvím okruhu M. Erharta zřejmá. Jako vzor mohl sloužit oltář, který Michel Erhart zhotovil kolem roku 1482 pro poutní kostel Panny Marie v Thalkirchen. Kompozičními vzory byly grafické listy Mistra E.S. a Martina Schongauera. Regotizační tendence v zobrazení se projevují protáhlostí a potlačenou tělesností postav a dlouhými obloukovými záhyby drapérií. Řezbářské ztvárnění je charakteristické souvislým lineárním pohybem a ploše rytmizovanou soustavou linií. Styl reliéfů předznamenává díla Mistra Žebráckého oplakávání.\n\nMalovaná vnější strana křídel, zobrazující scény ze života Panny Marie, je blízká norimberské malbě dílny Hanse Trauta ml. nebo Monogramisty RF. Je poměrně tradiční a používá ustálené kompoziční vzory, ale celek je výsledkem pozdějších přemaleb a má nižší kvalitu než řezby na přední straně křídel. Zobrazuje scény – vlevo: \"Uvedení Panny Marie do chrámu\", \"Útěk do Egypta\", vpravo: \"Zasnoubení Panny Marie s Josefem\", \"Dvanáctiletý Ježíš v chrámu\". Malíř zasadil postavy do prostoru, který pojal jako komponentu výtvarně rovnocennou figurálním kompozicím. Pozadí výjevů je zdobeno ornamentem.\n\nNa predelle je ve středu namalován Veraikon nesený dvěma anděly. Na bocích predely jsou poprsí dvou proroků a na zadní straně dva zemští patroni – Svatý Václav a Svatý Vít. Mezi nimi je ve středu prázdný výklenek, kde byl patrně dříve reliéf s \"Pietou\" nebo \"Oplakáváním\". Původně byly po stranách také dva erby donátorů, které zaznamenali historikové Hostaš a Vaněk. Erby byly odstraněny během restaurování někdy na počátku 20. století. Je pravděpodobné, že čelní stranu predely tvořil výklenek s Pietou a Sv. Václavem a sv. Vítem a Veraikon stranu zadní.\n\nMistr, v jehož dílně vznikla Velhartická archa, navazoval na hornorakouské řezbářství (Mistr Kefermarktského oltáře) a byl ovlivněn svým současníkem Michelem Erhartem. Shodné rysy v dílech obou sochařů mohou svědčit, že pocházel ze Švábska nebo se ještě v polovině 90. let 15. století pohyboval v okolí Ulmu. Socha Panny Marie typologicky navazuje na některá jihoněmecká díla (\"Madony z Kaufbeuren\", \"z Rottweil\"). Mistr Velhartické archy působil na jihozápadě Čech až do první čtvrtiny 16. století a jsou mu připisována některá další sochařská díla v tomto regionu. Jeho vliv sahá až k následovníkům – Mistru Žebráckého Oplakávání a zejména Mistru Zvíkovského Oplakávání. V boční lodi kostela Narození Panny Marie ve Velharticích byl v době Viléma z Rýzmberka jiný pozdně gotický oltář zasvěcený \"sv. Anně Samotřetí\", který lze považovat za přímý import ze Švábska.\n\n\n\n\n"}
{"id": "1196780", "url": "https://cs.wikipedia.org/wiki?curid=1196780", "title": "Jindřich Barák", "text": "Jindřich Barák\n\nJindřich Barák (* 2. října 1991, Praha) je český hokejový obránce a bývalý mládežnický reprezentant, od května 2017 hráč českého mužstva HC Slavia Praha. Mimo Česko působil na klubové úrovni v Kanadě a na Slovensku.\n\nSvoji hokejovou kariéru začal ve Slavii Praha, odkud v průběhu mládeže zamířil před sezonou 2009/10 do kanadského juniorského klubu Red Deer Rebels hrajícího WHL. Ve stejném ročníku odešel zpět do Slavie, kde v následující sezoně debutoval v prvním týmu v extralize. Během působení ve Slavii nastupoval také formou střídavých startů či hostování v tehdy prvoligových mužstvech HC Rebel Havlíčkův Brod či HC Berounští Medvědi. V roce 2012 Slavii definitivně opustil a zamířil na Slovensko, kde se upsal klubu HK 36 Skalica. Před ročníkem 2014/15 se vrátil k \"sešivaným\", ale v listopadu 2014 odešel zpět do Skalice. Ve slovenském celku vydržel až do února 2016, kdy byla Skalica kvůli finančním problémům po třetí kontumaci zápasu v řadě vyloučena z nejvyšší soutěže. Nové působiště si našel až v květnu 2016, kdy se jako volný hráč (zadarmo) vrátil do vlasti a podepsal smlouvu s Mountfieldem HK z Hradce Králové. Mužstvu částečně pomohl v lize k historickému úspěchu – zisku bronzové medaile, ale většinu sezony 2016/17 hrál za královéhradeckou farmu v prvoligovém celku HC Stadion Litoměřice. V květnu 2017 se po třech letech vrátil do Slavie Praha hrající první ligu.\n\n"}
{"id": "1196782", "url": "https://cs.wikipedia.org/wiki?curid=1196782", "title": "Ján Podolák", "text": "Ján Podolák\n\nJán Podolák (17. května 1926, Dolná Súča – 15. února 2017) byl slovenský etnolog, vysokoškolský pedagog, autor vědeckých monografií a článků, zakladatel několika etnologických institucí na Slovensku. \n\nOblastí jeho výzkumů jsou tradiční formy zemědělství, pastevecké kultury v Karpatech a na Balkánském poloostrově, slovenské menšiny žijící v zahraničí, neslovenské národnostní menšiny žijící na Slovensku, etnokulturní procesy na Slovensku a střední Evropě, dějiny národopisné vědy.\n\n\nPo celé období (1952 až 66) pedagogicky působil na Filozofické fakultě Univerzity Komenského, na základě čehož byl v roce 1964 habilitován jako externí docent slovanského národopisu.\n\n\nJán Podolák je autorem, spoluautorem, resp. vedoucím autorského kolektivu 25 knižních publikací a 471 bibliografických titulů vědeckých studií, příspěvků a jiných odborných prací publikovaných ve slovenských i zahraničních periodikách a sbornících. V zahraničí publikoval v Maďarsku, Polsku, Rakousku, Bulharsku, Rusku, Německu, Velké Británii a v USA.\n\nJe autorem mnoha studií v oblasti agrikultury na Slovensku a zejména monografie „\"Tradičné poľnohospodárstvo na Slovensku\"“. Studie vydané na Slovensku i v zahraničí na téma pastevecké kultury v Karpatech a na Balkáně, etnický charakter valašské kolonizace a zvláště monografie „\"Tradičné ovčiarstvo na Slovensku\"“.\n\nPorovnávací studie z karpatsko-balkánskeho areálu (na základe terénních výzkumů v regionech Polska, Ukrajiny, Rumunska, Srbska, Černé Hory, Makedonie, Bulharska a gruzínského Kavkazu).\n\nPříspěvky o Slovácích v zahraničí – na základě výzkumů v Polsku, Maďarsku, Chorvatsku, Jugoslávii a Rakousku.\n\n\n\nPrvní manželkou Jána Podoláka byla Magdaléna roz. Hrabovcová (1933–1971), pracovala jako zodpovědná redaktorka ve vydavatelství Tatran. Současná manželka Katarína roz. Pálková (* 1943), doc. PhDr. CSc., poslední pracoviště Filozofická fakulta UK v Bratislavě, vedoucí Katedry kulturologie. \n\nSynové Peter (* 1955), RNDr. CSc., vědecký pracovník Geografického ústavu SAV v Bratislavě; Andrej (* 1974), Ing., elektrotechnik, odborný pracovník vývoje a výzkumu v Norimberku.\n"}
{"id": "1196786", "url": "https://cs.wikipedia.org/wiki?curid=1196786", "title": "Giovanni Antonio Bazzi", "text": "Giovanni Antonio Bazzi\n\nGiovanni Antonio Bazzi zvaný Il Sodoma (1477 Vercelli v Piemontu – 15. února 1549 Siena) byl italský renesanční malíř.\n\nPocházel z rodiny ševce a malířem se učil u vercelliského mistra Martina Spanzottiho zvaného Martino di Casale. Po vyučení odešel roku 1498 do Milána, kde ho umělecky ovlivnil Leonardo da Vinci. Roku 1499 ho kupecká rodina Spannocchiů pozvala do Sieny, kde se usadil, i když pak několikrát pobýval i v Římě a jinde. \n\nNa jaře 1503 Pinturicchio zhotovil pro kardinála a pozdějšího papeže Francesca Piccolominiho rozsáhlé a nádherně barevné fresky, které se staly inspirací další Bazziho tvorby. Slavným se pak stal jeho vlastní cyklus fresek v benediktinském klášteře Monte Oliveto Maggiore, si 35 km jihovýchodně od Sieny. \n\nPřezdívka Sodoma ze vztahuje k rozmařilému a necudnému životnímu stylu, který umělec vedl a kterým se i sám chlubil.\n"}
{"id": "1196789", "url": "https://cs.wikipedia.org/wiki?curid=1196789", "title": "Vzdělávací technologie", "text": "Vzdělávací technologie\n\nVzdělávací technologie (\"anglicky: educational technology\") je označení pro využívání nejrůznějších technologií ve vzdělání. V anglickém jazyce se termín \"educational technology\" používá jak pro praktické využití, tak i jako označení pro teoretický rámec a směr přemýšlení o tom, jak pomocí technologií vhodně vzdělávat, tedy ne pouze pro fyzickou aplikaci technologií do kurikulí. \n\nRůzné technologické nástroje a prostředky jsou spojeny se vzděláváním od jeho začátků, podle některých badatelů mohly i pravěké jeskynní malby sloužit jako určité podklady pro výuku (ač jsou tato tvrzení spíše spekulací). Názorné příklady bývají důležitou oporou ústního výkladu, proto je dobře možné představit si první učitele jak kreslí klackem v písku či sestrojují různé nástroje a modely jimiž učí své žáky lovit, popř. stavět obydlí či jiným dovednostem. První doložení vzdělávacích technologií v procesu učení můžeme sledovat ale až s rozvojem starověkých civilizací. Dobře známé jsou staré sumerské destičky nebo egyptský papyrus a různé psací nástroje. S nástupem knihtisku dochází ke skutečnému průlomu v oblasti vzdělávání, knihtisk se tak stává největší inovací od vynálezu písma a předčí ho snad pouze nástup internetu a převod psaného slova do digitálního. \n\nPokud se dnes hovoří či píše o vzdělávacích technologií, nerozumí se jimi většinou již klasická tabule či kresby ale různá elektronická zařízení jako tablety a mobilní telefony, software a aplikace, jež tato zařízení využívají a různé další možnosti, které jsou spojeny s rozvojem internetu a společnosti sítí. Díky internetu existuje silný trend směrem k další demokratizaci vzdělávání. Studenti, kteří studují v rozvojových zemích mohou mít přístup ke stejným vzdělávacím materiálům jako jejich kolegové na Harvardu. Přinejmenším je možné, že obě skupiny studentů použijí Wikipedii jako primární zdroj. Chudý student, který nemá žádnou knihu jen levný počítač s připojením na internet, má , více knih v knihovně \", než si může nejbohatší člověk na světě dovolit koupit v tištěné verzi. Také nejlepší vědci a učitelé dávají své přednášky zdarma na síť. Zdá se tak, že Bill Gates měl pravdu, když v roce 2010 oznámil, že v \"\"pěti letech ode dneška na webu zdarma budete moci nalézt nejlepší přednášky na světě.\"\" Masivní otevřené on-liny kurzy (MOOCs) z různých disciplín jsou dnes k dispozici on-line na platformách, jako Coursea, EDX atd. \n\nS rostoucí popularitou vzdělání přes internet vznikla potřeba nové koncepce, teoretického rámce a označení pro výukové materiály, které jsou k dispozici jen v přes INet např. v \"cloudu\". Hnutí za otevřené vzdělávání zavedlo termín Otevřené vzdělávací zdroje (OVZ) \"(open educational resources – OER)\". jako popis pro materiály, které mohou být použity zdarma. Nadace Williama a Flory Hewlettových definuje OER jako: \"výukové, vzdělávací a výzkumné zdroje, které jsou ve veřejném vlastnictví, nebo byly vydány pod takovou licencí duševního vlastnictví, které umožňuje jejich volné použití a opětovné modifikace ostatními uživateli. Otevřené výukové zdroje zahrnují veškeré kurzy, studijní materiály, moduly, učebnice, streaming videa, testy, software a jakékoli jiné nástroje, materiály nebo techniky používané na podporu přístupu ke znalostem.\" Můžeme říci, že podobný význam jako měl vynález knihtisku na rozvoj učebnic, encyklopedií a dalších textů, má nástup internetu na využívání otevřených vzdělávacích zdrojů. Je možné hovořit i o paradigmatickém obratu v oblasti nahlížení na vzdělávací materiály a kurikula a vzniku nových přístupů (viz koncept otevřeného vzdělávání). Otevřené vzdělávací zdroje jsou využívané již více než klasické (jak v průzkumu tvrdí většina amerických učitelů). V České republice proto Aliance pro otevřené vzdělávání vytvořila brožuru Jak zvýšit kvalitu školy pomocí otevřeného vzdělávání, v níž jsou uvedené \"konkrétní příklady, jak pomůže otevřené vzdělávání žákům či studentům, učitelům i škole, nebo jak otevřené zdroje vytvářet a jak s nimi pracovat.\" \n\nO obratech ve vzdělávání a potřebě inovací se diskutovalo již v souvislosti s nástupem technologií jako je rádio či televize, přičemž měly pouze malý dopad. Ve školství se obecně změny prosazují velice pomalu. S nástupem internetu se situace ovšem mění a na stávající instituce je kladen velký tlak, aby trendy akceptovaly. Studium v klasických institucích je sice pořád významné a poskytuje výhodu na trhu práce, ukazuje se ovšem, že již přestává být tím jediným. Podle výzkumu z USA pro polovinu zaměstnavatelů není důležité, zda dotyčný získal diplom na klasické univerzitě či formou online vzdělávání. \n\nTento text byl původně napsán pro Enviwiki a je se svolením autora publikován na Wikipedii, kde je otevřen pro další aktualizace a úpravy.\n"}
{"id": "1196791", "url": "https://cs.wikipedia.org/wiki?curid=1196791", "title": "TJ Dálnice Speřice", "text": "TJ Dálnice Speřice\n\nTělovýchovná jednota Dálnice Speřice je český fotbalový klub z obce Jiřice, hrající od sezóny 2017/18 Přebor Kraje Vysočina (5. nejvyšší soutěž). Klub byl založen v roce 1961 pod názvem TJ Sokol Speřice.\n\nSvé domácí zápasy odehrává na stadionu Speřice.\n\nZdroj: \n\n\nZdroj: \n\nPoznámky:\n\n"}
{"id": "1196793", "url": "https://cs.wikipedia.org/wiki?curid=1196793", "title": "Trenčínská kotlina", "text": "Trenčínská kotlina\n\nTrenčínská kotlina () je geomorfologický podcelek Považského podolí. Leží v centrální části Trenčínského kraje.\n\nNachází se na západním Slovensku v jižní části středního Pováží a tvoří jižní část Považského podolí. Má protáhlý tvar ve směru severovýchod-jihozápad, délku cca 18 a šířku do 10 km. Kotlina lemuje Váh, který tvoří osu kotliny a v jehož blízkosti vedou významné dopravní komunikace. Centrum území tvoří v jeho severní části ležící Trenčín. Patří do teplé klimatické oblasti.\n\nKotlinu ohraničují ze západu výběžky Bílých Karpat (podcelek Bělokarpatského podhůří), z východu Považský Inovec (podcelky Inovecké předhůří a Vysoký Inovec) a Strážovské vrchy (podcelek Trenčínská vrchovina). Severně v Trenčínském průlomu začíná Ilavská kotlina, na jihu v prostoru Beckovské brány začíná Podunajská pahorkatina (podcelek Dolnovážská niva).\n\nTrenčínská kotlina patří mezi hustě zalidněná území a kromě množství obcí leží na severním okraji krajské město Trenčín. Osídlení je poměrně rovnoměrné, obce se nacházejí po obou březích Váhu a v údolích řek do něj ústících. Z významnějších sídel lze zmínit obce Drietoma, Trenčianske Stankovce, Trenčianska Turná a Beckov.\nÚzemím vedou důležité dopravní komunikace, spojující východ se západem - mezinárodní silnice E 50 (směřující z Brna na Žilinu) a E 572 (směřující ze Zvolena), vedoucí po silnici I/9. Od Bratislavy vede Povážím na Žilinu dálnice D1 a silnice I/61, po levém (severně od Trenčína po pravém) břehu i silnice II/507. Severojižním směrem vede i železniční trať Bratislava–Žilina, která je součástí V. evropského koridoru a hlavním spojením západního a východního Slovenska. V Trenčíně se na hlavní slovenskou magistrálu připojuje trať na Ponitří.\n\n\n"}
{"id": "1196796", "url": "https://cs.wikipedia.org/wiki?curid=1196796", "title": "Blaž Gregorc", "text": "Blaž Gregorc\n\nBlaž Gregorc (* 18. ledna 1990, Jesenice) je slovinský hokejový obránce a reprezentant, od listopadu 2018 hráč českého klubu HC Vítkovice Ridera. V zahraničí působil na klubové úrovni ve Švédsku, v Dánsku a Česku.\n\nSvoji hokejovou kariéru začal v týmu HK MK Bled. V sezoně 2006/07 debutoval v prvním mužstvu a následně přestoupil do klubu HK Triglav Kranj. V roce 2007 zamířil do Švédska a nastupoval za mládež i A-mužstvo Södertälje SK, zároveň rovněž formou střídavých startů či hostování pomáhal klubům Nyköpings HK a Växjö Lakers HC. V ročníku 2010/11 se Södertälje sestoupil do druhé nejvyšší soutěže. V roce 2012 zamířil jako volný hráč (zadarmo) do dánského týmu Odense Bulldogs z Metal Ligaen, kde strávil jednu sezonu. V červnu 2013 přestoupil do české extraligy a upsal se mužstvu HC ČSOB Pojišťovna Pardubice. S klubem si zahrál jednou European Trophy a dvakrát Ligu mistrů, ale zažil s ním v ročníku 2015/16 i úspěšný boj o udržení v nejvyšší soutěži. \n\nV květnu 2016 odešel společně s Martinem Štajnochem do Mountfieldu HK z Hradce Králové, který je největším ligovým konkurentem Pardubic. S Hradcem se představil na konci roku 2016 na přestižním Spenglerově poháru, kde byl tým nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s mužstvem poprvé v jeho historii postoupil v extralize do semifinále play-off, kde byl klub vyřazen pozdějším mistrem - Kometou Brno v poměru 2:4 na zápasy, ale Gregorc společně se spoluhráči a trénery získal bronzovou medaili.\n\n"}
{"id": "1196800", "url": "https://cs.wikipedia.org/wiki?curid=1196800", "title": "Bohnický hřbitov", "text": "Bohnický hřbitov\n\nBohnický hřbitov se nachází v Praze v městské části Bohnice mezi ulicemi U Skalky a Dolákova. Založen byl za již nedostačující hřbitov u kostela svatého Petra a Pavla. Je podlouhlý, orientovaný ze západu na východ, vchod je z jižní strany. Rozlohu má 0,46 ha, hřbitovní kaple stojí uprostřed. Na hřbitově je 23 hrobek, 656 hrobů a 89 urnových hrobů (k roku 2001). K roku 1999 zde bylo evidováno 2040 pohřbených.\nPohřben zde byl bývalý starosta Bohnic Karel Vraný z barokního statku čp. 1 (zemřel 1907), velkostatkář v Tróji Alois Svoboda (zemřel 1929), který věnoval pozemek na zřízení pražské ZOO, a Quido Schwank, vládní rada zemského finančního ředitelství v.v. (zemřel 1951). Pohřben zde byl i historik, profesor Hugo Toman.\n\n\n"}
{"id": "1196801", "url": "https://cs.wikipedia.org/wiki?curid=1196801", "title": "Třída Aung Zeya", "text": "Třída Aung Zeya\n\nTřída Aung Zeya je třída fregat myanmarského námořnictva. Jsou to první fregaty vyvinuté a postavené v myanmarských loděnicích. Druhá jednotka třídy \"Kyan Sit Thar\" je zároveň první myanmarskou stealth fregatou. Odhaduje se, že bude postaveno celkem šest jednotek této třídy.\n\nMyanmarský program stavby fregat byl zahájen roku 2005. Fregaty jsou stavěny v domácích loděnicích s čínskou pomocí. Třídu staví loděnice Myanmar Naval Dockyard v Sinmalaiku u Rangúnu. Stavba prototypové jednotky \"Aung Zeya\" byla zahájena roku 2006.\n\nJednotky třídy \"Aung Zeya\":\n\"Aung Zeya\" je vyzbrojena jedním 76mm kanónem OTO Melara, čtyřmi ruskými 30mm kanónovými komplety AK-630 a čtyřmi čínskými protilodními střelami C-602 (YJ-62). Na zádi se nachází přistávací plocha pro vrtulník, nikoliv však hangár. Obranu proti vzdušnému napadení tvoří šestinásobný protiletadlový raketový komplet pocházející z KLDR. K ničení ponorek slouží dva raketové vrhače hlubinných pum RBU-1200. Plavidlo pohání čtyři činské licenční diesely Pielstick 16 PA6 STC. Nejvyšší rychlost dosahuje 30 uzlů.\n\nPočínaje druhou jednotkou mají fregaty moderněji tvarované nástavby (stealth). Nesou indický 2D vyhledávací radar RAWL-02, což je licenční Thales LW-08. Kromě toho mají plavidla dva další čínské střelecké radary a indický trupový sonar. Jeden 76mm kanón a čtyři 30mm kanóny AK-630 jsou použity stejně jako u fregaty \"Aung Zeya\". Jejich údernou výzbrojí je ovšem osm střel C-802 (YJ-82), které jsou naváděny čínským radarem typu 362, umístěným na vrcholu předního stožáru. Obranu proti vzdušnému napadení tvoří šestinásobný protiletadlový raketový komplet pocházející z KLDR. K ničení ponorek slouží dva raketové vrhače hlubinných pum RBU-1200 a dva trojhlavňové 324mm torpédomety Yu-7. Indie pro ně dodala lehká torpéda Shyena. Výzbroj doplňují dva 14,5mm kulomety. Fregaty jsou vybaveny hangárem pro vrtulník. Pohonný systém je stejný.\n"}
{"id": "1196802", "url": "https://cs.wikipedia.org/wiki?curid=1196802", "title": "Martin Štajnoch", "text": "Martin Štajnoch\n\nMartin Štajnoch (* 15. září 1990, Bojnice) je slovenský hokejový obránce a reprezentant, od července 2017 hráč ruského klubu HC Jugra Chanty-Mansijsk. Mimo Slovensko působil na klubové úrovni v Česku.\n\nSvoji hokejovou kariéru začal v týmu MšHK Prievidza, kde v ročníku 2007/08 debutoval v prvním mužstvu tehdy působícím ve druhé nejvyšší slovenské lize. Od následující sezony hrál za Slovan Bratislava a zároveň v prvních dvou letech tohoto angažmá nastupoval také za klub HK Orange 20, což je celek Slovenské reprezentace do 20 let. Se Slovanem získal v lize bronzovou, stříbrnou i zlatou medaili. Za klub nejprve hrál ve Slovenské extralize a od sezony 2012/13 v KHL. \n\nV červenci 2015 přestoupil do Česka a stal se novou posilou Dynama Pardubice z nejvyšší soutěže. S týmem se představil v základní skupině E Ligy mistrů 2015/16, kde Dynamo v konfrontaci s celky HC Davos (Švýcarsko) a Färjestads BK (Švédsko) skončilo na nepostupovém třetím místě. V ročníku 2015/16 zároveň s mužstvem bojoval v extralize o záchranu, která se zdařila. \n\nV květnu 2016 odešel společně s Blažem Gregorcem do Mountfieldu HK z Hradce Králové, který je největším ligovým konkurentem Pardubic. S Hradcem se představil na konci roku 2016 na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V týmu předváděl kvalitní výkony, i díky nim královéhradecké vedení v lednu 2017 s předstihem uplatnilo roční opci obsaženou ve smlouvě. V sezoně 2016/17 s mužstvem poprvé v jeho historii postoupil v nejvyšší soutěži do semifinále play-off, kde byl klub vyřazen pozdějším mistrem - Kometou Brno v poměru 2:4 na zápasy, ale Štajnoch společně se spoluhráči a trénery získal bronzovou medaili.\n\nV červenci 2017 dostal zajímavou nabídku od ruského týmu HC Jugra Chanty-Mansijsk z KHL a vedení Hradce Králové mu umožnilo odchod.\n\n"}
{"id": "1196804", "url": "https://cs.wikipedia.org/wiki?curid=1196804", "title": "Filmová a televizní fakulta Vysoké školy múzických umění v Bratislavě", "text": "Filmová a televizní fakulta Vysoké školy múzických umění v Bratislavě\n\nFilmová a televizní fakulta Vysoké školy múzických umění (zkratka FTF VŠMU) je jednou z fakult Vysoké školy múzických umění v Bratislavě. Je nejmladší fakultou školy, byla založena rozhodnutím československé federální vlády v roce 1990. Fakulta je nejvyšší výchovně-vzdělávací institucí, která poskytuje komplexní vzdělání v oblasti filmu, televize a audiovizuálních umění. Fakulta sídlí v budově na Svoradově ulici.\n\nKoncem osmdesátých let 20. století bylo důsledkem nárůstu filmových oborů na Divadelní fakultě nutnost rozšíření VŠMU. Navrženy byly dvě možnosti. Podle první by se fakulta přejmenovala na Fakultu dramatických umění a Katedra filmové a televizní tvorby by se rozdělila na jednotlivé obory podle zaměření, tedy vytvořila nové katedry/ateliéry. Podle druhé možnosti měla vzniknout samostatná fakulta filmového a televizního zaměření. Její otevření bylo plánováno v letech 1990–1995 nebo 1995–2000. Po listopadu 1989 nabrala politická situace v Československu jiný směr a na základě návrhu předsedy studentské rady Pavla Pochylého, profesora Igora Ciela a rektora VŠMU Miloše Jurkoviče schválil tehdejší ministr školství Ladislav Kováč návrh k vytvoření Filmové a televizní fakulty. Její pedagogický sbor zformovali učitelé již zaniklé Katedry filmové tvorby, avšak bylo nutno počet pedagogů zvýšit. Zpočátku na fakultě působil pouze jeden profesor – Igor Ciel. Postupně se zvyšoval i počet habilitačních a inauguračních řízení a přidali se k němu Stanislav Párnický, Július Pašteka, Martin Slivka, Ivan Stadtrucker, Stanislav Szomolányi a Ondrej Šulaj. Fakulta v krátkém čase splnila podmínky pro fungování školy a prvním děkanem byl zvolen Martin Slivka.\n\nFakulta začínala v roce 1990 se šesti katedrami: katedra režie, katedra scenáristiky a dramaturgie, katedra dokumentární tvorby, katedra kamery, katedra produkce a managementu a katedra filmové vědy. V roce 1993 vznikla katedra animované tvorby (dnes se již katedry nazývají ateliéry) a později ateliér střihu a ateliér zvukové skladby. V roce 2011 z iniciativy Ľudovíta Labíka ateliér vizuálních efektů.\n\n\n\n\nNejznámějšími vedoucími kateder jsou Katarína Mišíková, Martin Šulík nebo Ján Ďuriš.\n\nOd roku 1994 začala Filmová fakulta pořádat festival studentských filmů Áčko. Tehdy to byla možnost pro mimoškolní studenty zhlédnout tvorbu studentských filmů. Dnes má festival jedenáct soutěžních kategorií, Grand Prix, Cenu diváků a uděluje tři zvláštní ocenění. Kromě studentů FTF VŠMU se na něj přihlašují i studenti ostatních slovenských vysokých a středních škol s filmovým zaměřením. Dále zve Áčko domácí a zahraniční hosty, pořádá „master classy“ a diskuse.\n\nFilmový klub 35 mm působí na Filmové a televizní fakultě VŠMU se základním cílem nabízet otevřený prostor různorodým aktivitám z oblasti audiovizuální kultury. Organizaci a dramaturgii klubu zajišťují studenti školy - zpravidla každá projekce je uvedena filmovým teoretikem působícím na škole. Klub dosud uspořádal desítky projekcí studentských filmů, neprofesionální tvorby a audiovizuálních prohlídek ve spolupráci se zahraničními kulturními instituty. Také spolupracuje s filmovými festivaly jako jsou FebioFest, Fest Anča, Jeden svet a jiné.\n\nProjekt Oral history vznikl v roce 2007. Je prací studentů Katedry audiovizuálních studií ve spolupráci se studenty realizačních ateliérů. Zprvu byl tento projekt doplňkovým vyučovacím programem k předmětu \"Dějiny slovenského filmu\". V roce 2010 získal projekt pod názvem \"Oral history - Audiovizuální záznamy památníků slovenské kinematografie\" dvouletou grantovou podporu z Ministerstva školství SR. V roce 2012 byl projekt, v některých aspektech inovovaný a posunutý blíže k odborné (i laické) veřejnosti, opět podpořen Ministerstvem školství. Pokračuje pod názvem \"Online lexikon slovenských filmových tvůrců - doplňování dějin slovenské kinematografie prostřednictvím metody orální historie\". Výstupy projektu jsou primárně audiovizuálně zpracované rozhovory s osobnostmi slovenské kinematografie (jejich výpovědi jako žijících svědků, účastníků konkrétní doby, dějinné události, procesu) a jejich přepis do elektronické podoby.\n\n\n"}
{"id": "1196811", "url": "https://cs.wikipedia.org/wiki?curid=1196811", "title": "Etnická čistka Čerkesů", "text": "Etnická čistka Čerkesů\n\nPojem etnická čistka Čerkesů se vztahuje k masivnímu vyhlazení, vysídlení, rozptýlení a vyhnání většiny domorodých Čerkesů carským Ruskem z historického území Čerkeska, které zahrnovalo podstatnou část severního Kavkazu a severovýchodního pobřeží Černého moře. K těmto událostem došlo v poslední čtvrtině 19. století v rámci dohry kavkazské války. Vysídlení obyvatelé odcházeli především do Osmanské říše a v menší míře do kadžárovské Persie.\n\nČerkesové, domorodí obyvatelé tohoto regionu, byli na konci rusko-čerkeské války násilně vyhnáni ze své vlasti vítězným Ruskem. Deportace začala před koncem války v roce 1864 a do roku 1867 byla téměř dokončena. Čistky se týkaly především Čerkesů (nebo Adygejců), dále Ubychů, Čečenců, Abchazů a Abázů.\n\nTyto události zasáhly blíže neupřesněný počet lidí, možná až stovky tisíc. V každém případě byla většina dotčených lidí vyhnána. Ruská armáda vyháněla obyvatele z jejich vesnic do černomořských přístavů, kde se museli nalodit na lodě poskytnuté sousední Osmanskou říší. Jednoznačným ruským cílem bylo vysídlit zmíněné etnické skupiny ze země. Pouze menší počet lidí (přesné číslo není známé) souhlasil s přesídlením v rámci Ruského impéria. Čerkeské obyvatelstvo bylo rozptýleno, přesídleno, nebo v některých případech masově zabíjeno. Neznámé množství deportovaných zahynulo během cesty. Někteří zemřeli v důsledku epidemií šířících se v davech deportovaných čekajících na odjezd nebo v přelidněných osmanských přístavech. Ke ztrátám na životech docházelo také při potopení lodí v bouři. Podle dobových ruských vládních dokumentů bylo deportováno asi 90 procent dotčených obyvatel.\n\nVe stejném období bylo k odchodu do Osmanské říše nebo kadžárovské Persie přinuceno také mnoho dalších kavkazských muslimských etnických skupin.\n\nČerkeští učenci a aktivisté navrhují, že tyto deportace mohou být považovány za projev moderního konceptu etnických čistek, přestože tento termín se v 19. století nepoužíval. Upozorňují přitom na systematické vylidňování vesnic ruskými vojáky a s tím související ruskou kolonizaci těchto území. Zároveň odhadují, že přibližně 90 procent Čerkesů (odhadem více než tři miliony) bylo vysídleno z území okupovaného Ruskem. Během těchto událostí a jim předcházející kavkazské války byly zabity nebo vyhladověny stovky tisíc lidí, ale přesný počet není stále známý.\n\nDne 21. května 2011 schválil gruzínský parlament rezoluci, která uváděla, že „předem naplánované“ masové zabíjení Čerkesů ruskou říší, doprovázené „úmyslně vyvolaným hladomorem a epidemiemi“, by mělo být označováno jako „genocida“ a osoby deportované během těchto událostí ze svých domovů by měly být považovány za „uprchlíky“. Gruzie, která má s Ruskem velmi špatné vztahy, se na problematiku severokavkazských etnických skupin zaměřuje od války v roce 2008. Po konzultaci akademiků, lidskoprávních aktivistů a čerkeské diaspory a následných parlamentních diskusích v Tbilisi v letech 2010 a 2011, se Gruzie stala první zemí, která uznala masakr v 19. století a deportace carského Ruska v oblasti severozápadního Kavkazu jako „genocidu“. Dne 20. května 2011 gruzínský parlament ve své rezoluci deklaroval, že masové vyhlazovaní Čerkesů (Adygejců) během rusko-čerkeské války i po ní představovalo genocidu, jak je definována Haagskými úmluvami z roku 1907 a konvencemi OSN z roku 1948.\n"}
{"id": "1196812", "url": "https://cs.wikipedia.org/wiki?curid=1196812", "title": "Niklaus Weckmann", "text": "Niklaus Weckmann\n\nNiklaus Weckmann, též Nyklas, Nikolaus, Niclaus byl německý řezbář činný v letech 1481 - 1526 v Ulmu. Je jedním z hlavních představitelů Ulmské školy.\n\nSpolupracoval s dílnou Jörga Syrlina mladšího, která dodávala skříňové oltáře a zaměstnávala také ulmské malíře. Je doložen před počátkem německé reformace roku 1528, kdy měl v Ulmu vlastní prosperující dílnu, z jejíž produkce se zachovalo kolem 600 děl. Od roku 1506 se jako opatrovník staral o dítě Michela Erharta. Po jeho smrti převzal dílnu jeho nevlastní syn Niklaus Weckmann mladší.\n\nPřesné údaje o jeho životě nejsou známy, ale zachovaly se údaje o platbě daní i objednávky jednotlivých děl, podepsané \"\"byldschnytzer, mayster Nyklas\"\" a \"\"niclaus weckman, bildhawer\"\". O zmapování Weckmannova díla se zasloužil až ve 20. století historik umění Wolfgang Deutsch. Do té doby byla řada jeho děl přičítána Jörg Syrlinu mladšímu. Velký soubor děl Weckmannovy dílny byl vystaven na zemské výstavě ve Stuttgartu roku 1993.\n\nVzhledem k velikosti Weckmannovy dílny je obtížné rozlišit díla samotného mistra a jeho dílny. Přesto lze rozpoznat osobitý Weckmannův styl. U řady soch se opakovaně objevují normalizované, typické prvky a motivy ve stále nových variantách a kompozicích (17 figur západního portálu katedrály v Ulmu)\n\n\n\n\nNezachovaly se některé vysoké oltáře Niklause Weckmanna, jejichž existence je dokumentována. Jiné byly rozebrány a zachovaly se jako jednotlivé sochy.\n\n"}
{"id": "1196814", "url": "https://cs.wikipedia.org/wiki?curid=1196814", "title": "Seznam kulturních památek v Hradci Králové - historické jádro", "text": "Seznam kulturních památek v Hradci Králové - historické jádro\n\nOstatní základní sídelní jednotky evidenční části Hradec Králové města Hradec Králové (totožné s katastrálním územím Hradec Králové) viz v seznamu Seznam kulturních památek v Hradci Králové - centrum města.\n\n"}
{"id": "1196815", "url": "https://cs.wikipedia.org/wiki?curid=1196815", "title": "Grand Prix SAR La Princesse Lalla Meryem 2016", "text": "Grand Prix SAR La Princesse Lalla Meryem 2016\n\nGrand Prix SAR La Princesse Lalla Meryem 2016 byl tenisový turnaj pořádaný jako součást ženského okruhu WTA Tour, který se hrál v městském tenisovém areálu Club des Cheminots na otevřených antukových dvorcích. Probíhal mezi 25. dubnem až 1. kvěnem 2016 po deseti letech opět v marockém Rabatu jako šestnáctý ročník turnaje. Jednalo se o jedinou událost sezóny konanou na africkém kontinentu.\n\nTurnaj s rozpočtem 250 000 dolarů patřil do kategorie WTA International Tournaments. Jako poslední přímá účastnice měla do dvouhry nastoupit 82. turecká hráčka žebříčku Çağla Büyükakçay, která však po své první trofeji v předešlém týdnu odřekla účast. Nejvýše nasazenou ve dvouhře se stala šestnáctá hráčka světa Timea Bacsinszká ze Švýcarska, která naplnila žebříčkové předpoklady a získala svůj první antukový titul. Deblovou polovinu ovládl švýcarsko-srbský pár Xenia Knollová a Aleksandra Krunićová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka obdržela zvláštní výjimku:\n\nNásledující hráčka startovala pod žebříčkovou ochranou:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n"}
{"id": "1196816", "url": "https://cs.wikipedia.org/wiki?curid=1196816", "title": "Grand Prix SAR La Princesse Lalla Meryem 2016 – ženská dvouhra", "text": "Grand Prix SAR La Princesse Lalla Meryem 2016 – ženská dvouhra\n\nDo soutěže ženské dvouhry na tenisovém turnaji Grand Prix SAR La Princesse Lalla Meryem 2016 nastoupilo třicet dva hráček. Obhájkyní titulu byla ukrajinská tenistka Elina Svitolinová, která se rozhodla v Rabatu nestartovat.\n\nVítězkou dvouhry se stala nejvýše nasazená Švýcarka Timea Bacsinszká, jež ve finále zdolala za 67 minut novozélandskou kvalifikantku a 186. hráčku žebříčku Marinu Erakovicovou po hladkém dvousetovém průběhu 6–2 a 6–1. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour a první z antuky.\n"}
{"id": "1196817", "url": "https://cs.wikipedia.org/wiki?curid=1196817", "title": "Grand Prix SAR La Princesse Lalla Meryem 2016 – ženská čtyřhra", "text": "Grand Prix SAR La Princesse Lalla Meryem 2016 – ženská čtyřhra\n\nDo soutěže ženské čtyřhry na tenisovém turnaji Grand Prix SAR La Princesse Lalla Meryem 2016 nastoupilo patnáct dvojic. Obhájcem titulu byl pár Tímea Babosová a Kristina Mladenovicová, jehož členky se turnaje nezúčastnily.\n\nVítězem čtyřhry se stal čtvrtý nasazený švýcarsko-srbský pár Xenia Knollová a Aleksandra Krunićová, který ve finále zdolal německo-rumunské turnajové jedničky Tatjana Mariová a Ioana Raluca Olaruová po hladém průběhu 6–3 a 6–0. Obě šampionky si do žebříčku WTA připsaly 280 bodů. Knollová vybojovala premiérový titul na okruhu WTA Tour a pro Krunićovou to byla druhá deblová trofej.\n\n"}
{"id": "1196818", "url": "https://cs.wikipedia.org/wiki?curid=1196818", "title": "Be An Angel", "text": "Be An Angel\n\nBe An Angel Romania (BAAR) je rumunská lidskoprávní organizace založená v Kluži Lucianem Dunăreanu, aktivistou za LGBT práva. Ačkoliv jejím předmětem činnosti je boj s veškerými formami diskriminace v rumunské společnosti, z velké části orientuje zejména na pole LGBT práv a diskriminace sexuálních menšin.\n\nOd roce 2004 Be An Angel organizuje každoroční mezinárodní filmový festival Gay Film Nights v Kluži na podporu LGBT kultury a kinematografie. V roce 2007 se konal v období mezi 15. a 21. říjnem. Součástí události je i udělování cen Gay Prize Gala (v rumunštině \"Gala Premiilor Gay\") za celoživotní přínosy gay komunitě, mezi něž patří LGBT aktivismus, nejlepší gay publikace a nejsilnější podpora LGBT ze strany známých osobností. Součástí Gay Prize Gala je také sekce „black ball“ (černý míč), která uděluje anticenu za nejhomofobnější projev v řadách známých osobností. V roce 2006 tuto cenu obdržel Gigi Becali za své homofobní postoje a jedovaté poznámky ke konání pochodu hrdosti GayFest v Bukurešti.\n\n\n"}
{"id": "1196826", "url": "https://cs.wikipedia.org/wiki?curid=1196826", "title": "Skupinový výběr", "text": "Skupinový výběr\n\nSkupinový výběr je mechanismus evoluce, v níž je přírodní výběr aplikován na úrovni skupiny, místo na úrovni jednotlivce\n\nRané teorie autorů jako V. C. Wynne-Edwards a Konrad Lorenz tvrdily, že chování zvířat může mít vliv na jejich přežití a reprodukci jako skupiny.\n\nOd poloviny 1960 zastávali evoluční biologové jako John Maynard Smith převážně názor, že přirozený výběr působil především na úrovni jednotlivce. Na základě matematických modelů tvrdil, že jedinci by se většinou nevyplatilo nezištně obětovat fitness pro dobro skupiny. Jeho studie přesvědčily většinu biologů, že ke druhové selekci docházelo v historii jen velmi málo, například u včel, kde Hamiltonovo pravidlo umožňuje dostatečnou příbuznost.\n\nV roce 1994 David Sloan Wilson a Elliott Sober popsali na řadě druhů mnohaúrovňový výběr, včetně druhové selekce, založený na kompetici mezi skupinami, nikoli tedy na příbuzenském výběru. V roce 2010 byly publikovány práce o mravencích, kteří stejně jako včely podléhají striktním pravidlům eusociálního společenství. Dnes mezi biology neexistuje jednotný konsensus, co se týče významnosti druhové selekce a jde tedy o stále velice kontroverzní téma.\n\n"}
{"id": "1196828", "url": "https://cs.wikipedia.org/wiki?curid=1196828", "title": "Slipy", "text": "Slipy\n\nSlipy jsou druhem pánského spodního prádla. Mají tvar písmena V a na rozdíl od trenýrek a boxerek nemají na stehnech nohavičky. \n\nSlipy se v dnešní podobě začaly vyrábět v roce 1935 v Chicagu jako alternativa suspenzoru. Slipy totiž udrží pánské genitálie v relativně fixované poloze. Brzy se rozšířily po celém světě pro svou jednoduchost a funkčnost, kdy provázek či knoflíky v pase nahradila praktická guma. Preference jednotlivých typů spodního prádla je v čase proměnlivá a podléhá módním trendům. Slipy se těšily největší oblibě v 80. a 90. letech 20. století. Po roce 2000 získaly větší oblibu trenýrky nebo boxerky.\n\nNázev prádla je odvozen od anglického slovesa \"to slip\", rychle vklouznout. Ačkoliv tento výraz pronikl do různých jazyků, v samotné angličtině se dnes spíše používá označení \"briefs\". V němčině slovo \"Slip\" označuje jak pánské slipy, tak i dámské kalhotky.\n\nSlipy se vyrábějí v mnoha provedeních, lišících se použitým střihem či materiálem, například:\n\nVzhledem k tomu, že slipy udržují mužské genitálie ve fixované poloze, objevují se obavy, že mohou negativně ovlivňovat tvorbu spermií ve varlatech. Pro zdárné vyzrávání spermií je zapotřebí o něco nižší teplota než uvnitř těla, a proto jsou varlata umístěna v šourku, mimo břišní dutinu. Dlouhodobé udržování varlat v těsné blízkosti těla by mohlo způsobovat jejich přehřívání, a proto se objevují doporučení, aby se muži vyhýbali nošení slipů, pokud si chtějí zachovat svoji plodnost. Pro podporu tohoto tvrzení však neexistuje dostatek jednoznačných důkazů. Více než typ spodního prádla ovlivňují teplotu v šourku tělesná aktivita (vsedě je teplota vyšší než při chůzi) a nošení kalhot. Vliv spodního prádla nebyl jednoznačně prokázán.\n\n"}
{"id": "1196829", "url": "https://cs.wikipedia.org/wiki?curid=1196829", "title": "Podvlíkačky", "text": "Podvlíkačky\n\nPodvlíkačky (někdy též podvlékačky) jsou pánské spodní prádlo. Funkčností se podobají ženským punčochám.\n\nPodvlíkačky se skládají z elastického pásu, přiléhavých nohavic ke kotníkům a rozparku v oblasti rozkroku. Jsou podobné dámským punčochám, liší se hrubším zpracováním. Nejčastěji se vyrábí ze směsi bavlny a polyesteru, a to v nejrůznějších barvách.\n\nPodvlíkačky chrání muže před chladem, proto je nosí pod kalhotami při nízkých teplotách v zimě. K dostání jsou také funkční podvlíkačky odvádějící vlhko a pot od těla.\n"}
{"id": "1196831", "url": "https://cs.wikipedia.org/wiki?curid=1196831", "title": "Kardigan", "text": "Kardigan\n\nKardigan je druh svetru, který se vyrábí v dámském i pánském provedení. Je bez límce a má hlubší výstřih ve tvaru písmene V. Zatímco tradiční verze kardiganů mají často knoflíky, moderní se vyrábí bez nich.\n\nHistorie kardiganu sahá do poloviny 19. století, kdy jej za Krymské války nosil britský vojevůdce James Thomas Brudenell, 7. hrabě z Cardiganu. Stejným svetrem vybavil i své vojáky, kteří jej po válce rozšířili v Evropě. \n\nDíky své pohodlnosti i funkčnosti se stal velmi populárním ve 20. století. Pánové nosili kardigan pod oblek místo tradičních vest. Takto se nosí i dnes. V kardiganu totiž skvěle vynikne kravata.\n\nDámy zase kardigany doplňují své jarní a podzimní outfity.\n\nPůvodním materiálem pro výrobu kardiganu byla vlna, později se však vyráběly spíše z kašmíru. Kardigany byly lehčí, tenčí a pohodlnější, i když dražší. Dnes se kardigany vyrábějí z mnoha materiálů v různých barvách.\n"}
{"id": "1196832", "url": "https://cs.wikipedia.org/wiki?curid=1196832", "title": "Pulovr", "text": "Pulovr\n\nPulovr je svetr bez zapínání. Jak vyplývá z názvu (z angl. pull over = přetáhnout), pulovr se obléká přes hlavu.\n\nPůvod pulovru sahá až do 15. století, kdy jej nosili námořníci a rybáři. Dnes patří ke společenskému oblečení. Nosí se s košilemi a polokošilemi k oblekovým kalhotám i k džínám. Vzhledem k méně formálnímu rázu se nehodí pod sako nebo jako součást obleku.\n\nPulovr se původně vyráběl v klasických barvách, jako jsou tmavě modrá, šedá nebo černá. Dnes je možné jej zakoupit i v pastelových barvách s různými vzory.\n"}
{"id": "1196836", "url": "https://cs.wikipedia.org/wiki?curid=1196836", "title": "Bolero (oděv)", "text": "Bolero (oděv)\n\nBolero (nebo také bolerko) je krátký dámský kabátek s krátkými či dlouhými rukávy. Klasická bolera mají rozměry menší vestičky zakrývající ženské poprsí. Mohou být doplněna knoflíky na zapínání.\n\nBolerka se vyrábějí z různých materiálů (vlna, polyester, viskóza, bavlna) a slouží hlavně jako doplněk společenského oděvu. V poslední době jsou oblíbená bolerka svatební.\n"}
{"id": "1196837", "url": "https://cs.wikipedia.org/wiki?curid=1196837", "title": "Plátěnky", "text": "Plátěnky\n\nPlátěnky, nebo také espadrilky, jsou unisexové letní boty. \n\nTradice plátěnek sahá až do 14. století, kdy se na území dnešního Španělska začala k výrobě podrážek bot používat spletená pevná tráva. Katalánské pojmenování této trávy, espart, dalo vzniknout dalšímu názvu plátěnek – espadrilky. \n\nDnes se podrážky vyrábějí z gumy a na svršek se kromě bavlny používá třeba džínovina. Od 80. let 20. století se plátěnky rozšiřují po celém světě a v posledních letech jsou módním hitem léta. Tato vzdušná letní obuv platí za vkusnou alternativu sandálům či žabkám.\n"}
{"id": "1196841", "url": "https://cs.wikipedia.org/wiki?curid=1196841", "title": "Breznický potok", "text": "Breznický potok\n\nNázev Breznický potok má více vodních toků:\n\n"}
{"id": "1196842", "url": "https://cs.wikipedia.org/wiki?curid=1196842", "title": "Centaurus A", "text": "Centaurus A\n\nCentaurus A (také známá jako NGC 5128 nebo Caldwell 77) je významná čočková galaxie v souhvězdí Kentaura. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. Ohledně základních vlastností této galaxie se vedou značné spory; její klasifikace se udává buď jako čočková galaxie, nebo obří eliptická galaxie,\nvzdálenost se udává v rozsahu 10 až 16 milionů světelných let.\nU galaxie Centaurus A, podobně jako u dalších hvězdotvorných galaxií, panuje podezření, že prudkou tvorbu hvězd spustila galaktická srážka. Modely naznačují, že Centaurus A byla velkou eliptickou galaxií, která se srazila s menší spirální galaxií.\n\nCentaurus A je jednou z nejbližších rádiových galaxií, proto bylo její aktivní galaktické jádro rozsáhle zkoumáno profesionálními astronomy.\nVe středu galaxie se nachází obří černá díra s hmotností 55 milionů hmotností Slunce,\nz níž proudí výtrysky plazmatu, které jsou zdrojem rentgenového záření a rádiových vln. Za deset let rádiového pozorování těchto výtrysků astronomové zjistili, že se jejich vnitřní části pohybují přibližně polovinou rychlosti světla. Rentgenové záření vzniká dále od černé díry, kde se výtrysky sráží s okolními plyny za vzniku velmi energických částic. Rentgenové výtrysky galaxie Centaurus A jsou dlouhé tisíce světelných let, zatímco v rádiovém spektru dosahují délky přes milion světelných let.\n\nCentaurus A má zvláštní členitost. Při pohledu ze Země vypadá jako čočkovitá nebo eliptická galaxie překrytá prachovým pásem.\nZvláštnost této galaxie jako první rozpoznal John Herschel v roce 1847 a Halton Arp ji později zahrnul do svého katalogu zvláštních galaxií (\"Atlas of Peculiar Galaxies\") jako jeden z nejlepších příkladů narušených galaxií zastíněných prachem.\nZvláštní tvar této galaxie je obvykle vysvětlován jako důsledek události spojení dvou menších galaxií.\n\nGalaktická výduť je složená hlavně z vyvinutých červených hvězd, ale prachový disk je místem nedávného vzniku hvězd; bylo v něm nalezeno více než 100 hvězdotvorných oblastí.\n\nV galaxii Centaurus A zatím byly pozorovány dvě supernovy. První supernovu označenou SN 1986G s magnitudou 12,5 objevil v oblasti prachového pásu galaxie Robert Evans v roce 1986.\nPozději byla označena za supernovu typu Ia\na bylo pomocí ní ukázáno, že spektrum těchto supernov nemusí být vždy stejné a mohou se také lišit ve způsobu, jak se mění jejich jasnost v čase.\n\nDruhá supernova, pojmenovaná SN 2016adj,\nbyla objevena pomocí projektu Backyard Observatory Supernova Search v únoru 2016.\n\nOdhady vzdálenosti této galaxie, pořízené od 80. let 20. století, se pohybují mezi 3 a 5 Mpc.\nPomocí klasických delta cefeid objevených ve velmi zastíněném prachovém pásu byla vypočtena vzdálenost přibližně 3 až 3,5 Mpc, podle použitého součinitele zastínění a dalších okolností. V galaxii byly kromě mirid objeveny i cefeidy typu II, které se mimo Místní skupinu galaxií objevují pouze zřídka.\nVzdálenost galaxie určená z několika ukazatelů, jako jsou miridy a planetární mlhoviny, se blíží vyšší hodnotě 3,8 Mpc.\n\nGalaxie je pátou nejjasnější na obloze,\nmá velkou plošnou jasnost a velký úhlový rozměr, a proto je oblíbeným objektem pozorování amatérských astronomů,\ni když je pozorovatelná pouze z malých severních šířek a z jižní polokoule. Ve střední Evropě vůbec nevychází nad obzor. Jasná galaktická výduť a tmavý prahový pás mohou být vidět i v hledáčku dalekohledu a velkém triedru. Velký astronomický dalekohled může ukázat i další podrobnosti.\nZa výjimečně dobrých podmínek může být tato galaxie viditelná pouhým okem.\nNa obloze se nachází ve střední části souhvězdí Kentaura, 4,5 stupně severně od výrazné, pouhým okem viditelné, kulové hvězdokupy Omega Centauri.\nCentaurus A je spolu s galaxií Galaxií Jižní větrník (M83) hlavním členem skupiny galaxií Centaurus A/M83.\nTato skupina někdy bývá dělena na dvě samostatné podskupiny,\nale galaxie kolem Centaurus A a M83 jsou fyzicky navzájem velmi blízko a obě podskupiny nevykazují vzájemný pohyb.\n\nSkupina galaxií patří do Místní nadkupy galaxií. Kupa galaxií v Kentaurovi (Abell 3526), která se nachází 6 stupňů západně od galaxie Centaurus A, leží v desetkrát větší vzdálenosti.\n\n"}
{"id": "1196843", "url": "https://cs.wikipedia.org/wiki?curid=1196843", "title": "Kopanický potok", "text": "Kopanický potok\n\nNázev Kopanický potok má více vodních toků:\n\n"}
{"id": "1196844", "url": "https://cs.wikipedia.org/wiki?curid=1196844", "title": "Kostel Nalezení svatého Kříže (Žim)", "text": "Kostel Nalezení svatého Kříže (Žim)\n\nFarní kostel Nalezení svatého Kříže v Žimu je původně gotická, později empírově přestavěná, sakrální stavba. Od roku 1964 je kostel chráněn jako kulturní památka.\n\nPůvodně gotický kostel prošel řadou přestaveb a rozšíření. Nejdříve byl upravený v 16. století. Tehdy byly pořízeny nové zvony. Loď byla přistavěna v roce 1699 a sakristie v roce 1777. Stavební úpravy a přestavba pochází z roku 1834. Věž byla přistavěna v roce 1875. Další opravy proběhly v roce 1925. Po II. světové válce kostel bez většího využití chátral. V 90. letech 20. století proběla obnova exteriéru.\n\nJednolodí stavba s pookruhově uzavřeným odsazeným presbytářem, orientovaného k východu, s opěráky a boční sakristií. Připojená sakristie je ve formě malé kaple se sanktusníkem. Všechna okna presbytáře, lodi i přízemí věže lunetová, z doby přestavby 1834. Západní věž se nachází v ose průčelí lodi a je částečně zapuštěná do svahu. Do ní vstup od jihu v úrovni podlahy lodi a od západu na emporu, vnější schodiště. Zvonové patro věže se otevírá čtyřmi zvukovými okny se segmentovými záklenky. Ve věži se na dřevěné konstrukci nachází bohatě zdobený zvon z roku 1571 od Brikcího z Cimperka. V minulosti se tu nacházel zvon z roku 1518 od Tomáše z Litoměřic, zrekvírovaný za I. světové války. Sanktusník umístěný na sakristii je prázdný, býval v něm zavěšen zvon z roku 1794 od \"Josefa Pitschmanna\". Kostel má pravoúhlý boční vstup. Vnější fasády prosté, členěné jen mělkými štukovými rámci. Uvnitř jsou loď i presbytář sklenuty plackou.\n\nNa hlavním oltáři je obraz sv. Petra a Pavla od litoměřického malíře \"E. Eyserta\".\n\nKostel ve 21. století bohoslužebným účelům pravidelně slouží 1× ročně (okolo 14. září), kdy je zde slavena \"poutní mše svatá\". V průběhu roku se v něm slouží příležitostně.\n\nU sakristie pomník padlým z I. světové války. Nedaleko kostela se nachází budova fary (čp. 1). Jedná se o barokní stavbu z roku 1712, která byla nově upravena po roce 1950. Stavba je patrová, obdélná s obdélnými okny v rámci s uchy. Střední osa fasády je vymezena průběžnými pilastry. Přízemí fary je sklenuto valenou klenbou s lunetami. V obci se nachází také empírová socha \"Ecce homo\" pocházející z období před rokem 1800. Stojí na hranatém soklu s plochými reliéfy světců. Místní kříž je z roku 1837. Je pozdně empírový, kamenný a strojí na hranolovém soklu s reliéfem Madony.\n\n"}
{"id": "1196847", "url": "https://cs.wikipedia.org/wiki?curid=1196847", "title": "Vašečočky.cz", "text": "Vašečočky.cz\n\nVašeČočky.cz je český internetový obchod s kontaktními čočkami. Sortiment zahrnuje dioptrické kontaktní čočky, barevné čočky, roztoky, oční kapky, pouzdra na čočky, oční kosmetiku a další příslušenství. V nabídce kontaktních čoček jsou zastoupeny především značky jako je Acuvue, SofLens, PureVision a další.\n\nProvozovatelem e-shopu je společnost Maternia, s.r.o., která má sídlo ve Vídeňské ulici v Nové Bystřici. Tato společnost vznikla 28. 4. 2006, zápisem do obchodního rejstříku na Krajském soudě v Českých Budějovicích. Samotný e-shop byl spuštěn o dva roky později, v roce 2008. Jedná se o společnost s ručením omezeným, jejíž základní kapitál činí 500 000 Kč. Zakladateli byli podnikatelé, Vlastimil Vávrů a Martin Bláha. První z nich zemřel v roce 2014 při autonehodě.\n\nNěkolik prodejních míst se nachází v Praze, dále pak například v Českých Budějovicích, Opavě, Brně, Jihlavě, Karlových Varech, Kladně, Liberci, Olomouci, Ostravě, Plzni, Znojmě a na mnoha dalších místech. Postupně firma se svým e-shopem expanduje i do dalších zemí. Název webu se liší podle země, ve steré je e-shop provozován. Na Slovensku je znám pod doménou VašeŠošovky.sk, v Německu pak pod názvem 321linsen.de. Pro většinu dalších zemí, již používá jednotnou doménu s názvem Lentiamo. V posledních letech expandovala společnost Maternia s prodejem kontaktních čoček do Bulharska, které se tak stalo čtrnáctou zemí jejího působení.\n\nV roce 2006 dva zakladatelé, Ing. Vlastimil Vávrů a Ing. Martin Bláha, MBA, založili společně firmu Maternia, s.r.o. Spuštění prvního e-shopu VašeČočky.cz v České republice proběhlo v roce 2008. Na Slovensku byl v roce 2009 spuštěn druhý e-shop firmy, pod doménou VašeŠošovky.sk. O rok později (2010) Maternia poprvé expandovala do zahraničí spuštěním e-shopu IhreLinsen.at v Rakousku. Zároveň bylo v témže roce otevřeno první výdejní místo mimo ČR, a to na Slovensku, v Bratislavě. Na konci roku 2011 byl uveden do provozu e-shop 321linsen.de, v Německu. V té době již bylo v ČR celkem 14 výdejních míst, na Slovensku tři. V roce 2012 Maternia expandovala do další německy mluvící země, Švýcarska, kde zprovoznila e-shop na doméně LinsenSwiss.ch (později byl přejmenován na Lentiamo.ch). Rok 2013 byl zásadní v rozšíření působnosti firmy do dalších zemí. Firma Maternia vstoupila na trh dalších 5 států: v Itálii tak otevřela internetový obchod Lentiamo.it, v Anglii Lentiamo.co.uk, ve Španělsku Lentiamo.es, ve Francii Lentiamo.fr a v Dánsku Lentiamo.dk. V roce 2014 rozšířila firma své působení ještě do Švédska, kde má e-shop Lentiamo.se.\n\nJe připravena také verze e-shopu v ruském jazyce pro Ukrajinu a Rusko. Časový horizont jeho uvedení na trh těchto zemí zatím však není známý.\n\nOd roku 2015 nakupují zákazníci v Řecku na webu Lentiamo.gr a v Rumunsku na Lentiamo.ro. Třetí a zatím poslední zemí, kam se firma rozšířila, je Bulharsko. Zde je spuštěn web Lentiamo.bg.\n\nSpolečnost je členem APEK, tedy asociace pro elektronickou komerci, a vlastní ochranné známky VašeČočky a VašeČočky Padneme vám do oka, dále také Lentiamo, 321Linsen, VASECOCKY, IHRELINSEN, www.cockovnik.cz a MATERNIA.\n\nSpolečnost Maternia, s.r.o. vznikla v roce 2006. S postupným rozmachem e-shopů do dalších zemí, se začala firma výrazně rozrůstat. Podle oficiálních statistik se tak v České republice a na Slovensku stala lídrem na trhu kontaktních čoček. Jeden ze zakladatelů, Vlastimil Vávrů, na svém blogu uvedl, že v roce 2013 činil obrat společnosti cca 200 mil. Kč. Aleš Borovan (bývalý redaktor Hospodářských novin a E15, vlastník zpravodajského webu Borovan.cz) na svém webu zveřejnil informaci, že v roce 2014 činil obrat více než jednou tolik, přibližně 500 mil. Kč, v roce 2015 přibližně 600 mil. Kč, přičemž 90 % obratu pochází ze zahraničních trhů a zbylých 10 % je zásluhou českého e-shopu.\n\nFirma prodala první kontaktní čočky v roce 2008. Na jaře 2015 měla více než 30 tisíc objednávek za měsíc. V roce 2016 zde působí přibližně 40 zaměstnanců. K roku 2015 měla na svém kontě více než 350 000 obsloužených zákazníků a vyexpedovala přes 2,5 milionů balení kontaktních čoček.\n\nE-shop získal i několik ocenění. Mezi nejvýznamnější úspěchy patří umístění na 4. místě v soutěži WebTop 100 v roce 2010, a to v kategorii E-shopy. V roce 2015 získal 2. místo v soutěži ShopRoku v kategorii Cena kvality: krása a zdraví. V kategorii Cena kvality: zdraví, si pak e-shop vybojoval ve stejném roce místo první.\n\nSpokojenost zákazníků potvrzuje i průzkum uvedený v diplomové práci studentky VŠE v Praze. Nejčastější odpověď na otázku ‘Který e-shop využíváte pro nákup kontaktních čoček?’ zněla: ‘VašeČočky.cz’.\n\nNa webu Heureka.cz (český portál, sloužící jako nákupní rádce, s návštěvností více než 2,7 mil. uživatelů měsíčně) mají VašeČočky.cz velmi pozitivní ohlasy. Více než 98 % zákazníků, kteří na e-shopu nakoupili, doporučují tento obchod. Podle oficiálních výsledků na webu heureka.cz přišlo zboží všem respondentům v pořádku, 99 % zákazníků do 10 dnů. Přičemž průměrná doba dodání podle statistik je 2,3 dne.\n\nSpolečnost podpořila neziskovou organizaci Diakonii ČCE – středisko Rolnička ze Soběslavi. Jde o neziskovou organizaci pomáhající lidem s mentálním a kombinovaným postižením. Toto středisko provozuje denní služby, chráněné bydlení a také chráněnou dílnu. Společnost Maternia, s.r.o. darovala od 1.12 do 31.12. 2009 z každé své objednávky 10 Kč na toto středisko. Celková částka činila necelých 15 000 Kč.\n\n"}
{"id": "1196858", "url": "https://cs.wikipedia.org/wiki?curid=1196858", "title": "Ilmenau (řeka)", "text": "Ilmenau (řeka)\n\nIlmenau (oficiálně zkracovaná na Im) je německá řeka na severovýchodě Dolního Saska. Délka jejího toku je 109 km. Plocha povodí měří 2852 km². Je nejvodnější řekou, která odvodňuje Lüneburská vřesoviště. Od Lüneburgu k ústí je splavná.\n\nOd soutoku zdrojnic Gerdau a Stederau v Uelzenu teče v meandrech na sever do Bad Bevensenu. Tam se stáčí na severovýchod a pokračuje přes Bienenbüttel do Deutsch Evernu, kde opět nabírá její tok severní směr. Ten udržuje přes Lüneburg, Bardowick a Wittorf. Za ním prudce mění směr na západ a tento směr udržuje až ke svému ústí zleva do Labe severně od Winsenu nad Luhou, když v těch místech už je na druhém břehu Labe Hamburk.\n\n\nPrůměrný průtok v ústí je 17,7 m³/s. \n"}
{"id": "1196860", "url": "https://cs.wikipedia.org/wiki?curid=1196860", "title": "ARA Almirante Irízar (Q-5)", "text": "ARA Almirante Irízar (Q-5)\n\nARA Almirante Irízar (Q-5) je ledoborec argentinského námořnictva. Byl navržen pro zajištění kontaktu a zásobování argentinských stanic v Antarktidě, dále pro plnění vědeckých úkolů a záchranné mise. Ve službě je od roku 1978, avšak roku 2007 byl těžce poškozen požárem. Vrácen do služby byl teprve v roce 2017.\n\nPlavidlo postavila finská loděnice Wärtsilä v Helsinkách na základě kontraktu z roku 1975. Trup byl spuštěna na vodu 3. února 1978 a dokončené plavidlo bylo do služby přijato 15. prosince 1978.\n\nNa palubě se nacházejí dva jeřáby o nosnosti 16 t. Na zádi se nachází přistávací plocha a hangáry pro dva vrtulníky Sea King. Pohonný systém je dieselelektrický. Tvoří jej čtyři diesely Wartsila-Pielstick 8PC2-5L, každý o výkonu 3828 kW, alternátory a elektromotory pohánějící dva lodní šrouby. Nejvyšší rychlost dosahuje 16,5 uzlu. Plavidlo můžu plout ledem o síle až 1 m.\n\nDo Argentiny \"Almirante Irízar\" připlul 23. března 1979 a ve službě nahradil dosluhující ledoborec ARA \"General San Martín\" (Q-4). Plavidlo se účastnilo falklandské války. V letech 2002–2003 prošlo opravou a modernizací.\n\nV roce 2002 \"Almirante Irízar\" pomohl v ledu uvízlé nákladní lodi MV \"Magdalena Oldendorff\". Dne 11. dubna 2007 ledoborec během návratu z Antarktidy vážně poškodil požár. Loď se nacházela 140 mil východně od přístavu Puerto Madryn. Požár vypuknuvší na generátoru zasáhl především pohonný systém plavidla. Všech 296 členů posádky bylo evakuováno a ledoborec se podařilo odtáhnout na námořní základnu Puerto Belgrano.\n\nKontrakt na opravu a modernizaci poškozeného plavidla získala roku 2009 společnost Sener. Opravy však poznamenala řada průtahů a výrazné překročení nákladů, přičemž země vynaložila značné prostředky na pronájem náhradních ledoborců. Pro Argentinu by tak byla výhodnější stavba zcela nového ledoborce. Dne 4. července 2017 opravený ledoborec zahájil námořní zkoušky.\n\n"}
{"id": "1196868", "url": "https://cs.wikipedia.org/wiki?curid=1196868", "title": "1. slovenská národní fotbalová liga 1978/79", "text": "1. slovenská národní fotbalová liga 1978/79\n\nV soubojích 10. ročníku 1. slovenské národní fotbalové ligy 1978/79 se utkalo 16 týmů dvoukolovým systémem podzim - jaro.\n\nZdroj: \n\n"}
{"id": "1196871", "url": "https://cs.wikipedia.org/wiki?curid=1196871", "title": "Kaple Anděla Strážce (Jílové u Hodkovic nad Mohelkou)", "text": "Kaple Anděla Strážce (Jílové u Hodkovic nad Mohelkou)\n\nKaple Anděla Strážce v Jílovém u Hodkovic nad Mohelkou je menší barokní sakrální stavba, která se nachází v severním rohu bývalého panského dvora. Od konce 80. let 20. století se jedná o zříceninu. Od 3. května 1958 do 28. července 1998 byla kaple chráněna jako kulturní památka České republiky.\n\nZákladní kámen byl položen v roce 1683 a následně v letech 1683-1688 byla kaple postavena \"Jakubem Leopoldem Halloweilem\". Bývá připisována architektu \"Wolfgangu Dienzenhoferovi\" jako jedno ze dvou jeho děl realizovaných na území České republiky. V roce 1927 proběhla její větší oprava, kdy byly zděné konstrukce ztuženy kleštinami a nárožním pilířem. Na objektu byly souběžně opraveny vnější omítky a kamenné prvky. Kaple pravděpodobně dostala i novou šindelovou střechu. V té době byla také pořízena fotodokumentace, která jako poslední zachycuje stav kaple před jejím pozdějším zničením. Po skončení II. světové války začala chátrat a následně v ní bylo již v roce 1945 zřízeno skladiště. 3. května 1958 byla sice prohlášena za kulturní památku, ale JZD Jenišovice jako její majitel ji nadále používalo jako sklad pohonných hmot. Pro neúdržbu zchátrala do té míry, že již v roce 1967 JZD požádalo o povolení k její demolici. Žádost byla sice zamítnuta, ale 1. září 1981 požádalo JZD Ministerstvo kultury ČR o zrušení památkové ochrany kaple. V noci z 2. na 3. ledna 1988 se zřítily střecha, krov, klenba a část obvodového zdiva kaple. Přes nesouhlas památkářů z Ústí nad Labem zrušilo Ministerstvo kultury ČR dne 28. července 1998 památkovou ochranu kaple. Památkáři se však nevzdali a v roce 2007 navrhlo územní pracoviště Národního památkového ústavu v Liberci opětovné prohlášení kaple památkou. Proti tomu se postavil majitel s tím, že pokud se památkáři budou o objekt zajímat, torzo kaple zbourá. K čemuž došlo v roce 2011, kdy majitel kapli z větší části zboural a intervence ze strany památkářů nebyla možná. V roce 2011 zůstala stát jen štítová zeď a přístavek bez střechy a krovů. Kaple poté částečně zarostla křovím. \n\nJednalo se o původně obdélnou, půlkruhově uzavřenou stavbu s prostorným, lizénami členěným průčelím. K severní straně byla připojena obdélná sakristie. Západní stěna byla zpevněna hranolovým opěrákem. Stěny byly osvětleny obdélnými, půlkruhově zaklenutými okny. Západní průčelí bylo členěno lizénami do tří polí. V bočních se nacházely výklenky pro nedochované sochy, střednímu poli dominoval velký pravoúhlý portál a nad ním obdélné, segmentově zaklenuté okno. V západní části byla vestavěna zděná kruchta. Interiér byl zaklenut plackovou klenbou a závěr konchou.\n\nPůvodní zařízení, které se sestávalo z pozoruhodného rámového a rozvilinového oltáře z roku 1692 s obrazem od \"G. F. Marchettiho\", bylo odvezeno v roce 1949 neznámo kam.\n\n"}
{"id": "1196874", "url": "https://cs.wikipedia.org/wiki?curid=1196874", "title": "1. slovenská národní fotbalová liga 1977/78", "text": "1. slovenská národní fotbalová liga 1977/78\n\nV soubojích 9. ročníku 1. slovenské národní fotbalové ligy 1977/78 se utkalo 16 týmů dvoukolovým systémem podzim - jaro.\n\nZdroj: \n\nTJ VP Frýdek-Místek - TJ Spartak BS Vlašim 1:1 (0:0), hráno v sobotu 17. června 1978 ve Frýdku-Místku.\nTJ Spartak BS Vlašim - TJ VP Frýdek-Místek 1:0 (0:0), hráno ve středu 21. června 1978 ve Vlašimi.\n\nTým TJ Spartak BS Vlašim postoupil do finále o 1. československou fotbalovou ligu 1978/79 s celkem TJ VSS Košice.\n\nTJ VSS Košice - TJ Spartak BS Vlašim 4:1 (2:0), hráno v pondělí 26. června 1978 v Košicích.\nTJ Spartak BS Vlašim - TJ VSS Košice 1:2 (0:0), hráno v pátek 30. června 1978 ve Vlašimi.\n\nDo 1. československé fotbalové ligy 1978/79 postoupilo mužstvo TJ VSS Košice. Tým TJ Spartak BS Vlašim nakonec nenastoupil ani do dalšího ročníku ČNFL, kvůli pokusu o uplacení rozhodčího v zápase s TJ VP Frýdek-Místek byl vyloučen ze soutěže a přihlášen o soutěž níže do Divize A 1978/79.\n\n"}
{"id": "1196877", "url": "https://cs.wikipedia.org/wiki?curid=1196877", "title": "1. slovenská národní fotbalová liga 1976/77", "text": "1. slovenská národní fotbalová liga 1976/77\n\nV soubojích 8. ročníku 1. slovenské národní fotbalové ligy 1976/77 (jedna ze skupin 3. nejvyšší soutěže) se utkalo 16 týmů dvoukolovým systémem podzim - jaro.\n\nZdroj: \n\n"}
{"id": "1196879", "url": "https://cs.wikipedia.org/wiki?curid=1196879", "title": "Daniel Casper von Lohenstein", "text": "Daniel Casper von Lohenstein\n\nDaniel Casper von Lohenstein (vlastním jménem Daniel Casper; 25. ledna 1635, Nimptsch (Niemcza) – 28. dubna 1683, Breslau) byl německý barokní básník, dramatik a diplomat.\n\nNarodil se ve Slezsku jako nejstarší syn úředníka. V letech 1642–1651 navštěvoval gymnázium v dnešní Vratislavi, posléze studoval právo na univerzitě v Lipsku (1651) a Tübingenu (1653), kde také roku 1655 obdržel doktorský titul.\n\nZ jeho díla vstoupily ve veřejnou známost např. tyto:\n\n\n\n"}
{"id": "1196882", "url": "https://cs.wikipedia.org/wiki?curid=1196882", "title": "Salza", "text": "Salza\n\nSalza může znamenat:\n\n\n\n"}
{"id": "1196883", "url": "https://cs.wikipedia.org/wiki?curid=1196883", "title": "1. slovenská národní fotbalová liga 1975/76", "text": "1. slovenská národní fotbalová liga 1975/76\n\nV soubojích 7. ročníku 1. slovenské národní fotbalové ligy 1975/76 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1196885", "url": "https://cs.wikipedia.org/wiki?curid=1196885", "title": "1. slovenská národní fotbalová liga 1974/75", "text": "1. slovenská národní fotbalová liga 1974/75\n\nV soubojích 6. ročníku 1. slovenské národní fotbalové ligy 1974/75 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1196887", "url": "https://cs.wikipedia.org/wiki?curid=1196887", "title": "NGC 6541", "text": "NGC 6541\n\nNGC 6541 (také známá jako Caldwell 78) je jasná kulová hvězdokupa vzdálená 22 800 světelných let v souhvězdí Jižní koruny o hodnotě magnitudy 6,3. Objevil ji italský astronom Niccolò Cacciatore 19. března 1826 na observatoři v Palermu. O čtvrt roku později, 3. července 1826, ji nezávisle spoluobjevil skotský astronom James Dunlop.\n\nNa obloze se nachází v jihozápadní části souhvězdí, 5 stupňů východně od hvězdy Sargas (θ Sco) s magnitudou 1,9.\n\nJejí odhadované stáří je 12,93 miliard let\na hmotnost 5,72 × 10 formula_1\n\n\n"}
{"id": "1196889", "url": "https://cs.wikipedia.org/wiki?curid=1196889", "title": "Alan Lee (ilustrátor)", "text": "Alan Lee (ilustrátor)\n\nAlan Lee (* 20. srpna 1947) je anglický knižní ilustrátor a filmový koncepční návrhář. Narodil se v Middlesex v Anglii a studoval na Ealingské škole umění.\n\nAlan ilustroval desítky fantasy knih, včetně literatury faktu, a mnoho dalších obalů. Mezi jeho nepozoruhodnější návrhy patří několik děl J. R. R. Tolkiena, například je to Tolkienovo výroční vydání \"Pána Prstenů\" (1995), vydání \"Hobita\" z roku 1999 a \"Húrinovy děti\" (2007). Mezi další knihy, které ilustroval, patří \"Víly\" (s Brian Froudem), \"Lavondyss\" od Roberta Holdstocka,\"Mabinogion\" (dvě verze), \"Měsíční kámen od\" Michaela Palina, \"Měsíční pomsta\" od Joana Aikena a \"Merlinovy Sny\" od Petera Dickinsona.\n\nDále ilustroval také klasickou literaturu pro mladé, například verzi \"Ilias\" a \"Odyssei\" od Rosemary Sutcliffové, \"Černé lodě před Trójou\" (Oxford, 1993), verzi ovidiových \"Proměn od Adriana Mitchella\"\n\nTypickými pro Leeovy návrhy jsou malování akvarelem a skici tužkou.\n\nLee byl společně s Johnem Howem hlavním výtvarníkem pro filmy Pána prstenů od Petera Jacksona a v roce 2008 byl najat režisérem Guillermo del Toro pro kontinuitu designu v následných filmech \"Hobit\". Jackson vysvětlil , jak přijal samotářského Leeho. Kurýrem poslal do Leeova domu v jižní Anglii dva ze svých předchozích filmů - \"Zapomenuté stříbro\" a \"Nebeské bytosti\", které vzbudily Leeův zájem natolik, že jeho nabídku přijal. Lee se postaral o ilustrace a dokonce i pomohl sestavit mnoho scénářů pro filmy, včetně objektů a zbraní pro herce. Také se objevil v úvodní sekvenci \"\" jako jeden z devíti králů, kteří se stali Nazguly, a ve \"\" jako rohanský voják ve zbrojnici.\n\nLee pracoval jako konceptuální výtvarník také na filmech Legenda, \"Erik Viking\", \"King Kong\" a na televizní minisérii \"Merlin.\" \n\nDva roky po dokončení filmové trilogie \"Pána Prstenů\" vydal 192 stránkovou sbírku konceptů svých děl pro tento projekt s názvem \"Pán Prstenů: Skicář\". Režisér Peter Jackson řekl: \"Jeho umění zachytilo to, v co jsem doufal, že filmy zachytí.\"\n\nLee žije se svou ženou a dvěma dětmi v Devonu v Anglii.\n\n\n"}
{"id": "1196890", "url": "https://cs.wikipedia.org/wiki?curid=1196890", "title": "Wonder Woman", "text": "Wonder Woman\n\nWonder Woman je fiktivní postava komiksových příběhů vydávaných nakladatelstvím DC Comics. Jejím autorem je psycholog a scenárista William Moulton Marston, prvním kreslířem byl H. G. Peter. Poprvé se objevila v komiksovém sešitu \"All Star Comics #8\" v prosinci 1941. Wonder Woman je polobohyně a válečnice ze země Amazonek (založené na řecké mytologii), kde je proslulá jako princezna Diana z Themysciry. Mimo svou zemi se skrývá pod tajnou identitou pod jménem Diana Prince.\n\nNa obálce se poprvé objevila v sešitu \"Sensation Comics #1\" v lednu 1942. Komiks Wonder Woman je od té doby vydáván téměř nepřetržitě. Jako superhrdinka bojující za spravedlnost, lásku, mír a genderovou rovnoprávnost se stala ikonou feminismu. Také je zakládající členkou týmu Justice League.\n\nWonder Woman stvořil psycholog William Moulton Marston a poprvé se objevila v komiksu \"All Star Comics #8\" v prosinci 1941. Marston rovněž proslul jako vynálezce předchůdce polygrafu (detektoru lži). Při tvorbě své superhrdinky využil i svou odbornou praxi. Wonder Woman měla představovat silnou a nezávislou ženu. Marston tím chtěl bojovat proti genderovým stereotypům, které neodpovídaly jeho zkušenostem psychologa. Jako hlavní zbraň má laso pravdy. V prvním příběhu je Wonder Woman vybrána, aby dopravila Stevea Trevora, amerického špiona, který ztroskotal na ostrově Amazonek, do „světa mužů“. Poté začne i ona bojovat proti nacistům. V USA se v té době také připojila k týmu Justice Society of America, tehdy ještě jako sekretářka.\n\nVe stříbrné éře komiksu scenárista Robert Kanigher přepsal původ postavy, kdy ještě více využil prvky řecké mytologie. Wonder Woman zde byla již při narození předurčena být krásná jako Afrodita, moudrá jako Athéna a silná jako Héraklés. V 60. letech se pod scénářem Mikea Sekowskyho vzdala svých schopností, aby mohla zůstat ve světě lidí, tehdy začala užívat alias Diana Prince a otevřela si mod butik. Najala si čínského mistra bojových umění I Chinga, který ji vše naučil. Diana tak začala používat bojové dovednosti, namísto svých nadpřirozených sil. Žánrem se komiks stal spíše špionážní sérií a velmi ho ovlivnil britský seriál \"Avengers\" a herečka Diana Rigg. V 70. letech se však vše vrátilo k superhrdinskému základu a mytologii.\n\nPo událostech crossoveru \"Crisis on Infinite Earths\" (1985) autoři George Pérez, Len Wein a Greg Potter restartovali celou sérii, kdy se Wonder Woman stala velvyslankyní skrytého ostrova Themyskyra, která měla ve světě lidí přispěk k trvalému míru. Postava pod vedením Péreze prošla výraznou modernizací a do jejích příběhů bylo zapojeno ještě více z řecké mytologie. Restart se setkal s komerčním i kritickým úspěchem.\n\nV roce 2011 došlo k relaunchi DC vesmíru známému jako New 52 a to vedlo k relaunchi i série s Wonder Woman. Zcela nový a ještě více modernizovaný svět Wonder Woman vytvořili autoři Brian Azzarello a Cliff Chiang.\n\nV prvním komiksu \"All Star Comics #8\" (1941) byla Diana členkou kmene Amazonek žijících na Rajském ostrově, odtrženém od okolního světa. Na ostrově jednoho dne ztroskotal americký kapitán Steve Trevor, do kterého se Diana zamilovala a po vítězství v soutěži ho doprovodila zpět do světa lidí. Soutěž o to, kdo se vydá do světa lidí byla nutným krokem k výběru vhodné válečnice. Diana, jako princezna, měla svou matkou, královnou Hippolytou, zakázáno se účastnit, přesto ale na soutěž v tajnosti pronikla a zvítězila. Poté získala speciální uniformu a novou identitu jako Wonder Woman.\n\nVe světě lidí převzala identitu zdravotní sestry během druhé světové války a začala vystupovat pod civilním jménem Diana Prince. Spolu s Trevorem pak bojovali proti nacistům. Jejími hlavními nepřáteli byli v této éře nacistická baronka Paula von Gunther, zlý bůh Ares, Duke of Deception, Angle Man, Doctor Psycho a Cheetah.\n\nVe stříbrné éře komiksu došla postava značných změn. Historie spojená s druhou světovou válkou byla vypuštěna a původ Wonder Woman byl propojen s požehnáním od bohů. Vedle hlavní hrdinky se objevili i společníci Wonder Girl a Wonder Tot.\n\nV komiksu \"Wonder Woman (vol. 1) #179\" (listopad 1968) se Diana vzdala svých schopností a své uniformy, aby výměnou mohla zůstat ve světě lidí. Ostatní Amazonky odcestovaly do jiné dimenze. Bez svých schopností nadále nebyla Wonder Woman. Přesto se nevzdala a začala se učit od slepého čínského mistra bojových umění I-Chinga. Se zločinem dále bojovala jako Diana Prince a v civilním životě si otevřela mod butik.\n\nV bronzové éře, v komiksu \"Wonder Woman Vol 1 #204\", se Dianě vrátily schopnosti i uniforma a znovu začala bojovat jako Wonder Woman. V této době také potká svou „sestru“ Nubiy. V posledním čísle první série se Wonder Woman vdá za Stevea Trevora.\n\nPoté, co události v komiksu \"Crisis on Infinite Earths\" (1985) změnily kontinuum v DC vesmíru, byl původ Wonder Woman kompletně změněn. Wonder Woman se stala velvyslankyní ostrova Themyskyra (původní Rajský ostrov) s misí přinést světu lidí mír.\n\nV čísle \"Wonder Woman Vol 2 #50\" se Amazonky a jejich ostrov zjevil světu s tím, že končí jejich izolace.\n\nV relaunchi New 52 (2011) získala nový kostým a zcela nový příběh původu. Dosud byla Diana vytvořena z hlíny svou matkou, která ji s pomocí bohů vdechla život. Zde je ovšem dcerou Hippolyty a boha Dia. Původní příběh zrodu byl vysvětlen jako krycí historka, aby ji uchránili od hněvu Héry, manželky Dia.\n\nV České republice vydalo příběhy Wonder Woman nakladatelství BB/art.\n\n\n\n\n\n"}
{"id": "1196891", "url": "https://cs.wikipedia.org/wiki?curid=1196891", "title": "1. slovenská národní fotbalová liga 1973/74", "text": "1. slovenská národní fotbalová liga 1973/74\n\nV soubojích 5. ročníku 1. slovenské národní fotbalové ligy 1973/74 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1196893", "url": "https://cs.wikipedia.org/wiki?curid=1196893", "title": "1. slovenská národní fotbalová liga 1972/73", "text": "1. slovenská národní fotbalová liga 1972/73\n\nV soubojích 4. ročníku 1. slovenské národní fotbalové ligy 1972/73 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1196894", "url": "https://cs.wikipedia.org/wiki?curid=1196894", "title": "Teatro Argentina", "text": "Teatro Argentina\n\nTeatro Argentina v Římě je jedno z historicky nejvýznamnějších divadel v italském hlavním městě. Nachází se na třídě Largo di Torre Argentina.\n\nTeatro Argentina, jedno z nejstarších divadel v Římě, bylo otevřeno 31. ledna 1732 operou \"Berenice\" Domenica Sarry. Výstavbu divadla zahájila rodina Cesarini přestavbou jedné z vlastních budov podle návrhu architekta Gerolamo Theodoliho. Místo, kde se divadlo nachází, má za sebou slavnou historii. V antických dobách zde stával sál zvaný \"Curia Pompeii\", v němž byl zavražděn Julius Caesar. Divadlo bylo původně postaveno převážně ze dřeva, s výjimkou nosných stěn a zděných schodů. Bylo navrženo podkovovité hlediště, aby co nejlépe vyhovovalo akustickým a vizuálním potřebám. Parter s dřevěnou podlahou byl ukončen čtyřiceti řadami lavic, lóže byly uspořádány v šesti podlažích. Prošlo několika přestavbami, naposledy v roce 1993 architektem Paolo Portoghesi, nicméně základní disposice hlediště zůstala zachována.\n\nTeatro Argentina patřilo v 18. a 19. století mezi nejvýznamnější římská divadla. Konaly se zde premiéry oper slavných skladatelů té doby. Bylo svědkem neúspěšného prvního provedení Lazebníka sevillského Gioacchina Rossiniho. Hrály se zde i první opery Giuseppe Verdiho. Ve vestibulu divadla koncertoval Niccolò Paganini.\n\n\nV současnosti slouží Teatro Argentina převážně jako činoherní divadlo, ale také k operním představením a koncertům symfonické hudby.\n\nV interiérech divadelní budovy je umístěna expozice Divadelního muzea (\"Museo Storico del Teatro\") s obrazovým a dokumentačním archivem.\n\n"}
{"id": "1196895", "url": "https://cs.wikipedia.org/wiki?curid=1196895", "title": "1. slovenská národní fotbalová liga 1971/72", "text": "1. slovenská národní fotbalová liga 1971/72\n\nV soubojích 3. ročníku 1. slovenské národní fotbalové ligy 1971/72 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1196897", "url": "https://cs.wikipedia.org/wiki?curid=1196897", "title": "Diakonie SKP Praha", "text": "Diakonie SKP Praha\n\nDiakonie ČCE – středisko křesťanské pomoci v Praze (SKP Praha) je jedním ze středisek Diakonie Českobratrské církve evangelické. Je nejstarším střediskem novodobé historie Diakonie. Poskytuje služby pro seniory, pro lidi v nouzi a v krizi i pro rodiny s dětmi.\n\nStředisko vzniklo již 1. listopadu 1989 jako SOS centrum sdružující dobrovolníky, kteří v kostele U Salvátora poskytovali krizovou pomoc. Během prvních let existence střediska vznikaly i zanikaly různé služby, postupně se SKP začalo rozvíjet více pečovatelskou službu, linky krizové pomoci, od roku 1996 provozuje azylový dům. K těmto službám středisko získávalo i další prostory a budovy v Ďáblicích, Vršovicích, na Klamovce, v místech ústředí Diakonie v Belgické ulici, později i prostory v Bruselské ulici, kde doposud sídlí administrativa, nakonec i prostory ve Varšavské ulici, kde dnes sídlí SOS centrum. SKP začalo pořádat pravidelné akce jako Jarmark u Ludmily (od roku 1996, neformální setkávání všech generací s odbornými pracovníky a klienty neziskových organizací se sociálně zdravotní působností), Pečovatelku roku (od roku 2001, ocenění pracovníků v sociálních službách), dříve také mezioborové konference. V roce 2002 se SKP zapojilo do pomoci při povodních. V roce 2006 byl zahájen projekt Dobroduš, pro lidi s duševním onemocněním. Od roku 2009 poskytuje SKP také program pro násilné osoby.\n\nV roce 2016 poskytuje SKP Praha služby pro seniory, pro rodiny s dětmi, pro lidi v krizi a pro lidi s duševním onemocněním.\n\n\n\n\n\n"}
{"id": "1196900", "url": "https://cs.wikipedia.org/wiki?curid=1196900", "title": "1. slovenská národní fotbalová liga 1970/71", "text": "1. slovenská národní fotbalová liga 1970/71\n\nV soubojích 2. ročníku 1. slovenské národní fotbalové ligy 1970/71 (jedna ze skupin 3. nejvyšší soutěže) se utkalo 14 týmů dvoukolovým systémem podzim – jaro.\n\nZdroj: \n\n"}
{"id": "1196907", "url": "https://cs.wikipedia.org/wiki?curid=1196907", "title": "Slovenská národní fotbalová liga", "text": "Slovenská národní fotbalová liga\n\nSlovenská národní fotbalová liga (slovensky Slovenská národná futbalová liga, zkráceně SNFL), byla v letech 1969 – 1993 nejvyšší fotbalová soutěž na území Slovenské socialistické republiky (od 1. března 1990 na území Slovenské republiky). Byla založena v roce 1969 v souvislosti s federálním uspořádáním Československa, zanikla v roce 1993 při jeho rozpadu.\n\n\n"}
{"id": "1196910", "url": "https://cs.wikipedia.org/wiki?curid=1196910", "title": "2. slovenská národní fotbalová liga", "text": "2. slovenská národní fotbalová liga\n\n2. slovenská národní fotbalová liga, zkráceně 2. SNFL, byla v letech 1981 – 1993 druhá nejvyšší fotbalová soutěž na území Slovenské socialistické republiky. Byla založena v roce 1981, zanikla v roce 1993 při rozpadu Československa.\n\nZdroj: \n\n"}
{"id": "1196911", "url": "https://cs.wikipedia.org/wiki?curid=1196911", "title": "Ctirad Malý", "text": "Ctirad Malý\n\nCtirad Malý (7. listopadu 1885 - ?) byl český fotbalista, útočník.\n\nHrál za SK Slavia Praha v předligové éře. Za českou reprezentaci nastoupil v letech 1906–1908 ve třech utkáních.\n\n"}
{"id": "1196918", "url": "https://cs.wikipedia.org/wiki?curid=1196918", "title": "Emergency (charitativní organizace)", "text": "Emergency (charitativní organizace)\n\nEmergency je italská nezávislá a neutrální dobročinná organizace, založená 15. května 1994. Zakládajícími členy byl válečný chirurg Gino Strada, jeho manželka Teresa Sartiová, Carlo Garbagnati a Giulio Cristoffanini.\n\nEmergency zajišťuje bezplatnou chirurgickou a lékařskou asistenci obětem války, nášlapných miná a chudoby. Propaguje „kulturu míru“, solidaritu a respektování lidských práv. Od svého založení poskytla lékařskou péči 7 milionům lidí v 17 různých zemích.\n\nOd roku 2009 stojí v čele Emergency Cecilia Stradová.\n\nV roce 2015 Emergency a její zakladatel Gino Strada byli vyznamenáni oceněním The Right Livelihood Award..\n\nEmergency založila ANME (African Network of Medical Excellence - Africká síť lékařské excelence) s cílem vytvořit Lékařské centrum excelence, a tím posílit zdravotní systémy na národní a mezinárodní úrovni..\nEmergency navrhuje, staví a spravuje nemocnice pro oběti války a chirurgicky naléhavé případy, jako je Centrum pro kardiochirurgii (Salam Centrum), rehabilitační a sociální reintegrační centra, místa první pomoci pro neodkladné ošetření (FAP - First Aid Post), základní zdravotní střediska pro primární zdravotní péči, pediatrická a porodnická centra, mobilní ordinace. Důkladně vzdělává místní zaměstnance za účelem pozdějšího předání zdravotnického zařízení místním zdravotním úřadům, jakmile je dosažena jejich vlastní udržitelnost.\n\nV současné době Emergency pracuje v těchto zemích:\nAfghánistán, Středoafrická republika, Irák, Itálie, Libye, Sierra Leone a Súdán.\nJe to možné díky každodenní práci přes 250 mezinárodních zaměstnanců, kteří s Emergency spolupracují, a s podporou přes 2000 místních zdravotnických a dalších zaměstnanců.\n"}
{"id": "1196919", "url": "https://cs.wikipedia.org/wiki?curid=1196919", "title": "MGRS", "text": "MGRS\n\nMGRS (z angl. \"Military Grid Reference System\") je systém geografických souřadnic užívaný v Severoatlantické alianci (NATO). Vychází z transverzálního Mercatorova systému souřadnic a pokrývá celý povrch Země.\n\nSouřadnice (například 33UVR577484, tj. 33U VR 577 484) se skládají z několika informací:\n"}
{"id": "1196930", "url": "https://cs.wikipedia.org/wiki?curid=1196930", "title": "Mielec", "text": "Mielec\n\nMielec je město v jihovýchodním Polsku, čtvrté největší město Podkarpatského vojvodství. Leží na řece Wisłoką, pravém přítoku Visly. Ve 20. století se stal průmyslovým střediskem, kde se rozvinul zejména letecký a automobilový průmysl. Roku 1936 vznikla státní letecká továrna PZL (\"Polskie Zakłady Lotnicze\"), přejmenovaná na WSK Mielec, dnes opět PZL, největší polská letecká továrna.\n\nPrvní zmínky o městě pocházejí z 20. let 13. století, kolem roku 1373 byla založena katolická farnost. Status města přidělil král Kazimíra IV. v roce 1457. Klíčovou roli v rozvoji města tehdy hrál šlechtický rod Mieleckých, po němž město nese jméno. Mielečtí učinili z města centrum středověkého obchodu, který byl napojen zejména na Krakov. Přelomem se stala třicetiletá válka, kdy švédská vojska město poničila. Bylo znovu vystavěno, ale rozvoj se výrazně zpomalil. To se příliš nezlepšilo ani s rakouským záborem této části Polska (1772–1918), ačkoli v roce 1853 město bylo povýšeno na krajské město.\n\nSilným impulsem pro rozvoj bylo zahrnutí Mielece do tzv. centrální průmyslové oblasti (\"Centralny Okręg Przemysłowy\") v období mezi dvěma světovými válkami a výstavba státního leteckého závodu v letech 1937–1939. Avšak záhy přišla druhá světová válka a další velká zkáza. Nacisté masově vyvražďovali zdejší Židy v hangárech letecké továrny, válku nepřežila asi polovina židovské komunity Mielece. Ti, co přežili, byli využíváni k otrockým pracím v letecké továrně, kde se pro wehrmacht vyráběly bombardéry Heinkel He 111 a He 117. Někteří přeživší se po válce nemohli vrátit pro odpor místního obyvatelstva a jeho antisemitismus.\n\nPo druhé světové válce se továrna WSK (\"Wytwórnia Sprzętu Komunikacyjnego\") stala jedním z největších polských průmyslových podniků, vyráběla letadla, automobily, motory, palivové přístroje, elektromobily Melex atp. Rostl také počet obyvatel, na konci 80. let překročil 60 tisíc. Politické a hospodářské změny v Polsku po roce 1989 WSK, závislý na exportu do SSSR, oslabily a roku 1999 firma nakonec zkrachovala. To vedlo už od začátku 90. let k růstu nezaměstnanosti. Vláda proto v roce 1995 v Mielci zřídila zvláštní ekonomickou zónu Euro-Park Mielec, vůbec první v Polsku. Díky ní se průmysl ve městě znovu postavil na nohy, dnes se zde vyrábějí mj. vrtulníky Sikorsky UH-60 Black Hawk pro síly NATO.\n\nMěsto má příznivé klima, typická je kombinace teplého léta a mírné zimy, je to jedno z nejslunnějších míst v Polsku. Vegetační období trvá asi 220 dnů. Významný vliv na klima má velký lesní komplex (jihozápadní část Sandoměřského lesa), jenž vytváří přirozený štít města ze severu a východu.\n\nPůda ve městě a okolí vykazuje značné rozdíly. V údolí Wisłoki je úrodná lužní půda, na severovýchodě převládají písky. Ve východní části města jsou rašeliny, využívané také pro léčebné účely.\n\n"}
{"id": "1196931", "url": "https://cs.wikipedia.org/wiki?curid=1196931", "title": "AML", "text": "AML\n\nZkratka AML může mít vícero významů:\n\n"}
{"id": "1196937", "url": "https://cs.wikipedia.org/wiki?curid=1196937", "title": "Kostel svatého Víta (Tuchoměřice)", "text": "Kostel svatého Víta (Tuchoměřice)\n\nKostel svatého Víta v Tuchoměřicích v okrese Praha-západ je součástí raně barokního objektu jezuitské rezidence (kláštera) s kostelem vybudovaného v 2. polovině 17. století podle návrhu italského architekta Giovanni Domenico Orsiho nad obcí, na návrší zvaném Zámecký vrch. Je chráněn jako kulturní památka České republiky. O záchranu historicky i umělecky cenné stavby usiluje Komunita Chemin Neuf.\n\nHistorie farního kostela sv. Víta v Tuchoměřicích je spjata s působením jezuitské staroměstské koleje (Klementinum), která obstarávala duchovní správu v sousední obci Kopanina. V roce 1623 zakoupili staroměstští jezuité od Otty Jindřicha z Wartemberka i panství Tuchoměřice se zámkem, přestavěným v průběhu 16. století z gotické tvrze na renesanční šlechtické sídlo. Během třicetileté války zámek i původní kostel sv. Víta a Linharta zpustl. Na místě gotické tvrze a starého kostela sv. Víta a Linharta byla vybudována jezuitská rezidence s kostelem sv. Víta podle plánů stavitele Orsiho.\n\nKostel je jednolodní obdélná raně barokní stavba bez věže s valenými klenbami. Po obou stranách oratoře je umístěn užší obdélný presbytář. Na střeše nad presbytářem je umístěn sanktusník. Východní průčelí, vybudované v letech 1732–1736 je členěno pilastry. Nad segmentovým štítem obdélníkového portálu je umístěno obdélníkové okno ukončené segmentem. Nad římsou průčelí vrcholí obdélníkovým štítem s trojúhelníkovým ukončením. V nikách průčelí jsou umístěny tři pískovcové sochy, pocházející patrně z dílny Matyáše Bernarda Brauna (sv. Ignác, sv. František Xaverský a sv. Václav). Boční fasády jsou členěny pilastry a obdélníkovými, půlkruhově ukončenými okny.\n\nNa zadní stěně presbytáře je iluzivní oltář se dvěma zachovanými obrazy sv. Víta a sv. Václava od J. J. Heinsche z doby kolem 1683. V interiéru kostela se nacházejí i iluzivní malby od J. Kramolína z roku 1768, malované portály presbytáře a freska sv. Víta v podkruchtí. Čtyři boční malované oltáře s obrazy jsou dílem Ignáce Raaba. Součástí interiéru je rokoková oltářní deska, rokoková kazatelna se symboly Starého a Nového zákona a rokokové varhany. Ty jsou patrně jediným dochovaným nástrojem varhanáře Jana Vojtěcha Beera (Johanna Adalberta Beera) z roku 1754–1755, který tak dokončil dílo svého předchůdce, varhanáře Tomáše Schwarze.\n\nKromě pravidelných bohoslužeb se v kostele konají příležitostně koncerty duchovní hudby.\n\n\n"}
{"id": "1196941", "url": "https://cs.wikipedia.org/wiki?curid=1196941", "title": "Igor Ciel", "text": "Igor Ciel\n\nIgor Ciel (13. dubna 1931, Rožňava – 4. července 2010, Bratislava) byl slovenský divadelní a televizní režisér, scenárista, herec a vysokoškolský pedagog.\n\nIgor Ciel se narodil v Rožňavě, ale od dětství bydlel a studoval v Brezně. Na gymnáziu navštěvoval divadelní kroužek „Jano Chalupky“, kde se poprvé projevil jeho zájem o divadlo. V ochotnickém divadle působila jako herečka i jeho matka, která se mu v jeho divadelních začátcích snažila pomoci zdokonalit se.\n\nJeho zájem o divadlo přetrvával i nadále a tak si podal přihlášku na Vysokou školu múzických umění v Bratislavě na obor divadelní režie. Nebyl však přijat a tak začal studovat na Univerzitě Komenského divadelní vědu a estetiku. Po studiu podal přihlášku znovu na VŠMU, kde byl na druhý pokus už přijat. \n\nHereckou tvorbu ho učil Andrej Bagar a režii Josef Budský. Igor Ciel na sebe upozornil režií hry Herba Tanka \"Tanková loď\" v Divadle mladých na Dunajské ulici. Později po doporučení pedagogů odešel na moskevský Státní institut divadelního umění - GITIS. Po návratu v roce 1955 dokončil obor spolu s Pavlem Hasprou a Oto Kaťušou. Po škole byl na krátkou dobu rozhlasovým hlasatelem. S vlastní režií začínal v divadle ve Zvoleně (1955–1959) a později v Nitře (1960–1966). S výjimkou žilinského Divadla Petra Jilemnického hostoval Igor Ciel ve všech mimobratislavských souborech. Po odchodu z Nitry v roce 1966 nastoupil jako režisér do Československé televize (ČST) v Bratislavě do hlavní redakce literárně-dramatického vysílání, kde se věnoval zejména přípravě adaptací slovenských, ale i světových autorů. Patřil k tvůrcům slavných a divácky oblíbených „bratislavských pondělků“. Ve svých dílech spolupracoval s významnými slovenskými herci a herečkami, jako například Vlado Müller, Jozef Kroner, Štefan Kvietik, Ladislav Chudík, Karol Machata, Michal Dočolomanský, Jozef Adamovič, Božidara Turzonovová, Zdena Studenková, Emília Vášáryová, Zdena Gruberová, Magda Paveleková, Kamila Magálová atd. \n\nIgor Ciel je také znám tím, že pracoval téměř stále se stejným štábem. Jeho hlavním kameramanem byl Marián Minárik, hlavním kostymérem Milan Čorba, výtvarníkem Ladislav Hupka, hudebním skladatelem Jaromír Dlouhý a střihačem Ladislav Halama. Natočil více než sto čtyřicet titulů, kromě televizních filmů i seriály, inscenace i několik dokumentárních filmů. Do paměti diváků se však nejvíce zapsaly jeho seriály: \"Parížsky mohykáni\", \"Vivat Beňovský!\" (1975), \"Louis Pasteur\" (1977), \"Barbora Rösellová\" (1979). Igor Ciel byl i dlouholetým pedagogem na VŠMU. Na Divadelní fakultě působil od roku 1962, poté co byla na fakultě otevřena v roce 1974 Katedra televizní režie, stal se jejím vedoucím. Ve školním roce 1985/86 došlo k další změně a ústav se přetransformoval na Katedru filmové a televizní režie a Igora Ciela nahradil na postu vedoucího Stanislav Párnický. Ciel v roce 1981 na škole obhájil vědecko-pedagogický titul docent a koncem roku 1989 byl jmenován profesorem. V roce 1990 stál při formování Filmové a televizní fakulty VŠMU, kde začínal jako jediný profesor a několik let byl i její proděkanem. V 90. letech 20. století také působil v radě Slovenské televize a v roce 1993 byl i jejím předsedou. Na přelomu dvacátého a jednadvacátého století vyučoval i V Banské Bystrici na Akademii umění (1998–2003). Igor Ciel byl nejen režisérem a pedagogem, ale také hercem. Debutoval v roce 1958 v hraném filmu \"Posledný návrat\" v režii Františka Kudláčka. Později se také objevil ve několika divadelních hrách, jako například \"Rómeo a Júlia\", \"Výstrel nik nepočul\", \"Majitelia kľúčov\".\n\nOd roku 1956 byl ženatý s herečkou Alžbětou Poláčkovou, se kterou později i spolupracoval v některých divadelních hrách jako například \"Dom pani Bernardy\", \"Nepriatelia\", \"Hosť\", ale také v některých televizních filmech jako \"Nenávisť\", \"Oceliari\", \"Toreador\". Mají spolu dvě děti, Hanu a Martina. S Hanou, která studovala dramaturgii a scenáristiku na FAMU, také spolupracoval na tvorbě několika televizních filmů, jako například \"Magma\", \"Predohra\", \"Aj tak zajtra umriem\". Syn Martin vystudoval filmovou a divadelní vědu na VŠMU v Bratislavě, kde dnes působí jako docent na Katedře audiovizuálních studií. Se svým otcem pomáhal v televizním filmu Stanislava Párnického z roku 2000, \"Ticho po búrke\". \n\nIgor Ciel podlehl těžké nemoci 4. července 2010.\n\nV 60. letech 20. století převládala v jeho tvorbě zejména televizní inscenace, v 70. letech jsou to seriály, v 80. letech televizní filmy a v 90. letech se dostaly do popředí opět televizní inscenace. V jeho tvorbě převládají psychologická a sociální dramata, jako např. \"Jubelové deti\" (1980), \"Lúčenie\" (1988), komedie, jako \"Manželstvo na inzerát\" (1980), či \"Transplantácia slepého čreva\" (1983), detektivky jako \"Morská záhada\" (1969), \"Zabijak\" (1972), \"Dvojhlavý orol\" (1969), \"Vivat Beňovský!\" (1975), \"Barbora Rösellová\" (1979). Do jeho tvorby spadají však i filmy o druhé světové válce, jako například \"Hra bez lásky\" (1962), \"Siedmy zradníci\" (1971), \"Podivné okolnosti\" (1982). Charakteristické jsou pro něj adaptace děl i slovenských i zahraničních autorů a pohrávání si s jednotlivými adaptačními posuny. Natočil několik filmů z maďarskou tematikou, podle předloh maďarských spisovatelů, např. \"Ossa Sepia\" (1982), \"Vinníkove spomienky\" (1983) a dva filmy natočil i přímo v Maďarsku - \"A tévedés joga/Právo na omyl\" (1982) a \"Szonatina egy páváért/ Sonatína pre páva\" (1990). Jeho filmy jsou vypravovány většinou lineárně, případně s občasným využitím retrospektivy. Nepracoval příliš se symbolikou, ani metaforami, ale přesto lze v některých dílech cítit snahu o určitý filozofický přesah nebo také snahu o společenskou reflexi podanou satirickým způsobem, jako například v jeho starších divadelních hrách z 50. let \"Začalo sa v múzeu? (Veselé kádrovanie)\" (1956), či \"Nepokojná mladosť\" (1957).\n\n\n\n\n"}
{"id": "1196947", "url": "https://cs.wikipedia.org/wiki?curid=1196947", "title": "Syrah", "text": "Syrah\n\nSyrah nebo také Shiraz je odrůda révy vinné, která slouží k výrobě červených vín. Pěstuje se především v severní části údolí Rhôny ve Francii (Châteauneuf-du-Pape, Crozes-Hermitage), odkud se rozšířila do teplých oblastí celého světa. Podle výzkumu z roku 2014 je šestou nejpěstovanější odrůdou, která zaujímá na světovém trhu vínem podíl 4,03 %. Na celém světě je osázeno Syrahem více než 140 000 hektarů vinic. Význačnými producenty jsou Austrálie (Barossa Valley), kam se odrůda dostala už v roce 1831, dále Nový Zéland, USA (údolí Walla Walla River), Jihoafrická republika, Chile, Argentina, Španělsko, Itálie, Švýcarsko a Řecko. Ve Státní odrůdové knize České republiky není Syrah zapsaný.\n\nV anglicky mluvících zemích se používá označení Shiraz, které stejně jako francouzské Syrah odkazuje k městu Šíráz, jež bylo ve starověku jedním ze středisek vinařství. Legenda, že tato odrůda pochází ze staré Persie, se však nezakládá na pravdě: analýza DNA provedená v roce 1999 prokázala, že Syrah vznikl v jihovýchodní Francii zkřížením místních odrůd Dureza a Mondeuse blanche. Používají se také názvy \"Antournerein\", \"Balsamina\", \"Bragiola\", \"Neretto di Saluzzo\" a \"Candine\".\n\nSyrah má středně veliké a poměrně kompaktní hrozny cylindrického tvaru, bobule jsou černomodré barvy, drobnější, s pevnou slupkou. Je odrůdou středně pozdního zrání, která je relativně odolná proti padlí révy, ale obtížně snáší chladné a deštivé počasí. Víno má sytě tmavou barvu a intenzivní vůni připomínající fialky. Pro svou robustní chuť a vyšší obsah alkoholu se doporučuje k delší archivaci. Je viskózní, bohaté na třísloviny a taniny, s dlouhou dochutí. Chutná po ovoci (rybíz, borůvky, ostružiny) s tóny připomínajícími v závislosti na terroir zelený pepř, mátu nebo lékořici. Podává se při teplotě 18 °C, doporučuje se k němu hovězí maso nebo zvěřina. Odrůda je důležitou součástí známého cuvée Châteauneuf-du-Pape AOC, využívá se rovněž k výrobě růžových a šumivých vín.\n\nZkřížením Syrahu s odrůdou Peloursin vznikl v 19. století Durif, známý také jako \"Petit Syrah\".\n\n\n"}
{"id": "1196948", "url": "https://cs.wikipedia.org/wiki?curid=1196948", "title": "Kostel Nanebevzetí Panny Marie (Bošín)", "text": "Kostel Nanebevzetí Panny Marie (Bošín)\n\nFarní kostel Nanebevzetí Panny Marie v Bošíně je původně gotická, později barokní sakrální stavba ve středu obce, v níž se nachází ještě evangelický kostel. Od roku 1965 je kostel chráněn jako kulturní památka.\n\nKostel byl postaven pravděpodobně před rokem 1362, kdy již byl farním kostelem, v gotickém slohu. V 18. století byla loď a věž barokně přestavěna a kostelu byla dána barokní podoba. Báň věže byla dostavěna okolo roku 1761. Rozsáhlé úpravy zaznamenal kostel v letech 1782 a 1784, následně potom v 19. století. V období 1945-1989 byl kostel zanedbáván a došlo k jeho devastaci. Po pádu totalitního režimu začaly práce na jeho postupné obnově. V roce 2016 má dolní část báně věže novou střechu provizorně krytou lepenkou. Střecha lodi je s menšími dírami. Omítka je silně poškozená. Je plánováno, že v roce 2016 půjde na opravu kostela 590 tisíc korun z dotačních programů Ministerstva kultury České republiky. Celková částka potřebná na opravu kostela je odhadována kolem 5 milionů korun.\n\nJedná se o jednolodní stavbu s pětiboce uzavřeným presbytářem a hranolovou věží v západní straně. Presbytář je sklenut jedním polem křížové žebrové klenby a v závěru je sklenut paprsčitě. Loď má plochý strop. V presbytáři se nachází gotický sanktuář z období kolem roku 1400. Má ostění zdobené kamennými fiálami a zachovala se i původní kovaná mříž s rozetou a plaménkovými motivy.\n\nKostel je zařízen pseudorenesančně z 80. let 19. století. Na hlavním oltáři je obraz od Josefa Vojtěcha Hellicha. V lodi se nachází obraz \"Nanebevzetí Panny Marie\" na dřevě. Jedná se o výraznou práci z 2. poloviny \"17. století\", která byla restaurována v roce \"1880\". Dále je zde obraz \"Narození Páně\", snad z okruhu Heinschova, který pochází ze 3. čtvrtiny 17. století. V kostele je několik náhrobníků: společný figurální náhrobek synů \"Maxmiliána Rašína z Rýznburka\" z let 1593–1595, figurální náhrobník z roku 1596 a nápisový náhrobník z roku 1612.\n\nPřed kostelem stojí barokní márnice z 18. století. Je na elipsovém půdorysu. Zevně je členěna lizénami a pilastry. Okolo kostela vysoká zeď pravděpodobně z roku 1784, zdobený současnými sochami sv. Jana Nepomuckého a sv. Floriána.\n\n"}
{"id": "1196949", "url": "https://cs.wikipedia.org/wiki?curid=1196949", "title": "Povodí Havoly", "text": "Povodí Havoly\n\nPovodí Havoly je povodí řeky 2. řádu a je součástí povodí Labe. Tvoří je oblast, ze které do řeky Havoly přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Černého Halštrova a menších přítoků Labe, na západě rovněž povodí menších pravostranných přítoků Labe a na východě povodí Odry. Na severu jsou to pak povodí menších přítoků Štětínského zálivu a povodí Elde. Nejvyšším bodem povodí je s nadmořskou výškou 609,7 m Hrazený ve Šluknovské pahorkatině. Rozloha povodí je 23 858 km², z čehož 69,52 km² je na území Česka a 23 788,48 km² na území Německa.\n\nNa území Česka se správou zabývá státní podnik Povodí Ohře.\n\n"}
{"id": "1196950", "url": "https://cs.wikipedia.org/wiki?curid=1196950", "title": "Seznam kuvajtských panovníků", "text": "Seznam kuvajtských panovníků\n\nToto je seznam kuvajtských panovníků od roku 1752 (nebo 1756), kdy rada starších kuvajtského kmena Bani Utba si vybrala jako svého vládce šejchа Sabaha I. ibn Džabera z rodu Al Sabah. \n\n"}
{"id": "1196954", "url": "https://cs.wikipedia.org/wiki?curid=1196954", "title": "Národní park Penang", "text": "Národní park Penang\n\nNárodní park Penang leží na severozápadním cípu malajsijského ostrova Penang. Tato oblast o rozloze 1 213 hektarů získala nejvyšší státní ochranu v roce 2003. Těžba dřeva byla na většině území parku zastavena již v roce 1955.\n\nPředmětem ochrany jsou dipterokarpové lesy, mangrovníkové porosty, písečné pláže, pobřežní moře a meromiktické jezero se dvěma druhy vody, které které se vzájemně nemísí, ve spodní vrstvě je slaná voda a v horní vrstvě je voda sladká. \n\nEviduje se zde přes tisíc rostlinných druhů a 417 druhů zvířat, například kareta obrovská. \n\nDo národního parku se lze snadno dostat městskými autobusy 101 a 102, z recepce národního parku pak pokračuje turista pěšky, popřípadě je možné si domluvit dopravu lodí.\n"}
{"id": "1196956", "url": "https://cs.wikipedia.org/wiki?curid=1196956", "title": "Kostel Nanebevzetí Panny Marie (Bystřice)", "text": "Kostel Nanebevzetí Panny Marie (Bystřice)\n\nŘímskokatolický farní kostel Nanebevzetí Panny Marie v Bystřici je gotická sakrální stavba stojící na návrší nad obcí. Od roku 1964 je kostel zapsán v seznamu kulturních památek.\n\nKostel byl postaven kolem poloviny 14. století. V období husitských válek byl poškozen a v 16. století znovu přestavěn. V roce 1857 k němu byla přistavěna věž. Loď byla v té době pseudogoticky upravena, prodloužena a opatřena plochým stropem. Po roku 1881 k ní byly přistavěny opěráky. Dále byl kostel novogoticky upravený v roce 1892. Na počátku 21. století byly při nové výmalbě na omítkách nalezeny vzácné starší malby. V zrestaurovaném kostele pořádá místní obec koncerty klasické a varhanní hudby.\n\nKostel je jednolodní, obdélný. Má pětiboce uzavřený presbytář a hranolovou věž v západním průčelí. V presbytáři se nacházejí úzká lomená okna bez kružeb, která jsou s pseudoslohovým profilovaným ostěním. Presbytář je klenut šestidílnou žebrovou klenbou profilovanými žebry z období asi po polovině 14. století. Loď kostela má plochý strop.\n\nVnitřní zařízení je pseudogotické z konce 19. století. Od \"J. Stoklasy mladšího\" pochází hlavní oltář z roku 1897, obraz je dílem \"Vyčekala\" z roku 1917. Cínová křtitelnice pochází od mistra \"Petra\" z Mladé Boleslavi z roku 1572. Nese renesanční reliéfy \"Pallady\", \"Fortuny\" aj. Také zvon z roku 1578 pochází od téhož autora. Ten byl původně zřejmě umístěn v tzv. sanktusníku – malé štíhlé věžičce na hřebenu střechy. V této době sem byli pohřbeni i někteří příslušníci početného rodu Kopidlanských, jejichž renesanční náhrobek zazděný v lodi kostela pochází z roku 1606.\n\nNedaleko se nacházejí sochy sv. Jana Nepomuckého z roku 1769 a sv. Václava z roku 1892.\n\n"}
{"id": "1196964", "url": "https://cs.wikipedia.org/wiki?curid=1196964", "title": "Česká národní fotbalová liga", "text": "Česká národní fotbalová liga\n\nČeská národní fotbalová liga, zkráceně ČNFL, byla v letech 1969 – 1993 nejvyšší fotbalová soutěž na území České socialistické republiky (od 6. března 1990 na území České republiky). Byla založena v roce 1969 v souvislosti s federálním uspořádáním Československa, zanikla v roce 1993 při jeho rozpadu. V sezonách 1991/92 a 1992/93 nesla název Českomoravská fotbalová liga, zkráceně ČMFL.\n\n\nZdroj: \n\n"}
{"id": "1196965", "url": "https://cs.wikipedia.org/wiki?curid=1196965", "title": "Izoblaba", "text": "Izoblaba\n\nIzoblaba (nebo \"Isoblaba\") je myšlená čára na mapě, která spojuje místa, v nichž došlo při zemětřesení ke stejným škodám. Je to jedna z mnoha druhů Izolinie. Izoblaby se používají při navrhování antiseismických staveb. Spolu s izoseisty a izokausty se podle nich sestavují mapy zemětřesné aktivity.\n"}
{"id": "1196971", "url": "https://cs.wikipedia.org/wiki?curid=1196971", "title": "Izodynama", "text": "Izodynama\n\nIzodynama (nebo \"isodynama\") je čára na mapě (izolinie), která spojuje místa o stejné intenzitě tíhového nebo magnetického pole Země. Izodynamy spolu s izogony a izokliny používají na magnetických mapách, kde ukazují představu o skutečném rozložením elementů magnetického pole Země.\n"}
{"id": "1196974", "url": "https://cs.wikipedia.org/wiki?curid=1196974", "title": "Izogama", "text": "Izogama\n\nIzogama (nebo \"isogama\") je čára, která na mapě spojuje povrchové body se stejnými hodnotami tíhového zrychlení. Jedná se o typ izolinie.\n"}
{"id": "1196977", "url": "https://cs.wikipedia.org/wiki?curid=1196977", "title": "Izogona", "text": "Izogona\n\nIzogona (nebo \"Isogona\") je čára na mapě (izolinie), která spojuje místa se stejnou magnetickou deklinací. V anglické literatuře značí spojnice míst se stejnými směry větru. Křivka spojující místa s nulovou deklinací se nazývá agona. \n"}
{"id": "1196980", "url": "https://cs.wikipedia.org/wiki?curid=1196980", "title": "Zabiorę nas", "text": "Zabiorę nas\n\n„Zabiorę nas” je první sólový singl polské zpěvačky Cleo. Premiéra singlu se uskutečnila 30. prosince 2015. Ve stejný den byl zveřejněn také videoklip k písni, který režiroval Piotr Smoleński. Singl je předzvěstí jejího debutového alba zpěvačky, které má být vydáno v roce 2016. Dne 25. ledna 2016 byl vydán oficiální remix singlu, který měl na starosti Basto.\n"}
{"id": "1196986", "url": "https://cs.wikipedia.org/wiki?curid=1196986", "title": "Georg Philipp Harsdörffer", "text": "Georg Philipp Harsdörffer\n\nGeorg Philipp Harsdörffer (1. listopad 1607, Norimberk – 16. září 1658, Norimberk) byl německý jazykovědec, básník a překladatel období baroka.\n\nNarodil se v Norimberku, jeho dnešní části Fischbach bei Nürnberg. Pocházel ze starého norimberského patricijského rodu. Od roku 1623 studoval na univerzitě v Altdorfu bei Nürnberg právo, matematiku, filozofii a jazykovědu.\n\nByl jedním z předních zastáncům své doby, usilujících v období baroka o péči a čistotu německého jazyka.\n\n\n\n\n"}
{"id": "1196990", "url": "https://cs.wikipedia.org/wiki?curid=1196990", "title": "2. česká národní fotbalová liga", "text": "2. česká národní fotbalová liga\n\n2. česká národní fotbalová liga, zkráceně 2. ČNFL, byla v letech 1981 – 1991 druhá nejvyšší fotbalová soutěž na území České socialistické republiky (od 6. března 1990 na území České republiky). Byla založena v roce 1981, zanikla v roce 1991 po rozdělení na českou (ČFL) a moravsko-slezskou (MSFL) část.\n\nZdroj: \n\n"}
{"id": "1196993", "url": "https://cs.wikipedia.org/wiki?curid=1196993", "title": "Mezinárodní letiště Long Thanh", "text": "Mezinárodní letiště Long Thanh\n\nMezinárodní letiště Long Thanh (Vietnamsky: \"Sân bay Quốc tế Long Thành\") je plánované letiště v provincii Long Thành, Đồng Nai v jižním Vietnamu. Nachází se přibližně 40 km severovýchodně od Ho Či Minova Města, je určeno k provozu do roku 2020. Je projektováno s kapacitou více než 100 milionů odbavených cestujících ročně.\n\nV roce 2016 je jediným mezinárodním letištěm v Metropolitní oblasti Ho Či Minova Města Mezinárodní Letiště Tan Son Nhat. V této oblasti o rozloze 30 404 kilometrů čtverečních má do roku 2020 žít 20 až 22 milionů obyvatel, z toho 16 - 17 milionů, tedy 77 - 80 %, městských obyvatel. Letiště Tan Son Nhat bylo postaveno během Války ve Vietnamu na podporu válečné dopravy. Jeho umístění uvnitř přeplněného Ho Či Minova Města limituje jeho další rozvoj. Je obtížné rozšířit ho tak, aby dokázalo pokrýt rostoucí roční růst cestujících. Maximální kapacita letiště Tan Son Nhat je 25 milionů cestujících ročně. V roce 2010 bylo na letišti odbaveno 15,5 milionu a s ročním tempem růstu cestujících více než 15% mělo být přetížené do roku 2015. Letiště Tan Son Nhat  bude i nadále sloužit pro mezinárodní a domácí lety až do dokončení nového Mezinárodního letiště Long Thanh.\n\nÚzemní plán pro Mezinárodní letiště Long Thanh byl schválen Premiérem Phan Văn Khải v roce 2006 a v průběhu času bylo provedeno několik úprav. Projekt čelí smíšeným reakcím veřejnosti pro své velké náklady a značné vzdálenosti od centra Ho Či Minova Města.\n\nInvestice je kvůli postupnému uspokojování požadavků na dopravní výkon rozdělena do několika fází. Za realizaci projektu je zodpovědná společnost Southern Airports Corporation (společnost v rámci Ministerstva dopravy Vietnamu).\n\nCena první fáze projektu je odhadována na 7,8 miliard dolarů a bude rozdělena do 3 dílčích fází.\n\nPodle původního plánu by letiště mělo zvládnout 25 milionů cestujících za rok po dokončení této fáze, nicméně navrhovaná kapacita byla později kvůli snížení nákladů omezena na 17 milionů cestujících ročně. Na tuto fázi bude přiděleno 5,6 miliard dolarů a má být postaven jeden terminál spolu s jednou přistávací dráhou.\n\nBude postavena další dráha a zvýšena celková kapacita až na 25 milionů cestujících ročně.\n\nBude postaven zbytek potřebných zařízení a bude provedeno schválení pozemků pro budoucí fáze. Letiště by mělo zahájit provoz v roce 2025.\n\nKapacita se zdvojnásobí na 50 milionů cestujících ročně a ke konci této fáze bude postavena třetí přistávací dráha. Dokončení je plánováno v roce 2035.\n\nLetiště dosáhne své maximální projektované kapacity 80 až 100 milionů cestujících a 5 milionů tun nákladu za rok. Po třetí fázi budou v provozu čtyři dráhy.\n\nLetiště bude přístupné po silnici National Route 51, dálnici Ho Či Minovo Město - Long Thành  (ve výstavbě), dálnici Biên Hòa - Vũng Tàu, dálnici Long An - Long Thành, vysokorychlostní železnici Ho Chi Minh City - Long Thành a vysokorychlostní železnici Ho Chi Minh City - Nha Trang.\n\n"}
{"id": "1196994", "url": "https://cs.wikipedia.org/wiki?curid=1196994", "title": "Kazo (rozcestník)", "text": "Kazo (rozcestník)\n\nSlovo Kazo může označovat více věcí:\n\n"}
{"id": "1196996", "url": "https://cs.wikipedia.org/wiki?curid=1196996", "title": "Cinquecento", "text": "Cinquecento\n\nPojem cinquecento ([] \"pět set\") představuje v dějinách umění a literatury souhrnné označení pro 16. století (od roku 1501 do roku 1599) v Itálii. \n\nPod tímto pojmem se rozumí označení uměleckých děl vzniklých v tomto období a umělecký styl \"(viz renesance/rinascimento)\", které se v tomto období vyvinulo.\n\nAnalogicky s tím se výtvarní a literární umělci 16. století nazývají \"cinquecentisté\". Patří mezi ně zakladatelé a mistři nového stylu: ve výtvarném umění jako Donato Bramante, Michelangelo Buonarroti, Rafaello Sanzio, Correggio, Tizian, Benvenuto Cellini, Tintoretto, Paolo Veronese, Giorgione a částečně též Leonardo da Vinci. \n\nV oblasti literatury a poezie to pak byly osobnosti jako Francesco Berni, Ludovico Ariosto, Ottavio Rinuccini, Torquato Tasso, Bernardo Tasso, Niccolò Machiavelli a mnoho dalších.\n\nPodobně se podle číslovek odvizují také další století v dějinách italského umění: duecento, trecento, quattrocento, cinquecento, seicento, settecento, ottocento, a novecento.\n"}
{"id": "1197006", "url": "https://cs.wikipedia.org/wiki?curid=1197006", "title": "Proporcionalita", "text": "Proporcionalita\n\nProporcionalita (z lat. \"proportio\", poměr) znamená poměrnost či přiměřenost.\nV estetice určuje pravidla, podle nichž se mají řídit vzájemné vztahy jednotlivých částí uměleckého díla v rámci harmonie.\n\n\n"}
{"id": "1197017", "url": "https://cs.wikipedia.org/wiki?curid=1197017", "title": "Automatická identifikace a sběr dat", "text": "Automatická identifikace a sběr dat\n\n\"AIDC (Automatic identification and data capture)\" se vztahuje na metody automatické identifikace objektů, na sběr dat o těchto objektech a na zadávání těchto dat přímo do počítačového systému (bez lidského zásahu). Jde např. o technologie:\n\nTyto technologie poskytují rychlé, přesné a nákladově efektivní způsoby pro identifikaci, směrování, získávání a spravování dat a informací o předmětech, osobách, transakcích a zdrojích.\n\nSnímání dat z tištěných dokumentů může být realizováno různými technikami, např:\nTechnologie RFID je inovaci identifikace techniky čárového kódu; je zaměřena zejména na identifikaci předmětů/zboží ve skladech a v přepravním řetězci; dnes je využívána rovněž na identifikaci lidí – např. pacientů, závodníků, návštěvníků různých akcí. Používá se pro radiofrekvenční pásma LF (120 až 150 kHz), HF (13,56 MHz) až mikrovlny (3,1 až 10 GHz). Na rozhraní RFID \"(air interface),\" se čtou RFID tagy. RFID se rovněž využívá pro vyhledávání v reálném čase \"(real-time locating systems)\".\n\nEPC (Electronic Product Code) je obsažen v RFID tagu; jde o identifikační číslo výrobku, ke kterému je tag připevněn; DataBáze RFID systému obsahuje podrobnosti o příslušných výrobcích, zvířatech, návštěvnících atp.\n\nRFID sestava\n\nRFID tagy\n\nRFID etiketa (německy: RFID Etikette, anglicky: RFID tag) je samolepicí štítek obsahující RFID čip a anténku; na opačné straně štítku je často shodná informace zapsaná čárovým kódem\n\nRFID transponder (Transponder/code plate/rf tag) umožňuje přijímání spouštěcího signálu a vysílání příslušné odezvy\n\nRFID aplikace, např:\n\nTechnologie NFC je jistou inovací RFID pro 13,56 MHz. Jde o bezdrátovouá komunikaci mezi elektronickými zařízeními na krátkou vzdálenost (cm); příkladem použití je platba mobilním telefonem přes čtečku NFC, komerční transakce s uzavřenou smyčkou (mimo banky), kontextuální informace (mobil s funkcí NFC přečte NFC tag) atp.\n\nNFC tag má kapacitu maximálně několik kilobajtů a může obsahovat např. webovou adresu, vizitku s kontakty, reklamu atp. Některé typy jsou postaveny na normě ISO/IEC 14443, jiné na normě FeliCa (firma Sony).\nBiometrika (Biometrics) umožňuje bezpečné transakce, pozitivní identifikaci a lepší informované posouzení příslušné osoby. Nasazení interoperabilních biometrických řešení, založených na normách nutně zvyšuje úroveň bezpečnosti pro kritické infrastruktury, jaká nebyla dosud poskytována jinými technologiemi. Existuje velký rozsah systémů a aplikací určených pro poskytování spolehlivého ověřování a identifikaci jednotlivců. Jde např. o následující autentizace:\n\nGlobální rozšíření technologií AIDC bylo umožněno zejména zavedením norem pro informační technologie Společné komise ISO a IEC - ISO/IEC JTC 1. Komise JTC1 sestává z řady subkomisí, např.:\nAutorské právo (Copyright law) se vztahuje na dokumenty ISO, avšak některé dokumenty vydané JTC1, např.: ISO/IEC 17788, 2382, 2382-37, 27000, 7501 atp. lze „volně stáhnout“ (download) pro individuální studium na jednom PC.\n\nRFID\n\nNear Field Communication\n\nČárový kód\n\nOCR\n\nDNA\n\nDaktyloskopie\n\n(NFCIP-1)\n"}
{"id": "1197018", "url": "https://cs.wikipedia.org/wiki?curid=1197018", "title": "Le istitutioni harmoniche", "text": "Le istitutioni harmoniche\n\nLe istitutioni harmoniche je hudební traktát italského skladatele Gioseffo Zarlino, hudebního teoretika a kapelníka od svatého Marka v Benátkách.\n\nToto pojednání o hudební harmonii bylo poprvé vydáno roku 1558 v Benátkách a patří mezi nejvýznamnější hudební učebnice italského cinquecenta. Roku 1573 byla vydána nově přepracovaná verze.\n\nDílo je napsané v italštině a poprvé se zabývá spojením hudební teorie s provozovací praxí. Je členěno do čtyř částí, po dvou teoretických a dvou praktických. V prvním a druhém díle je zpracováno téma proporcionality a její užití v konsonantních souzvucích. Třetí a čtvrtá část pojednávají teorii hudební skladby a kontrapunktu a nauku o modech. V praktické části pak uvádí Zarlino množství vlastních příkladů.\n\nJeho zpracování antické legendy o Pythagorovi v kovárně, v němž se odvolává na Boethiovy spisy, odpovídá středověké úrovni vědění, přetrvávající ještě v době hudební renesance. Důkaz o nesprávnosti udávaných Pythagorových fyzikální experimentů v době zveřejnění spisu \"Le istitutioni harmoniche\" ještě nebyl k dispozici.\n\npřekladdeLe istitutioni harmoniche101425832\n\nThomas Street Christensen: \"The Cambridge History of Western Music Theory\". Cambridge University Press, Cambridge 2002, ISBN 0521623715\n"}
{"id": "1197020", "url": "https://cs.wikipedia.org/wiki?curid=1197020", "title": "Android x86", "text": "Android x86\n\nAndroid-x86 je v informatice neoficiální způsob portace mobilního operačního systému Android na zařízení s procesory AMD a Intel x86. Hlavním cílem tohoto open-source projektu je spuštění aplikací, her a aplikací určených pro mobilní zařízení s Androidem na klasickém stolním počítači (platforma x86).\n\nCelý projekt začal snahou upravit zdrojový kód Androidu tak, aby ho bylo možné spustit na zařízeních s platformou x86, která zahrnuje i netbooky, tablety a další.\n\nTento operační systém je založen na AOSP (Android Open Source Project) s několika modifikacemi a vylepšeními. Některé komponenty jsou vyvinuty tak, aby mohly fungovat i na PC zařízení. V případě, že jsou detekována podporovaná GPU (například Intel GMA, Radeony od AMD, nebo chipsety od Nvidie), systém nabídne hardwarovou akceleraci za pomoci Open GL ES. V případě, že GPU není podporované, běží systém v neakcelerovaném režimu za využití softwarového renderování.\n\nK dispozici jsou obrazy ISO, které umožňují (stejně jako klasické distribuce Linuxu) spuštění z Live USB nebo instalaci na pevný disk.\n\nPodobný projekt, založený pod křídly společnosti Intel nese název Android - IA. Běží na novějších zařízeních s UEFI. \n\nRemix OS je open-source operační systém od Jide Technologies založený na Android-x86 určený pro standardní PC. Na vývoji se podílí i Chih-Wei Huang hlavní vývojář Android-x86. Beta verze tohoto systému byla představena v březnu 2016.\n"}
{"id": "1197022", "url": "https://cs.wikipedia.org/wiki?curid=1197022", "title": "Remix OS", "text": "Remix OS\n\nRemix OS byl operační systém, který je založen na open source projektu Android x86 (projekt Android x86 provádí portaci mobilního operačního systému Android na stolní počítače a další zařízení). \"Remix OS\" byl vyvíjen společností Jide Technology, která byla založena třemi bývalými zaměstnanci společnosti Google v roce 2014 za účelem stát se součástí nové éry, kdy budou všechna zařízení pracovat na mobilních platformách. V roce 2017 vývoj skončil.\n\nRemix OS byl založen na Androidu verze 6.x známým také pod označením Marshmallow. Je kompatibilní s procesory Intel, včetně těch v počítačích od společnosti Apple. Na rozdíl od mobilního Androidu podporuje víceokenní režim (možnost sledovat a ovládat soubežně více aplikací běžících v samostatných oknech). Kromě toho navíc přináší hlavní panel, nabídku start a další prvky známé (nejen) z desktopových Microsoft Windows. Dodává se v 32- i 64bitové verzi.\n\nVerze 2.0 přinesla oproti první Alpha verzi jednoduchou formu aktualizací, na kterou jsou uživatelé zvyklí z ostatních systémů. Dříve se musel stáhnout nový ISO obraz a nainstalovat znovu.\n\nVerze 3.0 je, oproti předešlým verzím vycházejících z Androidu 5.x, nově založena na novějším Androidu 6.x.\n\nDistribuce byl k dispozici zcela zdarma na oficiálních stránkách vývojářů. Stejně jako další Linuxové distribuce jej možno nainstalovat na pevný disk vedle Windows, nebo spouštět přímo z USB flash disku.\n\nSpolečnost Jide Technology se rozhodla ukončit jakýkoli další vývoj na již probíhajících produktech a službách, proto ke dni 17. července 2017 vydala prohlášení, ve kterém stojí rozhodnutí společnosti o změně směřování vývoje. Kromě vývoje softwaru končí i vývoj na technických zařízeních, jako byl připravovaný Remix IO.\n"}
{"id": "1197025", "url": "https://cs.wikipedia.org/wiki?curid=1197025", "title": "Obléhání La Rochelle (1627–1628)", "text": "Obléhání La Rochelle (1627–1628)\n\nObléhání francouzského města La Rochelle, které probíhalo v letech 1627–1628, byl další z konfliktů mezi hugenoty a královskou vládou ve Francii.\n\nLa Rochelle, na královské vládě v podstatě nezávislé přístavní město obývané hugenoty, se ve dvacátých letech 17. století účastnilo dvou protivládních povstání. Roku 1627 se francouzský král Ludvík XIII. rozhodl moc města definitivně zlomit. Následovalo jeho zhruba roční obléhání královskou armádou, během kterého bylo město izolováno systémem opevnění na souši i mořskou hrází. Ačkoli protestantům v La Rochelle přišli na pomoc Angličané, vláda jejich útok odrazila a vyhladovělé město nakonec v říjnu roku 1628 dobyla. Jeho obyvatelé následně přišli o své výsady. Toto vítězství umožnilo Ludvíku XIII. v roce 1629 vydat alèský edikt, který hugenoty ve Francii připravil o politický vliv.\n\nPo ukončení náboženských válek mezi katolíky a hugenoty ve Francii byl vydán Nantský edikt, jehož cílem bylo uspořádat náboženské a politické poměry v království. Hugenotům zaručoval určitou míru politické i náboženské nezávislosti.\n\nV částečně protestantském hrabství Béarn nantský edikt nebyl dodržován, a proto se ho roku 1620 francouzský král Ludvík XIII. rozhodl vojskem obsadit. Poté co tak učinil, formálně sloučil Béarn s Francií a obnovil zde katolickou víru. V tom samém roce byl také poražen protestant Fridrich Falcký katolíky v bitvě na Bílé hoře. Hugenoté se cítili v důsledku těchto událostí více zranitelní a rozhodli se na ně reagovat. Jejich předáci se sešli ve městě La Rochelle, kde se usnesli na financování vlastní armády a sjednocení dalšího postupu hugenotských regionů. Král si to nenechal líbit a proti protestantům vytáhl. Sice je porazil v otevřené bitvě, ale nepodařilo se mu dobýt Montauban a ani La Rochelle, které bylo nejdůležitější hugenotskou pevností. Toto město se mohlo navíc pyšnit na francouzské poměry nevídanou mírou nezávislosti, která se týkala ekonomických výsad i vlastních soudních pravomocí. Montpellierský mír, jež konflikt ukončil, nebyl pro hugenoty výhodný, přišli o některá vojenská privilegia a museli se také smířit s existencí pevnosti Fort-Louis. Tu během války královští postavili před La Rochelle a úkolem její posádky bylo hlídat přístupové cesty do města.\n\nV roce 1625 se Larochellští připojili k hugenotskému povstání, kterému velel vévoda de Soubise a po jehož porážce přišli o výsadu vlastní vojenské flotily. Navíc vláda umístila vojsko na nedaleké ostrovy Ré a Oléron. Obyvatelé La Rochelle z toho vyvozovali, že vláda se chystá jejich město dobýt a připravit je o poslední privilegia. Proto se obrátili o pomoc na francouzského nepřítele – Anglii.\n\nV roce 1627 se tak přes kanál La Manche vydalo zhruba 10 000 Angličanů pod velením vévody z Buckinghamu dobýt ostrov Ré. Anglo-francouzské vztahy byly již delší dobu na bodu mrazu a Angličané měli v úmyslu spoluprací s odbojnými hugenoty v La Rochelle postavení svého nepřítele oslabit. Ostrov Ré chtěli využít jako svou základnu. Vylodili se kryti lodním dělostřelectvem, Francouze zatlačili do pevnosti Saint-Martin-de-Ré a téměř celý zbytek ostrova obsadili. Zpočátku váhající Rochelané se v září otevřeně postavili za Buckinghama a poslali mu pět set mužů. Velitel pevnosti Saint-Martin-de-Ré generál Toiras se s vypětím všech sil držel až do října 1627, kdy mu byly se štěstím dopraveny potřebné zásoby jídla. Angličané, postupně decimováni nemocemi a marně čekající na posily, se proto rozhodli vše vsadit na jednu kartu a 6. listopadu se pokusili pevnost dobýt. Navzdory jejich velkým ztrátám se ale útok nezdařil. Když k Toirasovým mužům dorazila pomoc z kontinentu, dali se Angličané na rychlý a zmatený ústup z ostrova, při kterém zaznamenali velké ztráty. 8. listopadu jejich loďstvo odplulo do zpátky do vlasti.\n\nMezitím v říjnu 1627 převzal Ludvík XIII. od svého bratra Gastona velení armády, shromážděné v reakci na anglický vpád před La Rochelle a vládní vojsko začalo s blokádou města.\n\nPozemní přístup do La Rochelle královská armáda neprodyšně uzavřela opevněním, které spojovalo oba břehy městské zátoky. Na této zhruba sedm mil dlouhé linii se nacházelo celkem jedenáct pevností a osmnáct redut. Protože se Francouzi, kteří neměli příliš silné loďstvo, báli anglické námořní intervence, v místě vjezdu do larochellského přístavu postavili hráz. Inspirací pro tento čin jim byla jiná hráz, postavená Alexandrem Velikým při obléhání tehdy fénického města Týru. Nyní se jednalo se o kamennou, na sucho zděnou stavbu s mezerou uprostřed, která měla snížit nápor vody. Projektovali ji inženýři Clément Métezeau a Jean Thiriot a vybudovali ji vojáci obléhající armády, kteří se dobrovolně přihlásili. Na její stavbě se osobně podílel i francouzský král. Aby do La Rochelle nemohly proniknout ani menší lodě, byla poblíž mezery v hrázi do dna zátoky zasazena konstrukce z kůlů, nahoře propojená trámy. Hráz navíc doplňovalo molo spolu s 56 vzájemně propojenými loďmi, jež tvořily další bariéru. V lednu připlula k La Rochelle francouzská vládní flotila, pro kterou si katolíci nedaleko své pevnosti Fort-Louis postavili speciální přístav, nazvaný Port Neuf. Dohromady se skládala z 36 galér a pinas.\n\nHugenoté ve městě věděli, že sami královské vojsko neporazí a spoléhali na pomoc armády svých spolubojovníků pod velením Soubise na jihu Francie. Ta však po částečných úspěších musela ustoupit až do Cévennes a k La Rochelle se nebyla schopna probojovat. Druhý spojenec hugenotů, Anglie, dlouho nic nepodnikl.\n\n10. února Ludvík XIII. odjel do Paříže. Velení obléhání přenechal svému prvnímu ministrovi, kardinálu Richelieuovi, kterému plně důvěřoval. Ten s asistencí pátera Josefa začal připravovat útok. Došlo k němu 11. března, a i když ho Larochellští nečekali, nezdařil se. V dubnu si také obyvatelé města, ke kterým se dostala zpráva od anglického krále slibujícího pomoc, zvolili za starostu odhodlaného obchodníka a námořního velitele Jeana Guitona. K francouzské armádě se vrátil král v polovině dubna, Richelieu i po nepovedeném útoku zůstal jeho zástupcem.\n\nPočátkem května vyrazila La Rochelle na pomoc anglická flotila pod velením hraběte z Denbighu. Podařilo se jí dostat k hrázi, kterou nějakou dobu ostřelovala, ale dále už ne. Když se její velitel dozvěděl o tom, že se poblíž nachází loďstvo francouzských spojenců Španělů, nařídil 18. května ústup.\nV srpnu 1628 se vzhledem k finanční náročnosti obléhání a zahraničně-politickým komplikacím pokusil Ludvík XIII. o vyjednávání. Narazil ale na neústupnost starosty a velitele Guitona. Obyvatelé města stále vkládali naděje do Angličanů, kteří se chystali pod velením vévody z Buckinghamu opět zapojit do boje. Vévoda byl ale 23. srpna zavražděn a anglické loďstvo se tak vydalo na cestu 7. září s novým velitelem – hrabětem z Lindsey. Na palubách svých lodí měl jedenáct pluků vojska a velké zásoby potravin pro posádku a lid v La Rochelle. Probít se tam ovšem se svým demoralizovaným mužstvem nedokázal a musel nakonec odplout. 26. října se proto vyhladovělí obyvatelé města, kteří na své hradby mohli postavit už jen pouhých 200 bojeschopných mužů, rozhodli kapitulovat.\n\nNásledovala dlouhá porada krále, Richelieua a ostatních zástupců francouzské vlády o tom, jak se k hugenotům zachovají. Nakonec bylo rozhodnuto o shovívavém přístupu, který zastával Richelieu. Ten si uvědomoval, že přísné potrestání obyvatel La Rochelle by mu zkomplikovalo pacifikaci hugenotů na jihu Francie. Také se domníval, že tak zabrání případné anglické snaze o zprostředkování míru. Město proto nakonec přišlo o zbytky privilegií a muselo strhnout své hradby, ale byly zachovány životy i majetek jeho obyvatel. O den později, 27. října, královské vojsko La Rochelle obsadilo.\n\nVláda dodala hladovým obyvatelům potraviny – stovky vozů potravin a k tomu stáda dobytka a ovcí. Její vojáci také pomohli s pohřbíváním mrtvých, kteří leželi v budovách i na ulicích. Při obléhání zemřelo hlady a na nemoci 22 000 z původních 28 000 obyvatel města.\n\nLa Rochelle přišlo o svou politickou a ekonomickou nezávislost a stalo se z něj běžné francouzské město. Pravomoci místní samosprávy byly přeneseny na královské úředníky, obyvatelé museli začít platit vývozní a dovozní cla a také každoroční příspěvek, díky kterému se vyhnuli placení daní. Co se týče náboženství, tak z protestantského chrámu uprostřed města se stal katolický a hugenoté, kteří dříve ve městě nebydleli, se už v něm nemohli usadit. To bylo ovšem dovoleno katolíkům. V La Rochelle také začaly působit katolické mnišské řády, v průběhu několika desetiletí se tak ve městě postupně zvyšoval počet katolíků a v roce 1676 už katolíci protestanty několikanásobně převyšovali.\nV roce 1629 vytáhla královská armáda na jih, aby si podrobila i tamější hugenoty. Poté co se jí to podařilo, vydal král Ludvík XIII. koncem června 1629 edikt alèský. Spíše než o mírovou dohodu, se jednalo o jakýsi akt odpuštění. Kopíroval částečně nantský edikt, s tím rozdílem, že hugenotům už negarantoval politická práva a vojenské výsady. Hugenoté tak museli ve dvaceti svých městech zbořit opevnění. Roku 1629 přišli o svůj politický vliv a v souvislosti s tím byly zmařeny jejich snahy o vytvoření nezávislého územního útvaru uvnitř francouzského království. V náboženské oblasti se museli smířit s mnohem větší nesnášenlivostí ze strany katolíků.\n\nNa pozadí historických událostí se odehrává část dobrodružného románu \"Tři mušketýři\" Alexandra Dumase staršího, ve které se jeho čtyři hlavní hrdinové obléhání účastní. Obléhání je také vylíčeno v historickém románu Roberta Merleho \"Sláva a úskalí\" a objevuje se také v románech \"Lemprièrův slovník\" od Lawrence Norfolka a \"The Arm and the Darkness\" od Taylor Caldwellové.\n"}
{"id": "1197026", "url": "https://cs.wikipedia.org/wiki?curid=1197026", "title": "Orknejská vlajka", "text": "Orknejská vlajka\n\nOrknejská vlajka byla přijata 10. dubna 2007 na základě předchozího hlasování občanů jako oficiální symbol skotské správní oblasti zahrnující souostroví Orkneje. Vlajka má poměr stran 8:11 a je na ní modrý skandinávský kříž se žlutým lemem na červeném pozadí. Barvy vlajky vycházejí z orknejského znaku, který zobrazuje loď na modrém pozadí a zlatého lva se sekerou na červeném pozadí (státní znak Norska). Modrý kříž odkazuje na převažující barvu skotské vlajky a také na moře, které ostrovy obklopuje.\n\nOd devadesátých let 20. století používaly Orkneje neoficiálně vlajku zvanou \"St Magnus Flag\" podle patrona ostrovů, středověkého earla Magnuse Erlendssona. Vlajka byla žlutá s červeným skandinávským křížem. Nejvyšší heraldická autorita ve Skotsku Court of the Lord Lyon odmítla tuto vlajku uznat, protože se shodovala s historickou vlajkou Kalmarské unie (používanou také pod názvem \"Norden\" jako symbol novodobých plánů na užší integraci severských zemí) a také se velmi podobala vlajce irské provincie Ulster. Vyhlásila proto konkurs, v němž zvítězil návrh poštmistra Duncana Tullocka, který podle vlastního vyprávění použil k vytvoření vlajky pastelky vypůjčené od svých vnuček. \n"}
{"id": "1197028", "url": "https://cs.wikipedia.org/wiki?curid=1197028", "title": "Zastávka u Brna (nádraží)", "text": "Zastávka u Brna (nádraží)\n\nZastávka u Brna (původně \"Boží Požehnání\", něm. \"Segen Gottes\", v letech 1867–1871 \"Rosice-Boží Požehnání\", něm. \"Rossitz-Segen Gottes\", poté opět \"Boží Požehnání\", něm. \"Segen Gottes\", v roce 1921 \"Zastávka\", od roku 1925 současný název) je železniční stanice v km 10,877 železniční trati 240 z Brna do Jihlavy, která se nachází v obci Zastávka v okrese Brno-venkov.\n\nHistorie železniční stanice je spojena s výstavbou uhelné dráhy z Brna do Zastávky u Brna (Brněnsko-rosická dráha), která byla zprovozněna v roce 1856. U její výstavby byli Jan Arnošt Herring (1816–1871) a Franz Klein (1800–1855), kteří pro svůj záměr získali jak brněnské průmyslníky tak místní těžaře Antonína Rahna (1816–1876) a Jana Mülera (1827–1897). Po její dostavbě to byla jedna z prvních uhelných drah v českých zemích. Zkušební jízda proběhla 27. prosince 1855, uhlí se začalo přepravovat 2. ledna 1856, slavnostní jízda s cestujícími o půl roku později 30. června 1856, od 1. července 1856 byla provozována pravidelná přeprava cestujících. Uhlí se vozilo nejen do Brna, ale také do Vídně. Z železniční zastávky vedla odbočka vlečky k Dědičné štole, odbočná trať byla postavena v roce 1862 k dolům Ferdinand, Jindřich, Antonín a Simson. Poslední vlečka byla postavena v roce 1877 k dolu Julius.\n\nKoncová výpravní budova Brněnsko-rosické dráhy byla postavena podle projektu vrchního inženýra Tomáše Nováka v roce 1856. Dvoupodlažní objekt o deseti okenních osách byl krytý valbovou střechou, v průčelí členěný profilovanou patrovou římsou. Polygonální pilastry (nároží) výpravní budovy zdobily šestiboké věžičky, které vystupovaly nad okapovou římsu. Architektonické řešení výpravní budovy bylo téměř shodné s výpravní a správní budovou Rosického, později dolního nádraží v Brně. Nástupiště u budovy (první kolej) bylo kryto pultovou střechou na sloupech, které bylo později odstraněno. V roce 1870 byl k budově (ze strany Brna) přistavěn přízemní hrázděný objekt výčepu s verandou, který navazoval na restauraci v přízemí výpravní budovy. V letech 1885–1886 postavila C.k. privilegovaná Rakouská společnost státní dráhy (StEG) dvoupodlažní obytnou budovu pro drážní zaměstnance podle typového plánu. Ve výpravní budově byly provedeny vnitřní úpravy a změn architektonického členění fasád (pásová rustika) a sedlové nadokenní římsy (odstraněny v roce 1962). Ve stanici se nachází obdélná remíza a zděná patrová vodárna.\n\n\n"}
{"id": "1197029", "url": "https://cs.wikipedia.org/wiki?curid=1197029", "title": "Evropský pohár juniorů ve sportovním lezení 2012", "text": "Evropský pohár juniorů ve sportovním lezení 2012\n\nEvropský pohár juniorů ve sportovním lezení 2012 se uskutečnil v sedmi zemích. Zahájen byl 18. května v britském Edinburghu prvním závodem Evropského poháru juniorů ve sportovním lezení lezením na obtížnost a rychlost. V obtížnosti se uskutečnilo šest závodů (škrtaly se dva nejhorší výsledky), v lezení na rychlost čtyři závody, v boulderingu dva.\n\nPoslední závod Evropského poháru juniorů se uskutečnil 12.-13. října ve slovinském Kranji (v lezení na obtížnost), spolu se světovým pohárem v lezení na obtížnost, který zde kočil tradičně o týden dříve. Celkem proběhlo v deseti městech dvanáct závodů pod patronátem Mezinárodní federace sportovního lezení (IFSC), v Edinburghu a Moskvě se závodilo ve dvou disciplínách.\n\nV roce 2012 se v lezení na obtížnost a rychlost konalo ve Francii také Mistrovství Evropy juniorů, které se do výsledků Evropského poháru juniorů nezapočítávalo.\n\nČeští závodníci si z jednotlivých závodů odvezli devět medailí (4/2/3), v celkovém hodnocení získali zlato Jan Kříž a bronz Pavel Krutil v lezení na rychlost v kategoriích A a B.\n\n\n"}
{"id": "1197030", "url": "https://cs.wikipedia.org/wiki?curid=1197030", "title": "Domenico Beccafumi", "text": "Domenico Beccafumi\n\nDomenico di Giacomo di Pace Beccafumi zvaný il Mecherino (kolem 1486 oblast Sieny – 18. května 1551 Siena) byl italský pozdně renesanční a manýristický malíř, grafik a sochař, poslední představitel sienské malířské školy. Narodil se jako syn rolníka Giacoma di Pace, jenž pracoval pro Lorenza Beccafumiho. Ten si mladého Domenica oblíbil, prakticky ho adoptoval, rozpoznal jeho umělecké nadání a nechal jej studovat v Sieně. Roku 1510 se Domenico Beccafumi odebral na dva roky do Říma, kde se seznámil s posledním vývojem malířství i s uměleckým odkazem antiky. \n\nPo návratu do Sieny získal Domenico Beccafumi řadu veřejných, církevních i soukromých zakázek. Mimo jiné vyzdobil freskami řadu budov. Roku 1519 dostal zakázku na výzdobu mramorové podlahy dómu, na níž pak pracoval následujících 30 let až do své smrti. Je také autorem četných náboženských obrazů, ilustroval rokopisy a pracoval jako sochař (např. jezdecká socha císaře Karla V.). Téměř celé jeho dochované dílo se i dnes nachází v Sieně.\n"}
{"id": "1197040", "url": "https://cs.wikipedia.org/wiki?curid=1197040", "title": "Jiří Dort", "text": "Jiří Dort\n\nJiří Dort (* 15. března 1952 Plzeň) je český politik a lékař – neonatolog, od roku 2010 zastupitel městského obvodu Plzeň 8-Černice, od roku 2016 zastupitel Plzeňského kraje.\n\nVystudoval Lékařskou fakultu Univerzity Karlovy v Plzni (promoval v roce 1976 a získal titul MUDr.). Od roku 1976 pracuje ve Fakultní nemocnici Plzeň, nejdříve jako lékař anesteziologicko-resuscitačního oddělení a později lékař dětské kliniky. Zasadil se o vybudování neonatologického oddělení, kde je od roku 1996 primářem. Z pediatrie atestoval v letech 1980 a 1986, z neonatologie v roce 1995. Titulu Ph.D. dosáhl v roce 2005, habilitoval se (získal titul doc.) o tři roky později.\n\nPodílel se také na stanovení koncepce a rovoje Centra vývojové péče pro ambulantní dlouhodobé sledování a komplexní péči o děti s ohrožením vývoje nebo s postižením (jde o první pracoviště této úrovně v ČR). Je zakládajícím členem \"České neonatologické společnosti\", vyučuje na lékařských fakultách (Lékařská fakulta v Plzni Univerzity Karlovy a Fakulta zdravotnických studií Západočeské univerzity v Plzni). Angažuje se také jako člen \"European Society for Social Pediatrics\".\n\nJiří Dort je ženatý a má tři děti. Žije v Plzni, konkrétně v části Černice. Mezi jeho zájmy patří zahrádka, dálkový běh a chození po horách.\n\nDo politiky se pokoušel vstoupit, když kandidoval jako nestraník za ODS v komunálních volbách v roce 2002 do Zastupitelstva Městského obvodu Plzeň 8-Černice, ale nebyl zvolen. Uspěl až jako člen strany ve volbách v roce 2010. Později z ODS vystoupil a ve volbách v roce 2014 obhájil post zastupitele městského obvodu jako nestraník za TOP 09. Ve stejném roce kandidoval také do velkého plzeňského zastupitelstva, ale neuspěl.\n\nV krajských volbách v roce 2016 byl zvolen z pozice nestraníka za TOP 09 zastupitelem Plzeňského kraje. Na kandidátce byl původně na 32. místě, ale vlivem preferenčních hlasů skončil třetí.\n\nVe volbách do Senátu PČR v roce 2016 kandidoval jako nestraník za TOP 09 v obvodu č. 7 – Plzeň-město. Jeho kandidaturu podporovalo také hnutí STAN. Se ziskem 13,32 % hlasů skončil na 5. místě a do druhého kola nepostoupil.\n"}
{"id": "1197044", "url": "https://cs.wikipedia.org/wiki?curid=1197044", "title": "Kostel svatého Hippolyta Římského (Paříž, zaniklý)", "text": "Kostel svatého Hippolyta Římského (Paříž, zaniklý)\n\nKostel svatého Hippolyta (tj. \"Église Saint-Hippolyte\") byl katolický farní kostel v Paříž ve čtvrti Croulebarbe ve 13. obvodu v prostoru dnešního domu č. 12 na Boulevardu Arago. Kostel byl zbořen v roce 1807. V současnosti se v Paříži nachází kostel stejného zasvěcení postavený na počátku 20. století na Avenue de Choisy.\n\nPrvní písemná zmínka o zdejší kapli se nachází v papežské bule Hadriána IV. z roku 1158. Patřila pod správu kolegiátní kapituly svatého Marcela. Na počátku 13. století se stala farním kostelem. V 16. století byl kostel byl přestavěn s výjimkou lodě, oltář navrhl Charles Le Brun. Kostel byl za Velké francouzské revoluce zrušen a znárodněn a dne 3. srpna 1793 prodán. V roce 1807 byl z větší části zbořen. Poslední pozůstatky kostela definitivně zmizely během přestavby za Druhého císařství při výstavbě Boulevardu Arago a Boulevardu de Port-Royal v letech 1850-1860.\n\nV kostele byli pohřbeni malíř François Bonnemer (1638-1689), průmyslník François Jullienne (1650-1733) a malíř Gabriel Audran (1659-1740). V kostele byl 2. srpna 1754 pokřtěn Pierre Charles L'Enfant, architekt města Washington.\n\n"}
{"id": "1197046", "url": "https://cs.wikipedia.org/wiki?curid=1197046", "title": "Éguelshardt", "text": "Éguelshardt\n\nÉguelshardt je francouzská obec v departementu Moselle v regionu Grand Est. V roce 2013 zde žilo 442 obyvatel.\n\nSousední obce jsou: Baerenthal, Bitche, Mouterhouse, Philippsbourg a Sturzelbronn.\n\n\"Počet obyvatel\"\n\n"}
{"id": "1197047", "url": "https://cs.wikipedia.org/wiki?curid=1197047", "title": "SharePoint", "text": "SharePoint\n\nSharePoint je platforma pro webové aplikace spuštěná v roce 2001. Tato platforma v sobě spojuje různé funkce, které jsou tradičně oddělenými aplikacemi: intranet, extranet, správa obsahu, správa dokumentů, osobní cloud, firemní sociální síť, firemní vyhledávání, správa pracovních postupů a firemní úložiště aplikací. SharePoint byl původně vyvíjen pro vnitrofiremní využití ve středně velkých firmách a velkých firemních odděleních ve spolupráci s Microsoft Exchange, Skype pro firmy a Office webovými aplikacemi. Nicméně, Office 365 od Microsoftu, které jsou dodávány jako služba, (obsahující SharePoint) rozšířily používání SharePointu i v menších organizacích.\n\nSharePoint Designer je „odnož“ aplikace Microsoft FrontPage, která se používá pro zajištění rychlejší konfigurace rozhraní pro některé funkce v SharePointu.\n\nTato aplikace poskytuje snadný přístup pro pokročilé editace HTML a ASPX stránek a také nabízí možnost pro editování workflow.\n\nSharePoint poskytuje bezplatné šablony a vzhledy pro stránky, které jsou uloženy jako „aspx“ soubory v knihovnách. V sharepointu jsou dostupné funkce pro publikování firemní Wikipedie, dále je možné spravovat metadata stránky, nastavit URL stránky.\n\nWebové části (Web parts) a aplikační části (App parts) jsou komponenty, které mohou být vloženy do stránky. Tyto komponenty se používají k zobrazení dat z různých aplikací v SharePointu a dat z aplikací třetích stran.\n\nSeznam je nástroj k ukládání dat. Sloupce seznamu mohou obsahovat různé datové typy (text, osoba, datum, …) a mohou být zobrazovány v různých pohledech, které se nastavují pomocí nastavení seznamu.\n\nKnihovna je kolekce souborů, v SharePointu se jedná o zvláštní typ seznamu. Knihovny mají zvláštní funkce, jako například synchronizaci, prohlížení, upravování a spravování souborů.\n\nSharePoint web je kolekce stránek, seznamů a knihoven. Web může obsahovat podweby a tyto weby mohou obsahovat další podřízené weby, které mohou být vytvářeny pomocí různých šablon, například wiki weby, weby pro týmovou spolupráci nebo prázdný web. \n"}
{"id": "1197050", "url": "https://cs.wikipedia.org/wiki?curid=1197050", "title": "Kaple Panny Marie Bolestné (Chlumec)", "text": "Kaple Panny Marie Bolestné (Chlumec)\n\nKaple Panny Marie Bolestné patří k nejstarším sakrálním stavbám ústecka a je významnou církevní památkou Chlumce. V regionu je známa pod názvem Chlumecká kaple.\n\nLesní kaple Panny Marie Bolestné se nachází na hřebeni Krušných hor nad obcí ve výšce necelých 700 m n. m. Stojí v místech středověké tzv. Srbské nebo také Chlumecké stezky spojující Sasko s Čechami. Dnes klasicistní stavba v sobě skrývá starší, snad románské jádro. Tradičně je kaple spojována s bitvou u Chlumce z roku 1126, dle další legendy měla být postavena habartickým farářem na památku Panny Marie, která se měla v těchto místech zjevovat. Až do konce druhé světové války se sem konala procesí z nedalekých Habartic a Chlumce.\nPo odsunu německého obyvatelstva kaple během komunistického režimu postupně chátrala až do 70. let, kdy ji nechala opravit chlumecká radnice. O další opravy se dnes starají především místní občané z Chlumce a Krupky, kteří v nedávné době na své náklady například opravili střechu, provedly vnitřní výmalbu a vyzdobují interiér. Kaple je dnes hojně navštěvovaným poutním místem jak místních věřících, tak i turistů. Po reorganizaci státní správy spadá kaple od 60. let do katastru zaniklé obce Habartice, stále však zůstává vedena jako součást chlumecké farnosti.\n\nKaple je obdelníkového půdorysu s půlkruhovým závěrem. Uvnitř je valená klenba s konchou (čtvrtkulová klenba absidy). Součástí interiéru byla až do konce 90. let 20. století barokní kamenná socha piety, která však byla v 80. letech poškozena a později převezena do bohosudovské baziliky, kde je dnes umístěna ve vnějším ambitu obklopující chrám. Nad vchodem byla poté zavěšena olejomalba s motivem Kalvárie. Dnešní klasicistní podoba kaple v sobě skrývá starší, snad románské jádro. Její archeologický průzkum však doposud neproběhl.\n\nPravidelné mše se v ní neslouží.\n\n\n\n"}
{"id": "1197052", "url": "https://cs.wikipedia.org/wiki?curid=1197052", "title": "Hradiště (tvrz)", "text": "Hradiště (tvrz)\n\nHradiště je renesanční tvrz přestavěná na sýpku ve stejnojmenné vesnici v okrese Teplice. Stojí v západní části vesnice v nadmořské výšce okolo 210 metrů. Od roku 1964 je chráněn jako kulturní památka.\n\nPrvní písemná zmínka o tvrzi pochází z roku 1550, kdy patřila Václavu Ledvickému. Ovšem již v roce 1413 ve vesnici sídlil rytíř Sezema, v roce 1415 je uváděn leník teplického panství Hereš a v roce 1428 Jan Hrádek z Chodžova. Dalším známým majitelem byl roku 1531 Jindřich Ledvický z Chanova. V roce 1585 vesnici s tvrzí koupil Žibřid Žďárský ze Žďáru a na Všechlapech. Od jeho potomků tvrz získala Magdaléna Rausendorfová ze Špremberka a od ní v roce 1590 Radslav Vchynský ze Vchynic. Panství zkonfiskované Vilémovi Vchynskému ze Vchynic koupil během třicetileté války společně s Teplicemi Jan Aldringen a tvrz s hospodářským dvorem se stala součástí teplického velkostatku, u kterého zůstala až do roku 1945. V roce 1934 byla stará tvrz přestavěna na sýpku. Po druhé světové válce dvůr využívalo JZD.\n\nObdélná budova vlastní tvrze přestavěné na sýpku stojí na nejvyšším místě v západní části dvora. Pod ní se dochovaly klenuté sklepy, ale přestavba zcela zastřela její původní podobu a členění. Předpokládá se, že ostatní budovy dvora byly postaveny podél zaniklé hradby.\n\n"}
{"id": "1197054", "url": "https://cs.wikipedia.org/wiki?curid=1197054", "title": "Slovenská fotbalová divize 1977/78", "text": "Slovenská fotbalová divize 1977/78\n\nV soubojích 13. ročníku Slovenské fotbalové divize 1977/78 (jedna ze skupin 3. nejvyšší soutěže) se utkalo 16 týmů po dvou skupinách dvoukolovým systémem podzim - jaro.\n\nPřed sezonou proběhla reorganizace nižších soutěží, přičemž Divize se staly jednou ze skupin 3. nejvyšší soutěže, krajské přebory byly 4. stupněm (takto tomu bylo i v období 1965/66 – 1968/69 a naposled v sezoně 1980/81).\n\nZdroj: \nPoznámky:\n\nZdroj: \nPoznámky:\n\n"}
{"id": "1197058", "url": "https://cs.wikipedia.org/wiki?curid=1197058", "title": "Unisex", "text": "Unisex\n\nUnisex je pojem užívaný pro věci nezávislé na pohlaví, případně vhodné pro obě pohlaví. Výraz může být i synonymem pro genderovou slepotu.\nPojem unisex vznikl během 60. let 20. století. Ačkoliv předpona \"uni-\" vychází z latinského \"unus\" (\"jeden\"), zdá se že termín byl ovlivněn výrazy \"united\" a \"universal\", kde předpona \"uni-\" vyjadřuje význam \"sdílený\" nebo \"společný\". V tomto smyslu lze slovo unisex vykládat jako \"sdílený oběma pohlavími\". \n\nKadeřnictví a kosmetické salóny s dámskou i pánskou klientelou jsou často označovány jako unisexové. To je též typické pro další služby a produkty tradičně odlišované podle pohlaví, jako je odívání nebo kosmetika. Zařízení, které je bez rozdílu využíváno oběma pohlavími, ačkoliv běžně bývá dle pohlaví rozdělené, lze také označovat jako unisexové (například veřejné toalety). Vzorem unisexového oblečení jsou například trička. Jiné součásti oděvu, jako džíny, se dle pohlaví mohou lišit střihem.\n"}
{"id": "1197059", "url": "https://cs.wikipedia.org/wiki?curid=1197059", "title": "Edessa (Řecko)", "text": "Edessa (Řecko)\n\nEdessa (, starý název Vodena, ) je město v Řecku v Makedonii. Žije zde přes 19 000 obyvatel. Známá je především svými vodopády, které jsou ústím řeky Edesseos (\"Vodas\").\n\nEdessu původně obývalo pravděpodobně frýgské obyvatelstvo, odkud pochází i pojmenování Edessa, z frýgského \"vedy (voda)\". V klasické antice zde žili řečtí Makedonci. Moderní město bylo postaveno na starořecké akropoli. Alexandr Veliký přesídlil část obyvatelstva do nově založeného stejnojmenného města Edessa v Mezopotámii (dnešní Şanlıurfa v Turecku). V římské době pokračoval prospěch, protože se město nacházelo na obchodní cestě Via Egnatia do střední Evropy. V roce 691 jako součást Byzantské říše zmíněno jméno místního biskupa, Isidora. V následujícím století se zde usadili Slované, kteří asimilovali původní řecké obyvatelstvo a město přejmenovali na \"Vodena\" (podle bohatých zásob vody). V 11. století Edessu dobyl byzantský císař Bazil II. a mnoho slovanských obyvatel bylo z města vysídleno. Řecký historik tohoto období, Ioannis Skylitzis, kdy se Edessa vrátila pod Byzanc, město zmiňuje pod názvem Vodena a místní jezero jako \"Ostrovo\" (řecky Vegoritis), toponyma, které přetrvala dodnes. V roce 1345 město dobyli Srbové a v roce 1386, společně se zbytkem Makedonie Turci. V roce 1395 město postihlo ničivé zemětřesení, při kterém se vytvořily dnešní velké vodopády. V roce 1782 v Edesse vznikla první řecká škola. Z Edessy pocházel i známý profesor starořečtiny v Paříži Minas Minoidis. Z Edessy pocházeli i mnozí významní revolucionáři z Řecké války za nezávislost v roce 1821. Místní obyvatelstvo mluvilo hlavně slovanským jazykem (bulharsky), avšak neměli žádnou specifickou národní identitu. Část z nich se cítila být již tradičně Řeky, část se po vzniku bulharského exarchátu začala považovat za Bulhary. V roce 1905 žilo ve městě 3 600 Bulharů, 6 280 řeckých Slovanů a žili zde i Turci a Arumuni. Po osvobození z osmanské nadvlády řeckými vojsky v roce 1912 zde začalo vznikat mnoho továren. Městu bylo navráceno původní jméno Edessa, Vodena zůstala používaná mezi obyvateli jako neformální pojmenování. Po řecko-turecké výměně obyvatel v roce 1923 se zde usadili i maloasijský Řekové a odešli místní Turci a Pomaci, stejně jako i Bulhaři do Bulharska. Ve 30. letech zde vzniklo mnoho divadel a koncertních těles.\n\nPříroda v okolí města Edessa je zelená a je zde vybudován velký park, který začíná nahoře na vrchu, kde stojí město a pokračuje po schodech na nižší terasy, kde jsou různá jezírka, vodopády a velký vodní mlýn. Jet se dá i výtahem. Při dobrém počasí lze z vrchu obdivovat daleký výhled až k městu Soluň. Výhledu dominuje i velké jezero Ostrovo. Staré město na akropoli je charakteristické typickou osmanskou architekturou. Stojí zde i velký ortodoxní kostel Svaté Marie, jakož i raně křesťanský byzantský chrám Svaté Moudrosti.\n\nEdessa, společně s Florinou, patří k hlavním centrům slavofonních Řeků, slovanským jazykem zde stále komunikuje hlavně starší generace. Ve městě a jeho okolí však žijí i mnozí maloasijští Řekové.\n"}
{"id": "1197060", "url": "https://cs.wikipedia.org/wiki?curid=1197060", "title": "Baccio Bandinelli", "text": "Baccio Bandinelli\n\nBaccio Bandinelli, vlastním jménem Bartolommeo Brandini (1488 Florencie – krátce před 7. únorem 1560 Florencie), byl italský sochař. Jeho otcem byl zlatotepec Michelangelo de Viviano de Brandini, který byl i jeho prvním učitelem. Dalším byl sochař Gianfrancesco Rustici a mladého Bandinelliho podporoval také Leonardo da Vinci. Od troku 1520 získával Baccio Bandinelli řadu zakázek od Medicejských.\n\nKolem roku 1530 si Badinelli nechal vyhotovit zfalšovaný rodokmen, který dokládal jeho údajný původ ze sienské šlechtické rodiny Bandinelliů. Na základě toho pak jej císař Karel V. v létě 1530 pasoval rytířem řádu sv. Jakuba. Od té doby umělec přestal používat své rodné příjmení Brandini a psal se Bandinelli.\n\nCosimo I. Medicejský, který nastoupil vládu nad Florencií roku 1537, povýšil Bandinelliho na představeného hutě při katedrále Santa Maria del Fiore, čímž se umělec fakticky stal hlavním městským sochařem. \n\nSochaři Clemente Bandinelli a Michelangelo Bandinelli byli jeho synové.\n"}
{"id": "1197066", "url": "https://cs.wikipedia.org/wiki?curid=1197066", "title": "Dort (rozcestník)", "text": "Dort (rozcestník)\n\nDort může znamenat:\n\n\n\n"}
{"id": "1197069", "url": "https://cs.wikipedia.org/wiki?curid=1197069", "title": "Slovenská fotbalová divize 1978/79", "text": "Slovenská fotbalová divize 1978/79\n\nV soubojích 14. ročníku Slovenské fotbalové divize 1978/79 (jedna ze skupin 3. nejvyšší soutěže) se utkalo 12 týmů po třech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1197070", "url": "https://cs.wikipedia.org/wiki?curid=1197070", "title": "Mořena", "text": "Mořena\n\nMořena (\"Rubia\") je monofyletický rod tvořený asi 60 druhy vytrvalých rostlin, které jsou rozšířené hlavně v teplejších oblastech mírného pásma Asie, Ameriky, Afriky a okolo Středozemního moře, nejvíce druhů roste v Číně. V české přírodě se ojediněle vyskytuje jediný druh, mořena barvířská, rostlina z jejíhož kořene se ještě v prvé polovině 19. století vyrábělo kvalitní červené barvivo alizarin.\n\nJsou to vytrvalé rostliny a mohu to být statné nebo plazivé byliny, polokeře, keře i pnoucí se liány, někdy ostnaté či podélně žebrovaté. Jsou porostlé listy jednoduchými, celokrajnými, vstřícnými nebo vyrůstajícími ve čtyř až desetičetných nepravých přeslenech, tvar a velikost listů se často liší v závislosti na prostředí a podmínkách. Mnohé druhy mají kořeny, oddenky nebo i lodyhy obsahující barvící nebo na lidské zdraví příznivě působící látky.\n\nOboupohlavné, stopkaté nebo přisedlé květy rostou v terminálních neb úžlabních vrcholících či latách. Jsou drobné, nejčastěji pětičetné, červené, purpurové, žluté, zelenavé nebo bělavé, hvězdovité nebo kolovité a obvykle s krátkou korunní trubkou. Kalich je zakrslý a tvoří jen krátký lem. Tyčinek s krátkými nitkami je obvykle pět, spodní kulovitý semeník má dvě pouzdra obsahující po jednom vajíčku a kyjovitá blizna je laločná. Plody jsou dužnaté, nejčastěji kulovité, černé, červené či fialové dvoupeckovičky se dvěma elipsoidními semeny.\nV minulosti byly některé druhy, např. mořena barvířská, mořena cizí nebo mořena srdčitolistá, hodně šířeny a z jejích kořenů nebo lodyh bylo získáváno jedno z nejkvalitnějších rostlinných barviv. V současnosti je v průmyslu nahrazeno mnohem levnějšími barvivem anilinovým a pouze místně se využívá při barvení tradičních textilií nebo pro výrobu malířských barev.\n\nOddenky i lodyhy také často obsahují mimo barviv i množství specifických látek, které mohou sloužit i léčení lidských neduhů. Mimo tradičního používání pro odstraňování urologických obtíží se prověřují i další terapeutické účinky rubiaglykosidů a ostatních obsažených látek na lidské zdraví. Zkoumají se hlavně druhy \"Rubia oncotricha\", \"Rubia schumanniana\" a \"Rubia yunnanensis\".\n\nMezi nejrozšířenější a nejznámější druhy patří:\n\n\n \n"}
{"id": "1197076", "url": "https://cs.wikipedia.org/wiki?curid=1197076", "title": "Twin Peaks (hudební skupina)", "text": "Twin Peaks (hudební skupina)\n\nTwin peaks je pětičlenná kapela hrající garage rock. Vznikla v roce 2009 v Chicagu.\n\nNa kapele je mimo jiné i unikátní to, že téměř všichni členové píší texty a zpívají. Někdy je bez nápovědy složité určit kdo píseň zpívá. Z tohoto důvodu se u každé písně uvádí její konkrétní autor. \n\n\n\n\n\n"}
{"id": "1197078", "url": "https://cs.wikipedia.org/wiki?curid=1197078", "title": "Slovenská fotbalová divize 1979/80", "text": "Slovenská fotbalová divize 1979/80\n\nV soubojích 15. ročníku Slovenské fotbalové divize 1979/80 (jedna ze skupin 3. nejvyšší soutěže) se utkalo 12 týmů po třech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1197079", "url": "https://cs.wikipedia.org/wiki?curid=1197079", "title": "Les garçons de chambre", "text": "Les garçons de chambre\n\nLes garçons de chambre je francouzský komediální televizní seriál z let 2014 a 2016 vysílaný prostřednictvím webových stránek.\n\nHlavními hrdiny jsou čtyři mladí muži z Paříže. Léopold je ženatý, má syna Alexandra a pracuje jako hotelová služba. Jeho dvojče Jean-Baptiste je studentem gynekologie a sdílí společný byt s Giovanim a Raphaëlem, kteří pracují ve stejném hotelu jako Léopold. Giovani a Léopold si přivydělávají rovněž jako gigolové a klienty jim dohazuje manažerka hotelu Jene. Všechno funguje dokonale až do chvíle, kdy je Léopold zatčen. Jean-Baptiste a Raphaël se dovědí, proč byl Léopold zatčen a o jeho druhém životě a věci se začnou stále více komplikovat.\n\n\n"}
{"id": "1197080", "url": "https://cs.wikipedia.org/wiki?curid=1197080", "title": "Římskokatolická farnost Libina", "text": "Římskokatolická farnost Libina\n\nŘímskokatolická farnost Libina je územní společenství římských katolíků v děkanátu Šternberk s farním kostelem svatého Jiří.\n\nFarnost existovala již v 16. století, roku 1630 zanikla a roku 1651 byla obnovena. Kostel středověkého původu (jádro věže a snad i dispozice) byl radikálně přestavěn v roce 1721. Barokní stavba má stejného autora jako kostel Narození Panny Marie v Novém Malíně.\n\n\nOd července 2013 do července 2016 byl administrátorem excurrendo R. D. ThLic. Pavel Stuška. Po něm nastoupil (rovněž jako administrátor excurrendo) R. D. Mgr. Karel Janečka.\n\nVe farnosti se každoročně pořádá v noci mezi Zeleným čtvrtkem a Velkým pátkem čtyřicetikilometrová pouť na Svatý Kopeček s křížem na zádech a s růžencem v ruce, kdy poutníci prožívají tajemství celého velikonočního třídenní. \n\nKaždoročně se ve farnosti koná tříkrálová sbírka, v roce 2017 se při ní vybralo 49 003 korun.\n\n"}
{"id": "1197083", "url": "https://cs.wikipedia.org/wiki?curid=1197083", "title": "The Young Turks", "text": "The Young Turks\n\nThe Young Turks (nebo zkráceně TYT) je americký pořad formátu společenského komentovaného zpravodajství vysílaný on-line. Jeho hlavními moderátory jsou Cenk Uygur a Ana Kasparianová. Pořad se dotýká témat z politiky, společnosti, ale i zábavy a trendů nebo sociálních sítí. Dal by se charakterizovat jako liberální nebo progresivní.\n\nPořad se začal vysílat v roce 2002 (v obývacím pokoji Cenka Uygura, ve formě radiové relace) v roce 2006 přešel na YouTube (jako první streamovaná show vůbec) a v současnosti se stal nejsledovanějším zpravodajským on-line pořadem vůbec. Pořad, jeho formát, technické zabezpečení atd. vlastní stejnojmenné LLC (americká obdoba s.r.o) Cenka Uygyra, pro niž pracuje 30 zaměstnanců. Studia se nacházejí v kalifornském Culver City (předměstí Los Angeles).\n\nVětšina obsahu je přístupná přes YouTube buď v jeho hlavním kanálu nebo spřátelených kanálů, často s moderátory, kteří se občas objeví hlavní relaci. Všechny tyto kanály spadají pod tzv. síť – TYT Network. V červenci 2014 na YouTube překročily 2 miliardy zhlédnutí a v listopadu 2014 hlásí 1,4 milionu zhlédnutí videí denně.\n\nV letech 2011–2013 show běžela pod názvem \"The Young Turks with Cenk Uygur\" na Current TV, kterou ale poté koupila Al-Jazeera a pro neshodu v podmínkách dalšího fungování bylo vysílání tam ukončeno.\n\nKromě YouTube bylo TYT spuštěno na Hulu (2013) a Roku (2014).\n\nHlavní show je nahrávána každý den. Každé z nich předchází produkční mítink, ve kterém se vybírají témata dne, a k nim se ověřují tvrzení, zdroje, záznamy atd., tvoří se grafika a infografika, jež se bude v reálném čase stříhat do natáčení. Hlavní pořad z daného dne trvá 2 hodiny. Během něj se probírají vybrané zprávy a témata (na jedno vyjde cca 5-15 minut). V přestávce uprostřed, nebo podle potřeby i mezi tématy se může změnit moderátor nebo moderátoři, kteří tu kterou zprávu přinášejí nebo komentují. Pro YouTube nabízí TYT jak celou show (1. a 2. hodinu), tak i videa jednotlivých témat, většinou ale s prodlevou 1-2 dnů.\n\nStejný obsah nabízí ke sledování i oficiální stránky pořadu, s tím, že nabízí placenou „Post Game (show)“, ve které lákají na exkluzívní obsah např. nesestříhané části rozhovorů nebo sdílení osobních událostí komentátorů a členů produkčního týmu. Počet placených zákazníků překročil 10 tisíc na jaře 2016.\n\n\n\n"}
{"id": "1197087", "url": "https://cs.wikipedia.org/wiki?curid=1197087", "title": "Tašlihan", "text": "Tašlihan\n\nTašlihan (v češtině doslova \"kamenný zájezdní hostinec\") je bývalý han, nacházející se v centru Sarajeva, v blízkosti zahrady hotelu Evropa a Bezistanu.\n\nHan vznikl v období let 1540-1543. Pro jeho zbudování v nově vzniklém městě v tehdejší evropské části osmanské říše byly použity prostředky z nadace (vakufu) Gazi-Husrev-bega po jeho smrti. Na jeho stavbě pracovali zedničtí mistři z Dubrovníka. Han měl obdélníkový půdorys; stavba byla dlouhá 47 metrů. Její kopule byly vyrobeny z olova. V blízkosti hostince v dobách jeho největší slávy se shromažďovala značná řada obchodníků. V letech 1697 a 1831 stavbu poničil požár; v roce 1879 třetí požár za sebou nicméně hostinec zcela zpustošil, a poté již nikdy nebyl obnoven. V roce 1912 byly v souvislosti s rozvojem centra Sarajeva trosky hanu odstraněny; dodnes se tak dochovaly pouze základy a jediná stěna, která přiléhá k tureckému bazaru (bezistanu).\n\nDnes je archeologické naleziště Tašlihan kulturně chráněnou památkou. V roce 1998 a 2007 byl proveden archeologický průzkum lokality.\n\n"}
{"id": "1197090", "url": "https://cs.wikipedia.org/wiki?curid=1197090", "title": "Dmitrij Šarafutdinov", "text": "Dmitrij Šarafutdinov\n\nDmitrij Rafailevič Šarafutdinov (; * 16. září 1986 Korkino, Rusko) je ruský reprezentant ve sportovním lezení a trojnásobný Mistr světa v boulderingu. Vítěz světového poháru a vicemistr Evropy. Z juniorských světových závodů se účastnil pouze mistrovství světa juniorů (2002-2005), kde získal dvě bronzové medaile v lezení na rychlost a na obtížnost.\n\nNa světovém poháru závodil také v lezení na obtížnost a rychlost, ale skončil u boulderingu. První medaili za celkové umístění na světovém poháru získal v roce 2005 v kombinaci, za součet bodů ve všech třech disciplínách. Na mistrovství Evropy získal nejdříve bronzovou medaili za lezení na obtížnost, poté až stříbrnou v boulderingu, v lezení na rychlost neměl výraznější úspěchy.\n\n\n\n\n"}
{"id": "1197091", "url": "https://cs.wikipedia.org/wiki?curid=1197091", "title": "Statistické omyly", "text": "Statistické omyly\n\nStatistika podle obvyklého mínění přispívá k lepšímu pochopení hromadných jevů. Je-li však použita zavádějícím způsobem, může čtenář uvěřit něčemu jinému, než co ukazují data. K nesprávnému použití nebo zneužití statistiky tedy dochází, když se statistickým argumentem podporuje nepravda. Může k němu dojít náhodně, někdy je však cílem výhoda nebo zisk pachatele (úmyslné zneužití). Jsou-li statistické závěry nepravdivé nebo nesprávně použité, jde o klamavou statistiku.\n\nPast falešné statistiky může velmi škodit v oblasti expertních znalostí; například napravení klamu v oblasti lékařských věd může trvat desetiletí a stát i lidské životy.\n\nJedna z definic zneužití statistiky zní: „Použití čísel způsobem, který buď úmyslně, anebo z neznalosti či nepozornosti vede k neoprávněným nebo nesprávným závěrům.“<nowiki>[3]</nowiki> Tento pojem není běžně používám ve statistických textech, ale je zobecněním pojmu statistická lež, který je bohatě ilustrován na příkladech již asi šedesát let.Uvedená definice v sobě zahrnuje několik problémů:\nKniha Jak lhát se statistikou uvádí, že statistiky mohou mít mnoho podob. Ať už statistika ukazuje, že výrobek je „lehký a zároveň na úsporný“ nebo „tenký a levný“, vždy lze diskutovat o číslech. Někteří považují odklon od statistické správnosti např. z důvodu morálky za účelový. Určení viny za zneužití však bývá obtížné, protože vědci, sociologové, statistici a novináři často pracují jako něčí zaměstnanci nebo konzultanti.\n\nNa záludném zneužití statistických výsledků se podílí i posluchač/pozorovatel/veřejnost. Dodavatel poskytuje „statistiku“ jako čísla nebo grafiku (foto před nebo po události), které umožňují, aby jejich konzument získal (možná neoprávněně) nesprávné závěry. Špatný stav statistické gramotnosti a nestatistická podstata lidské intuice mohou vést k nedorozumění, aniž by někdo přímo podsouval chybné závěry. Určení pojmů je příliš slabé, než aby mohlo být zodpovědné za spotřebitele statistiky.\n\nKe zneužití statistiky může dojít, protože\n"}
{"id": "1197093", "url": "https://cs.wikipedia.org/wiki?curid=1197093", "title": "Accept (organizace)", "text": "Accept (organizace)\n\nAccept je nevládní organizace lobbující za práva gayů, leseb, bisexuálů a translidí (LGBT) v Rumunsku. Byla založena v Bukurešti a kromě uvedeného vykonává také funkci reprezentace v ILGA-Europe. Organizace se také mimo jiné zabývá právy jedinců infikovaných virem HIV/AIDS a stojí za několika preventivními programy a kampaněmi za bezpečný sex.\n\nAccept byla založená v r. 1996, kdy byl ještě součástí rumunských trestních zákonů Článek 200 kriminalizující homosexuální vztahy a porušující lidská práva prostřednictvím zákonné podpory policejního násilí vůči LGBT minoritě. Hlavním cílem Acceptu bylo v té době především zrušit toto ustanovení, což se jí nakonec díky nekompromisnímu postoji v r. 2001 podařilo. Její role v této změně byla evropskými institucemi uznána jako výrazný krok za rovnost LGBT, díky čemuž ji Evropská komise udělila cenu EGALITE. Kromě toho byla také Evropským parlamentem nominována na Sacharovu cenu.\n\nOd r. 2004 působí jako pořadatel GayFestu (všeobecně známého jako Bucharest pride), každoročního festivalu hrdosti sexuálních menšin (zakončujícího tradičním pochodem napříč metropolí.) První pochod se konal v r. 2005.\n\nBěhem let 2005-2006 vydal Accept dva periodika: \"Inklusiv\", dvouměsíční LGBT magazín, a \"ENOLA\", magazín orientující se na lesbické a bisexuální ženy. Oba byly distribuovány napříč Rumunskem (\"Inklusiv\" zdarma).\n\nOd 24. března 2008 spustila organizace projekt \"INGO Accept\", což je telefonní linka podporující členy LGBT minority v těžkých životních situacích jako je coming out, boj s diskriminací a všeobecně otázek přijetí vlastní sexuální orientace.\n\n\n"}
{"id": "1197098", "url": "https://cs.wikipedia.org/wiki?curid=1197098", "title": "Mutua Madrid Open 2016", "text": "Mutua Madrid Open 2016\n\nMutua Madrid Open 2016 byl společný tenisový turnaj mužského okruhu ATP World Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 30. dubnem až 8. květnem 2016 ve španělské metropoli Madridu jako patnáctý ročník mužského a sedmý ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a odměny hráčům činily 4 771 360 eur. Ženská část, se shodným rozpočtem, byla také součástí druhé nejvyšší úrovně okruhu WTA Premier Mandatory.\n\nNejvýše nasazenými hráči v soutěžích dvouher se stali srbská světová jednička Novak Djoković a polská světová dvojka Agnieszka Radwańská. Jako poslední přímí účastnici do dvouher nastoupili 51. ruský hráč pořadí Andrej Kuzněcov a 68. žena klasifikace Laura Robsonová ze Spojeného království.\n\nNa Den práce, 1. května 2016, vytvořil madridský turnaj nový rekord zapsaný do Guinnessovy knihy rekordů, když si na dvorci Manola Santany 1 474 lidí — včetně diváků, organizárorů (vlastníka Iona Ţiriaca i ředitele Manuela Santany) a hráčů (Wawrinky, Berdycha, Nišikoriho s dalšími) — současně pinkalo raketami s míčky po dobu deseti sekund. Překonali tak zápis 767 osob z říjnového China Open 2015.\n\nDruhý triumf Novaka Djokoviće v madridské dvouhře znamenal jeho 64. titul na okruhu ATP, čímž se posunul na šesté místo statistik, které sdílel s Björnem Borgem a Petem Samprasem. V sérii Masters si připsal rekordní 29 vavřín a zvítězil na posledních pěti ze šesti událostí této kategorie. První titul v roce vybojovala Rumunka Simona Halepová. Poražená finalistka dvouhry Dominika Cibulková se jako 39. žena žebříčku stala vůbec nejníže postavenou finalistkou turnaje Premier Mandatory od vzniku kategorie v roce 2009, první postavenou tenistkou mimo Top 30. Premiérovou trofej z kategorie ATP Masters vybojoval nizozemsko-rumunský pár Jean-Julien Rojer a Horia Tecău v mužské čtyřhře. Ženskou čtyřhru ovládla francouzská dvojice Caroline Garciaová a Kristina Mladenovicová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráčk postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1197103", "url": "https://cs.wikipedia.org/wiki?curid=1197103", "title": "Mutua Madrid Open 2016 – mužská dvouhra", "text": "Mutua Madrid Open 2016 – mužská dvouhra\n\nDo soutěže mužské dvouhry na tenisovém turnaji Mutua Madrid Open 2016 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech a Marcel Granollers jako tzv. šťastný poražený po odstoupení Federera pro bolesti zad. Obhájcem titulu byl druhý hráč světa, Skot Andy Murray, který odešel poražen z finále.\n\nVítězem dvouhry se stal nejvýše nasazený Srb Novak Djoković, jenž ve finálovém duelu za 126 minut zdolal skotkou světovou dvojku Andyho Murrayho po dvousetovém průběhu 6–2, 3–6 a 6–3, když v závěrečeném více než 13minutovém gamu proměnil třetí mečbol. Proti hráčům elitní světové desítky tak vyhrál předchozích 33 z 35 setů, což představovalo patnáct vítězných utkání v řadě. Od října 2012 činil poměr vzájemných zápasů 14–2 ve prospěch Srba. Skot měl po porážce za uplynulé dvě sezóny antukový poměr 24–3, z toho dvakrát podlehl právě Djokovićovi. Ztráta 400 bodů znamenala, že se ve vydání žebříčku z 9. května 2016 na 2. místo vrátil Federer, když vystřídal Murrayho.\n\nV probíhající sezóně si Djoković připsal páté turnajové vítězství, které představovalo šedesátý čtvrtý singlový titul na okruhu ATP Tour. Počtem trofejí na ATP Tour se posunul na šesté místo, které sdílel s Björnem Borgem a Petem Samprasem. Druhým vítězstvím na Madrid Open vytvořil v sérii ATP Masters 1000 nový rekordní zápis dvacátým devátým titulem a odpoutal se od Rafaela Nadala. Z předešlých šesti turnajových účastí na Masters jich vyhrál pět, respektive z předchozích čtrnácti startů deset proměnil v trofej.\n\nDjoković si do žebříčku ATP připsal 1 000 bodů a obdržel prémii 912 900 eur.\n\nOsm nejvýše nasazených hráčů mělo volný los do druhého kola.\n\n"}
{"id": "1197105", "url": "https://cs.wikipedia.org/wiki?curid=1197105", "title": "Mutua Madrid Open 2016 – ženská dvouhra", "text": "Mutua Madrid Open 2016 – ženská dvouhra\n\nDo soutěže ženské dvouhry na tenisovém turnaji Mutua Madrid Open 2016 nastoupilo šedesát čtyři hráček. Z kvalifikace postoupilo osm tenistek po výhrách ve dvou kolech a Britka Heather Watsonová jako tzv. šťastná poražená po odstoupení Putincevové pro onemocnění horních cest dýchacích. Obhájkyní titulu byla česká světová šestka Petra Kvitová, kterou ve třetím kole vyřadila Australanka Darja Gavrilovová.\n\nPatnáct z šestnácti nasazených skončilo před branami čtvrtfinále. Pouze turnajová šestka Simona Halepová se z této skupiny ocitla mezi poslední osmičkou. Do této fáze soutěže se probojovaly čtyři rumunské tenistky. Sorana Cîrsteaová, zažívající první čtvrtfinále na turnaji Premier Mandatory, si zajistila návrat do elitní světové stovky poprvé od ledna 2015. Největším překvapením se stal postup 21leté kvalifikantky Patricie Marie Țigové, která figurovala na 134. příčce žebříčku.\n\nVítězkou dvouhry se stala Rumunka Simona Halepová, jež ve finále zdolala nenasazenou slovenskou hráčku Dominiku Cibulkovou po dvousetovém průběhu 6–2 a 6–4. V probíhající sezóně si připsala premiérové turnajové vítězství, které představovalo dvanáctý singlový titul na okruhu WTA Tour a druhý z kategorie WTA Premier Mandatory. Poměr vzájemných zápasů tak snížila na 2:3 a v žebříčku postoupila na 5. příčku. Cibulková se jako 39. žena světové klasifikace stala vůbec nejníže postavenou finalistkou turnaje Premier Mandatory od vzniku kategorie v roce 2009, první postavenou tenistkou mimo Top 30.\n"}
{"id": "1197106", "url": "https://cs.wikipedia.org/wiki?curid=1197106", "title": "Mutua Madrid Open 2016 – mužská čtyřhra", "text": "Mutua Madrid Open 2016 – mužská čtyřhra\n\nDo soutěže mužské čtyřhry na tenisovém turnaji Mutua Madrid Open 2016 nastoupilo dvacet čtyři dvojic. Obhájcem titulu byl indicko-rumunská pár Rohan Bopanna a Florin Mergea.\n\nVítězem čtyřhry se stal třetí nasazený nizozemsko-rumunský pár Jean-Julien Rojer a Horia Tecău, který ve finále zdolal turnajové šestky Bopannu s Mergeou výsledkem 6–4 a 7-6. Na podání ztratili pouze jediný míč, když 39 výměn ze 40 vyhráli. Oba šampioni si do žebříčku ATP připsali 1000 bodů a v premiérovém finále sezóny získali své první trofeje z kategorie ATP Masters. Tecău si odvezl dvacátý debátý deblový titul z okruhu ATP Tour a pro Rojera to byla dvacátá první trofej ze čtyřhry.\n\nVšech osm nasazených párů mělo volný los do druhého kola.\n"}
{"id": "1197108", "url": "https://cs.wikipedia.org/wiki?curid=1197108", "title": "Jaroslav Špindler", "text": "Jaroslav Špindler\n\nJaroslav Špindler (21. dubna 1890, Praha – 1965) byl český fotbalista, útočník.\n\nHrál v předligové éře za AC Sparta Praha. Mistr Mistrovství Českého svazu fotbalového 1912 a 1922. Vítěz Pohár dobročinnosti 1915. Za českou reprezentaci nastoupil v 1 utkání. V roce 1911 hrál za Teplitzer FK a v jednom utkání reprezentoval Rakousko. Za Rakousko dal 1 gól.\n\n\n"}
{"id": "1197110", "url": "https://cs.wikipedia.org/wiki?curid=1197110", "title": "Zoltán Lajos Bay", "text": "Zoltán Lajos Bay\n\nZoltán Lajos Bay (24. červenec 1900, Gyulavári – 4. říjen 1992, Washington) byl maďarský fyzik. Proslul tím, že vyvinul mikrovlnnou technologii a wolframové žárovky. Podílel se též na vývoji radaru, byl druhým člověkem, který zachytil radarové ozvěny z Měsíce. V roce 1923 začal pracovat v laboratořích firmy Tungsram, která zkoumala možnosti zlepšení světelných zdrojů, především elektrické žárovky. Spolupracoval zde s György Szigetim na vývoji křemíkových výbojek a zářivek. Jejich patent \"elektroluminiscenčních světelných zdrojů\" vyrobených z karbidu křemíku byl předchůdcem světelných diod (LED žárovek). Od roku 1930 působil na univerzitě v Szegedu jako profesor teoretické fyziky. V roce 1955 se stal vedoucím katedry jaderné fyziky v \"National Bureau of Standards\" v USA, sehrál důležitou roli ve zpřesnění definice metru na konferenci mezinárodního úřadu pro míry a váhy roku 1983. V roce 1998 mu stát Izrael udělil titul Spravedlivý mezi národy a jeho jméno je uvedeno v památníku Jad Vašem.\n"}
{"id": "1197115", "url": "https://cs.wikipedia.org/wiki?curid=1197115", "title": "Johann Maresch (1806–1879)", "text": "Johann Maresch (1806–1879)\n\nJohann Maresch, též Jan Mareš (27. října 1806 Litoměřice – 6. srpna 1879 Praha ), byl rakouský římskokatolický duchovní, pedagog a politik německé národnosti z Čech, poslanec Českého zemského sněmu.\n\nVystudoval litoměřické gymnázium. Absolvoval studium teologie v Litoměřicích. Roku 1830 byl vysvěcen na kněze. Od roku 1837 působil jako kaplan a učitel v Krásné Lípě. Byl zakladatelem první živnostenské školy v Čechách. Roku 1837 se stal profesorem v kněžském semináři v Litoměřicích a roku 1841 ředitelem hlavní školy tamtéž. Roku 1849 usedl na post zemského školního inspektora pro německé obecné a reálné školy. Od roku 1861 působil jako školní rada a děkan v Praze. Vydával ročenku \"Jahrbuch für Lehren, Eltern und Erzieher\". Byl členem spolku Verein für Geschichte der Deutschen in Böhmen. V Praze byl děkanem kolegiátní kapituly u Všech Svatých. Byl mu udělen Řád Františka Josefa. Měl titul konzistorního rady a emeritního školního rady.\n\nV 60. letech se zapojil i do vysoké politiky. V doplňovacích volbách v dubnu 1861 byl zvolen na Český zemský sněm, kde zastupoval kurii městskou, obvod Šluknov, Ehrenberg, Haňšpach. Nahradil Antona von Schmerlinga, který v krátce předtím konaných zemských volbách v roce 1861 uspěl ve třech obvodech najednou a v tomto mandát nepřevzal. Johann Maresh rezignoval v květnu 1866.\n\nMěl českou matku, ale národnostně se přiklonil k Němcům. Český tisk v nekrologu uvádí, že zesnulý ve funkci školního inspektora \"proslul jako poněmčovatel českých realek a škol obecných\". Měl být penzionován kvůli odporu, který jeho činnost vyvolávala v českých kruzích. Zároveň je ale oceňován jako \"muž velice činný, pracovitý a pro vše dobré nadšený\".\n\nZemřel v srpnu 1879 na mrtvici.\n\n"}
{"id": "1197117", "url": "https://cs.wikipedia.org/wiki?curid=1197117", "title": "Maresch", "text": "Maresch\n\nPříjmení Maresch nosí tyto osobnosti:\n\n\n"}
{"id": "1197118", "url": "https://cs.wikipedia.org/wiki?curid=1197118", "title": "Dirty bit", "text": "Dirty bit\n\nDirty bit (též modified bit) je v informatice název jednobitového příznaku, který indikuje, že byla stránka operační paměti změněna. Mikroprocesor (resp. jeho jednotka správy paměti, tj. MMU) počítače nastavuje \"dirty bit\" v okamžiku, kdy provede zápis do stránky paměti. Nastavený bit tím indikuje, že stránka byla v operační paměti změněna (oproti obsahu dat v úložném zařízení) a data v ní obsažená musí být do úložného zařízení zapsána (např. na pevný disk). Dirty bit je používán při stránkování paměti, kde je uložen v tabulce stránek.\n"}
{"id": "1197120", "url": "https://cs.wikipedia.org/wiki?curid=1197120", "title": "Oskar Kolberg", "text": "Oskar Kolberg\n\nHenry Oskar Kolberg (22. únor 1814, Przysucha - 3. červen 1890, Krakov) byl polský etnograf, folklorista a hudební skladatel.\n\nJeho otec byl zeměměřič v polském Prusku, matka pocházela z francouzské rodiny. Když byl otec jmenován profesorem topografie na varšavské univerzitě, přestěhovala se rodina do Varšavy, kde se intenzivně zařadila do kulturního života. Kolbergovi žili v Kazimírském paláci, kam zvali významné představitele světa vědy a umění, jako byli Samuel Bogumil Linde, Nicholas Chopin, nebo Kazimierz Brodziński. Oskarův starší bratr Wilhelm byl navíc blízkým přítelem Frederica Chopina.\n\nV letech 1823-1830 studoval Oskar lyceum ve Varšavě, a zároveň studoval hru na klavír u Františka Vettera, později pod vedením Josepha Elsnera, v letech 1832-1834 Ignacia Felixe Dobrzyńského, v letech 1835-1836 u Karla Friedricha Girschnera a Karla Friedricha Rungenhagena v Berlíně. Začal se brzy etablovat i jako skladatel, svou první skladbu publikoval roku 1836. Vykonal rozsáhlé cesty nejen po vlasti, ale přes Uhry a Chorvatsko do Terstu a Benátek, a nastoupil v Mazoví u Varšavy jako železniční úředník, protože hmotné poměry nedovolovaly mu oddati se povolání skladatelskému. Později žil v Kolomyji a v Krakově. \n\nOd roku 1838 začal sbírat písně polského lidu, z nichž mnohé opatřil klavírním doprovodem a vydával tiskem, takže se stal etnografem. V letech 1842-1845 vydal 125 lidových melodií v pěti sbornících pod názvem \"Písně polského lidu\". Písně i upravoval a adaptoval je pro zpěv a klavír. Přitom se ovšem také setkal s kritikou, že porušil jednoduchost melodie a tradiční harmonii lidových písní. Navzdory těmto kritickým hlasům Kolberg v přepracovávání pokračoval. Pro český kontext je zajímavé, že jeden takový soubor věnoval i českým a slovenských písním, vyšel pod názvem \"Pieśni czeskie i słowackie\" roku 1846.\n\nMateriál za léta nasbíraný z části uveřejnil v knize \"Pieśni ludu polskiego, serya I.\" (Varšava, 1857), přičemž je uspořádal podle hudební systematiky. Rozvrhl totiž dílo své na dva oddíly, z nichž první podává písně a dumy (41 typů s přečetnými varianty), druhý tance taktu trojdílného (polonézy, mazurky, kujawiaky a valčíky), úhrnem 921 nápěvů s texty; vedle topografického popisu míst, kde jednotlivé nápěvy byly napsány, připojeny jsou tu též obrázky barvotiskové rozmanitých krojů polských. \n\nPozději, seznav neprospěšnost svého kritéria, které nedalo provinciálním zvláštnostem ostře vystoupit, zpracoval látku dle jednotlivých krajů. Tak vzniklo obsáhlé dílo etnografické, které pod názvem \"Lud, jego zwyczaje, sposób, źycia, mówa, podania, przysłowia, obrzędy, gusła, zabawy, pieśni, muzyka i tańce\" vycházelo od r. 1857 a v němž vylíčil Kolberg zvláštnosti jednotlivých krajů země polské v 25 monografiích, které měly ještě vedlejší titul kolektivní \"Materiały do etnografii słowianskiéj\". Každý díl obsahuje všeobecné úvahy úvodní, načež následuje popis krajiny po stránce přírodní a historické, pak vylíčení povahy a kulturních potřeb lidu, jeho písní, přísloví, pořekadel, pověstí, her, zábav, polních a svatebních obřadů, dále věnován jest zřetel jazyku, nářečím, posléze připojeny jsou citáty slovanské a jinojazyčné, které Kolberg nasbíral bedlivým sledováním veškeré literatury etnografické. Vydal celkem přes 8000 písní, mezi nimiž rozeznává čistě lidové a ty s účinky hudby umělé, kromě toho i mnohé kusy instrumentální, zachycené od venkovských houslistů a pastýřských pištců. \n\nBralo se tudíž Kolbergovo sběratelství směry nejrůznějšími a právě touto všestranností zaujímá dílo jeho vynikající místo v slovanském národopise vůbec. Krom toho napsal četné hudební články do listů odborných a do děl encyklopedických. V umělé hudbě složil [Kolberg] operetu Król pasterzy, dramatický obrázek Janek z pod Ojcowa, operu Wiesław, pak 5 sešitů kujawiaků (op. 2., 5., 6., 12. a 19.), 2 sešity mazurků (op. 8. a 12.), 2 sešity étud (věnovaných Chopinovi, op. 20.), fantasii na národní písně polské a j. V letech 1859-1868 byl spolueditorem \"Univerzální encyklopedie Samuela Orgelbrandta\", pro niž vytvořil asi 150 hesel s tématem folklóru a etnologie.\nVe Varšavě však marně hledal, kdo by tuto činnost hmotně podpořil. V roce 1871 proto přesídlil do Krakova, který tehdy součástí Polska nebyl a kde, pod patrnací Rakousko-Uherska, byly mnohem lepší podmínky pro rozvoj vědy a polského národního hnutí než v ruském záboru Polska. V roce 1873 se Kolberg stal členem Krakovské Akademie věd a v roce 1874 předsedou etnologické části antropologické komise Akademie. V roce 1878 se zúčastnil světové výstavy v Paříži, za své publikace, vystavované v etnografické části Rakousko-Uherského pavilonu, získal bronzovou medaili. Byl jedním z patronů významné národopisné výstavy v Kolomyji. V roce 1885 vydal první svazek \"Obrázků etnografických\". V roce 1889 mu bylo uděleno čestné členství Společnosti přátel přírody, antropologie a etnografie v Moskvě a stal se též členem Varšavské hudební společnosti a spolku \"Lutnia\".\nJeho rozsáhlé sbírky byly uspořádány a vcelku vydány v 84 svazcích teprve po druhé světové válce, v letech 1961-1979, doplňky až do roku 2005. České a slovenské etnografii je věnován svazek 59/2, vydaný roku 2001.\n\n\n"}
{"id": "1197123", "url": "https://cs.wikipedia.org/wiki?curid=1197123", "title": "Ochucovadlo", "text": "Ochucovadlo\n\nOchucovadlo či chuťová přísada je koření, omáčka nebo jiná přísada, která se přidává k pokrmu, aby se dosáhlo požadované chuti nebo aby se chuť zvýraznila. Ochucovadla se liší podle typu kuchyně; v současné středoevropské kuchyni k běžným ochucovadlům patří například sůl, cukr, pepř, ocet, kečup, hořčice nebo majonéza. Ochucovadla se mohou přidávat buď během přípravy jídla (například marinády nebo grilovací omáčky), nebo po jeho dokončení přímo před konzumací (například hořčice k pečenému masu).\n"}
{"id": "1197125", "url": "https://cs.wikipedia.org/wiki?curid=1197125", "title": "NGC 3201", "text": "NGC 3201\n\nNGC 3201 (také známá jako Caldwell 79) je jasná kulová hvězdokupa vzdálená 16 300 světelných let v souhvězdí Plachet o hodnotě magnitudy 6,9. Objevil ji skotský astronom James Dunlop 28. května 1826.\n\nNa obloze se nachází v západní části souhvězdí, 4 stupně jižně od hvězdy q Vel s magnitudou 3,9.\n\nObjevil ji skotský astronom James Dunlop 28. května 1826 při svém pobytu v Parramatta v Novém Jižním Walesu v Austrálii. Popsal ji takto: \"docela velká a jasná kulatá mlhovina, 4' nebo 5' v průměru, pouze pozvolně houstne směrem ke středu, jednoduše rozložitelná na hvězdy; tvar je poněkud nepravidelný a hvězdy jsou značně rozptýlené směrem na jih.\"\n\nRadiální rychlost této hvězdokupy (490 km/s) je neobvykle vysoká, nejvyšší ze všech známých hvězdokup. Odpovídající pekuliární rychlost je 240 km/s. I když je velká, stále je menší než úniková rychlost Mléčné dráhy. Její odhadované stáří je 10,24 miliard let a hmotnost 2,54 × 10 formula_1.\nHvězdokupa má velmi slabé středové zhuštění hvězd.\nPopulace hvězd této hvězdokupy je různorodá a mění se se vzdáleností od jádra. Efektivní teplota hvězd vykazuje nárůst se vzdáleností, červenější a chladnější hvězdy se nachází spíše blíž k jádru. V roce 2010 to byla jedna z pouhých dvou kulových hvězdokup (druhá je Messier 4), které jednoznačně vykazují nestejnorodou populaci.\n\nV roce 2018 byla uvnitř této hvězdokupy objevena hvězda, která s periodou 167 dní vykazuje změny radiální rychlosti o několik set tisíc kilometrů za hodinu. Tato hvězda pravděpodobně obíhá kolem černé díry s hmotností přibližně 4 formula_1 a šlo by tak o první černou díru objevenou v kulové hvězdokupě přímým pozorováním jejího gravitačního působení.\n\n\n"}
{"id": "1197128", "url": "https://cs.wikipedia.org/wiki?curid=1197128", "title": "Wonder Woman (rozcestník)", "text": "Wonder Woman (rozcestník)\n\nWonder Woman může znamenat:\n\n\n\n"}
{"id": "1197129", "url": "https://cs.wikipedia.org/wiki?curid=1197129", "title": "Reaktor Jules Horowitz", "text": "Reaktor Jules Horowitz\n\nReaktor Jules Horowitz, anglicky \"Jules Horowitz Reactor\" (JHR), je jaderný reaktor, který má sloužit k testování materiálů a paliv vystavených záření a pro lékařské účely. Tento reaktor bude provozován v rámci mezinárodní spolupráce Finska (VTT), Španělska (CIEMAT), Francie (CEA, EDF, AREVA), České republiky (ÚJV Řež), Belgie (SCK), Švédska (VATTENFALL), Velké Británie (NNL), Izraele (IAEC), Indie (DAE), Japonska (JAEA) a Evropskou komisí (JRC).\n\nVýstavba byla zahájena ve Francii ve městě Cadarache. Výstavba JHR zahrnuje hlavní a pomocné reaktorové budovy, dále kontrolní budovy, veškeré pomocné budovy (haly, dílny, chladírny atd.) a přípoje na zdroj chlazení. Příprava plánů výstavby lehkovodního reaktoru o tepelném výkonu 100 MW započala v roce 2007 a betonování základů proběhlo v srpnu 2009. JHR má nahradit reaktor Osiris o tepelném výkonu 70 MW, který dříve nahradil některé úlohy 35 MW reaktoru Siolé. První dosažení kritičnosti je plánováno na rok 2016.\n\nAktivní zóna bude zastřešena pod jednou budovou obsahující 2 různé kontejnmenty: reaktorovou část a pomocnou reaktorovou část. Důvodem je snaha soustředit veškerý radioaktivní materiál na jednom místě. Jedná se o vodou chlazený reaktor, kde maximální tepelný výkon činí 100 MW a energie je během ozařování rozptylována přes primární a sekundární oběh do externího chladicího zdroje. Aktivní zóna, primární okruh a experimentální soupravy jsou umístěny blízko sebe v reaktorové části. Reaktorový bazén je připojen k několika bazénům na použité jaderné palivo a k horkým komorám umístěným v pomocné reaktorové části přes vodní blok.\n\nPrimární okruh reaktoru je umístěn v reaktorové části, která je rozdělena do dvou zón. V první zóně se nachází reaktorová hala a primární chladicí systém. Druhá zóna je tzv. experimentální zóna s výskytem zvýšené dávky záření (obsahuje podpůrný systém 10 smyček, gama snímače, laboratoř na analýzu štěpných produktů atd.). Laboratoř na analýzu štěpných produktů bude do tohoto prostoru umístěna z důvodu možnosti napojení na několik palivových smyček, měření málo aktivních plynů, vysoce aktivních plynů, měření vody plynnou chromatografií a hmotnostními spektrometry. V reaktorové části je reaktorový bazén a bazén pro deaktivaci (dočasné skladování palivových článků, reflektorových článků nebo výměnu mechanických částí aktivní zóny). Během odstávky reaktoru mohou být experimentální zařízení dočasně skladována ve vyhrazené části reaktorového bazénu.\n\nAktivní zóna (600 mm aktivní palivové výšky), která je uložena v malé tlakové nádobě (740 mm v průměru) s nuceným prouděním chladicí kapaliny (nízký tlak v primárním oběhu 1,5 MPa; nízká teplota chladicí kapaliny, nízká vstupní teplota na aktivní zónu 25 °C), je chlazena a moderována vodou. Reaktor bude provozován na nízkoobohaceném palivu (méně než 20%) o vysoké hustotě s tím, že pro budoucí použití je nutný vývoj uran-molybdenového paliva (UMo). Palivový článek je kruhového průřezu (soubor zakřivených plátů smontovaných výztuhami) opatřen centrálním otvorem. Okolí aktivní zóny je obklopeno reflektory, které optimalizují délku cyklu a zajišťují intenzivní tepelnou výměnu v tomto okolí. Prostor reflektorů je tvořen vodou a berylliem. Ozařovací zařízení může být umístěno buď do prostoru aktivní zóny (do otvoru palivových peletek nebo na místo peletek) nebo do prostoru reflektorů.\n\nVývoj experimentálních zařízení na JHR nabízí možnost získat novou generaci zařízení, která by splňovala současné technologické a vědecké požadavky stejně tak jako potřeby uživatele. CEA ve spolupráci s ostatními institucemi vyvíjí první experimentální zařízení (MADISON, ADELINE a MICA), která by mohla být použita i pro další lehkovodní reaktory.\n\nMADISON “Multi-rod Adaptable Device for Irradiations of experimental fuel Samples Operating in Normal conditions” bude umístěn do prostoru reflektoru na jeden z výtlačných systémů a umožní ozařování 1 až 8 palivových článků (pro reaktory typu PWR nebo BWR). Tyto experimenty budou zkoumat jejich chování během běžných pracovních situací. Cílem těchto experimentů bude zkoumat vývoj vlastností paliva jako funkci vyhoření nebo LHGR (Linear Heat Generation Rate). Dále bude zkoumána koroze pokrytí paliva během ozáření nebo vznik trhlin.\n\nOzařovací smyčka ADELINE bude schopna simulovat několik ozařovacích procesů na nových nebo před-ozářených palivových článcích. Bude se jednat především o simulaci vnitřního přetlaku palivového článku, rychlé šíření plynů v něm a podmínky tavení v centrálním otvoru palivové peletky.\n\nMICA je zařízení pro studium chování materiálových struktur během ozáření pro lehkovodní reaktory (teplota 300 – 400 °C). Zařízení používající tepelný difuzor ve formě slitiny sodík-draslík (NaK) bude umístěno do aktivní zóny JHR.\n\nHorké komory, laboratoře, a bazény na vyhořelé palivo jsou umístěny v pomocné reaktorové části. Experimenty budou využívat dvou horkých komor k řízení experimentálního zařízení před a po ozáření. Bezpečnostní experimenty jsou důležitou součástí JHR a vyžadují „alfa komory“ ke spravování zařízení s poškozeným experimentálním palivem. Jedna z horkých komor bude věnována přenosu radioizotopu pro lékařské použití a suché evakuaci použitého paliva.\n\nV horkých komorách bude připravováno palivo i vzorky určené k ozařování, které budou do reaktoru vkládány v tzv. ozařovacích sondách. Mezi komorami a reaktorem budou koše s ozářenými palivovými články a ozařovací sondy převáženy podvodním dopravníkem (silná vrstva vody slouží jako stínění proti záření). Po ozáření budou sondy v komorách rozebírány, vzorky vyjímány, tříděny, vyhodnocovány a ukládány do připojovaných stíněných kontejnerů, ve kterých budou dopravovány k dalšímu zpracování, měření či jinému použití. V komorách bude také zachycován odpad (neopravitelné části ozařovacích sond či vnitřního vybavení reaktoru i horkých komor). Proběhnou zde také opravy poškozených částí výbavy reaktoru, ozařovacích sond a vlastního vybavení komor. Opravy těchto zařízení spočívají v demontáži poškozeného dílu, popř. bloku spojených dílů, a v montáži nového bloku. Cílem zmíněného uzpůsobení je co nejvíce zjednodušit veškeré úkony, s nimiž se v komorách počítá. Z důvodu ochrany obsluhy komor před ozářením a radioaktivní kontaminací budou operace prováděny na dálku z vnějšku komor.\n\nBěhem své předpokládané 50leté životnosti bude reaktor využíván k výzkumu materiálů a paliv používaných v jaderné energetice současnosti a budoucnosti. Studie na tomto reaktoru přispívají ke zvýšení bezpečnosti a optimalizaci současných a budoucích jaderných reaktorů. Udržitelnost vysoce účinných experimentů a odpovídajících expertíz je pro nadcházející desetiletí povinností.\n\nTento reaktor bude hrát také důležitou roli ve výrobě radioizotopů pro použití v jaderné medicíně napříč Evropou. Bude zásobovat nemocnice radioizotopy o krátké životnosti, které budou sloužit lékařským výzkumům nebo terapeutickým účelům. Bude se jednat především o výrobu \"molybdenu 99\" a \"technecia 99m\", které medicína využívá ve SPECT metodě (Single Photon Emission Computed Tomography) při zjišťování různých vad a onemocnění. Vzhledem k tomu, že v současné době není objem výroby těchto izotopů dostatečný, bude jednou z hlavních výzev JHR rozšířit výrobní kapacity.\n\n"}
{"id": "1197130", "url": "https://cs.wikipedia.org/wiki?curid=1197130", "title": "Václav Klíma (poslanec Českého zemského sněmu)", "text": "Václav Klíma (poslanec Českého zemského sněmu)\n\nVáclav Klíma (1830 Vokovice – 24. června 1906 Liboc) byl rakouský advokát a politik české národnosti z Čech, poslanec Českého zemského sněmu.\n\nVystudoval práva na Karlo-Ferdinandově univerzitě v Praze. Roku 1854 získal titul doktora práva. Od roku 1866 působil jako zemský advokát v Domažlicích. V roce 1884 se stal členem disciplinární rady advokátní komory pro okresní soud v Plzni. Od roku 1890 byl advokátem na Smíchově. Roku 1903 se své advokátní praxe vzdal. Byl čestným občanem městyse Křivoklát.\n\nV 60. letech se zapojil i do vysoké politiky. V doplňovacích zemských volbách v září 1869 byl zvolen na Český zemský sněm, kde zastupoval kurii městskou, obvod Klatovy, Domažlice. Mandát zde obhájil i v řádných zemských volbách v roce 1870 a zemských volbách v roce 1872. Čeští poslanci (Národní strana, staročeská) tehdy na protest praktikovali politiku pasivní rezistence (bojkotu sněmu). Byl proto následně zbaven mandátu pro absenci a manifestačně opět zvolen v doplňovacích volbách roku 1873. V doplňovacích volbách roku 1874 místo něj do sněmu usedl Václav Sedláček.\n\nZemřel v červnu 1906 ve věku 77 let. Pohřben měl být na hřbitově v Liboci.\n"}
{"id": "1197134", "url": "https://cs.wikipedia.org/wiki?curid=1197134", "title": "Trude Sojka", "text": "Trude Sojka\n\nGertrud Herta Sojková Baum, známá jako Trude Sojka (9. prosince 1909 Berlín – 18. března 2007 Quito), byla česko-ekvádorská malířka a sochařka, tvůrkyně původní výtvarné techniky s využitím recyklovaných materiálů a cementu.\n\nNarodila se 9. prosince 1909 v Berlíně, do bohaté české židovské rodiny. Podle rodinného archivu byl jejím otcem inženýr Rudolf Sojka, který byl s tehdejším ekvádorským prezidentem Eloyem Alfarou zapojen do obchodu s ekvádorskou železnicí. Se svou ženou, Hedwigou Baum měl Rudolf Sojka tři děti: Waltra (narozen 1907), Gertrudu a Edith. Brzy se rodina přestěhovala do Prahy, do ulice Na Poříčí v blízkosti vlakového nádraží.\n\nJiž od dětství se zajímala o umění. Na střední škole se naučila německy, česky, řecky, latinsky a anglicky. Navštěvovala také internátní letní školu ve švýcarském Lausanne, kde se učila francouzštinu a vyměňovala si výkresy se svými kamarádkami.\n\nPo dokončení střední školy ji otec zapsal proti její vůli na ekonomickou fakultu, kterou považoval, na rozdíl od umění, za solidní obor. Trude vyprávěla, že se tam tak nudila, že trávila čas kreslením karikatur učitelů. Tajně, aby otec nevěděl, pak začala studovat Akademii výtvarných umění v Berlíně. Její velký malířský talent jí brzy umožnil vystavovat v Märkisches Muzeu. Ve dvaceti sedmi letech, v roce 1936, absolvovala akademii jako jedna z nejlepších studentek. Její otec zemřel již o několik let dříve na infarkt.\n\nTrude Sojka se v roce 1938 vdala, většinu válečného období prožila v koncentračních táborech Osvětim a Terezín. V Osvětimi se jí narodila dcera, která zde také zemřela. Po válce se vystěhovala do Ekvádoru, kde již žil její bratr.\n\nNa výstavě a na slavnostní recepci v ekvádorském kulturním domě \"Benjamína Carrióna\" byla vyznamenána titulem „\"Emeritní umělkyně\"“. Zároveň vyšla kniha Rodriga Villacise Moliny „\"Dva životy Trude Sojky\"\". To jsou jen některé z mnoha poct, jichž se jí dostalo v Ekvádoru, Spojených státech amerických a Francii, včetně výstav ve městech Guaranda a Riobamba.\n\nV roce 2001 ji postihla mozková mrtvice, podařilo se jí uzdravit s minimální ztrátou paměti a tak pokračovala v tvorbě obrazů, soch z cementu a recyklovaných materiálů až do svých devadesáti pěti let. Když jí zeslábly ruce, zanechala práce s cementem, nicméně nepřestala malovat a kreslit až do konce svého života.\n\nNa počátku roku 2007 začala mít problémy s dýcháním. Dne 18. února téhož roku, přesně rok po smrti její dcery „Chely“ (Evy Steinitz), kterou před ní zatajili, aby ji ušetřili bolesti, byla převezena do nemocnice, kde setrvala několik dní. Tam dostala druhou mozkovou mrtvici. Její dcery se pak rozhodly přivézt ji zpět domů, kde zemřela 18. března na respirační selhání. Je pohřbena na židovském hřbitově v Quitu po boku svého manžela.\n\nJejí práce se vyvíjela v závislosti na různých zážitcích v jejím životě. Studovala na Akademii výtvarných umění v Berlíně (Akademie der Künste), kde se seznámila s německým a židovským expresionismem (výtvarná skupina Die Brücke). Poznala práce Marca Chagalla, Chaïma Soutina a Georgese Rouaulta. Velmi obdivovala sochy Ernsta Barlacha a je pravděpodobné, že osobně poznala i expresionisticko-realistické dílo Käthe Kollwitzové.\nByla učitelkou sochařství slavného umělce Guayasamína a navázala pevné přátelství s Pilar Bustosovou. Jakmile se usadila v Quitu, začala pracovat v řemeslné dílně továrny Akios. Walter a Liddy Sojkovi zaměstnávali řadu původních ekvádorských obyvatel, zručných ve výrobě tradičních předmětů, jež začali dokonce i exportovat do dalších zemí Ameriky a Evropy. Trude Sojka se tak dostala do bezprostředního kontaktu s těmito domorodými zaměstnanci.\n\nJiž v Evropě se Trude začala zajímat o primitivní umění Afriky, Oceánie a Ameriky (jež bylo jedním z inspiračních zdrojů expresionismu). Znalosti čerpala z návštěv berlínských etnografických muzeí. Když potom po válce, v roce 1946, přišla do Ekvádoru, začala detailně studovat andskou předkolumbovskou symboliku. Její první ekvádorské obrazy vytvořené v letech 1950 zachycují zážitky z koncentračního tábora: ostnaté dráty, smutný průvod žen směřující do plynových komor. Jsou plné úzkosti a osamělosti, ale také pocitů, jež jí pomohly přežít všechny hrůzy: naděje na svobodu a nový život. Trude postupně proniká hlouběji do předkolumbovských kultur, obzvláště ji zajímá tradiční ekvádorské umění a náboženství. Postavy z ekvádorské mytologie zachytila stylem evropského expresionismu a vytvořila tak naprosto jedinečné malby. Postupně se její díla stávala veselejšími, nadějnějšími. Zobrazovala přírodu, vesmír, duchovní náměty, zachycovala své nostalgické vzpomínky na milované Československo. Na konci 20. století se jí narodily vnučky a její obrazy se staly křehčími, například známá malba Pohádka o žlutých motýlech (El cuento de las mariposas amarillas).  \n\nJejí práce jsou také velmi specifické díky používání neobvyklých technik. Pracovala s cementem, což je velmi tvrdý materiál, který rychle tvrdne. Vytvářela tak své obrazy podobně jako sochy: přidala druhý rozměr tam, kde obvykle nacházíme jen hladký povrch. Na tento nápad přišla původně při své oblíbené práci s hlínou, cement byl ale levnější a představoval větší výzvu. Pro uchycení cementu na dřevěnou či lepenkovou podložku používala lepidlo, jež její bratr, chemik Waltre Sojka, vynalezl speciálně pro ni. Byla navíc (v Ekvádoru a pravděpodobně v celé Latinské Americe) průkopnicí v používání recyklovaných materiálů jako jsou skleněné střepy, kovový šrot, konstrukce kol, obklady, víka od popelnic apod.  Pod vlivem traumatických zážitků v koncentračním táboře se naučila, že každá, byť sebenepatrnější věc má svou hodnotu. Šedé plochy pokrývala místo olejů akrylovými barvami, používanými často začátkem 50 let 20. století. Její díla jsou tudíž velmi těžká a křehká, snadno se mohou zlomit.\n\nDne 12. března 2009, týden před druhým výročím její smrti, byl otevřen pro veřejnost její dům, který její dcera Anita Steintz proměnila v muzeum. Od té doby zde bylo postupně vystaveno více než 300 uměleckých děl. Dům zůstal téměř beze změny, jen některé pokoje byly upraveny tak, aby mohly lépe sloužit jako výstavní prostory. Návštěvníci mohou také ocenit zahradu se sochami obklopenými původními rostlinami. Součástí expozice je i obsáhlá sbírka Trudina manžela, Hanse Steinitze, umístěná v knihovně. Kuchyň byla přeměněna na malou kavárnu Praha, kde rodina nabízí občerstvení ve formě východoevropského a židovského pečiva.\n\nZ garáže se stala umělecká dílna pro děti i dospělé. V kulturním domě se s využitím adaptabilních prostor konají výstavy, koncerty, projekce, přednášky a mnoho dalších kulturních aktivit. Právě zde se také čas od času schází čeští krajané žijící v Ekvádoru.\n\nYad Vashem jmenoval Kulturní dům Trude Sojky Památníkem holokaustu. Mezi další ocenění patří například titul „Útočiště míru“, neboť Trude Sojka a její rodina jsou významným příkladem přežití a obnovy, boje proti antisemitismu, xenofobii a dalším druhům intolerance.\n\nPoděkování: Lenka Rašková\n"}
{"id": "1197140", "url": "https://cs.wikipedia.org/wiki?curid=1197140", "title": "Slovenská fotbalová divize 1980/81", "text": "Slovenská fotbalová divize 1980/81\n\nV soubojích 16. ročníku Slovenské fotbalové divize 1980/81 (jedna ze skupin 3. nejvyšší soutěže) se utkalo 12 týmů po třech skupinách dvoukolovým systémem podzim - jaro.\n\nByl to poslední ročník v třetiligové historii slovenské divize (1965/66 – 1968/69, 1977/78 – 1980/81).\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1197146", "url": "https://cs.wikipedia.org/wiki?curid=1197146", "title": "Sude", "text": "Sude\n\nSude je německá řeka na západě Meklenburska-Přední Pomořanska, která na dolním toku krátce protíná i území Dolního Saska. Délka jejího toku je 85 km. Plocha povodí měří 2253,4 km².\n\nPramení v lese u Schwarzen Moor mezi Renzowem a Groß Welzinem a teče směrem na východ, přičemž krátce pod pramenem protéká jezero Dümmersee a pod ním přijímá zleva Zare. Poté se stáčí k jihu, protéká obcí Bandenitzem a pod dálnicí A24. Pokračuje východně od Hagenowu přes Kuhstorf a přijímá zprava od Hagenowu přitékající Schmaar. Níže teče na západ krátce přes území Dolního Saska, kde přijímá zleva Rögnitz. I dále udržuje západní směr, vrací se na území Meklenburska-Předního Pomořanska a přijímá zprava svůj největší přítok Schaale. Následně protéká jižní částí Boizenburgu a ústí zprava do Labe.\n\n\nPrůměrný průtok v ústí je 14 m³/s. \n"}
{"id": "1197147", "url": "https://cs.wikipedia.org/wiki?curid=1197147", "title": "Adolf Knötgen", "text": "Adolf Knötgen\n\nAdolf Knötgen, též Adolf Knödtgen (13. května 1831 Jenišův Újezd – 1. dubna 1900 Česká Lípa), byl rakouský notář a politik německé národnosti z Čech, poslanec Českého zemského sněmu a starosta České Lípy.\n\nVystudoval práva. Působil jako notář v Nejdku, od roku 1872 v České Lípě. Roku 1878 se stal prezidentem notářské komory pro soudní obvod Česká Lípa, Liberec.\n\nV 70. letech se zapojil i do vysoké politiky. V zemských volbách v roce 1870 byl zvolen na Český zemský sněm, kde zastupoval kurii venkovských obcí, obvod Kraslice, Nejdek. Mandát zde obhájil v zemských volbách v roce 1872. Neúspěšně kandidoval i v zemských volbách v roce 1878, coby kandidát německé líberální Ústavní strany.\n\nV lednu 1883 byl zvolen starostou České Lípy. Na funkci purkmistra rezignoval v roce 1884. Čelil tehdy tlaku na odstoupení. Část měšťanstva mu v září 1844 vyslovila nedůvěru kvůli jeho politickým a národním postojům. Koncem září 1884 starosta svou funkci opustil. Příčinou nesouhlasu se starostou byl Knötgenův pokus o založení nové politické strany, která měla napomoci lepšímu vyjednávání s Čechy.\n\nZemřel v dubnu 1900 v České Lípě. Tělo mělo být převezeno k poslednímu rozloučení a pohřbu do Mostu. Jeho syn Adolf Knötgen mladší (zemřel roku 1929) byl rovněž notářem a působil v Žacléři a Děčíně.\n"}
{"id": "1197148", "url": "https://cs.wikipedia.org/wiki?curid=1197148", "title": "Rodina Karla IV.", "text": "Rodina Karla IV.\n\nRodina Karla IV. je olej na plátně španělského malíře Francisca Goyi (1746 Fuendetodos v Aragónu – 1828 Bordeaux), syna pozlacovače José Goyi.\n\nJe to portrét královské rodiny španělského krále Karla IV. (1748–1819) a jeho dvořanů. Malíř Francisco Goya byl velmi uznávaným umělcem své doby. Pracoval pro královskou gobelínovou dílnu, kde vytvořil mnoho návrhů goblénů. Někdy v roce 1780 se stal členem španělské akademie, roku 1785 pak zástupcem ředitele Academie de S. Fernando, roku 1786 byl jmenován královským malířem. Jeho kariéra prudce stoupala, zakázek bylo více než stihl namalovat. Roku 1789 byl povýšen na komorního malíře. V roce 1799 byl jmenován prvním dvorním malířem. Z prostého venkovského řemeslníka se tak stal velmi bohatým člověkem. Měl nejen peníze, kočár, služebnictvo, ale i přízeň mocných. Účastnil se dvorských zábav, s rozkoší si užíval přepychu. S postupem času si Goya uvědomuje, že to všechno bohatství a přepych vrstvy bohatých a mocných je zaplaceno těžkou prací a bídou chudých. Jeho tvorba se mění. Postavy vysoké šlechty jsou zobrazovány v jakémsi odcizení, jeho malby dostávají exaltovaný a realistický charakter. Na portrétu rodiny španělského krále Karla IV. nic nepřipomíná jejich bohatství, nic nezdůrazňuje jejich šlechtický původ, naopak malíř zvýrazňuje záměrnou negaci idealizovaných rysů. Celá rodina působí dojmem obyčejnosti. Karel IV. vypadá snad až hloupě a nabubřele, jaksi staromódně. Výraz tváře královny Luisy, (uprostřed), je přísný, trochu zatrpklý. Ani jí podobizna nijak nelichotí. Také postavy v pozadí jsou zobrazeny téměř prostě, budí dojem bezprostřednosti, až autentičnosti.Goyova snaha zachytit vnitřní pravdu vedla někdy až k zesměšnění. Portrét královské rodiny Karla IV. má všechny rysy charakteristické pro společenskou karikaturu.\n"}
{"id": "1197149", "url": "https://cs.wikipedia.org/wiki?curid=1197149", "title": "Erdmann Neumeister", "text": "Erdmann Neumeister\n\nErdmann Neumeister (12. května 1671, Uichteritz bei Weißenfels – 18. srpna 1756, Hamburk) byl německý spisovatel, teolog a také skladatel kostelních písní.\n\nNarodil se roku 1671 jako syn učitele v Sasku-Anhaltsku. V letech 1689–1695 studoval teologii, literaturu a poezii na univerzitě v Lipsku. Od roku 1715–1756 zastával post pastora v hamburském kostele sv. Jakuba (St. Jacobi). \n\nVedle textů kantát je také autorem přibližně 700 kostelních písní. Jeho texty byly zhudebněny např. Johannem Sebastianem Bachem, Johannem Philippem Kriegerem, či Georgem Philippem Telemannem.\n\n\n\n\n"}
{"id": "1197154", "url": "https://cs.wikipedia.org/wiki?curid=1197154", "title": "Květoslav Bubeník", "text": "Květoslav Bubeník\n\nKvětoslav Bubeník (25. května 1922, Kostelec na Hané – 19. července 1993, Praha), byl český scénograf Národního divadla, jevištní výtvarník, grafik, ilustrátor, výtvarný architekt a pedagog.\n\nSvé dětství prožil v rodném Kostelci na Hané. Byl dobrý kreslíř, proto již v roce 1943 – ještě za války, spolupracoval s amatérskou divadelní skupinou \"Palcát\" ve Dvoře Králové. V roce 1949 nastoupil již jako profesionální výtvarník do Divadla státního filmu Praha, kde byl v letech 1950 až 1952 šéfem výpravy. V roce 1952 přešel do Národního divadla, kde zastával nejprve funkci jevištního výtvarníka a asistenta šéfa výpravy, později byl pověřen vedením malíren. Byl fascinován působením barev a světel. Jeho práce byla v roce 1979 oceněna titulem – Zasloužilý umělec. Dlouholetý jevištní a kostýmní výtvarník Květoslav Bubeník zemřel v Praze dne 19. července 1993.\n\nPro své kreslířské nadání v roce 1938 nastoupil ke studiu na Školu umění ve Zlíně, kterou absolvoval v roce 1942. Byl totálně nasazen do válečného průmyslu. Po roce 1945 když skončila válka zahájil studium u Karla Svolinského a Antonína Strnadela na Vysoké škole uměleckoprůmyslové, které ukončil absolutoriem v roce 1948. Jako žák Vincence Makovského, Karla Hofmana a zejména prof. Jana Kaplického uplatnil své nadání v kresbě, grafice i uměleckém řemesle.\n\nVěnoval se monumentální malbě, i knižní grafice. Pracoval s keramikou i se sklem. Jevištní návrhy vytvářel tradičními scénografickými prostředky. Využíval zkušeností z dlouholeté praxe. Nejčastěji spolupracoval s Josefem Svobodou, šéfem výpravy, převážně při klasických inscenacích. Zejména pracoval na instalacích českých oper, nebo českého činoherního repertoáru. Patřil k úspěšným československým scénografům, kteří se prosadili i v mezinárodní konfrontaci. Pracoval a navrhoval výpravy v Itálii, Řecku, Německu aj.\n\nZa scénografii na Pražském Quadriennale 1975 získal stříbrnou medaili. Mimo divadelní tvorbu zpracovával návrhy pro film i televizi. Pracoval také jako malíř a grafik. Od roku 1952 vytvořil řadu realizací a scénických návrhů, včetně návrhů kostýmů. Vyučoval kresbu a malbu na Divadelní fakultě Akademie múzických umění v Praze, obor scénografie pro loutková divadla.\n\n\nNa půdě Národního divadla v Praze vytvořil více než 100 scénických řešení. Kromě návrhů scény zpracovával mnohdy pro divadelní představení i návrhy kostýmů. Často spolupracoval s významným českým scénografem arch. Josefem Svobodou a dalšími umělci.\n\nZúčastnil se různých výstav, prezentací i hudebních produkcí, svá scénografická řešení a kreativitu prokazoval například při řešení výstavní expozice skla a bižuterie. Prostor výstavního pavilonu v Jablonci nad Nisou byl interiér architektonicky rozčleněn do scén, jejichž motivy vycházely z pohádek celého světa. Se skupinou významných výtvarníků řešil scénu O labutích. Spolu s Jaroslavem Vožniakem, Vincencem Vinglerem, Theodorem Pištěkem, Bedřichem Dlouhým, Oldřichem Šimáčkem, Josefem Flejšarem a Evou Švankmajerovou vytvořili jedinečný pohádkový prostor pro prezentaci jabloneckého bižuterního průmyslu i individuální volnou uměleckou tvorbu československých výtvarníků. Později byla výstava reinstalována v Petrohradě a částečně v kanadském Montréalu s velkým úspěchem.\n\n\n\nScénografové, architekti, malíři, výtvarníci a kostýmní návrháři:\n"}
{"id": "1197155", "url": "https://cs.wikipedia.org/wiki?curid=1197155", "title": "Kawasaki VN 1500 Drifter", "text": "Kawasaki VN 1500 Drifter\n\nKawasaki VN 1500 Drifter, také označovaná jako Kawasaki Vulcan 1500 Drifter, je motocykl kategorie cruiser, vyvinutý firmou Kawasaki. By vyráběn od roku 1999 do roku 2005. Vyráběn byl i menší model Kawasaki VN 800 Drifter se stejnými liniemi a také Kawasaki VN 400 Drifter, který byl určen pouze pro japonský trh.\n\nMotocykl navazuje na klasický Indian Chief 1940, především vzhledově hlubokými blatníky.\n\nZrod tohoto motocyklu vybočuje z obvyklých postupů. Píše se rok 1953, ve městě Springfield (Massachusetts) končí po dvaapadesáti letech výroba legendárních motocyklů INDIAN. Nelehká doba zapříčinila, že se vyráběly už pouze modely Chief a Brave, navíc továrnu ovládla anglická společnost Brockhouse, která samozřejmě začala preferovat výhradně montáž a prodej britských značek. Tady by příběh mohl skončit, avšak do dění cca po 40. letech vstupuje Denny Berg, Don Emde a Ken Bojko z Cobra USA, kteří se spojili s jediným cílem, postavit ještě jednoho, posledního \"Super Chiefa\"! Přestože některé zdroje uvádějí, že v té době bylo v Americe kolem 19. výrobců motocyklů, byl o pomoc požádán právě John Hoover, ředitel produktového managementu Kawasaki Motor v USA, který s plánem nejenže souhlasil, ale stal se nakonec hnací silou projektu. Na začátku byl obyčejný Donův náčrtek stroje (listopad 95), rozpočet a šibeniční termín pěti týdnů, daný právě Johnem! Nadšení, profesionalita a nakonec i výborná spolupráce s Kawasaki Motor vedla k tomu, že na nádvoří společnosti v daný čas motocykl skutečně stál! Muselo být zajímavé a vzrušující budovat takto na koleně stroj, který měl reálnou šanci se dostat na montážní pás, bez armády projektantů, inženýrů, složitých propočtů a testů! Jen pro zajímavost - zadní blatník například vznikl náhodnou záměnou za přední..což se týmu zalíbilo a o výrazu zadních partií bylo rozhodnuto. Ještě toho roku byl prototyp převezen na Kawasaki Dealer Show v Reno (Nevada), kde byl přijat potenciálními prodejci velice kladně, a posléze prostřednictvím odborných časopisů i veřejností. Následně byl prototyp odeslán do Japonska, kde doznal už jen pár změn, než se začalo s výrobou. Původní trubkovitý výfuk, dvakrát lehce lomený byl nahrazen celkem hezkou rybinou, která spolu s blatníky vytváří originální ráz stroje a zákazník si dneska sám může vybrat, jestli vyjede s jedno, nebo dvousedlem. Původně byla plánovaná omezená produkce modelu, pouze 1 až 2 kusy pro každého autorizovaného prodejce, která se ale později změnila v plnou výrobní sérii určenou pro mnohem širší odbytiště! Vyráběl se v obsahu 1500, 800 a 400 ccm (čtyřstovku ale nemáme šanci potkat, protože byla určena výhradně na japonský trh). Za zmínku stojí i vznik názvu. Nebylo možné z pochopitelných důvodů použít cokoliv podobné názvům původní spriengfildské produkce, takže nakonec výrobce zvolil označení DRIFTER...což bylo označení jím dříve vyráběného sněžného skútru (1979?). Drifter = tulák...a myslím si, že je to název velice trefný, je to stroj přímo určený k delším cestám, k čemuž mu pomáhá kromě jiného i výborný dvouválec, kde bylo poprvé v historii jedné stopy použito vstřikování paliva! Podle mého soudu, se v Drifterovi podařilo skloubit moderní technologie a retro vzhled motocyklu padesátých let, doby, kdy se začaly psát nové stránky motorismu. Podle slov samotných tvůrců se v podstatě mělo jednat o poctu, o důstojnou tečku za výrobou legendárních motocyklů s hlavou indiána na nádržích. A co dodat na závěr...v Chicagu, v Muzeu architektury a designu stojí ve stálé expozici Kawasaki Drifter. Byl vyhlášen \"uměleckým dílem, které přesahuje rámec dopravy, kdy díky neo-retro stylu a esoterickému výkonu technologie ztělesňuje podstatu formy a funkce.\"\n\n\n\n"}
{"id": "1197161", "url": "https://cs.wikipedia.org/wiki?curid=1197161", "title": "Seznam starostů České Lípy", "text": "Seznam starostů České Lípy\n\nToto je seznam starostů města Česká Lípa (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "1197162", "url": "https://cs.wikipedia.org/wiki?curid=1197162", "title": "Ondrej Šulaj", "text": "Ondrej Šulaj\n\nOndrej Šulaj (* 26. září 1949, Vígľaš) je slovenský scenárista, dramatik, divadelní a televizní režisér, pedagog a od roku 2014 děkan Filmové a televizní fakulty VŠMU v Bratislavě.\n\nZákladní školu navštěvoval v Detvě, střední školu všeobecně vzdělávací absolvoval ve Zvoleně v letech 1964-1967 a ještě před VŠ pracoval v Slovenském filmu jako asistent střihu. Následně v letech 1969-1974 studoval na Divadelní fakultě Vysoké školy múzických umění v Bratislavě studijní program dramaturgie a scenáristika.\n\nHned po škole odešel do Divadla Slovenského národního povstání v Martině, kde působil jako dramaturg, popř. šéfdramaturg do roku 1978 a v této práci pokračoval vedle režie činohry nadále na Nové scéně v Bratislavě do roku 1988. V roce 1979 začal působit jako externí pedagog na Divadelní fakultě a v roce 1988 začal přednášet na katedře filmové a televizní dramaturgie a scenáristiky.\n\nStál také u zrodu Filmové a televizní fakulty VŠMU, která byla ve svých začátcích úzce spjata s pražskou Filmovou akademií múzických umění. Právě její absolventi (Tibor Vichta, Peter Solan, Martin Slivka a další) se totiž rozhodli utvořit na základě několika oborů bratislavskou analogii FAMU. Od roku 1990 byl Ondrej Šulaj jejím proděkanem a zároveň vedl katedru dramaturgie a scenáristiky. V roce 1991 byl jmenován docentem pro obor Filmové a televizní umění - dramaturgie a scenáristika. Po dvouletém funkčním období prvního děkana nově vzniklé fakulty Martina Slivky se v roce 1993 stal jejím druhým děkanem právě Ondrej Šulaj a v této funkci setrval až do roku 1999. K otázce kvality a perspektivy mladých nadějných tvůrců se vyjádřil následovně: \n\nV devadesátých letech 20. století, kdy slovenský film zažíval těžké období, zastával i funkci předsedy Asociace slovenských filmových a televizních tvůrců. Byl jedním ze zakladatelů Slovenské filmové a televizní akademie (SFTA), veřejné zájmové organizace sdružující významné osobnosti slovenské audiovizuální kultury, a do roku 2003 byl i jejím prvním prezidentem. Cílem organizace je aktivně napomáhat rozvoji duchovních hodnot, podílet se na vytváření systémového prostředí pro stabilizaci slovenské audiovizuální scény, podporovat různorodé kulturní aktivity spojené s filmem. Vystupuje také na ochranu svobodné umělecké tvorby a zájmů jejích tvůrců. Zvláštní pozornost věnuje i tvorbě mladé, nastupující generace filmových tvůrců. Po období ve funkci prezidenta SFTA se stal 21. dubna 2003 prvním rektorem VŠMU z filmařského prostředí od jejího vzniku v roce 1949. Na otázku, co osobně očekává od pozice rektora na VŠMU se vyjádřil takto: \n\nV této činnosti setrval do roku 2011. Od tohoto roku působí i jako člen Rady Slovenského filmového ústavu (SFÚ) a v této pozici mu plyne druhé funkční období do roku 2017.\n\nV květnu 2013 byl opět zvolen prezidentem SFTA a v této funkci skončil v září 2014, odkdy znovu po patnácti letech vykonává funkci děkana a ve své činnosti se podle vlastních slov bude snažit \"„o návrat (dobré) atmosféry, která zde vládla v 90. letech“\".\n\nPrvní scénář napsal pro televizní film \"Lupiči v Hammerponde\" režírovaný Milošem Pietorem ještě během studia na VŠMU a v 70. letech se následně podepsal i pod několik dalších televizních titulů.\n\nZačátkem 80. let přešel k hranému filmu a do povědomí širší veřejnosti se dostal svou prací na scénáři celovečerní adaptace stejnojmenného románu Ladislava Balleka \"Pomocník\" (1981) v režii Zora Záhona. V tomto desetiletí spolupracoval s několika výraznými osobnostmi slovenské kinematografie a zpracovávanými tématy byly hlavně svědomí či morálka. S Dušanem Trančíkem a Janem Fleischerem napsal scénář k filmu z roku 1982 \"Pavilón šeliem\", o námět a scénář se postaral s Dušanem Hanákem k titulu \"Tichá radosť\" z roku 1985 a podobně si počínal i s filmem Miloslava Luthera \"Štek\" (1988), i filmem Štefana Uhera \"Správca skanzenu\" z téhož roku. Rozdíl mezi filmy z 80. let ve srovnání s následujícími z let 90. vnímá takto: \n\nV následující dekádě je jméno Ondreje Šulaje spojováno zejména s režisérem Martinem Šulíkem. Kromě krátké práce s Miroslavem Šindelkou spolupracoval právě s M. Šulíkem na rozdíl od předchozích tvůrců na třech filmech, které řeší velmi intimní témata o lidském nitru, o hledání sebe sama. Jsou to \"Neha\" (1991), \"Všetko čo mám rád\" (1992) a \"Záhrada\" (1995). Filmy úspěšně reprezentovaly slovenskou kinematografii i v zahraničí. Na posledně jmenovaném díle jim s psaním vypomáhal i Marek Leščák, tehdy nadějný student scenáristiky na VŠMU. Ze spolupráce tohoto tria vznikl později i film \"Orbis Pictus\" (1997), či povídka \"Obrázky z výletu\" v rámci projektu \"Praha očima...\" (1999). Kromě toho v tomto desetiletí Šulaj podle vlastních scénářů sám režíroval dva televizní filmy.\n\nV novém tisíciletí je tvorba Ondreje Šulaje žánrově pestřejší. V roce 2000 napsal podle stejnojmenného námětu Josefa Cígera-Hronského scénář k filmu českého režiséra Václava Vorlíčka \"Král sokolů\". S Romanem Vávrou, také českým tvůrcem, spolupracoval na scénáři filmové pohádky \"Čert ví proč\" z roku 2003. Rovněž je autorem scénáře koprodukčního americko-slovensko-ukrajinského filmu \"Pokrvné vzťahy\" režiséra Olega Harenčára, a podle novely Petra Pišťanka napsal scénář k úspěšnému filmu \"Muzika\" z roku 2007 režiséra Juraje Nvoty.\n\nPravidelně se pohybuje i v divadelního prostředí a kromě již zmíněných pracoval například i pro nitranské Divadlo Andreja Bagara nebo bratislavské Divadlo Astorka Korzo '90.\n\nJe autorem, či spoluautorem dvou knih. První, s názvem \"5 scenárov\" je výběrem nejen z Šulajovy spolupráce s Martinem Šulíkem. V roce 2012 vyšla i další s názvem \"Hra\" , která je výběrem šesti dosud nepublikovaných dramatizací prozaických textů vzniklých v rozmezí let 1975 až 2010. Díky tomuto titulu se autor začleňuje i do kontextu slovenského dramatu a díky častým divadelním zpracováním se kromě filmových dějin zapsal i do divadelních.\n\nV roce 2016 natočil svůj režijní debut v hraném filmu s názvem \"Agáva\", který napsal na motivy první části románu \"Agáty\" Ladislava Balleka.\n\nOndrej Šulaj se netají tím, že rád spolupracuje na svých scénářích s režisérem, tedy v tandemu (podobně jako Martin Šulík) přičemž právě ze střetu názorů a myšlenek dvou autorů se rodí jejich finální podoba. Ohledně kompromisů při takovém stylu psaní se vyjadřuje takto: \n\nScénář dopisuje běžně i během realizace a přímo na „place“ domýšlí detaily na základě konkrétních okolností, často sedí i ve střižně a předělává dialogy nebo navrhuje změnu v řazení situací. Přitahuje ho velmi silný, často konfliktní hrdina, který v sobě nese dramatický náboj. Vše se točí kolem něj a je přítomen skoro v každém obraze a v každé situaci. Tímto způsobem buduje všechny postavy a příběhy.\n\nPro film \"Muzika\" zpracoval námět z knihy Petra Pišťanka a řešil převod z literatury do filmové podoby. Na specifika adaptace ale podle něj není žádný ověřený a zaručený návod jak přenést literaturu na filmové plátno. Ke každé látce přistupuje intuitivně (s nepopsatelným \"„šestým scenáristickým smyslem“\"), důležité je pro něj to, co se skrývá mezi řádky, naslouchá hlasu autora a při psaní postupně zapomíná na předlohu, přestává myslet na čtenáře a začíná myslet právě na budoucího diváka.\n\n\n\n\n\n\n\n"}
{"id": "1197166", "url": "https://cs.wikipedia.org/wiki?curid=1197166", "title": "Hořínský potok", "text": "Hořínský potok\n\nHořínský potok je levostranný přítok Labe v katastru obce Dolní Beřkovice nedaleko Mělníka. Začíná v Chramosteckém rybníce nedaleko vsi Chramostek. Je pojmenován po vsi Hořín, kterou protéká.\n\nHořínský potok začíná v Chramosteckém rybníce a teče okrouhle přes sever k jihovýchodu, dotýkaje se břehu plavebního kanálu Vraňany-Hořín a protékaje několika protáhlými rybníky. Západně od Vrbna se stáčí mírně k severu, kde vtéká do podlouhlé laguny (původně slepé rameno Labe, které je dnes s Labem propojeno spojkami). Zde se do něho zleva vlévá potok pramenící severně od Vrbna. Na jejím konci se prudce stáčí na sever. Vlní se, teče pod Vraňansko-hořínským kanálem a pokračuje do vsi Hořín. Zde je několikrát přemostěn. U mělnického přístavu se vlévá do Labe.\n"}
{"id": "1197167", "url": "https://cs.wikipedia.org/wiki?curid=1197167", "title": "Dimitsana", "text": "Dimitsana\n\nDimitsana (řecky \"Δημητσάνα\") je město na Peloponésu, v kraji Arkádie. Bylo založeno na místě starověkého města Teuthis (Τεύθις), dnes má kolem 900 stálých letních obyvatel. V minulosti byla Dimitsana významným kulturním centrem a proto zde stojí velké budovy. Dnes je to hlavně odpočinková destinace Athéňanů, stojí zde několik hotelů, známá je také středověká ozdobná kostelní zvonice.\n\nDle Homéra se město Theutis zúčastnilo trojské války. V starověkém městě Theutis, jak nás informuje Pausaniás , se nacházel chrám bohyně Athény, Afrodity a Artemidy. Nacházela se zde i socha bohyně Athény. Obyvatelé města Theutis osídlili nové město Megalopolis.\n\nV 6 stol. po Kr. se v okolí města usazují kmeny Slovanů, kteří kolonizovali část Řecka s Peloponésem. Slované zde zůstali až do 9 stol., kdy byli poraženi a přesídleni do Anatolie, zbytek se promíchal s mietnym řeckým obyvatelstvem a tak vznikla Dimitsana.\nSamotné toponymum je možno slovanské (od \"dimica\"), nebo řecké (\"Dimos\"). První zprávu o městě máme z roku 963, kdy zde byl založen klášter, kde se uchovávaly vzácné knihy. V roce 1764, již během turecké nadvlády zde byla založena samostatná řecká knihovna a město se stalo jedním z nejvýznamnějších kulturním center Peloponésu. Byla zde velmi známá řecká škola, ze které pocházely mnohé významné osobnosti. V Dimitsane působil i vůdce Řecké války za nezávislost od Turků, Theodoros Kolokotronis, místním rodákem byl také biskup Germanos, který slavnostně vyhlásail válku. Po vzniku Řecka, zejména počátkem 20. stol. se mnoho obyvatel vystěhovalo zejména do Atén, proto je dnes Dimitsana klidná, v zimě téměř neobydlená vesnice. Elektrické vedení se sem zavedeno až v roce 1960. \n"}
{"id": "1197169", "url": "https://cs.wikipedia.org/wiki?curid=1197169", "title": "Dionysos (město)", "text": "Dionysos (město)\n\nDionysos (řecky Διόνυσος) je město v Řecku, v kraji Attika. Pojmenované je podle boha Dionýsa. Město se nachází 20 km od Atén. Žije zde 5 000 obyvatel. \n\nV 19. století zde žili řečtí pastýři – Sarakatsáni, kteří sem přišli z kraje Eurytania. Do té doby bylo toto území neobydlené. Jméno \"Dionysos\" bylo vymyšleno v roce 1888, jelikož se zde nacházel starověký oltář tohoto boha. Začátkem 20. století se ve městě usadili Řekové z Kykladských ostrovů, kteří sem přišli pracovat do mramorového kamenolomu v Pendeli.\n"}
{"id": "1197171", "url": "https://cs.wikipedia.org/wiki?curid=1197171", "title": "Afytos", "text": "Afytos\n\nAfytos, řecky \"Άφυτος\"nebo \"Άθυτος\" (Athytos), starořecky \"Άφυτις\" (Afytis), je město na poloostrově Chalkidiki v Řecku. Je známé svou tradiční kamennou řeckou architekturou.\n\nMěsto založili řečtí kolonisté z ostrova Euboia v 6. stol. před Kr. pod jménem \"Afytis\" a bylo součástí sdružení Pallene.\nNachází se zde chrám Dionýsa a Dia. Během Řecko-perských válek poslal Afytos vlastní flotilu. Další zpráva o městě je až ze 14. století, následně z turecké doby. Město stále obývali Řekové a přetrvalo antické pojmenování. V této době byly postaveny dnešní budovy v tradiční řecké kamenné architektuře. Afytos se aktivně zapojil do Řecké války za nezávislost od Turků v roce 1821. Pocházeli odsud významní generálové např. Triandafyllos Garufallu.\n\nAfytos je klidné malé město s tradiční pevninskou řeckou architekturou, je oblíbenou destinací turistů z Chalkidiki, kteří chtějí vidět typickou řeckou vesnici. Na hlavním náměstí je radnice, kostel, taverny, tradiční řecký platan (symbol středu řecké vesnice). Kolem jsou domy obyvatel, přičemž i nové jsou postaveny tradičním stylem, tedy z velkých kamenů. Ulicí severně od náměstí se vedle tradičních domech dá dostat na místo, odkud je známý výhled na moře z vysoké skály, kde je také kavárna. Pod bralom je pláž.\n"}
{"id": "1197172", "url": "https://cs.wikipedia.org/wiki?curid=1197172", "title": "Arachova", "text": "Arachova\n\nArachova, řecky Αράχωβα, je město v Řecku, v kraji západní Boiótie, blízko kraje Fokida. Žije zde kolem 4 000 lidí. Je to tradiční řecká vesnice s tradiční kamennou pevninskou řeckou architekturou. Je to i turistické centrum, kvůli architektuře, tradičním rodinným tavernám a známým řeckým lyžařským centrem.\n\nArachova se nachází u pohoří Parnassos (Gkionas) a u řeky Pleistos (Xeropotamos), 12 kilometrů od města Delfy, blízko města Amfissa.\n\nÚzemí města je obývané již od předřecké doby, je zde doloženo neolitické sídliště a oblast byla osídlena i v mykénské době. Homér uvádí, že na místě dnešního města existovalo město Anemoreia. V Antice bylo osídleno dórskými Řeky. Byla zde města Anemoria a nedaleké Kyparissos, součást kraje Fókis.\nBěhem Byzantské doby zde bylo malé město Panias, stál zde kostel. V 7.–9. stol. zde sídlili Slované, kteří se později pomíchali s Řeky. Město Arachova však vzniklo až v 13. stol. během nadvlády evropských feudálů, kdy se spojily místní menší obce pod jménem \"Petriti\", někdy během turecké doby bylo přijato jméno \"Arachova\".\nJméno Arachova může být slovanského původu, od slova \"Arach\"(ořech), nebo řeckého původu od slova \"Rachi\" (vrch), protože město je postavené na vrchu. Podle některých informací bylo město v 19. stol. známé jako \"Rachova\" (\"Rachi = vrch\"), zda \"Rachotopos\" (horské místo). Je více pravděpodobné, že jméno je řecké, protože se vžilo až v turecké době, kdy zde již Slované staletí nežili. Ale v Řecku existují další vesnice nesoucí slovanské toponymum \"Arachova\", např. Lakónska Arachova.\nV roce 1826, během Řecké války za nezávislost zde Řekové, pod vedením Jeorjosa Karaiskakisa porazili tureckou armádu Mustafy beje.\n\nMěsto je dnes známé svým zimním střediskem, nachází se zde lyžařské centrum, jedno z nejznámějších zimních center Řecka. Patronem města je Svatý Jiří (Agios Georgios), na jehož počest se zde každoročně konají velké oslavy. Slavnost svatého Jiří je známá po celém Řecku, její původ je ještě předkřesťanský a láká množství turistů z různých končin Řecka. O této slavnosti existuje i lidová píseň \"Na'imun stin Arachova na do to panyjiri (Kdybych byl v Arachova a viděl slavnost)\". Arachovis navštěvují i zahraniční turisté od starověkého města Delfy, poznávají tak tradiční novořeckou venkovskou architekturu.\nKromě tradičních kamenných domů je ve městě věž s hodinami a Chrám Sv. Jiřího z 19. stol. a pomník řeckému hrdinovi Jeorjovi Karaiskakisovi.\nArachova navštívili Aristoteles Onassis, Maria Callas a Jacqueline Kennedyová Onassisová.\n\n"}
{"id": "1197174", "url": "https://cs.wikipedia.org/wiki?curid=1197174", "title": "Steen Skybolt", "text": "Steen Skybolt\n\nSteen Skybolt je americký podomácku vyráběný akrobatický dvojplošník. Byl navržen Lamarem Steenem jako vysokoškolský inženýrský projekt a prototyp poprvé vzlétl v roce 1970.\n\nLetadlo je klasické konstrukce sestávající ze svařovaných trubek trupu a dřevěných křídel, to vše potažené plátnem. Má tandemový otevřený kokpit s uspořádáním sedadel za sebou a je navrženo snášet zatížení při běžné akrobacii. Kabiny jsou také často konstruovány jako uzavřené jednomístné s krytem ve tvaru bubliny. Některá akrobatická soutěžní letadla jsou postavena jako jednomístná s uzavřenou přední kabinou.\n\nPůvodní Skybolt měl motor Lycoming HO-360-B1B o výkonu 180 koňských sil (134 kW) ale bylo do něj možno nainstalovat motory v rozmezí 150 až 260 koňských sil (112 až 194 kW).\n\nSkybolt získal svou popularitu jako po amatérsku stavěný sportovní dvouplošník. Podle výrobních plánů prodaných do více než 29 zemí bylo postaveno více než 400 letadel . Skybolt vyhrál v roce 1979 první cenu na letecké přehlídce pořádané Sdružením experimentálních letadel v Oshkoshi ve Wisconsinu. Šestnáct letadel bylo zaregistrovány ve Spojeném království k lednu 2009.\n\n\n\n\n"}
{"id": "1197177", "url": "https://cs.wikipedia.org/wiki?curid=1197177", "title": "Vysoké kolo", "text": "Vysoké kolo\n\nVysoké kolo je druh velocipédu s velkým předním kolem a mnohem menším zadním kolem. Byl to oblíbený nástupce takzvaného kostitřasu neboli vylepšené draisiny a předchůdce mnohem bezpečnějšího jízdního kola dnešního typu. Byl to první dopravní prostředek nazývaný bicykl. \n\nV roce 1869 sestrojil pařížský mechanik Eugène Meyer první vysoké kolo, přičemž použil kolo s drátěným výpletem, a získal tak jako první patent na využití drátových kol u bicyklů. Kolem roku 1870 začal Angličan James Starley, uváděný jako otec průmyslové výroby jízdních kol, vyrábět bicykly založené na principu francouzského kostitřasu, ale s předními koly, jejichž velikost se neustále zvětšovala. Velká přední kola o průměru až 1,5 m totiž umožňovala rychlejší jízdu na kolech, která omezoval přímý náhon. V roce 1878 začal nedaleko amerického Bostonu s výrobou kol Albert Pope, čímž spustil průmyslovou výrobu jízdních kol v Americe.\n\nPřestože období jeho „vlády“ nemělo dlouhého trvání, stalo se vysoké kolo symbolem pozdního viktoriánského období. V době, kdy byla jeho popularita na vrcholu, se také zrodila cyklistika coby sportovní odvětví.\n\n\n"}
{"id": "1197179", "url": "https://cs.wikipedia.org/wiki?curid=1197179", "title": "Seznam katarských panovníků", "text": "Seznam katarských panovníků\n\nToto je seznam katarských panovníků od roku 1868, kdy šejch Muhammad ibn Sání z rodu Al Sání porazil bahrajnské vojsko a vzal titul \"chakim\" («ten, kdo soudí mezi lidmi») Kataru. \n\n"}
{"id": "1197181", "url": "https://cs.wikipedia.org/wiki?curid=1197181", "title": "Tczew", "text": "Tczew\n\nTczew (německy \"Dirschau\") je město v Polsku, ležící na řece Visle, asi 30 km jižně od Gdaňsku. Je to čtvrté největší město Pomořského vojvodství. K roku 2009 mělo 60 279 obyvatel.\n\nNázev města je odvozen od tkalcovství. Prvně bylo zmíněno pod názvem \"Trsow\" v dokumentu pomořského vévody Grzymisława z roku 1198, který dal obec jako léno Řádu johanitů. V některých středověkých dokumentech je užíván také název \"Derszewo\", který je patrně odvozen od šlechtice Dersława. Kolem roku 1200 zde vévoda Sambor I. postavil tvrz. Jeho nástupce Sambor II. přesídlil přímo do Tczewu, s cílem získat lepší kontrolu provozu na Visle. Od roku 1252 byla osada známá pod jmény Tczew a pod německým jménem \"Dirschau\".\n\nV roce 1260 bylo ve městě zavedeno tzv. německé právo, v souvislosti s tím, že město koupil Heinrich von Plötzke, představitel Řádu německých rytířů. Řád město výrazně přestavěl v letech 1364-1384. V roce 1434 bylo město vypáleno husity. Po Druhém toruňském míru z roku 1466, uzavřeném mezi Polskem a Německými rytíři, bylo město začleněno do nově vytvořené polské provincie Královské Prusko. Během protestantské reformace většina obyvatel města přijala luteránství.\n\nV roce 1626 bylo město obsazeno švédským králem Gustavem II. Adolfem. Švédové město začali přestavovat, ale brzy těžce utrpělo během polsko-švédské války. Zůstalo však ve švédských rukou, když byli 2. září 1657 Poláci poraženi spojenými švédskými a brandenburskými vojsky. V roce 1772, během prvního dělení Polska, připadlo Prusku. Během napoleonské invaze do Pruska, v roce 1807, bylo město obsazeno polskými vojsky generála Jana Henryka Dąbrowského (jež byla součástí napoleonských sil), ale v roce 1815 bylo znovu vráceno Prusku. V roce 1871 se stalo součástí Bismarckovy Německé říše.\n\nBěhem 19. století se město rychle rozvinulo, zejména díky otevření pruské východní železniční trati spojující Berlín a Königsberg, přičemž blízko města byl postaven kilometr dlouhý železniční most přes Vislu. Pod pruskou a německou vládou však byla polská menšina násilně germanizována.\n\nPo první světové válce byl Tczew, dle smlouvy ve Versailles, začleněn do druhé polské republiky. 30. ledna 1920 do města vstoupila polská armáda pod vedením generála Józefa Hallera. Ale německé menšině byla přiznávána její národnostní práva. Město se stalo centrem kulturních aktivit německé menšiny v Polsku, ve městě existovaly německé školy a bylo založeno i německé divadlo. V meziválečném období vznikla v Tczewu také námořní akademie, která se později přestěhovala do Gdyně.\n\nRoku 1939 město dobyli Němci. Boje druhé světové války ho tvrdě zasáhly, prakticky žádný z podniků nebyl bezprostředně po válce schopen vyrábět. Patrný byl také značný úbytek obyvatel, populace klesla na asi 20 000 lidí. Po skončení války se město stalo součástí Polské lidové republiky a bylo znovu přejmenováno na Tczew.\n\nV současné době je základem hospodářství města elektrotechnický průmysl, loděnice a strojírenství.\n\nTczew je důležitý železniční uzel, odkud jezdí přímé vlaky do Gdaňsku, Poznaně, Malborku, Bydgoszcze a Varšavy.\n\nAsi 5 km západně od středu města probíhá hlavní polská severojižní dálnice A1, jižně od města se křižují státní silnice DK 1 a DK 22. Ve městě je přístav na řece Visle.\n\n"}
{"id": "1197184", "url": "https://cs.wikipedia.org/wiki?curid=1197184", "title": "NGC 6352", "text": "NGC 6352\n\nNGC 6352 (také známá jako Caldwell 81) je kulová hvězdokupa vzdálená 18 300 světelných let v souhvězdí Oltáře o hodnotě magnitudy 7,8. Objevil ji skotský astronom James Dunlop 14. května 1826 při svém pobytu v Parramatta v Novém Jižním Walesu v Austrálii. Popsal ji takto: \"poněkud slabší mlhovina nepravidelného kulatého tvaru, 4' v průměru, trochu rozvětvená; jednoduše rozložitelná na hvězdy, mírné zhuštění hvězd u středu.\"\nNa obloze se nachází v severní části souhvězdí, 2 stupně severozápadně od hvězdy Alfa Arae s magnitudou 3. K rozložení hvězdokupy na jednotlivé hvězdy je zapotřebí dalekohled s průměrem alespoň 15 cm (6 palců).\n\nJejí odhadované stáří je 12,67 miliard let\na hmotnost 3,7 × 10 formula_1\n\n\n"}
{"id": "1197190", "url": "https://cs.wikipedia.org/wiki?curid=1197190", "title": "Dvojštítník břichatý", "text": "Dvojštítník břichatý\n\nDvojštítník břichatý (\"Dipelta yunnanensis\", syn. \"D. ventricosa\") je druh rostliny z čeledi zimolezovité. Je to opadavý keř s jednoduchými vstřícnými listy a zvonkovitými růžovými květy které mají na bázi nápadné ledvinité listeny. Vyskytuje se v Číně a v České republice je poměrně zřídka pěstován jako okrasný keř.\n\nDvojštítník břichatý je opadavý vzpřímený keř dorůstající výšky až 4 metrů. Listy jsou eliptické až kopinaté, 5 až 10 cm dlouhé a 2 až 4 cm široké, na vrcholu dlouze zašpičatělé, celokrajné nebo výjimečně na okraji oddáleně zubaté. Na líci jsou řídce chloupkaté, na rubu bělavě vlnaté zejména na středním žebru, na okraji brvité. Květy jsou podepřené 4 listeny, z nichž 2 jsou větší, ledvinovité, zbývající menší a nestejné. Za plodu se listeny zvětšují. Kalich je pětičetný, do 1/2 až 2/3 členěný, chlupatý. Koruna je bílá až sytě růžová, dvoupyská, 2 až 4 cm dlouhá. Na bázi se zužuje ve velmi krátkou, úzkou trubku a je vydutá. Na spodním pysku koruny je žlutooranžová kresba. Semeník je chlupatý a nese lysou čnělku. Plodem je vejcovitá nažka s vytrvalým kalichem na vrcholu, uzavřená ve zvětšených vytrvalých listenech v podobě ledvinovitého, tenkého křídla.\n\nDvojštítník břichatý se vyskytuje ve střední a jihozápadní Číně v provinciích Kan-su, Kuej-čou, Chu-pej, Šen-si, S’-čchuan a Jün-nan. Roste v horských smíšených lesích a keřové vegetaci v nadmořských výškách od 800 do 2400 metrů.\n\nDvojštítník břichatý byl v minulosti znám pod názvem \"Dipelta ventricosa\" (popsán v roce 1908) a v České republice se většinou pěstuje a uvádí pod tímto názvem. Současná taxonomie jej ztotožňuje s druhem \"Dipelta yunnanensis\", popsaným v roce 1891. Některé zdroje řadí na základě studie z roku 2013 druhy rodu \"Dipelta\" do široce pojatého druhu \"Linnaea\". Tento druh je v takovém pojetí uváděn pod názvem \"Linnaea yunnanensis\".\n\nDruh je v České republice poměrně zřídka pěstován jako okrasný keř. Je vysazen např. v alpínu Průhonického parku a v Pražské botanické zahradě v Tróji. Nejsou uváděny žádné okrasné kultivary.\n"}
{"id": "1197193", "url": "https://cs.wikipedia.org/wiki?curid=1197193", "title": "Kaple svatého Jana Nepomuckého (Praha)", "text": "Kaple svatého Jana Nepomuckého (Praha)\n\nKaplí svatého Jana Nepomuckého je v Praze více:\n\n"}
{"id": "1197194", "url": "https://cs.wikipedia.org/wiki?curid=1197194", "title": "Volvo S40/V40", "text": "Volvo S40/V40\n\nVolvo S40/V40 byl automobil nižší střední třídy. Vyráběn byl v letech 1995 až 2004 spolu s Mitsubishi Carisma ve společném závodě NedCar v nizozemském Bornu. Označení S40 se užívalo pro čtyřdveřový sedan, V40 pak pro pětidveřové kombi. V roce 1997 prošel automobil nárazovými testy Euro NCAP, kde obdržel 4 hvězdičky z 5 možných. Mezi další nespornou výhodu patří i velice kvalitní antikorozní ochrana.\n\nO pohon naftových verzí se staraly následující motory od Renaultu.\n\n"}
{"id": "1197196", "url": "https://cs.wikipedia.org/wiki?curid=1197196", "title": "Kostel Nanebevzetí Panny Marie (Cínovec)", "text": "Kostel Nanebevzetí Panny Marie (Cínovec)\n\nŘímskokatolický farní kostel Nanebevzetí Panny Marie na Cínovci je barokní sakrální stavba postavená v letech 1729 až 1732. Stojí v dolní části vsi u koupaliště při česko-německé hranici. Je dominantou osady (obklopen starým horským hřbitovem). Od 24. března 2005 je kostel chráněn jako kulturní památka České republiky.\n\nKostel je jednolodní stavbou s trojboce uzavřeným odsazeným presbytářem a hranolovou věží nad štítovou stěnou. Průčelí kostela je s mělkým středním rizalitem. Je zakončeno trojúhelníkovým štítem a členěno pilastry. Jeho portál je pravoúhlý. Okna jsou oválná a polokruhová.\n\nLoď kostela je zaklenuta plackou. Presbytář má valenou klenbu s lunetami. Na stěnách jsou rokokové malby od \"V. Roitha\" z Kadaně pocházející z roku 1792.\n\nSkříňový pozdně gotický oltář pochází z 1. poloviny 16. století. Je na něm polychromová dřevořezba \"Madony s Ježíškem\". Na křídlech oltáře se nacházejí výjevy z mariánské legendy: \"Zvěstování\", \"Narození\", \"Klanění\" a \"Madona se sv. Annou\". Na rubu křídel oltáře jsou pozdně gotické obrazy ze života Panny Marie.\n\nPrůčelní věž je pro zchátralost nepřístupná. Na ní se nachází či nacházel blíže neznámý zvon z 15. století. V minulosti zde byly tři zvony od Valentina Lišáka z roku 1732, které byly zkonfiskovány za první světové války. Kostel je většinou uzavřený a mše se v něm ve 2. dekádě 21. století nekonají pravidelně, ale příležitostně. Kolem kostela je hřbitov.\n\n"}
{"id": "1197199", "url": "https://cs.wikipedia.org/wiki?curid=1197199", "title": "Šarlota Pruská (1860–1919)", "text": "Šarlota Pruská (1860–1919)\n\nŠarlota Pruská (\"Viktorie Alžběta Augusta Šarlota Pruská\", 24. července 1860, Postupim — 1. listopadu 1919, Baden-Baden) byla vnučka britské královny Viktorie, manželka Bernarda III. a tím pádem také poslední vévodkyně Sasko-meiningenská. Narodila se v Postupimi jako druhý potomek a nejstarší dcera německého císaře Fridricha III. Pruského a jeho manželky, dcery královny Viktorie, Viktorie Sasko-Koburské.\n\nŠarlotina matka Viktorie byla náročná matka, který měla vysoké ambice a po svých dětech chtěla jen ty nejlepší výkony. Šarlota byla tvrdohlavá dcera, navíc i špatná studentka. Často měla záchvaty vzteku nebo naopak trpěla silnými depresemi. I to vedlo ke špatnému vztahu mezi ní a Viktorií. Později byla známá svým pomlouváním ostatních členů rodiny a Viktorie doufala, že sňatek to spraví. Tak se šestnáctiletá Šarlota vdala za Bernarda III., budoucího vévodu Sasko-meiningského. Bernard byl slaboch a jeho žena na něj měla velký vliv. Pár měl jediné dítě; dceru Feodoru. Tu často nechávali v péči rodinných příslušníků a příliš se o ni nezajímali. To později vyústilo ve spory Šarloty s dcerou Feodorou.\n\nŠarlota si plně využívala svého postavení i vévodského titulu, avšak po první světové válce, roku 1918, byl její manžel i ona zbaveni titulu. Šarlota zemřela rok po této události na infarkt. Sama prožívala život ve velkých bolestech, které zahrnovaly bolesti žaludku, nespavost, částečné ochrnutí... To vše vyplývá z její korespondence s lékařem i rodinou. V současné době historikové věří, že, stejně jako mnoho příslušníků královského anglického rodu, i ona trpěla porfyrií.\n\nŠarlota se narodila 24. července 1860 v Postupimi. Byla nejstarší dcerou německého císaře Fridricha III. a jeho manželky Princess Royal Viktorie. Jako dítě byla zdravá a čiperná, na rozdíl od jejího bratra Viléma, který se narodil 19 měsíců před ní a měl těžké dětství, především kvůli ochrnuté levé ruce. Mladá dívka byla pojmenována podle své pratety Šarloty Pruské, která zemřela v rok Šarlotina narození.\n\nŠarlotin otec byl členem dynastie Hohenzollernů, vládnoucí dynastie Pruska již od 17. století. Naopak Šarlotina matka pocházela ze Sasko-Kobursko-gothajské dynastie. Sama Šarlota a Vilém byla jediná vnoučata královny Viktorie, která se narodila ještě za života jejího manžela Alberta. Šarlota se ale se svým dědečkem setkala pouze dvakrát v životě; poprvé, když Albert a Viktorie navštívili dceru a dvě vnoučata v Německu (Šarlotě byly tehdy dva měsíce), a podruhé v červnu 1861, šest měsíců před Albertovou smrtí, když byla rodina na oplátku na návštěvě v Anglii.\n\nŠarlotina rostoucí rodina, kde bylo nakonec osm dětí, trávila zimy v Berlíně a léta v Postupimi. Roku 1863 koupili Šarlotini rodiče malý statek na venkově, který zrekonstruovali a později pobývali i zde. Fridrich byl milující manžel, ale jako důstojník pruské armády trávil mnoho času mimo domov. Naopak Viktorie byla pečlivá matka, která kontrolovala především vzdělání dětí. Své potomky se rozhodla vychovávat po vzoru anglického dvora.\n\nViktorie nejdříve se svojí nejstarší dcerou vycházela výborně, avšak jak Šarlota dospívala, jejich vztah byl horší a horší. Postupně se z ní stávala nervózní dívka, která si s oblibou okusovala nehty, což bylo u dvora nepřípustné. Šarlota navíc byla špatná studentka, což její matce, která na vzdělání kladla velké nároky, ještě ztěžovalo snahu dceru vychovávat. Přestože měla tak špatný vztah s matkou, s prarodiči z otcovy strany vycházela naopak skvěle a ráda je navštěvovala. Mimo jiné dobře vycházela i se starším bratrem Vilémem; propast mezi nimi se vytvořila až po jeho sňatku s Augustou Viktorií Šlesvicko-Holštýnskou, která o Šarlotě prohlásila, že je \"prostá, nechápavá a plachá\".\n\nŠarlota Pruská neměla příliš šťastné dětství a období jejího dospívání bylo ještě horší, především kvůli jejím zdravotním problémům. Ty zahrnovaly bolesti břicha, nespavost, revmatismus, bolesti kloubů i hlavy a podobně. Jak Šarlota rostla, začala nacházet zálibu v rozšiřování klepů a ve flirtování.\n\nV dubnu 1877 se šestnáctiletá Šarlota zasnoubila se svým příbuzným Bernardem. Ten byl o devět let starší. Svatba se konala v Berlíně dne 18. února 1878 a vlastně se jednalo o dvojitou svatbu, jelikož společně se Šarlotou se vdávala i další příslušnice rodu Hohenzollernů; Alžběta Anna. Ta si brala Fridricha Augusta II. Oldenburského. Pár žil v Postupimi, avšak Šarlota později koupila i vilu v Cannes. Její bratr Vilém se za to na ni sice naštval, jelikož Francie byla nepřátelskou zemí, avšak ona tam přesto po několik měsíců žila, protože věřila, že jí to pomůže se zdravotními potížemi.\n\nDva roky po uzavření manželství se páru narodila dcera Feodora. Šarlota těhotenství ale nenáviděla kvůli omezení a rozhodla se, že Feodora bude její jedinou dcerou a jiné děti už nechce. Krátce po Feodořině narození se Šarlota vrátila do společenského života v Berlíně a nechala dceru na starost příbuzným. Šarlotina matka Viktorie sama řekla, že vychovávat Feodoru je mnohem lepší a jednodušší, než byla výchova její matky.\n\nV červnu 1911 se Šarlota účastnila korunovace svého bratrance Jiřího V., avšak zdraví jí nedovolilo plně se účastnit všech oslav. Její zdravotní stav se náhle zhoršil a ona zůstala upoutaná na lůžku s velkými bolestmi.\n\nDne 25. června 1914 její manžel zdědil vévodství Sasko-meiningenské a nastoupil jako Bernard III. Již 28. července toho roku ale vypukla první světová válka a Bernard odešel bojovat na frontu. Díky tomu Šarlota po krátkou dobu vládla celého vévodství, avšak především jako loutka. Její zdravotní stav se i nadále zhoršoval a v té době již trpěla hroznými chronickými bolestmi. Jedinou úlevu od nich jí poskytovala léčba opiem. První světová válka skončila roku 1918 a přinesla i zánik Německého císařství, tedy i všech vévodství. Bernard byl nucen odstoupit ze svého postu a ani Šarlota již nebyla vévodkyní. Následujícího roku se Šarlota přestěhovala do Baden-Baden, kde se chtěla léčit ze svých zdravotních problémů. Již krátce po příjezdu, 1. října, ale umírá na infarkt. Bernard zemřel o devět let později a oba byli pohřbeni v zámku Altenstein.\n\n"}
{"id": "1197203", "url": "https://cs.wikipedia.org/wiki?curid=1197203", "title": "Kostel Nanebevzetí Panny Marie (Církvice)", "text": "Kostel Nanebevzetí Panny Marie (Církvice)\n\nŘímskokatolický farní kostel Nanebevzetí Panny Marie se zvonicí je sakrální stavba stojící v dolní části vsi Církvice v okrese Ústí nad Labem. Kostel se zvonicí je chráněn jako kulturní památka České republiky.\n\nKostel je poprvé v Církvicích zmiňován již roku 1352. Současná stavba a pochází z roku 1701.\n\nKostel je obdélnou jednolodní stavbou s odsazeným polygonálním presbytářem. Po jeho severním boku se nachází sakristie s emporou. V průčelí, v němž jsou pilastry, má nízký trojúhelníkový štít s volutovými křídly a na portálu se nachází letopočet 1701.\n\nV lodi kostela je plochý strop. V presbytáři je valená klenba s třemi lunetami v závěru.\n\nHlavní oltář je barokní. Má sloupy a portál se zlacenými akantovými křídly. Titulní obraz pochází z roku 1853. V nástavci oltáře jsou dvě pozdně gotické sošky sv. Kateřiny a sv. Barbory z období kolem roku 1500, a dále jsou zde tři barokní sochy. Barokní obraz \"Svaté rodiny\" pochází z období kolem roku 1700. Kostel nemá vlastní věž, pouze sanktusník, v němž se nacházel zvon z roku 1712 od Jana Baltazara Crommela. Ve 21. století je obyvateli obce kostel postupně opravován, kromě jiného byla z daru farníka stávající okna nahrazena vitrážovými.\n\nJižně od kostela stojí zvonice. Byla zřejmě postavena zároveň s kostelem, tedy na počátku 18. století, ovšem dnešní podoba jí byla dána až v 19. století. Zvonice je hranolová, věžovitá z cihlového hrázděného zdiva, s dřevěnou římsou. Jedná se o jedinou hrázděnou zvonici v Česku. Na zvonici dnes visí pouze malý litinový zvon od \"J. Pragnera\" z roku 1918. Vedle něj je prázdná dřevěná hlava, jejíž zvon se dnes nachází v kostele sv. Josefa ve Vaňově (stav k roku 2001). Dále se zde nacházel nezvěstný zvon od Matěje Špice z roku 1540. Poblíž je několik empírových náhrobků z 19. století a litinový kříž.\n\nK dalším pamětihodnostem patří socha sv. Jana Nepomuckého, která pochází z 18. století. Jedná se o lidovou barokní práci. Je na trojbokém podstavci s proláklými stěnami a stojí na návsi u kostela. Je rovněž kulturní památkou a barokní fara z poloviny 18. století s mansardovou střechou. Křížek při silnici je litinový. Nachází se na kamenném podstavci empírového typu z 19. století.\n\n"}
{"id": "1197204", "url": "https://cs.wikipedia.org/wiki?curid=1197204", "title": "Diakonie hospic Citadela", "text": "Diakonie hospic Citadela\n\nDiakonie ČCE – hospic Citadela je jedním ze středisek Diakonie Českobratrské církve evangelické. Poskytuje paliativní péči pro nevyléčitelně nemocné i sociální služby.\n\nMyšlenka na vybudování zařízení, které by zajišťovalo komplexní péči o nevyléčitelně nemocné, se zrodila v roce 1994 ve středisku Domácí péče Diakonie ČCE ve Valašském Meziříčí. K tomuto účelu bylo založeno občanské sdružení pro založení a podporu hospice ve Valašském Meziříčí. Po přípravných pracích, shánění finančních prostředků a jednání se státní správou bylo v roce 1997 vyhlášeno výběrové řízení na vytvoření architektonické studie. V roce 2001 bylo vytvořeno substředisko Diakonie ve Valašském Meziříčí, které bylo pověřeno stavbou hospice. Realizace výstavby začala v září 2001, kdy byl za přítomnosti ministra zdravotnictví ČR a dalších významných hostů slavnostně položen základní kámen. V roce 2003 byl hospic zaregistrován jako samostatné středisko Diakonie ČCE – hospic Citadela. Po půl roce byl ukončen zkušební provoz a od 1.5.2004 byl hospic slavnostně uveden do řádného provozu. Od roku 2007 poskytuje hospic také sociální služby. Ve spolupráci s Diakonií ve Valašském Meziříčí realizovali v roce 2010 také projekt Dům sociálních služeb, v rámci nějž byl zrekonstruovaná budova bývalého konviktu, kde se nyní poskytují různé sociální služby.\n\nV roce 2018 poskytuje hospic zdravotní a sociální služby, které jsou určeny především pro nemocné a umírající a pro seniory.\n"}
{"id": "1197206", "url": "https://cs.wikipedia.org/wiki?curid=1197206", "title": "Emīls Dārziņš", "text": "Emīls Dārziņš\n\nEmīls Dārziņš (3. listopad 1875, Jaunpiebalga – 31. srpen 1910, Riga) byl lotyšský hudební skladatel. Jeho dílo bývá řazeno k romantismu.\n\nNarodil se v rodině učitele. Začal studovat na konzervatoři v Petrohradě, ve třídě Louis Homiliuse, ale vzhledem k finančním problémům byl nucen konzervatoř v květnu 1901 opustit. Působil poté v Rize, jako publicista, hudební kritik a soukromý učitel hudby. Ve volných chvílích komponoval, stvořil 17 sborových a 19 sólových písní, jednu symfonickou miniaturu (\"Melanholiskais valsis\") a rozepsal jednu operu (\"Rožainās dienas\"). Poté tragicky zahynul při železničním neštěstí v roce 1910, v pětatřiceti letech. Dodnes se vedou spory, zda šlo o nehodu, nebo o sebevraždu skokem pod vlak.\n"}
{"id": "1197209", "url": "https://cs.wikipedia.org/wiki?curid=1197209", "title": "Rui Patrício", "text": "Rui Patrício\n\nRui Pedro dos Santos Patrício (* 15. února 1988 Marrazes) je portugalský brankář, který od léta 2018 hraje za Wolverhampton Wanderers FC a je dlouholetým reprezentantem. \n\nPatrício byl součástí týmu Portugalska na EURU 2008, kde ale nenastoupil.\nNa EURU 2012 byl brankářskou jedničkou a odchytal všechny zápasy. Portugalsko tehdy skončilo v semifinále po porážce Španělskem v penaltovém rozstřelu.\n\n5. prosince 2014 nastoupil Rui Patrício ke svému 300. zápasu za Sporting Lisabon. V létě 2018 po utoku fanoušků Sportingu prestoupil do anglického klubu Wolves.\n\n"}
{"id": "1197210", "url": "https://cs.wikipedia.org/wiki?curid=1197210", "title": "Dlhý potok", "text": "Dlhý potok\n\nNázev Dlhý potok má více vodních toků:\n\n\n"}
{"id": "1197212", "url": "https://cs.wikipedia.org/wiki?curid=1197212", "title": "Mitrochin", "text": "Mitrochin\n\nRuské příjmení Mitrochin () má více nositelů:\n\n"}
{"id": "1197213", "url": "https://cs.wikipedia.org/wiki?curid=1197213", "title": "Hans Leonhard Schäufelein", "text": "Hans Leonhard Schäufelein\n\nHans Leonhard Schäufelein, též Schäufelin, Hans Schäuffelein, Scheifelen, Scheuflin (* 1480/1485, Norimberk? - 1538/1540, Nördlingen) byl německý malíř, grafik a ilustrátor.\nO prvních dvou desetiletích jeho života není nic známo, ale vzhledem k místu narození je možné, že se školil u Michaela Wolgemuta. V letech 1503-1507 pracoval v dílně Albrechta Dürera v Norimberku. Spolu s ním se zde vyškolil také Hans Baldung, Wolf Traut a Hans von Kulmbach. Od roku 1504 pracoval samostatně a následujícího roku jej Dürer před svou cestou do Itálie pověřil, aby začal pracovat na zakázce na \"Pašijový oltář\" pro saského kurfiřta Friedricha III. V roce 1505 a poté roku 1507 zhotovil dřevořezy pro kurfiřtova osobního lékaře a vydavatele Ulricha Pindera.\n\nV letech 1507-1508 pracoval v dílně Hanse Holbeina staršího v Augsburgu, 1508-1510 pobýval v Jižním Tyrolsku a Meranu a v letech 1510-1515 opět v Augsburgu. V letech 1510-1516 pracoval pro císaře Maxmiliána I.. Nejméně od roku 1513, kdy dostal zakázku na oltář pro Auhausen, měl vlastní prosperující dílnu. Roku 1515 se stal občanem Nördlingen, roku 1517 koupil dům v Baldinger Gasse 26 a žil zde až do smrti (1538-1540). Malířské zakázky pro kostely skončily s počátkem německé reformace. Živil se pak jako malíř portrétů a ilustrátor. Jeho syn Hans, který byl také malíř, působil ve Freiburgu.\n\nV době, kdy Schäufelein působil v Dürerově dílně, podílel se na významných zakázkách a zastupoval Dürera když byl na cestách. V jeho malbě je patrný Dürerův vliv, zejména v kresbě drapérií. V letech 1507-1508, kdy Hans Schaufelein pracoval ve službách Hanse Holbeina staršího v Augsburgu, našel vlastní výtvarný styl, již nezávislý na Dürerovi. Během tohoto pobytu vytvořil dřevořezy pro knihu \"Theuerdank\" císaře Maxmiliána, maloval a navrhoval vitráže. Poté, co se usadil v Nördlingen, portrétoval jako městský malíř místní měšťany, vyzdobil malbami radniční sál a navrhoval dřevořezy. Udržoval nadále kontakt s Dürerem, maloval portréty norimberských občanů, tiskl zde své dřevořezy a maloval zdi tamější radniční haly.\n\nByl velmi plodným a invenčním dřevořezbářem, který koncipoval své kompozice jako příběhy a zaplnil je množstvím detailů odpozorovaných ze skutečnosti. Jeho dřevořezy sloužily jiným umělcům jako kompoziční vzory a inspirovaly i Dürera a Altdorfera. Pro Ulricha Pindera vytvořil ilustrace k dílům \"Der beschlossen gart des rosenkrantz Mariae\" (Norimberk 1505) a \"Speculum passionis domini nostri Ihesu christi\" (1507). Celkem 37 listů s pašijovými náměty a část ze 118 ilustrací pro stylizovanou autobiografickou a poetickou knihu císaře Maxmiliána I. známou jako \"Theuerdank\"jsou Schaufeleinovými nejvýznamnějšími grafickými díly. Jako jeden z prvních signoval Schäufelein své grafické listy monogramem. Překlad jeho jména znamená \"malý ručník\" a signatura někdy kombinuje ručník s monogramem. Ilustroval také Nový Zákon („Neues Testament“), 1523, „Teutsch Cicero“, kolem 1533, „Dekameron“, kolem 1535. Přibližně roku 1535 Schäufelein vytvořil soubor hracích karet, který je považován za vrchol tehdejší německé produkce. Z roku 1537 je dřevořez \"Triumf Karla V.\"\n\n"}
{"id": "1197223", "url": "https://cs.wikipedia.org/wiki?curid=1197223", "title": "Ada Međica", "text": "Ada Međica\n\nAda Međica () je místní část města Bělehrad a ostrov řeky Sávy. Administrativně patří do čtvrti Novi Beograd. Ada Međica je ostrov oválného tvaru, přibližně jeden kilometr dlouhý a asi 200 široký. Nachází se severně od středu většího ostrova Ada Ciganlija, respektive mezi ním a Novým Bělehradem asi 4 kilometry jihozápadně od ústí Sávy do Dunaje.\n\nOstrov je zalesněný a přístupný pouze na malých plavidlech. Nemá žádné trvalé obyvatele, ale je na něm mnoho víkendových příbytků obyvatel Bělehradu. V letních měsících zde tráví volný čas až 2000 lidí. Volnočasové aktivity zahrnují koupání, procházky a barbecue, území ostrova je téměř nedotčeno a bez turistické infrastruktury. Jedno z místních sídlišť, které tvoří část Nového Bělehradu zvanou Blokovi byla v 90. letech 20. století pojmenována Ada Međica. V roce 2002 zde žilo 4636 obyvatel.\n\nJméno ostrova – Ada Međica – znamená v srbštině „hraniční říční ostrov“. Řeka Sáva tvořila po staletí hranici mezi různými říšemi a státy (Římská a Byzantská říše, Uherské království, Srbsko, Osmanská říše, Habsburská monarchie atd.) Ostrov je na hranici i v současnosti, protože patří do místní části Nový Bělehrad a jen 100 metrů vzdálený ostrov Ada Ciganlija patří do čtvrti Čukarica.\n\n\n"}
{"id": "1197233", "url": "https://cs.wikipedia.org/wiki?curid=1197233", "title": "Diakonie Jaroměř", "text": "Diakonie Jaroměř\n\nDiakonie ČCE – středisko Milíčův dům (Diakonie Jaroměř) je jedním ze středisek Diakonie Českobratrské církve evangelické. Od roku 1992 poskytuje sociální služby pro děti, mladé lidi a rodiny s dětmi, u nichž chce předcházet sociálnímu vyloučení.\n\nStředisko bylo založeno v roce 1992 Farním sborem ČCE v Semonicích. V roce 1993 byl v Jaroměři zakoupen dům, který byl postupně rekonstruován a v roce 1996 slavnostně otevřen. Do této doby poskytovalo středisko služby především terénní formou. V roce 2003 bylo středisku uděleno pověření k výkonu sociálně právní ochrany dětí. Od roku 2007 do roku 2018 provozovalo středisko nízkoprahové zařízení pro děti a mládež, v roce 2013 byla registrována sociálně aktivizační služba pro rodiny s dětmi, jako poslední začalo středisko poskytovat odborné sociální poradenství.\n\nV roce 2018 poskytuje středisko dvě registrované sociální služby, které se zaměřují na prevenci sociálního vyloučení dětí a mládeže.\n\nMimo to nabízí dětem základních škol doučování.\n\nFestNeFest je letní festival pro děti a mládež, který tradičně pořádá středisko Milíčův dům. Snaží se představit Jaroměř jako místo, které nabízí možnost kulturního a společenského vyžití. Na festivalu vystupují různé kapely (nejčastěji rock a pop-rockové), připravený je i doprovodný program pro děti. V rámci festivalu je rovněž prezentována činnost služeb střediska.\n"}
{"id": "1197240", "url": "https://cs.wikipedia.org/wiki?curid=1197240", "title": "Azylový dům", "text": "Azylový dům\n\nAzylový dům je sociální službou, která poskytuje pobytové služby na přechodnou dobu osobám v nepříznivé sociální situaci spojené se ztrátou bydlení. Řadíme jej mezi služby sociální prevence. Dle zákona o sociálních službách azylový dům poskytuje osobám stravu nebo pomoc při zajištění stravy, ubytování a pomoc při uplatňování práv, oprávněných zájmů a při obstarávání osobních záležitostí.                      \n\nAzylové domy mají různou právní formu. Poskytovatelem může být fyzická nebo právnická osoba, většina azylových domů jsou církevní právnické osoby a spolky, některé azylové domy mají formu obecně prospěšných společností. Databázi azylových domů najdeme na internetových stránkách organizace Sdružení azylových domů nebo v elektronické databázi Registru poskytovatelů sociálních služeb Ministerstva práce a sociálních věcí, obě databáze jsou však pouze informačního charakteru, protože registrace není pro azylové domy povinná.\n\nCílovou skupinou azylových domů jsou muži, ženy, matky s dětmi, rodiny s dětmi, páry, senioři, ale i oběti násilí, oběti živelních pohrom či lidé s duševními poruchami, mentálním postižením nebo závislostí na alkoholu a drogách. Každý azylový dům je však vždy pouze pro určitý okruh osob z této cílové skupiny.\n\nKoncepce dělení azylových domů není v České republice zákonem o sociálních službách stanovena, ale Sdružení azylových domů je dělí nejčastěji podle cílové skupiny, a to takto:\nV zákoně o sociálních službách jsou však samostatně definovány domy na půli cesty. Jsou to zařízení sloužící k pobytu na přechodnou dobu osobám mladším 26 let, které se ocitly v nepříznivé životní situaci. Nejčastěji se jedná o osoby, které ukončily svůj pobyt v zařízení ústavní či ochranné výchovy nebo v jiných zařízeních orientovaných na péči o děti a mladistvé, ale i o osoby propuštěné z výkonu trestu či ochranné léčby.\n\nAzylové domy poskytují dva druhy služeb, totiž základní a fakultativní. \n\nV azylových domech jsou klientům poskytovány primárně základní služby, které jsou garantovány zákonem o sociálních službách a zahrnují nezbytně nutné úkony, jako poskytnutí stravy nebo pomoc při zajištění stravy, poskytnutí přechodného ubytování, pomoc při prosazování práv, oprávněných zájmů a při obstarávání osobních záležitostí. Některé tyto služby jsou zpoplatněny, konkrétně se jedná o ubytování a poskytnutí stravy. Dále pro klienty ze zákona vyplývá možnost poskytování bezplatného základního poradenství.\n\nVětšina azylových domů poskytuje kromě základních služeb také další, tzv. fakultativní služby. Jedná se o služby, které nejsou ve všech azylových domech stejné, liší se na základě metodik práce v konkrétním azylovém domě a měly by být poskytovány výhradně poskytovatelem sociální služby. V případě azylových domů mezi ně patří zejména výchovné a vzdělávací aktivity a sociálně rehabilitační aktivizační činnosti. V rámci výchovných a vzdělávacích činností se jedná především o zajištění zájmových aktivit pro uživatele služby či doučování pro děti uživatelů a podobně. Sociálně rehabilitační činnosti zahrnují motivační a aktivizační programy k upevňování a rozvoji sociálních dovedností. Tyto služby jsou poskytovány skupinově či individuálně dle typu programu. Mezi fakultativní služby v azylovém domě může být považován například také přístup k internetu. Některé služby jsou bezplatné, ale za některé mohou být také účtovány poplatky dle zákona.\n\nMaximální výše úhrad, kterou si azylové domy mohou účtovat za poskytované služby, je stanovena vyhláškou č. 505/2006 Sb., a činí:\n\n\n"}
{"id": "1197241", "url": "https://cs.wikipedia.org/wiki?curid=1197241", "title": "Kostel Nanebevzetí Panny Marie (Desná)", "text": "Kostel Nanebevzetí Panny Marie (Desná)\n\nŘímskokatolický farní kostel Nanebevzetí Panny Marie v Desné je pseudogotická sakrální stavba z roku 1903. Od 18. prosince 1995 je kostel chráněn jako kulturní památka České republiky.\n\nKostel byl postaven stavitelem \"Karlem Pekárkem\" v roce 1903. Kostel byl kolem přelomu druhého tisíciletí opraven. Původní novogotická výzdoba kostela se nedochovala, jedinou její zachovanou součástí jsou varhany z doby vzniku kostela.\n\nJedná se o jednolodní neorientovaný kostel s hranolovou věží nad jihozápadním průčelím a s pravoúhlým presbytářem.\n\n"}
{"id": "1197277", "url": "https://cs.wikipedia.org/wiki?curid=1197277", "title": "327 (číslo)", "text": "327 (číslo)\n\nTři sta dvacet sedm je přirozené číslo, které následuje po čísle tři sta dvacet šest a předchází číslu tři sta dvacet osm. Římskými číslicemi se zapisuje CCCXXVII.\n\n\nSilnice II/327 je česká silnice II. třídy vedoucí na trase Nové Dvory – Záboří nad Labem – Týnec nad Labem – Chlumec nad Cidlinou – Nový Bydžov – Smidary – Podhorní Újezd a Vojice\n\n\n"}
{"id": "1197280", "url": "https://cs.wikipedia.org/wiki?curid=1197280", "title": "Superliga e Futbollit të Kosovës", "text": "Superliga e Futbollit të Kosovës\n\nSuperliga e Futbollit të Kosovës (název je albánsky, v překladu znamená Kosovská fotbalová superliga) je nejvyšší fotbalovou ligovou soutěží na území Kosova.\n\nVznikla v roce 1999 po faktickém odtržení kosovského území od Srbska po ukončení války v Kosovu. V roce 2016 bylo Kosovo přijato za řádného člena Unie evropských fotbalových asociací (UEFA), stalo se tak 55 členem asociace. Od sezóny 2016/17 se tak mohou kosovské kluby kvalifikovat do evropských pohárů.\n\nZdroj: \n\n"}
{"id": "1197282", "url": "https://cs.wikipedia.org/wiki?curid=1197282", "title": "328 (číslo)", "text": "328 (číslo)\n\nTři sta dvacet osm je přirozené číslo, které následuje po čísle tři sta dvacet sedm a předchází číslu tři sta dvacet devět. Římskými číslicemi se zapisuje CCCXXVIII.\n\n\n\nSilnice II/328 je česká silnice II. třídy vedoucí na trase Kolín – Dlouhopolsko – Městec Králové – Chroustov – Slavhostice – Jičíněves\n\n\n"}
{"id": "1197285", "url": "https://cs.wikipedia.org/wiki?curid=1197285", "title": "Kreenholm", "text": "Kreenholm\n\nKreenholm (, , znamenající „vraní ostrov“) je říční ostrov na řece Narva, ve města Narva, patřící Estonsku.\n\nRozloha ostrova je asi 13 hektarů, dlouhý je 750 metrů a široký 250 metrů. Ostrov rozděluje řeku a Narevský vodopád na východní a západní rameno. Východním ramenem prochází estonsko–ruská státní hranice.\n\nVýše proti proudu řeky se nachází přehradní hráz Narevské vodní elektrárny. Koryto se pod přehradou dělí ve dvě ramena a obklopuje Kreenholm. Řeka zde překračuje Baltsko-ladožskou terasu a vytváří po obou stranách ostrova Narevský vodopád, který byl před postavením přehrady a vysušením koryta nejmohutnějším vodopádem Evropy. Teprve pod ostrovem se do starého koryta opět vlévá voda, která prošla elektrárnou.\n\nVe 14. století byla na ostrově vodou poháněná pila. V roce 1538 postavil Livonský řád mečových bratří vodní mlýn na levém břehu řeky, přímo naproti ostrovu. V roce 1823 začala na pravém břehu řeky fungovat textilní továrna místního obchodníka Paula Mommy, produkující flauš. Na pravém břehu se nacházela továrna na zpracování lnu barona Stieglitze. \nV roce 1856 koupil celý ostrov podnikatel a obchodník s bavlnou Ludwig Knoop a vybudoval zde známou textilní manufakturu. Její budova je estonskou kulturní památkou.\n\n\n"}
{"id": "1197288", "url": "https://cs.wikipedia.org/wiki?curid=1197288", "title": "Gmina Wierzchosławice", "text": "Gmina Wierzchosławice\n\nGmina Wierzchosławice obec v okrese Tarnów v polském Malopolském vojvodství. Hlavním sídlem jsou Wierzchosławice. V roce 2008 měla obec podle průzkumu 10 566 obyvatel. \n"}
{"id": "1197292", "url": "https://cs.wikipedia.org/wiki?curid=1197292", "title": "Chudoba v Ruské federaci", "text": "Chudoba v Ruské federaci\n\nÚředně stanovená chudoba v Ruské federaci je pro rok 2015 hranice příjmu 115 944,- RUB (40 560,- Kč) netto ročně pro jednotlivce. Postiženo touto \"chudobu\" je asi 17 % obyvatel (zhruba 23 milionů). Hranici chudoby představuje hranici minimálního ročního příjmu stanoveného vládou RF. Podle západních standardů je chudých více než polovina obyvatel Ruska, jejich příjem nedosahuje rozmezí 50-60 % průměrné měsíční mzdy, která v 2015 činila 32 805,- RUB (11 480,- Kč).\n\nPodle Olgy Grekovové chudoba Rusů dosáhla v 2016 nejkatastrofálnější úrovně od dob perestrojky. V rozvinutých zemích utrácejí lidé za potraviny 12 až 28 % příjmů. V Rusku je to 46 %. Jedním z faktorů, který se možná nezdá být tak důležitý, ale ve skutečnosti odráží kritickou situaci, je pěstování zeleniny a ovoce na vlastních zahradách. Od roku 2001 se množství Rusů pěstující si vlastní plodiny snížilo, avšak v současné době opět roste. V roce 2014 aktivně pěstovalo vlastní plodiny 39 % Rusů, v roce 2015 to bylo již 46 %.\n\nGenerální ředitel Centra pro výzkum veřejného mínění VCIOM Valerij Fedorov uvedl: „Rozdělili jsme Rusy na tři skupiny: První, to jsou lidé žijící v blahobytu. Zatím v odpovědích neuvádějí, že by se s nimi odehrávalo něco špatného. Druhá skupina jsou bojovníci: ti, co říkají, že je hůř, ale ještě mají možnosti se tomu postavit. Třetí skupina jsou strádající: ti, co současně pociťují jak rozšíření krize, tak neschopnost s ní bojovat. Těmto lidem chybí prostředky. Rusové přestali brát vážně jakákoli prohlášení činitelů. Například 55 % respondentů nevěří, že vláda má plán na záchranu ekonomiky. Od podzimu roku 2014 se krize dvakrát ocitla na velmi nebezpečné úrovni. Poslední skupina – strádající – vzrostla z 16 % v listopadu 2014 na 47 % v lednu 2015. Následující gigantický skok se odehrál v září – říjnu 2015. Za pouhý měsíc vzrostl podíl strádajících o 13 %, na 60 % celé ruské dospělé populace.“\n\nTyto statistiky jsou často považovány za kontroverzní; buď je někteří označují za nedoceněné, nebo za přemrštěné. Jedná se mnohdy o zpolitizované téma, a to jak v domácí, tak i v zahraniční politice. \n\nLidé s příjmy pod hranicí chudoby mají právo na potravinové lístky pro chudé.\n"}
{"id": "1197293", "url": "https://cs.wikipedia.org/wiki?curid=1197293", "title": "Centrum raně středověkých studií", "text": "Centrum raně středověkých studií\n\nCentrum raně středověkých studií je pracoviště v rámci Semináře dějin umění na Filozofické fakultě Masarykovy univerzity, které se věnuje výuce, prezentaci a výzkumu v oblasti umění od 4. do 10. století na geografické úrovni Středomoří. Činností centra je analýza vývoje hlavních civilizací vzniklých z Římské říše a studium rozvoje identity Západu, Byzance a islámu jako nezávislých fenoménů ale také jejich vzájemné interakce.\n\nCentrum vzniklo iniciativou historika umění Ivana Folettiho, který se zaměřuje na historiografii byzantského umění a uměleckou tvorbu Milána, Říma a Konstantinopole v raně křesťanském období. Jeho výuka se díky podpoře vyučující Elisabetty Scirocco, z Bibliotheca Hertziana, Max-Planck-Institut für Kunstgeschichte, přeformovala roku 2012 ve specializované centrum.\n\nIniciativou centra vznikla v roce 2016 knihovna zaměřená na dějiny a umění středověku v oblasti Středomoří a byzantologii. Pojmenována byla po německém historikovi Hansi Beltingovi, který daroval svoji sbírku knih společně se sbírkou Christy Belting-Ihm. Belting tak učinil po několika pozváních do Brna, kdy zde přednášel a spřátelil se s vedoucím centra Ivanem Folettim. Centrum raně středověkých studií tak získalo zázemí srovnatelné s nejlepšími evropskými institucemi. Získaná sbírka totiž obsahuje zásadní literaturu nezbytnou pro studium středověkého umění, která ve střední Evropě donedávna chyběla.\n\nPracoviště funguje jako místo setkávání studentů a vědců z celého světa. Nabízí studentům blokovou výuku, vědecká setkání, diskuse u kulatého stolu a konference mimo rámec běžné výuky s vysoce kvalitními přednášejícími. Studenti tak mají možnost se setkat s jiným vědeckým přístupem či myšlenkovými proudy, pokládat otázky a diskutovat o aktuálních tématech a osobně se seznámit s přednášejícími při neoficiální diskusi.\n\nCentrum pořádá také veřejné přednášky a konference, čímž oslovuje široké publikum, které zapojuje do objevování středověkého umění. Mladým badatelům zároveň umožňuje prezentovat své nové myšlenky a nápady.\n\nNapříklad v roce 2012 se uskutečnila první konference \"The Face of the Dead\" na téma funerálních portrétů v raně křesťanském světě. Dalšího roku se v Brně odehrála, ve spolupráci s univerzitou v Padově, dvoudenní konference \"Objects of Memory, Memory of Objects\". V roce 2014 s v Telči setkali přední specialisté kolem otázky pohybu ideí a artefaktů napříč středověkým světem, tato konference byla nazvána C\"irculation as a factor of cultural aggregation: relics, ideas and cities in the Middle Ages\" a vznikla ve spolupráce Centra s univerzitou v Lausanne. Roku 2014 vystoupil v Brně Hans Belting s přednáškou \"Face and Trace\" týkající se zobrazování Krista. Na toto téma navázala následující rok diskuse \"About the Face of Christ\", jíž se zúčastnili Michele Bacci, Herbert L. Kessler a Jean-Michel Spieser. V roce 2016 se setkali odborníci ze čtyř kontinentů i z různých vědních oborů na konferenci \"Ritualizing the City\", která měla za téma město jako jeviště pro rituál a také téma rituálů měnících podobu měst samotných. Toho samého roku potom centrum uspořádalo ještě dvě další vědecká setkání: \"From Nikodim Kondakov to the Hans Belting Library\" v Brně a \"Re-thinking, Re-making, Re-living Christian Origins\" v Olomouci. Posledně zmíněná konference vnikla ve spolupráci s univerzitami v Lausanne a v Římě \n\nV rámi Centra pořádají studenti Semináře dějin umění přednášky pro široké publikum v cyklu \"StředověC JinaX\" zaměřeného na středověká díla a jejich dobový a současný kontext. Přednášky se konají tradičně v Moravské galerii, která cyklus podporuje. K začátku roku 2016 proběhlo bezmála 60 přednášek.\n\nJelikož ani nejvěrnější reprodukce nedokáže zprostředkovat pocity při osobním setkání s uměním, centrum organizuje studijní cesty, díky kterým se studenti setkávají s uměleckými objekty ve svém původním prostředí a napomáhají jim tak pochopit jejich vnímání současníky v osobním, sociálním a náboženském kontextu. Do roku 2016 tak centrum zorganizovalo 15 studijních cest např. do Milána, Ravenny, Benátek, Sicílie, Srbska, Makedonie, Kosova, Gruzie, Moskvy a Arménie. Každou studijní cestu předchází studium v rámci přednášek a seminářů, a každý student musí vědecky vypracovat dané téma a následně jej prezentovat na místě, což zahrnuje i práci s těžko dostupnou literaturou v cizích jazycích. Výsledkem jsou pak publikace \"Zápisky z cest\".\n\nVýjimečností Centra jsou exkurze ve formě pěších výprav, kdy si studenti připraví referáty o památkách, které hodlají navštívit a putují pěšky s minimem věcí potřebných k přežití a spánku. Během dvou až třítýdenních poutí po starých poutnických cestách ušli až 170 kilometrů a navštívili pamětihodnosti ve Francii či Itálii. Studenti tak zažívají dobrodružství, poznávají geografii krajiny, její schůdnost, místní kulturu a lidi, památky či urbanismus. Rozšiřuje se jim vnímání a pochopení možností středověkého světa bez hromadné dopravy, bez možnosti spánku v posteli či pravidelné koupele. Takovým cestováním i v nepříznivém počasí pak docení každé atrium, chrám, stinný kostel, lůžka v klášterech, rajské zahrady nebo poutní kaple s prameny vody. Změní se jim tak perspektiva vnímání civilizace a středověkých monumentů v krajině, mají tedy možnost pochopit jak převeliké, přesvaté a přenádherné budovy to pro středověké poutníky mohly být.\n\nNa konci února roku 2017 Centrum odstartovalo mezinárodní experimentální projekt \"Migrating Art Historians,\" který navázal na předešlé poutní cesty, avšak jeho cílem bylo prohloubit zkušenost z nich a dát jim vědecký rámec. Dvanáct studentů během čtyř měsíců ušlo 1540 km napříč Švýcarskem a Francií. Sledovali středověké poutnické cesty, přičemž se postupně zastavili ve třech významných centrech klášterní kultury: Sainte-Foy v Conques, Saint-Benoît-sur-Loire a Mont-Saint-Michel v Normandii. Během těchto zastavení jim v klášterech přednášeli význační odborníci na středověk, jako je Hans Belting, Cynthia Hahn, Éric Palazzo, Cécile Voyer, Michele Bacci, Tanja Michalsky ad. Studenti své putování zachytili na kameru a postupně vytvořili 12 krátkometrážních dokumentárních filmů zaměřených na nejrůznější aspekty pouti. Dalším z výsledků je kolektivní vědecká publikace studentů ve spolupráci s předními odborníky na toto téma. Všechny filmy i záznamy přednášek z klášterů je možné zhlédnout na youtube kanálu Centra.\n\nCentrum vydává od roku 2014 periodikum s podtitulem \"Exchanges and Interactions in the Arts of Medieval Europe, Byzantium and the Mediterranea\", které svým zaměřením navazuje na byzantská studia N. P. Kondakova a jeho časopisu \"Seminarium Kondakovianum\", tedy na hodnoty diverzity, otevřenosti a propojení mezi jednotlivými kulturami, jazyky a historiografickými tradicemi mezi Západem a Byzancí, napříč Středomořím a vzdálenějšími kouty středověké civilizace. Šéfredaktorem Convivia je Ivan Foletti, zakládajícími editory jsou Klára Benešovská, Herbert L. Kessler, Serena Romano, Elisabetta Scirocco a Hans Belting, v redakční radě jsou členy ku příkladu Michele Bacci, Xavier Barral, Nicolas Bock, Assaf Pinkus či Erik Thunø.\n\nConvivium dvakrát ročně publikuje články psané v angličtině, italštině a němčině, vždy s anglickým a českým resumé. První číslo je vždy tematicky zaměřené a druhé obsahuje různá témata. Od roku 2016 přibude k těmto dvou vydáním i třetí \"Supplementum\" zaměřené na konkrétní historické či kulturní problémy.\n\n\"Studia Artum Medievalium Brunensia\" je ediční řada vydávaná pod římským vydavatelstvím Viella určená studentům, badatelům a odborné veřejnosti se zájmem o kulturu středověku. Jejím hlavním cílem je publikovat nejnovější vědecké poznatky zahrnující pozdní antiku až pozdní středověk, prostor širokého Středomoří i s přesahem do Záalpí a na Dálný východ. Podobně jako Convivium se tato řada zabývá mosty mezi světy – pozemským a nebeským, viditelným a neviditelným, mezi minulostí a přítomností, ale také mezi zahraničním a domácím uměleckohistorickým výzkumem. To se odráží s široké škále mezinárodních přispěvatelů. Z prvních tří titulů se první \"The Face of the Dead and the Early Christian World\" z roku 2013 věnuje znázorňování tváří a těl zemřelých v raně křesťanském světě, poukazuje také na fakt, že portrét vytváří i most mezi světem živých a mrtvých v nebi. Druhé vydání \"The Antique Memory and the Middle Ages\" z roku 2015 obsahuje statě o dialogu mezi středověkou současností a antickou minulostí, což dávalo vzniknout různorodé umělecké produkci, ve které je přítomná antická intelektuální a vizuální tradice. Třetí \"Zona liminare. Il nartece di Santa Sabina a Roma, la sua porta e l’iniziazione cristiana\" se věnuje bazilice sv. Sabiny v Římě, která byla patrně určena kajícníkům a katechumenům. Její prostor architektonicky a dekorativně zhmotňuje ideu zóny očekávání a přechodu do jiného světa zrcadlícího se v liturgii probíhající uvnitř.\n\n\n"}
{"id": "1197295", "url": "https://cs.wikipedia.org/wiki?curid=1197295", "title": "Kostel Sainte-Croix de la Cité", "text": "Kostel Sainte-Croix de la Cité\n\nKostel Sainte-Croix de la Cité (tj. \"kostel svatého Kříže v Cité\") byl farní kostel v Paříži na ostrově Cité v jihovýchodním prostoru dnešního květinového a ptačího trhu. Kostel byl zbořen kolem roku 1797.\n\nKostel byl vybudován na ostrově Cité na pozemku kláštera svatého Eligia. Doba výstavby není známa. Kostel se stal farním v roce 1107, v době, kdy byly do Paříže dovezeny části svatého Kříže. V roce 1136 byl kostel zvětšen a v letech 1450–1529 přestavován. Za Velké francouzské revoluce byl kostel uzavřen a kolem roku 1797 zbořen.\n\nMezi kněžími tohoto kostela je zmiňován také Pierre Danet.\n"}
{"id": "1197302", "url": "https://cs.wikipedia.org/wiki?curid=1197302", "title": "Alessandro Bonvicino", "text": "Alessandro Bonvicino\n\nAlessandro Bonvicino či Buonvicino zvaný též il Moretto, Alessandro Moretto nebo Moretto da Brescia (kolem 1490 nebo 1498 Brescia – prosinec 1554 Brescia) byl italský malíř. Jeho učitelem byl Fioravante Feramola. Samostatně začal Alessandro Bonvicino působit roku 1516 a většinu života strávil v Brescii, kde patřil k tamní honoraci. \n\nVětšinu Morettova díla tvoří oltářní obrazy, většinou na plátně, některé na dřevě. Vytvořil také několik portrétů; jeho \"Portrét muže\" (1526, Národní galerie Londýn) je zřejmě prvním italským samostatným portrétem, který ukazuje celou postavu. \n"}
{"id": "1197307", "url": "https://cs.wikipedia.org/wiki?curid=1197307", "title": "Crab Day", "text": "Crab Day\n\nCrab Day je čtvrté sólové studiové album velšské zpěvačky Cate Le Bon. Vydáno bylo v dubnu roku 2016. Jeho nahrávání probíhalo v domě v kalifornské obci Stinson Beach. Producenty alba byli Josiah Steinbrick a Noah Georgeson. Oba producenti se podíleli i na zpěvaččině předchozí desce \"Mug Museum\" (2013). Na nahrávce se podíleli mimo jiné také další velští hudebníci, H. Hawkline a Stephen Black. Album bylo nominováno na Welsh Music Prize.\n\nAutorkou všech skladeb je Cate Le Bon.\n\n"}
{"id": "1197312", "url": "https://cs.wikipedia.org/wiki?curid=1197312", "title": "Bôrik", "text": "Bôrik\n\nBôrik může být:\n"}
{"id": "1197314", "url": "https://cs.wikipedia.org/wiki?curid=1197314", "title": "Karel Konečný", "text": "Karel Konečný\n\nKarel Konečný (* 24. března 1965, Zábřeh) je český historik specializující se na dějiny 20. století, dějiny mezinárodních vztahů 20. století se zaměřením na střední Evropu, dějiny exilu ve 20. století, dějiny Univerzity Palackého a dějiny Olomouce. V poslední dekádě svého vědeckého působení na Filozofické fakultě Univerzity Palackého zaměřil svůj výzkum především na historii nekomunistických stran (Československé strany lidové a Československé strany socialistické) po roce 1948 a na regionální dějiny v období socialismu. Je autorem nebo spoluautorem několika monografií a studií. V současné době působí na Pedagogické fakultě Univerzity Palackého a zejména jako náměstek primátora (ANO 2011) statutárního města Olomouce. \n\nPo studiu na gymnáziu v Zábřehu zamířil na Filozofickou fakultu Univerzity Palackého v Olomouci (1983 - 1987 jednooborová historie), kde získal titul PhDr. Od roku 1988 působí na Katedře historie na FF UP. V roce 1994 získal na Historickém ústavu AV ČR v Praze titul CSc. za jménem a v roce 2006 obhájil habilitační práci na FF UP v Olomouci.\n\nV roce 1997 získal prestižní Fulbright Scholar a využil tak možnosti ročního vědeckého bádání v USA na Luther College, Decorah, Iowa. V roce 2003 a 2004 získal dva vědeckovýzkumné pobyty na University of Chicago, Regenstein Library.\n\nJe činný i v akademických a vědeckých orgánech různých institucích. Je tajemníkem oborové rady pro české a dějiny na KH FF UP v Olomouci a zároveň je tajemníkem oborové rady i pro obecné dějiny na téže katedře na FF UP v Olomouci. Dále působí jako tajemník Centra pro československá exilová studia při KH FF UP v Olomouci. Dále je členem oborové rady pro české dějiny na HÚ FF Univerzity Hradec Králové a členem vědecké rady na FF Univerzity Hradec Králové. Též je členem redakční rady vědeckého časopisu Securitas Imperii, který vydává Ústav pro studium totalitních režimů v Praze.\n\nV letech 2000 - 2012 byl spoluřešitelem pěti víceletých grantových projektů GAČR. V letech 2002 - 2004 byl spoluřešitelem výzkumného záměru MŠMT. V letech 2002 - 2014 byl řešitelem nebo spoluřešitelem několika několika interních grantových projektů na FF UP v Olomouci.\n\nJe členem habilitačních komisí (FSS UK Praha, FF Slezská Univerzita v Opavě, FF UHK). Byl školitelem devíti doktorandů v oborech české a obecné dějiny na KH FF UP v Olomouci. Je autorem nejméně deseti oponentských posudků na disertační práce (FSS UK v Praze, FF UK v Praze, FF UP v Olomouci). Dále je vyhledávaným autorem recenzních posudků pro vědecké časopisy v ČR i v zahraničí (Časopis Matice moravské, Český časopis historický, ZfO Marburg). Autor dále plánuje v aktuálním roce 2016 vydat monografii v nakladatelství Skriptorium a na rok 2018 plánuje monografii urbánních dějin, kdy v současné době probíhá intenzivní heuristika, totiž vyhodnocování pramenů a literatury.\n\n"}
{"id": "1197317", "url": "https://cs.wikipedia.org/wiki?curid=1197317", "title": "Moretto", "text": "Moretto\n\nMoretto může označovat:\n\n"}
{"id": "1197320", "url": "https://cs.wikipedia.org/wiki?curid=1197320", "title": "Johann Nepomuk Kobinger", "text": "Johann Nepomuk Kobinger\n\nJohann Nepomuk Kobinger (10. květen1820 Český Krumlov – 15. srpna 1896 Český Krumlov) byl rakouský obchodník a politik německé národnosti z Čech, poslanec Českého zemského sněmu a starosta Českého Krumlova.\n\nPůsobil jako obchodník v Českém Krumlově. Měšťanem se stal roku 1846. Byl členem městské rady a od roku 1870 zastával post starosty Českého Krumlova. Od roku 1872 byl též okresním starostou.\n\nV 70. letech se zapojil i do vysoké politiky. V zemských volbách v roce 1870 byl zvolen na Český zemský sněm, kde zastupoval kurii městskou, obvod Krumlov, Kaplice, Nové Hrady, Vyšší Brod. Mandát zde obhájil v zemských volbách v roce 1872. Patřil mezi kandidáty německé líberální Ústavní strany.\n\nZemřel v srpnu 1896.\n"}
{"id": "1197324", "url": "https://cs.wikipedia.org/wiki?curid=1197324", "title": "Adam Číž", "text": "Adam Číž\n\nAdam Číž (* 23. srpna 1991, Ostrava, Česká republika) je český profesionální basketbalista, který hraje na pozici rozehrávače. Je dlouholetým kapitánem týmu NH Ostrava, hrající v nejvyšší české basketbalové soutěži Kooperativa NBL. \n\nZa jeho nejvýznamnější kariérní úspěchy jsou považovány 3. místo s NH Ostrava v nejvyšší české basketbalové soutěži v sezóně 2012/2013 a 3. místo v asistencích v Kooperativa NBL v ročníku 2014/2015. Je také členem širšího kádru reprezentace České republiky.\n\nV ročníku 2015/2016 odehrál základní část s průměrem 35,4 minut na utkání a se statistikami 14,0 bodů, 3,7 doskoků, 4,7 asistencí a průměrnou efektivitou 14,6.\n\n"}
{"id": "1197325", "url": "https://cs.wikipedia.org/wiki?curid=1197325", "title": "Giovanni Battista Moroni", "text": "Giovanni Battista Moroni\n\nGiovanni Battista Moroni (též Giambattista Moroni, mezi 1521 a 1524 Albino – před 1580 Albino) byl italský pozdně renesanční malíř, známý svými elegantními realistickými portréty. Byl synem architekta Andrey Moroniho. Jeho učitelem byl Alessandro Bonvicino v Brescii. Pracoval v Tridentu (v době, kdy tam zasedal koncil), v Bergamu a v rodném Albinu. \n\nVrchol Moroniho kariéry portrétisty spadá přibližně do let 1557 až 1562, kdy působil v Bergamu. Vedle portrétů je Moroni autorem i náboženských obrazů, určených pro místní kostely a prováděných v konzervativnějším stylu. \n"}
{"id": "1197328", "url": "https://cs.wikipedia.org/wiki?curid=1197328", "title": "Kostel Nanebevzetí Panny Marie (Libořice)", "text": "Kostel Nanebevzetí Panny Marie (Libořice)\n\nŘímskokatolický farní kostel Nanebevzetí Panny Marie v Libořicích je barokní sakrální stavba, která zaujímá dominantní polohu na návrší v horní části rozlehlé návsi. Od roku 1964 je kostel chráněn jako kulturní památka.\n\nPísemná zpráva ze 14. století nasvědčuje, že již tehdy byl v Libořicích, které tehdy patřily roudnickému klášteru augustiniánů, farní kostel. Na místě gotického kostela byla v roce 1716 vybudována barokní novostavba. Věž byla přistavěna až v roce 1743. Po II. světové válce začal kostel chátrat. Na značně zchátralé stavbě byly v roce 2010 zahájeny opravy.\n\nBarokní kostel je jednolodní. Má trojboce zakončený presbytář se sakristií po severní straně a hranolovou věž v západním průčelí. Fasády presbytáře jsou nečleněné, loď a věž jsou členěny vysokými pilastry. Nad vchodem v jižní části lodi je umístěn kamenný erb rodu Kolovratů. Ke kostelu vede kamenné schodiště ukončené portálem v obvodové zdi kolem kostela.\n\nPresbytář je sklenut plackou. V závěru je koncha, stěny jsou členěny pilastry. Kruchta kostela je dřevěná.\n\nZařízení je barokní a pochází z poloviny 18. století. Hlavní oltář má portál. Jsou zde sochy světců na brankách. Branky pocházejí z období kolem roku 1700. Dva protějškové boční oltáře jsou zasvěceny sv. Anně a sv. Janu Nepomuckému. Kazatelna se soškami evangelistů pochází z období kolem roku 1700. V kostele je barokní kamenná křtitelnice. V lodi se nachází barokní socha Piety. Je zde také znakový a nápisový náhrobník z roku 1689.\n\nNedaleko kostela se nachází barokní fara (čp. 31) z 2. poloviny 18. století. Je to obdélná, jednopatrová stavba. Krytá je mansardovou střechou. Fasády má členěny pilastry a horizontální římsou. V rokokové kartuši nad vchodem má znak. Je také chráněna jako kulturní památka České republiky.\n\n"}
{"id": "1197340", "url": "https://cs.wikipedia.org/wiki?curid=1197340", "title": "TCG Anadolu", "text": "TCG Anadolu\n\nTCG Anadolu (L400) je víceúčelová vrtulníková výsadková loď stavěná od roku 2016 pro turecké námořnictvo. Její konstrukce vychází ze španělské výsadkové lodě \"Juan Carlos\" I (L61), přičemž příbuzná je rovněž australská třída \"Canberra\". Plavidlo je vyvíjeno pro čtyři hlavní druhy misí – přepravu a podporu vojenského výsadku, přepravu jednotek do operační oblasti (tzv. force projection), humanitární mise, nebo jako lehká letadlová loď. Turecko plavidlo klasifikuje jako lehkou letadlovou loď, neboť bude schopna operovat s bojovými letouny F-35B Lightning II.\n\nDo soutěže na stavbu turecké výsadkové lodě se přihlásilo několik zájmců – turecká loděnice RMK Marine s vlastním projektem, loděnice Desan s modifikací jihokorejské třídy \"Dokdo\", loděnice SEDEF s modifikací výsadkové a letadlové lodě \"Juan Carlos\" I (L61) španělské loděnice Navantia. Zpočátku projevil zájem i čínský dodavatel, později však svou účast zrušil. Roku 2013 bylo oznámeno, že plavidlo se španělskou pomocí postaví loděnice SEDEF v zátoce Tuzlay u Istanbulu. Slavnostní první řezání oceli na stavbu lodi proběhlo 30. dubna 2016. Během ceremoniálu turecký prezident Recep Tayyip Erdoğan uvedl, že \"Anadolu\" bude první turecké plavidlo provozující kolmostartující letouny F-35B Lightning II.\n\nKýl plavidla byl založen 7. února 2018. Dne 30. dubna 2019 bylo plavidlo v loděnici SEDEF poškozeno požárem, který vypukl na přídi. Nikdo nebyl raněn. Plavidlo bylo na vodu spuštěno 4. května 2019.\n\nTrup plavidla navržený Navantií bude postaven z oceli, přičemž integraci jednotlivých systémů zajistí turecké zbrojovky Aselsan a Havelsan. Plavidlo ponese několik radarů, například 3D vyhledávací radar SMART-S Mk2 a dva navigační radary. Vyzbrojeno bude čtyři dálkově ovládanými zbraňovými stanicemi s 35mm kanónem Aselsan STOP, třemi dálkově ovládanými zbraňovými stanicemi s 12,7mm kulometem Aselsan STAMP a dvěma obrannými systémy Raytheon Phalanx CIWS.\n\nPlavidlo bude mít garáž pro těžká vozidla a náklad (tanky, obrněné transportéry, kontejnery) o ploše 1410 m, garáž pro lehká vozidla (automobily, obrněné transportéry, kontejnery) o ploše 1165 m a hangár pro leteckou techniku o ploše 900 m. Plavidlo ponese několik typů člunů – dva vyloďovací čluny LCVP, čtyři LCM, 27 obojživelných obrněných vozidel AAV, jeden velitelský člun a jeden člun RHIB. Vyloďovací čluny budou operovat z doku na zádi.\n\nZ paluby \"Anadolu\" by měly operovat především vrtulníky Sikorsky S-70B, T-129 ATAK a Boeing CH-47 Chinook. Letová paluba má celkem šest startovacích bodů pro vrtulníky a velitelský ostrov na pravoboku. \"Anadolu\" zároveň bude schopna provozovat bojové letouny F-35B Lightning II.\n\nPohonný systém tvoří pět dieselů MAN 16V32/40 a dva elektrické pody SISHIP eSiPOD, každý o výkonu 11 MW. Manévrovací schopnosti zlepšují dvě příďová dokormidlovací zařízení. Nejvyšší rychlost dosáhne 23 uzlů. Dosah bude 9000 námořních mil při plavbě ekonomickou rychlostí.\n"}
{"id": "1197341", "url": "https://cs.wikipedia.org/wiki?curid=1197341", "title": "Ižipovce", "text": "Ižipovce\n\nIžipovce jsou obec na Slovensku v okrese Liptovský Mikuláš. V roce 2016 zde žilo 89 obyvatel. První písemná zmínka o obci pochází z roku 1286.\n\n"}
{"id": "1197342", "url": "https://cs.wikipedia.org/wiki?curid=1197342", "title": "Jalovec (okres Liptovský Mikuláš)", "text": "Jalovec (okres Liptovský Mikuláš)\n\nJalovec je obec na Slovensku v okrese Liptovský Mikuláš. V roce 2016 zde žilo 295 obyvatel. První písemná zmínka o obci pochází z roku 1391.\n\n"}
{"id": "1197343", "url": "https://cs.wikipedia.org/wiki?curid=1197343", "title": "Konská (okres Liptovský Mikuláš)", "text": "Konská (okres Liptovský Mikuláš)\n\nKoňská je obec na Slovensku v okrese Liptovský Mikuláš, pod hřebenem Roháčů (Západní Tatry), ležící asi 13 km od Liptovského Mikuláše. V obci žije necelých 212 obyvatel.\n\nNachází se 13 km severovýchodně od okresního města, na okraji Liptovské kotliny a pod výběžky Západních Tater na obou březích Konského potoka. Sousedí s obcemi Jamník a Jakubovany na východě, Liptovský Ondrej na jihu a katastrálním územím Svätý Štefan (součást města Liptovský Mikuláš) na západě a severozápadě.\n\nPrvní písemná zmínka o obci je z roku 1357. Původní názvy byly Weresmihalfalua, Veresmihalfyahaza, Veresfaza, Konska, Konszka. Název Koňská se uvádí až v roce 1515. Obec vznikla původně v katastru obce Uhorská Ves na majetcích, které v roce 1309 prodal zvolenský župan Egidio. V roce 1391 patřila zemanské rodině Andreánští, část Detrichovcům. Obyvatelé se zabývali zejména zemědělstvím, pasením koní a dobytka, později byli známí jako zedníci a tesaři. V roce 1828 stálo v obci 23 domů, ve kterých žilo 221 obyvatel. V obci byla v roce 1919 postavena dřevěná zvonice, roku 1934 se na katastrálním území obce uskutečnily neúspěšné pokusy těžit uhlí. V roce 1991 se vesnice osamostatnila od sousední obce Liptovský Ondrej. Starostou obce byl v komunálních volbách v roce 2014 zvolen Ing. Miroslav Kamhal.\n\nKoňská je východiskem do Západních Tater po neznačené trasách, obec leží přímo pod vrchem Baranec, na úpatí jehož se nacházejí dvě chaty Horec a Baranec. U obce se nachází železitý minerální pramen, místní nazývaný \"Medokýš\".\n\n"}
{"id": "1197345", "url": "https://cs.wikipedia.org/wiki?curid=1197345", "title": "Článek 200", "text": "Článek 200\n\nČlánek 200 (: \"Articoulul 200\") byla součást rumunského trestního zákoníku kriminalizující praktikování homosexuality. Byl zaveden r. 1968 během komunistického režimu za vlády Nicoale Ceauşesca a zůstal platný až do jeho zrušení Năstasovou vládou 22. června 2001. Pod tlakem Rady Evropy došlo 14. listopadu 1996 k jeho novele, která dekriminalizovala homosexuální pohlavní styk konaný v soukromí. Novelizovaná verze však nadále trestala projevy homosexuality, pokud k nim došlo na veřejných prostranstvích anebo vyvolaly veřejné pohoršení. Článek také i nadále zakazoval podporu homosexuálních aktivit i zakládání organizací zaměřujících se na gay komunitu, včetně LGBT organizací. Teprve až v r. 2001 byl zcela zrušen. Článek byl považován za poslední rumunský zákon diskriminující homosexuály.\n\nK listopadu 1996 znělo ustanovení článku 200 takto:\n\nV r. 1995 dal okresní soud v Sibiu podnět k Ústavnímu soudu pro posouzení kompatibility článku s ústavou. Ten požádal církve, akademiky, parlament a občanská sdružení, aby diskutovali o záležitosti homosexuality, aby na základě toho mohl rozhodnout. Všechny dotázané církve, které odpověděly, homosexualitu odsoudily, Senát odmítl tvrzení, že by článek odporoval ústavě a Evropské úmluvě o lidských právech, akademici uvedli, že posouzení situace potrvá nějakou dobu, a občanská sdružení požadovala zrušení článku.\n\nÚstavní soud rozhodl, že článek není ústavní, pokud kriminalizuje konsensuální pohlavní styk mezi plně svéprávnými osobami téhož pohlaví, který není vykonaný na veřejných prostranstvích anebo nevyvolá veřejné pohoršení.\n\nDíky tomuto rozhodnutí a mezinárodnímu tlaku došlo 14. listopadu 1996 k přeformulováni znění prvního odstavce:\nTato novela sice legalizovala homosexuální praktiky v soukromí, nicméně i nadále šlo na homosexuály uplatňovat jiná ustanovení. Slovní spojení „spáchanou na veřejných prostranstvích anebo způsobující veřejné pohoršení“ představovalo kompromis mezi těmi, kteří by rádi homosexualitu i nadále trestali (např. členové parlamentu za Dělnicko-křesťansko-demokraticko-národní stranu), a těmi, kteří požadovali její okamžitou plnou dekriminalizaci (např. Rada Evropy a lidskoprávní organizace).\n\nZákon také stále trestal „podporu a svádění jiných osob k praktikování soulože mezi osobami stejného pohlaví“, jakož i „propagaci“ a „proselytismus“ homosexuality.\n\nČlánek 200 byl zrušen v důsledku tlaku několika organizací. Největší zásluha na tomto procesu se připisuje podmínkám členství v Evropské unii, které zahrnují okamžité zrušení všech zákonů diskriminujících homosexuály. Rada Evropy se ve zprávě o lidských právech v Rumunsku rovněž zmínila o tomto článku v negativním slova smyslu. Významný tlak vyvíjely také rumunské lidskoprávní a LGBT organizace, zejména pak Accept, největší LGBT organizace v zemi.\n\nTo nakonec vedlo k úplnému zrušení článku, ke kterému došlo 22. června 2001, kdy vláda přijala mimořádné opatření č. 89/2001 modifikující trestní zákon a zcela rušící platnost článku 200. Opatření bylo postoupené oběma komorám parlamentu k vyjádření. Poslanecká sněmovna hlasovala pro přijetí 122 hlasy, 63 hlasů bylo proti a 17 se zdrželo.\n\nZrušení článku 200 odsouhlasila pak následně i senátní právní komise 29. srpna 2001 a naplánovala následnou senátní schůzi ohledně schválení modifikované verze trestního zákoníku na 6. září. Během senátní diskuse prohlásil mluvčí ministra spravedlnosti Costache Ivanov, že článek 200 je neústavní, odporující článku 26 Ústavy Rumunské republiky, který garantuje všem občanům právo na ochranu soukromí. Kromě toho také odporuje antidiskriminančímu zákonu z r. 2000, který přímo zakazuje diskriminaci na základě sexuální orientace. Senát rozhodl pro zrušení článku 200, kdy 83 senátorů hlasovalo pro, 32 hlasovalo proti a 6 se zdrželo.\n\nTento krok se setkal s velkou podporou LGBT organizací, rumunských i světových lidskoprávních organizací. Adrian Coman, výkonný ředitel Accept, největší LGBT organizace v Rumunsku, se v rozhovoru po zrušení článku vyjádřil takto: „Tímto bylo konečně odstraněno citlivé téma, které se hojně vyskytovalo v nejrůznějších mezinárodních programech týkajících se homosexuality. Z hlediska legislativy si Rumunsko vybralo cestu respektu lidské důstojnosti a ukončilo kulturu strachu a ponižování, v němž jeho homosexuální a bisexuální občané museli žít.“ Mezinárodní gay a lesbická asociace se ke zrušení článku 200 vyjádřila tak, že se jedná o významný historický krok vedoucí k úplné eliminaci všech zákonů kriminalizujících homosexuální vztahy v Evropě a že se takto Rumunsko o hodně přiblížilo ke členství v EU.\n\nZrušení článku se setkalo i s odporem několika skupin, což vyvolalo značné množství kontroverze.\n\nKrajně pravicová Strana velkého Rumunska, která také zároveň tvořila největší opoziční blok v obou komorách parlamentu, odmítala úpravu trestního zákoníku s odůvodněním, že stávající právní úprava je příliš mírná a že poškozuje národní hrdost. Senátor za tuto stranu Aron Belascu nazval harmonizaci s legislativou EU fatální chybou a politik Dumitru Balaiet argumentoval, že Rumuni jsou východní pravoslavný národ, pro který je homosexualita nepřijatelná.\n\nDělnicko-křesťansko-demokraticko-národní strana se na odporu vůči zrušení článku také silně podílela. Její předseda Corneliu Coposu uvedl, že součástí její křesťanského postoje strany je boj se všemi odchylkami od zákonů přírody a morálních principů budoucí vyvážené společnosti. Poslanec Emil Popescu prohlásil, že i incest je lepší než homosexualita, protože je u něj možnost na rozmnožení.\n\nProti zrušení článku byla také většina náboženských organizací, včetně dvou největších církví (rumunská pravoslavná církev a rumunská římskokatolická církev). Patriarcha pravoslavné církve Teoctist poslal do parlamentu dopis, v němž vyjádřil své rozhořčení a obavy, že zrušení článku povede k povolení toho, co nazval jednání proti přírodě.\n\nZrušení článku 200 je považováno za historický mezník v historii LGBT práv v Rumunsku. Vedlo také mimo jiné i k větší viditelnosti a otevřenosti LGBT kultury, jakož i otevření několika gay klubů v Bukurešti a dalších městech a zahájení konání prvního festivalu hrdosti sexuálních menšin v Bukurešti roku 2005 s názvem GayFest. Díky větší otevřenosti vůči homosexualitě se do politické debaty také dostalo téma stejnopohlavního manželství, které podporoval bývalý prezident Traian Băsescu ve své předvolební kampani během prezidentských voleb v roce 2004. Navzdory tomuto nebylo v Rumunsku dosud uzákoněno stejnopohlavní manželství, registrované partnerství ani jiná forma stejnopohlavního soužití.\n\n\n"}
{"id": "1197346", "url": "https://cs.wikipedia.org/wiki?curid=1197346", "title": "Liptovský Ondrej", "text": "Liptovský Ondrej\n\nLiptovský Ondrej (maďarsky \"Szentandrás\" nebo také \"Liptószentandrás\") je obec na Slovensku v okrese Liptovský Mikuláš. V roce 2016 zde žilo 616 obyvatel. Stojí zde gotický římskokatolický kostel svatého Ondřeje, připomínaný již roku 1332 (první písemná zmínka o obci) a do současné barokní podoby přestavěný v první polovině 18. století, a novoklasicistní evangelický chrám z roku 1904. Jádro obce se nachází v údolí Konského potoka, který se pod vsí vlévá do říčky Trnovec. V údolí Trnovce se rozkládá novější výstavba, která navazuje na intravilán sousední obce Jakubovany.\n\nDo roku 1948 se obec nazývala Svätý Ondrej, poté Liptovský Svätý Ondrej a současné jméno nese od roku 1952.\n"}
{"id": "1197350", "url": "https://cs.wikipedia.org/wiki?curid=1197350", "title": "Bubenečský hřbitov (Na Skalce)", "text": "Bubenečský hřbitov (Na Skalce)\n\nZaniklý Bubenečský hřbitov Na Skalce v městské části Praha 6 – Bubeneč se nacházel mezi ulicí Wolkerova a zdí parku Stromovka. Má rozlohu 1160 m², příjezdová cesta od ulice Wolkerova 479 m².\n\nNad Královskou oborou v místě zvaném Na Skalce byl záměr zřídit hřbitov již za josefínských reforem. Na Bubenečském hřbitově u kostela svatého Gottharda již nebylo místo, proto bylo roku 1787 povoleno pohřbívat z Bubenče na hřbitově v Bubnech (Holešovicích-Bubnech) u kostela svatého Klimenta. Roku 1801 byl kostel svatého Gottharda rozšířen na úkor plochy hřbitova, proto bylo rozhodnuto zřídit nový hřbitov na pozemcích kostela u ohradní zdi Královské obory a zahrady u Místodržitelského letohrádku. Roku 1802 zde byla postavena márnice a pozemek byl obestavěn hřbitovní zdí. Cesta na hřbitov původně vedla oklikou – nejprve bylo nutné dojít k hlavním vratům Královské Obory před loveckým zámkem a odtud podle obřadní zdi k hřbitovním dveřím. Až farář František Koutský (1808-1823) se postaral o přístupovou cestu z ulice Školské (Wolkerova) podle zahrady při domě čp. 42 a spolu s tehdejším stavovským zahradníkem Josefem Fuchsem vysadili po stranách této nové cesty řady stromů. Vstup na hřbitov byl mezi zahradou letohrádku a domem čp. 36. Hřbitov byl užíván do roku 1888, kdy byl založen nový hřbitov Ve Struhách (ulice Antonína Čermáka), poté postupně chátral.\n\nDochovalo se zde několik zarostlých náhrobků a pomníků, náhrobní desky a pomníky pocházejí z dílny Ignáce Františka Platzera, Josefa Maxe a Ferdinanda Pischelta. Bývala zde hrobka rodiny Leglerovy s náhrobní deskou od J.Platzera, u východní hřbitovní zdi pomník rodiny Heznerovy od J.Platzera a pomník od Josefa Maxe, dále dva pomníky–kříže od Ferdinanda Pischelta, z nichž je jeden dochován při severní zdi u Královské obory (zpodobňuje splývající roucho se sluncem v horní části). V severní zdi se nachází deska s německým nápisem „Sally Hundsteiger gestorben am 5. October 1848 im 23. Lebensjahre, Alois Hundsteiger gestorben am 22. Jänner 1856 im 22. Lebensjahre“. Před touto deskou je odkrytý, prázdný hrob. Další stopy po náhrobních deskách jsou výklenky ve hřbitovní zdi, kterou je hřbitov ze tří stran ohrazen. Severní zeď odděluje hřbitov od Královské obory, jižní od zahrad sousedních domů čp. 13 – 15 ve Wolkerově ulici. Východní zeď je probourána do bývalého zahradnictví Místordržitelského letohrádku, na západní straně je hřbitov oddělen drátěným plotem od sousední zahrady. V jižní části hřbitova v pětimetrovém pruhu se nachází větší množství náhrobků, například s nápisem „Familie Eduard Seutter von Lötzen“. Při západní zdi je dvoumetrový pruh s několika náhrobky. Oba pruhy jsou odděleny od zbytku hřbitova drátěným plotem.\n\n"}
{"id": "1197355", "url": "https://cs.wikipedia.org/wiki?curid=1197355", "title": "Belene (ostrov)", "text": "Belene (ostrov)\n\nOstrov Belene [] () je říční ostrov na Dunaji ležící na severu Bulharska, v Plevenské oblasti, severně od města Belene. Ostrov je také znám pod názvem Persin (bulh. Персин).\n\nOstrov leží asi 18 kilometrů západně od města Svištov, mezi dvěma rameny na dunajském říčním kilometru 660 až 675, severovýchodně od města Belene. Ostrov je s délkou 13,9 km a šířkou 4,9 km největším bulharským ostrovem vůbec a čtvrtým největším dunajským ostrovem. Ostrov obklopuje ještě 5 podstatně menších ostrůvků. Belene patří bulharskému státu a má plochu 6897,03 hektarů. Je tvořen aluviálními sedimenty, jen část plochy tvoří zemědělská půda.\n\nTok Dunaje v úseku mezi Rumunskem a Bulharskem obsahuje celkem 132 ostrovů. Bulharsku patří 81 z nich, 51 náleží Rumunsku. Třemi největšími bulharskými ostrovy jsou Belene, Kozloduj (\"Козлодуй\") a Vardim (\"Вардим\").\n\nZnámým se ostrov stal především existencí mimořádně krutého pracovního tábora, v němž komunistické Bulharsko věznilo, mučilo a likvidovalo politické vězně a asimilaci vzdorující Turky. Tábor zde po osvobození Bulharska a převzetí moci zřídila Bulharská komunistická strana a Vlastenecká fronta. V letech 1949 až 1989 sem komunistický režim deportoval mnoho odpůrců tehdejšího režimu a osob označených za „kontrarevolucionáře“, z nichž někteří zde byli mučeni a zavražděni.\n\nNa ostrově se nachází mezinárodně významný mokřadní biotop. Jde o cyklicky zaplavované lužní lesy složené převážně ze starých vrb a topolů.\n\nVe východní části ostrova se nachází přírodní rezervace „Persinski blata“ (; v překladu: Persinské močály), s rozlohou přibližně 390 ha. Vyhlášena byla v roce 1981 jako chráněné území (bulh. \"природна забележителност\") k ochraně vodního ptactva jako jsou: potápka rudokrká, rybákovití (rybák bahenní, racek chechtavý a kormoránovití (kormorán velký. Ostrov poskytuje hnízdiště 170 druhům vodních ptáků, ze vzácnějších jde například o ibise hnědého, kormorána malého, ťuhýka mešího nebo berneška rudokrká.\n\nNávštěvnické centrum přírodního parku Persina, s výstavními prostory a vyhlídkovou plošinou se nachází ve městě Belene. Symbolem přírodního parku je šedý čáp. Turistům je povoleno vstup jen na menší okolní ostrovy.\n\nNa ostrově Belene jsou tři rozsáhlé močály s celkovou plochou 385,2 ha:\n\nOstrov Belene je součástí přírodního parku Persina, který byl založena v prosinci roku 2000 s celkovou rozlohou 21,762 ha. Kromě Belene s jeho okolními ostrovy zahrnuje čtyři ostrovy u města Nikopol a dalších 19 ostrovů (u obcí Dragaš Vojvoda a Oreš a města Svištov), z nichž 5 patří Rumunsku. Na Belene jsou součástí parku \"Persinská blata\".\n\nSousedními ostrovy Belene jsou \"Milka\" (bulh. \"Милка\") a \"Kitka\" (bulh. \"Китка\"). Přírodní rezervace na ostrově Milka má rozlohu 30 a na ostrově Kitka 25,4 hektarů.\n\n"}
{"id": "1197356", "url": "https://cs.wikipedia.org/wiki?curid=1197356", "title": "Gioseffo Zarlino", "text": "Gioseffo Zarlino\n\nGioseffo Zarlino ( 22. března 1517, Chioggia – 14. února 1590, Benátky) byl italský kapelník, muzikolog a hudební skladatel.\n\nZarlino studoval v Benátkách u zakladatele tzv. benátské hudební školy Adriana Willaerta. Roku 1565 nahradil Cypriana de Rore ve funkci kapelníka v benátské bazilice sv. Marka, a toto místo si podržel až do konce svého života.\n\nMezi jeho dochované skladby patří mj. několik motet a madrigalů. Pro dějiny hudby jsou ovšem významné zejména jeho hudebně-teoretická pojednání. Někteří muzikologové jej dokonce považují za „otce moderní hudební teorie“. Jeho nejznámějším žákem byl hudební teoretik a skladatel Vincenzo Galilei, otec Galilea Galileiho. Dalším z jeho žáků byl také např. Giovanni Croce.\nDíky Zarlinovým teoretickým pracím, které zjevně myšlenkově vycházejí ze spisu \"Musica theorica\" od Lodovica Fogliana, se prosadily diatonické stupnice oproti pythagorejským.\n\nZarlino si v roce 1548 nechal od Domenica de Pesaro postavit cembalo s 19 klávesami v oktávě, na němž mohl hrát hudbu starověkého Řecka a soudobé skladby.\n\n\n"}
{"id": "1197361", "url": "https://cs.wikipedia.org/wiki?curid=1197361", "title": "Belene (rozcestník)", "text": "Belene (rozcestník)\n\nBelene může být:\n\n"}
{"id": "1197362", "url": "https://cs.wikipedia.org/wiki?curid=1197362", "title": "Černobylský rajón", "text": "Černobylský rajón\n\nČernobylský rajón (rusky \"Чернобыльский район\") nebo také Čornobylský rajón (ukrajinsky \"Чорнобильський район\") byl jedním z 26 administrativních rajónů (okresů) Kyjevské oblasti na severu Ukrajiny. Po černobylské katastrofě byla většina území rajónu kontaminována a mnoho obcí bylo zahrnuto do Uzavřené zóny Černobylské jaderné elektrárny.\n\nRajón existoval v letech 1923–1988. Administrativním centrem bylo město Černobyl.\n\nČernobylský rajón se nacházel v severní části Kyjevské oblast v době, kdy správního dělení Ukrajinské sovětské socialistické republiky. Na východě rajónu se nacházela Kyjevská přehrada, na jihu hraničil s Kyjevo-Svjatošynským rajónem, na jihozápadě s Ivankivským rajónem a na západě s  Poliským rajónem, který také utrpěl v důsledku černobylské katastrofy.\n\nV současné době je území bývalého rajónu je administrativně součástí Ivankivského rajónu. Před svou likvidací se rajón rozkládal na území o rozloze 2  000 km² a jeho populace čitala na 44 000 obyvatel. Řeka Pripjať protéká územím bývalého rajónu, poté se vlévá do Kyjevské přehrady.\n\nČernobylský rajón byl založen v roce 1923 jako součást Kyjevské gubernie v návaznosti na správní reorganizaci Ukrajinské sovětské socialistické republiky. Od svého vzniku v roce 1923 až do roku 1941 bylo jeho správním centrem sídlo městského typu Černobyl. Po roce 1941 byl status osady povýšen na město rajónního významu.\n\nDne 16. listopadu 1988 byl Černobylský rajón na základě vyhlášky prezidia Nejvyšší rady Ukrajinské SSR zrušen a sloučen s Ivankivským rajónem. V roce 1996 byla zbývající sídla Černobylského rajónu, která nebyla evakuována po katastrofě, převedena do správy Ivankivského rajónu.\n\nPředtím, než byl Černobylský rajón zrušen, měl pod svou správou jednu městskou obec (administrativní centrum Černobylu), a 23 venkovských rad (selsovětů), kterým bylo podřízeno 69 vesnic. Na území rajónu existovalo celkem 70 obydlených míst.\n\nMěsto Pripjať, které bylo založeno v roce 1970 pro pracovníky Černobylské jaderné elektrárně a jejich rodiny, bylo dříve administrativně podřízeno Černobylskému rajónu. V roce 1980 obdržel status města oblastního významu a administrativně byl podřízen úřadům Kyjevské oblasti spíše než Černobylskému rajónu.\n\nV Uzavřené zóně Černobylské jaderné elektrárny: Černobyl (město), Andrijivka, Benivka, Buda, Byčky, Burjakivka, Čapajevka, Čerevač, Čystohalivka, Hlynka, Horodčan, Horodyšče, Illyncy, Ilovnicja, Ivanivka, Kamjanka, Kopači, Košarivka, Košivka, Kocjubynske, Krasne, Krasne, Kryva Hora, Kupuvate, Ladyžyči, Leliv, Maševe, Nova Krasnycja, Novošepelyči, Novosilky, Opačyči, Otašiv, Paryšiv, Pljutovyšče, Rozjiždže, Rozsocha, Ruďky, Rudňa-Illinecka, Rudňa-Veresňa, Stara Krasnycja, Stari Šepelyči, Starosillja, Stečanka, Terechy, Teremci, Tovstyj Lis, Usiv, Jampil, Janiv (až do roku 1980 spravován městem Pripjať), Zalyssja, Zamošňa, Zapyllja, Zymovyšče.\n\nVně Uzavřené zóně Černobylské jaderné elektrárny: Dytjatky, Fruzynivka, Hubyn, Hornostajpil, Laputky, Medvyn, Stracholissja, Zoryn.\n"}
{"id": "1197363", "url": "https://cs.wikipedia.org/wiki?curid=1197363", "title": "Working equitation", "text": "Working equitation\n\nWorking equitation je jezdecká disciplína. Jde o tradiční pracovní jezdectví aplikované na koně pracující s dobytkem. Cílem tedy je poslušný, obratný, rychlý a všestranně využitelný kůň, perfektně zvládající jak drezuru na obdélníku, tak překonávání rozmanitých překážek nebo práci s dobytkem. Protože práce s koněm v terénu občas vyžaduje jednu ruku volnou, například pro otevření branky, přenesení břemene atp., working equitation též ve vyšších třídách zahrnuje ovládání koně pouze jednou rukou. Soutěže bývají ukázkovým příkladem etnografické a kulturní přehlídky tradičních krojů a jezdeckého vybavení každé země. S workingem začínají děti již od dvou let – třída V (s vodičem). Od roku 2018 je přidaná nová třída L, kde je základním chodem cval. Tato třída je velice oblíbená a pomáhá připravit jezdecké dvojice do vyšší třídy S.\n\nElegance! Drezurní test se odehrává v klasickém drezurním obdélníku 20x40m za zvuku hudby. V ČR jsou zatím předepsané úlohy s danými sekvencemi cviků v přesném pořadí, jako jsme zvyklí na klasických drezurách. V zahraničí mají některé země ve vyšších třídách pouze předepsané povinné cviky bez přesně daného pořadí.\nPreciznost! Při testu ovladatelnosti má jezdec s koněm za úkol překonat různorodé překážky, které vychází z práce s koněm v terénu (přechod můstku, průjezd brankou, přechod různorodého povrchu, setkání se živými zvířaty, skok přes balíky slámy, práce s garrochou...). V ČR je základním chodem třídy Z klus, ve vyšších třídách cval. Změny směru se provádí letmým přeskokem, ve třídě S je povolena i jednoduchá změna cvalu přes zastavení či krok.\n\nTest je hodnocen známkou za každou překážku a souhrnnými známkami (0–10 bodů). Během celého testu se hodnotí pravidelnost a plynulost překonávání překážek i pohybu mezi nimi, jistota koně a jeho ochota spolupracovat, způsob a kvalita provedení změn směrů, udílení pomůcek jezdcem, takt, uvolnění, přilnutí, kmih a ve vyšších třídách i narovnání a shromáždění.\n\nAdrenalin! Nejoblíbenější test mezi jezdci i diváky, kde se snoubí adrenalin, rychlost a šikovnost. Jezdec s koněm překonávají stejné překážky jako při testu ovladatelnosti, ale tentokrát je hlavním měřítkem doba a čistota projetí. Měří se celkový čas projetí testu, od kterého se odečítají trestné sekundy za chyby (převržení barelu, dotek kavalety apod.).\nS tímto testem se setkáte převážně na mezinárodních závodech či ve vyšších národních týmových soutěžích. V ČR se zatím tento test na závodech příliš nevidí. Úkolem týmu je oddělit určené tele od stáda, zahnat je do vyhrazeného prostoru a udržet je v něm určitý čas.\n\n"}
{"id": "1197364", "url": "https://cs.wikipedia.org/wiki?curid=1197364", "title": "Daniel Stavárek", "text": "Daniel Stavárek\n\nDaniel Stavárek (* 18. května 1978) je český ekonom a vysokoškolský učitel, od roku 2015 působí jako děkan na OPF Slezské univerzity v Opavě.\n\nV roce 1999 absolvoval na OPF SU studijní program Finance (studijní obor Bankovnictví) a získal bakalářské vzdělání. V roce 2001 pak na téže fakultě získal i magisterské vzdělání (Ing.) ve studijním programu Hospodářská politika a správa (studijní obor Bankovnictví). V letech 2001-2004 absolvoval doktorské studium (Ph.D.) na EkF VŠB-TUO ve studijním programu Hospodářská politika a správa (studijní obor Finance), kde obhájil disertaci \"Efektivnost bank v zemích Visegrádské skupiny\". V roce 2007 na Slovensku, na Národohospodárské fakultě Ekonomické univerzity Bratislava se úspěšně habilitoval v oboru Finance, bankovnictví a investování (tedy stal se docentem), kde obhájil svou habilitační práci na téma \"Vývoj devizových kurzů v zemích EU4: Empirická analýza v kontextu kritéria stability devizového kurzu\". Později na PEF MENDELU úspěšně podstoupil řízení ke jmenování profesorem – svou profesorskou přednášku uvedl na téma \"Koncepce tvůrčí činnosti v oboru Ekonomika a management\" – v roce 2013 byl prezidentem republiky Milošem Zemanem jmenován profesorem v oboru Ekonomika a management.\n\nPůsobil jako asistent i jako odborný asistent na Katedře financí OPF SU (následně docent, později se stal profesor). Působil též jako zástupce vedoucího této katedry a od roku 2008 i jakožto její vedoucí (od roku 2014 Katedra financí a účetnictví). Působil též jako proděkan. Má zkušenosti s prací v bankovním sektoru a je spoluautorem či autorem řady odborných publikací.\n\nV roce 2015 se stal děkanem OPF SU na místo Pavla Tuleji, který se stal rektorem Slezské univerzity v Opavě.\n\nDaniel Stavárek je ženatý a pochází z Moravskoslezského kraje, kde také žije.\n"}
{"id": "1197365", "url": "https://cs.wikipedia.org/wiki?curid=1197365", "title": "David Lama", "text": "David Lama\n\nDavid Lama (: ; 4. srpna 1990, Innsbruck – 16. dubna 2019, Národní park Banff, Kanada) byl rakouský horolezec a sportovní lezec, bývalý reprezentant a mistr Evropy v lezení na obtížnost a v boulderingu, vítěz světového poháru v kombinaci. Dvojnásobný juniorský mistr světa a dvojnásobný vítěz Evropského poháru juniorů.\n\nDavid Lama se narodil v roce 1990. Jeho otec je horský vůdce z Nepálu a jeho matka pochází z Innsbrucku. Davidovi bylo pět let, když se Himálajský veterán Peter Habeler poprvé díval, jak leze na horolezeckém táboře, který pořádal. Poté Habeler okamžitě zavolal jeho rodiče, aby jim řekl, že chlapec má neobvyklý talent. Lama se pak stal součástí soutěže lezeckého týmu trénovaného Reinholdem Schererem a Rupertem Messnerem. Byl nejmladším lezcem, který soutěžil na Mistrovství Evropy ve věku patnácti let, a poprvé zde vyhrál v lezení na obtížnost (2006) i v boulderingu (2007) ve své první sezoně.\n\nZávodní kariéru ukončil v roce 2010 po posledním závodu světového poháru v Kranji a zaměřil se na horolezectví. Cílem byly hory, dlouhé stěny a expedice. Kromě Cerro Kishtwar v roce 2011 přelezl těžké cesty v Dolomitech: Camillotto Pellisier, 8a+, Pan Aroma, 8c Cima Ovest, dále Super Cirill, 8a/8a+ v Ticinu, American Beuty v Chamonix, Paciencia 8a na Eiger a otevřel vlastní vícedélkový projekt na Taufenkopf za 8b+.\n\nZemřel pod lavinou v kanadském Národním parku Banff spolu se dvěma dalšími profesionálními horolezci.\n\n\n\n\n\n\n\n\n"}
{"id": "1197368", "url": "https://cs.wikipedia.org/wiki?curid=1197368", "title": "Drátové kolo", "text": "Drátové kolo\n\nDrátové kolo je takový druh paprskového kola, jehož ráfek je s nábojem kola spojen drátěným výpletem. \n\nDrátová kola se používají u většiny jízdních kol a dosud také na motocyklech. \n\nTato kola vynalezl v roce 1808 britský průkopník letectví sir George Cayley, který si je však nedal patentovat. První patent na drátová kola byl udělen v roce 1826 Theodoru Jonesovi z Londýna. První patent na využití drátových kol u bicyklů obdržel roku 1869 pařížský mechanik Eugène Meyer.\n\nNa rozdíl od loukoťového kola, kde jsou paprsky namáhány tlakem, jsou u drátového kola paprsky (dráty) namáhány pouze tahem. Dráty jsou taženy ze dvou děrovaných kotoučů na bocích náboje do děr v ráfku. Předepjatá soustava drátů a ráfku představuje staticky neurčitou soustavu, u které předpětí zaručuje pokud možno stálý tvar ráfku při zatížení. Dráty jsou opatřeny závitem, jehož utahováním se vytváří potřebné předpětí a zároveň se jím koriguje tvar ráfku (tzv. centrování kola).\nU drátových kol rozlišujeme způsob výpletu:\nStandardní dráty mají na jednom konci vyhnutou čočkovitou hlavičku a na druhém konci válcovaný závit. Matice upínající drát se nazývá nipl. Pro zmenšení odporu vzduchu se někdy používají zploštělé dráty. \n\n"}
{"id": "1197370", "url": "https://cs.wikipedia.org/wiki?curid=1197370", "title": "Wolf Traut", "text": "Wolf Traut\n\nWolf Traut (1485, Norimberk – 1520, tamtéž) byl německý renesanční malíř a dřevorytec, spolupracovník Albrechta Dürera a nezávislý mistr.\n\nWolf Traut se narodil v Norimberku jako syn malíře a zlatníka Hanse Trauta (asi 1460–1516), který přišel do Norimberku roku 1477 ze Špýru. Vyškolil se u svého otce a možná byl také studentem Michaela Wolgemuta. Kolem roku 1504 začal pracovat v dílně Albrechta Dürera. Spolu s Hansem Baldungem a Hansem Leonhardem Schäufelinem vytvořil dřevoryty pro knihu \"Der Gart beschlossen Marie Rosenkrantz\" vydavatele Ulricha Pindera. Během Dürerova pobytu v Itálii (1505–1507) byl pravděpodobně asistentem Hanse von Kulmbach. V roce 1511 byl Wolf Traut nezávislým mistrem vlastní dílny, která se zabývala malbou oltářních obrazů, spolupracovala s řezbáři a dodávala skříňové oltáře. I později spolupracoval s Dürerem a v letech 1512–1513 se podílel na dřevořezech pro ambiciózní projekt císaře Maxmiliána I. (Triumfální oblouk). Jeho nejrozsáhlejším dřevořezbářským dílem je 51 listů pro Bonaventurovu knihu Život sv. Františka (\"Legend des heiligen Vatters Francisci\"). \n\nPro Trautovu malbu jsou charakteristické zářivé a jasné barvy připomínající Dürera. Rámy jeho deskových obrazů jsou zdobeny v italském stylu jako trojité vyřezávané arkády.\n\nPrvním významným dílem Wolfa Trauta je rozměrný polyptych pro Johanniskirche v Norimberku (1511–1512), kde je ještě patrný vliv Dürera a Martina Schongauera. Nejpůsobivějším Trautovým dílem je hlavní oltář pro Lorenzkirche v Norimberku z roku 1514 (později kostel v Artelshofen, nyní Bayerisches Nationalmuseum Mnichov). V letech 1513–1518 vytvořil tři oltáře a portrét pro opaty Sebalda Bambergera a Johannese Wencka v cisterciátském opatství v Heilbronnu. Na hlavním oltáři s Křtem Kristovým se podílel i jeho otec Hans. Další oltáře pro opatství byly zasvěceny sv. Petru a Pavlu, sv. Uršule a sv. Mořici a Vincentovi. Jako sochaři se na nich podíleli Peter Strauß (1480–1520) z Nördlingen a Peter Trünklin. Traut byl také zručným malířem portrétů (\"Portrét dámy\" (1510), Madrid, Thyssen-Bornemisza, \"Sebald Bamberger\" (1516-18), Heimatmuseum Heilbronn)\n\nPřed svou smrtí roku 1520 začal pracovat na dřevořezbách pro knihu \"Halle´sche Heiligtumsbuch\", kterou objednal kardinál Albrecht von Brandenburg. Kniha obsahuje 234 dřevořezů, které kromě Trauta zhotovili další dva umělci.\n\n\n"}
{"id": "1197371", "url": "https://cs.wikipedia.org/wiki?curid=1197371", "title": "Národní park Uluru-Kata Tjuta", "text": "Národní park Uluru-Kata Tjuta\n\nNárodní park Uluru - Kata Tjuta se nachází v Severním teritoriu v Austrálii. Jedná se o území o rozloze 1325 km², které je chráněno od roku 1958. Dvěma hlavními částmi národního parku jsou skalní skupina Kata Tjuta, známá též jako the Olgas a především monolit Uluru, který je jedním ze symbolů Austrálie. Nachází se v australském středozemí, přibližně 1430 km jižně od Darwinu.\n\nMonolit ční do výše 348 metrů nad okolní rovinatou krajinu a do země zasahuje až 5 km hluboko. Dlouhý je 3,6 km a široký 2,4 km. Geologické stáří je až 600 mil. let. Pískovec Ayersovy skály je bohatý na horniny obsahující aluminium a křemičitany. Tím získává načervenalý nádech. Celý objekt je znám tím, jak během dne mění své barvy od oranžové přes jantarovou až ke karmínové, tak jak postupují sluneční paprsky. Při západu slunce má barvu nejvíce oranžovou. Celá skála je rozryta brázdami, po kterých stéká povrchová voda.\n\nKomplex sestává z 36 skalních vrcholů, které zaujímají rozlohu 21,68 km². Nejvyšší vrchol, Mount Olga, má výšku 1066 m n. m. (546 m nad okolním terénem), je tak o 203 m vyšší nežli Uluru.\n\nSkály jsou tvořeny usazenými horninami tvořenými drobnými kamínky a oblázsky různého složení (žula, bazalt aj.), stmelených do pískovcové horniny. Komplex vznikl v důsledku erozních procesů před 500 miliony let. Skalní kupa leží na jižním okraji Amadeovy kotliny, která vznikla před cca 900 miliony let. V této kotlině se ukládaly miliony let vrstvy sedimentů. Po cca 300 milionech let se tento proces zastavil a vzniklo zde mělké jezero. Jezero vyschlo a vznikla zde solná vrstva. Závěrem nastoupilo chladné období. Starší sedimenty Amadeovy kotliny byly zvrásněny, zohýbány a stlačeny; vytvořilo se pohoří. To bylo podrobeno erozním procesům a u jeho paty se objevily velké masy naplavenin.\n\nZhruba před 500 miliony let opět území pokrylo mělké jezero, na jehož dně se opět ukládaly sedimenty, jež stlačily a stmelily hrubý štěrk v pískovec. Další vrásnění mělo za následek vymodelování Alice Springs a vrstva sedimentů Kata Tjuta se naklonila o 20° oproti horizontále. Před 65 miliony let se vytvořilo široké údolí mezi Uluru a Kata Tjuta, jež bylo posléze zaplněno říčními písky a uhelnými uloženinami. V této době vládlo deštivé klima a během posledních 500 000 let bylo klima zase sušší a vytvořil se slabý písečný pokryv.\n\nTento park, dříve nazývaný národní park Uluru (Ayers Rock - Mount Olga), představuje velkolepé geologické útvary, které dominují obrovské červené písečné pláni střední Austrálie. Uluru, obrovský monolit, a Kata Tjuta, skalní kopule západně od Uluru, jsou součástí tradičního náboženství jedné z nejstarších lidských společností na světě. Tradiční majitelé Uluru-Kata Tjuta jsou aboridžinci kmene Anangu.\n\n"}
{"id": "1197372", "url": "https://cs.wikipedia.org/wiki?curid=1197372", "title": "Vyšnij Voločok", "text": "Vyšnij Voločok\n\nVyšnij Voločok () je město v Tverské oblasti v Ruské federaci. Při sčítání lidu v roce 2010 mělo přes padesát tisíc obyvatel.\n\nVyšnij Voločok leží na severovýchodním okraji Valdajské vrchoviny na východním břehu Vyšněvolocké přehrady na řece Cně. Ta patří do povodí Něvy, zatímco oblast na východě od města odvodňovaná Tvercou patří do povodí Volhy. Město samo leží na Vyšněvolockém kanále, který obě povodí spojuje.\n\nOd Tveru, správního střediska oblasti, je Vyšnij Voločok vzdálen přibližně 120 kilometrů na severozápad. Přes město vede důležitá železniční trať Petrohrad–Moskva, přičemž vzdálenost od Petrohradu je 365 kilometrů a vzdálenost od Moskvy 287 kilometrů.\n\nPrvní zmínka Vyšném Voločoku je z roku 1437, kdy patřil k Novgorodské republice a ležel na cestě spojující Novgorod s Moskvou.\n\nMěstem je Vyšnij Voločok od roku 1770, od roku 1775 patřil do Tverské gubernie.\n\n\n"}
{"id": "1197375", "url": "https://cs.wikipedia.org/wiki?curid=1197375", "title": "NGC 6193", "text": "NGC 6193\n\nNGC 6193 (také známá jako Caldwell 82) je otevřená hvězdokupa v souhvězdí Oltáře vzdálená přibližně 3 768 světelných let. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. Popsal ji takto: \"kupa malých hvězd s jasnou hvězdou na západní straně. Ze severní strany vychází značně velká větev nebo cíp, který se připojuje k velmi velké kupě.\"\n\nHvězdokupa obsahuje 27 hvězd, je jasná a viditelná i pouhým okem.\nNa obloze se nachází 8 stupňů západně od hvězdy Alfa Arae. Je spojena s emisní mlhovinou NGC 6188, jejíž přilehlé části poskytuje energii k záření a částečně z ní tvoří i reflexní mlhovinu. Hvězdokupa leží uprostřed OB asociace Oltář I, která se rozprostírá na ploše vice než jednoho stupně čtverečního.\n\nHvězdokupě vévodí dvojice vícenásobných hvězdných systémů spektrální třídy O, která sídlí v jejím středu ve vzájemné vzdálenosti 10\", a obří hvězda typu B0, která je pravděpodobně dvojhvězdou. Hvězdokupu tvoří ještě přinejmenším 20 dalších hvězd raného typu B, které mají magnitudu 9 až 10.\n\n"}
{"id": "1197398", "url": "https://cs.wikipedia.org/wiki?curid=1197398", "title": "NGC 4945", "text": "NGC 4945\n\nNGC 4945 (také známá jako Caldwell 83) je spirální galaxie v souhvězdí Kentaura vzdálená přibližně 12,9 milionů světelných let. Objevil ji australský astronom James Dunlop v roce 1826. Na obloze se nachází ve střední části souhvězdí Kentaura, 4 stupně východně od hvězdy 3. magnitudy Gama Centauri a pouhých 20' východně od hvězdy 4,8. magnitudy ξ¹ Centauri. 4 stupně severovýchodně od ní leží výrazná, pouhým okem viditelná, kulová hvězdokupa Omega Centauri. Považuje se za podobnou Mléčné dráze, i když rentgenové pozorování ukazuje, že má neobvykle aktivní jádro Seyfertova typu 2, které může ukrývat velkou černou díru.\n\nNGC 4945 je třetí nejjasnější galaxií ve skupině galaxií Centaurus A/M83, která leží blízko Místní skupiny galaxií. NGC 4945 je druhou nejjasnější v podskupině kolem galaxie Centaurus A.\n\n"}
{"id": "1197401", "url": "https://cs.wikipedia.org/wiki?curid=1197401", "title": "Kostel svatého Alberta (Třinec)", "text": "Kostel svatého Alberta (Třinec)\n\nKostel svatého Alberta v Třinci je novogotický kostel z režného zdiva, který slouží jako farní kostel Římskokatolické farnosti Třinec. Je zasvěcen sv. Albertu Jeruzalémskému.\n\nByl vystavěn v letech 1882–1885 na náklady arciknížete Albrechta Fridricha Habsburského podle projektu kanceláře Stavebního úřadu knížecí komory Těšínské, vedoucím stavební správy komory Albínem Theodorem Prokopem. Kostel má půdorys kříže, u hlavního vchodu se nachází vysoká věž. U presbytáře na zadní straně je množství ozdobných věží a po celé délce se nachází nepravé podpůrné pilíře\n\nOd roku 2010 je památkově chráněn spolu s dalšími budovami v kostelním areálu (fara s ohradní zdí, domek zvoníka s ohradní zdí a kůlnou a hospodářská budova), s nimiž vytváří osobitý komplex historizujícího charakteru. \n\n\n\n"}
{"id": "1197402", "url": "https://cs.wikipedia.org/wiki?curid=1197402", "title": "Louane Emera", "text": "Louane Emera\n\nLouane Emera (* 26. listopadu 1996, Hénin-Beaumont, Francie), vlastním jménem Anne Peichert, je francouzská zpěvačka a herečka.\n\nZviditelnila se v pěvecké soutěži \"The Voice, la plus belle voix\" a poté se proslavila hlavní rolí ve filmu Rodinka Belierových. Za tento film získala cenu César pro nejslibnější herečku. Její první album s názvem \"Chambre 12\" vyšlo dne 2. března 2015 a ve Francii se stalo nejprodávanějším albem roku.\n\nV roce 2008 se zúčastnila francouzské hudební televizní soutěže \"L'École des stars\". Je sirotek. Během soutěže The Voice věnovala píseň „Imagine“ svému zemřelému otci, který zemřel tři měsíce před začátkem soutěže. Její matka zemřela v roce 2014 po dlouhodobé nemoci.\n\nV roce 2013 přišel její opravdový průlom v kariéře, když se přihlásila do druhé série pěvecké soutěže \"\". Na konkurzu zpívala píseň „Un homme heureux“ od Williama Shellera. Všichni čtyři porotci, jmenovitě Florent Pagny, Jenifer, Louis Bertignac a Garou, ji chtěli do svého týmu a ona si nakonec vybrala Bertignaca.\n\nDne 23. března 2013 vyhrála duel s Dianou Espir, když obě zpívaly „Torn“ od Natalie Imbruglii a Bertignac vybral jako vítězku právě Louane. Během přímých přenosů zpívala „Les moulins de mon cœur“ od Michela Legranda a byla zachráněna hlasy diváků. Dne 27. dubna 2013 si vybrala píseň „Call Me Maybe“ od Carly Rae Jepsen a v soutěži ji udržel hlas jejího kouče. S Lennonovou písní „Imagine“, věnovanou zemřelému otci, získala hlas publika a postoupila do semifinále. Ovšem v semifinále se jí nepoštěstilo, po písni\n„Quelqu'un m'a dit“ od Carly Bruni byla vyřazena, v soutěži tedy skončila na pátém až osmém místě.\n\nBěhem soutěže si ji všiml režisér Éric Lartigau a obsadil ji do hlavní role do filmu \"Rodinka Belierových\". Louane zde ztvárnila šestnáctiletou dívku Paulu, která pochází z neslyšící rodiny a jako jediná slyší. Ve filmu si také zazpívala mnoho písniček Michela Sardoua, například „Je vole“. Za roli získala francouzskou filmovou cenu César v kategorii nejslibnější herečka.\n\nDne 5. února 2015 byla předskokankou pro pařížský koncert Jessie J. Její první studiové album, s názvem \"Chambre 12\", vyšlo dne 2. března 2015.\n\nVydáno v roce 2015 prostřednictvím Mercury a Universal.\n\nSeznam skladeb:\n\n\n\n\n"}
{"id": "1197404", "url": "https://cs.wikipedia.org/wiki?curid=1197404", "title": "Superdelegát", "text": "Superdelegát\n\nSuperdelegát (anglicky \"Superdelegate\") je termín vztahující se k americkému stranickému systému, označuje delegáta účastnícího se Demokratického národního konventu, sjezdu, na nějž je automaticky delegován se svobodnou volbou pro libovolného kandidáta. Superdelegáti se rekrutují z úřadujících amerických kongresmanů, senátorů, guvernérů států a teritorií, členů Demokratického národního výboru a dalších vůdců strany (např. bývalých prezidentů a viceprezidentů). Všichni již předtím prošli úspěšnou volbou, ať již do zastupitelských, či stranických orgánů. Svými hlasy přispívají k výběru stranického kandidáta pro prezidentské volby. \n\nSuperdelegát je hovorové, neoficiální pojmenování, kterým se odlišuje jako tzv. nezavázaný delegát (svobodně volící dle vlastního uvažení) od tzv. zavázaného delegáta, jenž je na národní konvent vybírán ve stranických primárkách a shromážděních (kaukusech) registrovanými voliči, a který je naopak v první volbě na sjezdu vázán jejich preferencí pro konkrétního kandidáta. Ničím nevázaní superdelegáti tak mohou ovlivnit výsledek sjezdu, pokud se např. jejich dostatečná většina rozhodne odevzdat hlas jinému nominantu, než se očekávalo. \n\nTerminologicky se označení superdelegát nevztahuje k nominačnímu procesu – primárkám a kaukusům Republikánské strany. Přesto i u republikánů existují delegáti, kteří mají účast na Republikánském národním konventu automaticky zajištěnou. Z každého unijního státu jsou na sjezdu přítomni tři funkcionáři, a to předseda stranické buňky daného státu se dvěma členy okresních výborů. Na rozdíl od Demokratů je republikánská trojice vázána hlasovat pro kandidáta, který v jejich státu zvítězil v primárkách dle specifických pravidel platících pro daný stát.\n\nPřestože byl původně termín superdelegát vytvořen pro typ delegáta v Demokratické straně, jeho užití se široce rozšířilo v obou hlavních stranách, tedy i mezi republikány, ačkoli nemá oficiální zakotvení ani v jedné z nich.\n\nV Demokratické straně jsou rozlišovány tři kategorie superdelegátů podle pozic, které zastávají. Ve stanovách jsou dané osoby oficiálně popsány v bodu 9. A (Rule 9. A) jako „\"delegáti – nezavázaní straničtí vůdci a zvolení funkcionáři\",“ sestávající ze:\n\nV Republikánské straně existují tři delegáti na každý unijní stát automaticky delegovaní na sjezd, a to předseda stranické buňky daného státu a dva členové stranických okresních výborů. Tito delegáti jsou však vázáni hlasovat pro vítězného kandidáta vzešlého z primárek v jejich státu, pokud se taková volba uskutečnila.\n\nHistorie superdelegátů spadá do druhé poloviny 20. století, kdy Demokratická strana zahájila změny procesu výběru delegátů po Demokratickém národním konventu 1968 na základě výsledků činnosti tzv. McGovernovy-Fraserovy komise, pojmenované podle jejích spolupředsedajících. Účelem změn mělo být dosažení více proporčního složení delegátů na celonárodním sjezdu, které by odpovídalo počtu obyvatel v jednotlivých státech a umenšení vlivu stranických vůdců. Cílem byla i transparentnost, tj. otevřený proces výběru namísto tajného a zákulisního průběhu ovlivněného vůdci. V důsledku toho došlo k příklonu k primárním volbám a ústupu od shromáždění voličů (kaukusů). Někteří Demokraté se následně domnívali, že změny přinesly přílišné snížení vlivu vůdců a volených funkcionářů, což podle nich vyústilo k oslabení pozic demokratických nominantů v prezidentských volbách 1972 u George McGoverna a také v roce 1980 u Jimmyho Cartera, kteří drtivě prohráli s republikánskými kandidáty. \n\nStrana proto roku 1981 ustavila novou komisi pod vedením tehdejšího severokarolínského guvernéra Jimyho Hunta, která měla nalézt řešení vůči kritickým hlasům. Její doporučení z roku 1982 přijal řídící stranický orgán Demokratický národní výbor v podobě zřízení tzv. superdelegátů, s hlasovacím právem pro vybrané vůdce strany a vybrané členy, kteří se měli účastnit sjezdu vedle tzv. zavázaných delegátů. Huntova komise původně doporučila 30% podíl superdelegátů z celkového počtu delegátů. Impletementace do stanov v roce 1984 ovšem zavedla pouze 14% podíl. V průběhu dalších desetiletí jejich poměr vzrůstal až na přibližných 20 % v roce 2008. \n\nSuperdelegáti byli poprvé uplatněni v roce 1984, kdy fakticky jedinkrát sehráli významnou roli v zisku nominace. Po primárkách vedl Walter Mondale před Garym Hartem bez rozhodujícího náskoku. Vzhledem k tomu, že si Mondale dokázal zajistit téměř všechny superdelegáty na sjezd v San Franciscu, jasně zvítězil a získal nominaci. V roce 1984 se nezavázaní delegáti rekrutovali z předsedů a místopředsedů stranických buněk v každém unijním státu. Zbylý podíl byl přidělen dvěma způsoby. Demokraté zasedající v americkém Kongresu mohli vybrat až 60 % členů ze svých řad. Druhá část připadla státům Unie, kde došlo k preferenci guvernérů a starostů velkých měst. V roce 1988 následovalo zjednodušení procesu výběru, včetně zvýšení podílu demokratických kongresmanů a senátorů až na 80% podíl z jejich řad. Status superdelegátů nově získali všichni členové Demokratického národního výboru a úřadující demokratičtí guvernéři. V daném roce byla také zřízena kategorie pro „zasloužilé vůdce strany“. Roku 1992 přibyli další nezavázaní delegáti, stanovením pevného počtu jednotlivým státům, počtu určeného pro další vůdce a funkcionáře, do té doby v seznamu nezahrnutých. Roku 1996 získali jistotu superdelegátů všichni demokratičtí členové Kongresu Spojených států.\n\nV rámci prezidentských voleb 2016 demokraté, vedle zavázaných delegátů vzešlých z primárek a kaukusů, určili 715 superdelegátů: \n"}
{"id": "1197417", "url": "https://cs.wikipedia.org/wiki?curid=1197417", "title": "Coume", "text": "Coume\n\nCoume je francouzská obec v departementu Moselle v regionu Grand Est. V roce 2013 zde žilo 696 obyvatel.\n\nSousední obce jsou: Bisten-en-Lorraine, Denting, Falck, Guerting, Hargarten-aux-Mines, Niedervisse, Ottonville, Téterchen a Varsberg.\n\n\"Počet obyvatel\"\n\n"}
{"id": "1197420", "url": "https://cs.wikipedia.org/wiki?curid=1197420", "title": "Julius Leisching", "text": "Julius Leisching\n\nJulius Eduard Josef Leisching (7. srpna 1865, Vídeň – 25. května 1933, tamtéž) byl rakouský architekt, muzejník a historik umění.\n\nJulius Leisching se narodil ve Vídní v rodině německých evangelíků, kteří do Vídně přišli ze středního Německa. Jeho otec Eduard Leisching byl obchodníkem z durynské Langensalzy. Matka Antonie roz. Götzová pocházela z Lipska. V roce 1894 se Julius Leisching ve Vídni oženil s Mathildou Benedikterovou. Bratr Julia Leischinga Eduard se rovněž prosadil v muzejnictví a v oboru dějiny umění, působil ve vídeňském Uměleckoprůmyslovém muzeu, kde v letech 1909-1925 zastával pozici ředitele.\n\nJulius Leisching vystudoval architekturu na Vysoké škole technické ve Vídni. Po studiu působil jako architekt v Drážďanech a posléze opět ve Vídni. V České republice je jeho architektonická tvorba zastoupena realizacemi evangelických kostelů v Třinci a v Bohumíně. Jeho zájmem však byla i oblast užitého umění a teorie umění. V necelých třiceti letech byl jmenován ředitelem Uměleckoprůmyslového muzea v Brně. Působil v něm od roku 1893 do roku 1921 a stal se v tomto nejstarším českém uměleckoprůmyslovým muzeu dosud jeho nejvýznamnější osobností. Reorganizoval celou instituci, zřídil nové expozice koncipované dle zásad Gottfrieda Sempera, zavedl studijní depozitáře, reorganizoval muzejní časopis, vedl rozsáhlou organizační muzejnickou práci, během níž se brněnská instituce stala ústředním pracovištěm rakouských uměleckoprůmyslových muzeí a od r. 1912 pak všech rakouských muzeí vůbec. Kromě centrální úlohy na poli muzejnictví se brněnské uměleckoprůmyslové muzeum stalo i centrem německojazyčných vlastivědných muzeí a památkové péče na Moravě. Po vzniku národního státu byl Julius Leisching vzhledem ke své národnosti donucen odejít ze svého postu ředitele i z Československa vůbec. Uplatnění nalezl v Salzburku, kde se stal ředitelem tamního muzea, zvaného Carolino-Augusteum. Zemřel ve Vídni v roce 1933.\n\n\n"}
{"id": "1197421", "url": "https://cs.wikipedia.org/wiki?curid=1197421", "title": "Téterchen", "text": "Téterchen\n\nTéterchen je francouzská obec v departementu Moselle v regionu Grand Est. V roce 2013 zde žilo 766 obyvatel.\n\nSousední obce jsou: Brettnach, Coume, Dalem, Hargarten-aux-Mines, Ottonville, Tromborn a Velving.\n\n\"Počet obyvatel\"\n\n"}
{"id": "1197423", "url": "https://cs.wikipedia.org/wiki?curid=1197423", "title": "Pettendorf", "text": "Pettendorf\n\nPettendorf je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 3 294 obyvatel.\n\nSousední obce jsou: Lappersdorf, Nittendorf, Pielenhofen, Regensburg a Sinzing.\n\nV Tremmelhausenu, který je částí dnešního Pettendorfu zemřel v roce 1948 spisovatel Hans Watzlik.\n\n"}
{"id": "1197425", "url": "https://cs.wikipedia.org/wiki?curid=1197425", "title": "Vagif Mustafazadeh", "text": "Vagif Mustafazadeh\n\nVagif Mustafazadeh, někdy též uváděn jako Vagif Mustafa Zadeh, ázerbájdžánsky \"Vaqif Mustafazadə\" (16. březen 1940, Baku – 16. prosinec 1979, Taškent) byl ázerbájdžánský jazzový klavírista a hudební skladatel. Typickou pro jeho tvorbu je kombinace jazzu a tradičního lidového stylu muğam. Podle mnoha slavných jazzových muzikantů je průkopníkem a architektem ázerbájdžánského jazzu.\n\nMustafazadeh se narodil 16. března 1940 ve Starém městě, historickém centru Baku. Jeho matka byla učitelka klavíru na hudební škole. V roce 1963 absolvoval státní hudební školu Asaf Zeynally. a o rok později byl přijat na Ázerbájdžánskou státní konzervatoř.\n\nRoku 1965 opustil konzervatoř a stal se členem skupiny \"Orero\". Později založil \"Qafqaz,\" v roce 1970 \"Leyli\" a v roce 1971 \"Sevil\". Roku 1977 všechna tato uskupení opustil a zbytek života vedl čistě muğamový soubor. Získal titul zasloužilý umělec ázerbájdžánské SSR a řadu ocenění na jazzových festivalech (například Monaco 1978 nebo Tbilisi 1978). Posmrtně mu byla udělena Státní cena. Zemřel na srdeční infarkt, krátce po koncertu v Taškentu.\n\nByl dvakrát ženatý. Z prvního měl dceru Lalu a z druhého, s manželkou Elizou, dceru Azizu. Lala se stala klavíristkou a Aziza jazzovou muzikantkou.\n"}
{"id": "1197428", "url": "https://cs.wikipedia.org/wiki?curid=1197428", "title": "Die", "text": "Die\n\nDie může označovat:\n\n\n\n"}
{"id": "1197429", "url": "https://cs.wikipedia.org/wiki?curid=1197429", "title": "Fort McMurray", "text": "Fort McMurray\n\nFort McMurray je město v Kanadě v provincii Alberta v regionu Northern Alberta. Statut města získalo v roce 1980 a od roku 1995 je součástí konurbace Wood Buffalo. Nachází se v blízkosti ústí řeky Clearwater do řeky Athabaska. V 2006 roce zde žilo 47705 obyvatel.\n\nEkonomika města se v značné míře opírá o těžbu ropných písků a na jejím základě rozvinutém petrochemickém průmyslu. Součástí města je i civilní letiště Fort McMurray.\n\n\n"}
{"id": "1197432", "url": "https://cs.wikipedia.org/wiki?curid=1197432", "title": "Modální okno", "text": "Modální okno\n\nModální okno (\"modal window\", \"modal dialogs\") je v informatice název ovládacího prvku (widgetu), který je používán zejména v grafickém uživatelském rozhraní počítačů. Někdy je označováno také jako „rozšířené vyskakovací menu“ (extended drop down menu). Modální okno je potomkem hlavního okna aplikace (main window), které vytváří zvláštní režim, ve kterém není hlavní okno dostupné, dokud není modální okno uživatelem obslouženo. Modální okno často zobrazuje dialog (dialogové okno), ale může obsahovat i další prvky (například pro vstup hodnoty, přihlášení uživatele a podobně).\n\nModální okna jsou často používána pro upozornění obsluhy na chybu, i když jejich efektivita je v tomto ohledu často zpochybňována. Modální okna jsou náchylná k modálním chybám (mode error).\n\nNa webových stránkách jsou modální okna často používána pro zobrazení detailního náhledu obrázků.\n"}
{"id": "1197438", "url": "https://cs.wikipedia.org/wiki?curid=1197438", "title": "Bousseviller", "text": "Bousseviller\n\nBousseviller je francouzská obec v departementu Moselle v regionu Grand Est. V roce 2013 zde žilo 142 obyvatel.\n\nSousední obce jsou: Breidenbach, Hanviller, Haspelschiedt, Liederschiedt, Roppeviller a Waldhouse.\n\nÚzemím obce ve směru od jihu na sever protéká říčka Horn.\n\n\"Počet obyvatel\"\n\n"}
{"id": "1197443", "url": "https://cs.wikipedia.org/wiki?curid=1197443", "title": "Kostel Nanebevzetí Panny Marie (Opočno)", "text": "Kostel Nanebevzetí Panny Marie (Opočno)\n\nŘímskokatolický farní kostel Nanebevzetí Panny Marie v Opočně je sakrální stavba stojící v jihovýchodní části obce, jižně od návsi. Od roku 1964 je kostel chráněn jako kulturní památka.\n\nPůvodně gotický kostel byl poprvé připomínají v roce 1384 jako farní. Podle dochované spodní části věže s klenbou pocházel z přelomu 13. a 14. století. Nově byl postaven v letech 1710–1713 jako jednolodní stavba s okrouhle zakončeným presbytářem. Po požáru roku 1801 byl v letech 1802-1083 opraven bez výraznějších změn. Kostel byl opraven koncem 20. století.\n\nKostel je pozdně barokní, jednolodní, obdélnou stavbou, která má užší obdélný, oble uzavřený presbytář. Po severní straně se nachází hranolová věž, po jižní straně kostela je obdélná sakristie. Západní průčelí má tři osy a je se středním rizalitem a lizénovými rámci. Průčelí je ukončení štítem s postranními křídlatými zdmi a trojúhelníkovým nástavcem. Ve štítu se nachází nika se sochou sv. Anny Samotřetí. Portál kostela je obdélný. Boční fasády jsou s lizénovými rámci a segmentově zakončenými okny. Hranolová věž má zesílená nároží v přízemí. V posledním patře má věž velká, polokruhově ukončená okna.\n\nPresbytář je sklenut dvěma poli valené klenby s lunetami a členěn je pilastry. Triumfální oblouk je polokruhový. Loď má v klenbě tři pole placky s pásy, které se sbíhají na přízední pilíře s lizénami. V západní části kostela je zděná kruchta na dvou pilířích. Sakristie má plochý strop. V podvěží se nachází čtvercová prostora, která je sklenutá gotickou křížovou žebrovou klenbou s figurálními konzolami a okrouhlým svorníkem s tesaným znakem, který pochází z období kolem roku 1300.\n\nHlavní oltář je pseudobarokní se sochami sv. Petra a sv. Pavla, dále s obrazem \"Nanebevzetí Panny Marie\" z 19. století a soškou Panny Marie z 18. století. Boční oltáře a kazatelna jsou pseudorománské z 19. století. Kamenná křtitelnice a varhany jaou barokní a pocházejí z 18. století. V prostoře v podvěží je náhrobník \"Illburka z Vřesovic\" z roku 1567.\n\nKostel je přístupný během bohoslužeb o lichých nedělích od 10.30 hodin.\n\nJižně od kostela se nachází velký areál bývalé fary, která je ve 21. století v soukromých rukách. Fara je barokní, jednopatrová a obdélná. Uvnitř v přízemí má valeně sklenuté místnosti. Severně od kostela stojí na vysokém podstavci socha sv. Jana Nepomuckého z 18. století. Obnovena byla roku 1882 a v roce 2008. Socha je také chráněna jako kulturní památka České republiky.\n\n"}
{"id": "1197444", "url": "https://cs.wikipedia.org/wiki?curid=1197444", "title": "NGC 5286", "text": "NGC 5286\n\nNGC 5286 (také známá jako Caldwell 84) je kulová hvězdokupa vzdálená 38 170 světelných let v souhvězdí Kentaura o hodnotě magnitudy 7,4. Objevil ji skotský astronom James Dunlop 29. dubna 1826 při svém pobytu v Parramatta v Novém Jižním Walesu v Austrálii. Na obloze se nachází v západní části souhvězdí, 2 stupně severovýchodně od hvězdy Epsilon Centauri s magnitudou 2,3 a pouhé 4' severozápadně od pouhým okem viditelné hvězdy M Centauri s magnitudou 4,6. \n\nJejí odhadované stáří je 12,54 miliard let\na hmotnost 7,1 × 10 formula_1\nVelká vzdálenost hvězdokupy od Země způsobuje mezihvězdné zčervenání mezihvězdným plynem a prachem o hodnotu E(B – V) = 0,24 magnitudy v UBV systému. Nachází se ve vzdálenosti kolem 29 000 světelných let od jádra Galaxie a v současnosti se tedy nachází v galaktickém halu. NGC 5286 patří mezi nejstarší kulové hvězdokupy v Galaxii. Nemá přesně kulový tvar, její zploštění má hodnotu 0,12.\n\nRozptyl rychlostí hvězd v centru hvězdokupy je 8.1 ± 1.0 km/s. Na základě pohybu těchto hvězd se předpokládá, že v jádru hvězdokupy sídlí středně velká černá díra s hmotností méně než 1 % hmotnosti hvězdokupy. Horní mez odhadované hmotnosti černé díry je 6 000 hmotností Slunce.\n\n\n"}
{"id": "1197446", "url": "https://cs.wikipedia.org/wiki?curid=1197446", "title": "PHPDoc", "text": "PHPDoc\n\nPHPDoc je standard dokumentování zdrojových kódů pro skriptovací jazyk PHP. PHPDoc je ukládán do komentářů ve zdrojových kódech. Je adaptací Javadoc, který existuje pro jazyk Java. Umožňuje dokumentovat jak objektový tak procedurální kód.\n\nPHPDoc má zatím v současné době status informálního standardu, ale je v procesu formalizace – od 13. srpna 2013 začala skupina PHP Framework Interoperability Group pro PHPDoc psát formální specifikaci (PSR).\n\nS PHPDoc spolupracuje phpDocumentor – pomůcka (tool), který na základě PHPDoc dokáže vygenerovat dokumentaci k projektu v různých formátech.\n\nPHPDoc využívají i prostředí jako třeba Zend Studio, NetBeans, JetBrains PhpStorm, ActiveState Komodo Edit a IDE, PHPEdit, Aptana Studio, aby (v různém rozsahu) vylepšila propojení částí kódu v rámci projektu, naznačování typu (type hinting) a ladění.\n\n"}
{"id": "1197449", "url": "https://cs.wikipedia.org/wiki?curid=1197449", "title": "Kostel Nanebevzetí Panny Marie (Pavlovice)", "text": "Kostel Nanebevzetí Panny Marie (Pavlovice)\n\nŘímskokatolický farní kostel Nanebevzetí Panny Marie v Pavlovicích na Českolipsku v Libereckém kraji je raně barokní sakrální stavba s mohutnou hranolovou empírovou věží. Stojí uprostřed okrouhlé návsi, která je obestavěná rozlehlými pozdně barokními a klasicistními statky. Kostel je chráněn jako kulturní památka České republiky.\n\nKostel je poprvé připomínám v roce 1352. Jeho původní podobu neznáme. V průběhu třicetileté války se jeho stav zhoršil natolik, že s podporou hraběte \"Jana Viléma Kounice\" došlo v letech 1697–1699 k výstavbě nového, rozlehlého raně barokního objektu. Původně kostel neměl věž a zvony visely v dřevěné zvonici. Tento stav trval do roku 1843, kdy byla po dlouholetých sbírkách farníků postavena mohutná hranolová empírová věž v čele západního průčelí, které bylo v souvislosti s tím upraveno. Po roce 1945 kostel zchátral. Na začátku 21. století začínají nutné zajišťovací práce k jeho záchraně. V roce 2019 je na kostele nová střecha a okna s dřevěnou výplní na věži, omítka je místy opadaná, okna jsou vytlučená a kostel není přístupný.\n\nJedná se o velkou jednolodní, obdélnou stavbu orientovanou k východu. Kostel má trojboce uzavřený presbytář s prostorami sakristií a s oratořemi v patře na severní, která byla původně přístupná vnějším schodištěm i jižní straně kam byl přístup snad přes depozitář. Jižní vstup kryje nízká hranolová předsíň. Před západním průčelím je hranolová věž. Věž je zevně čtyřpatrová, s výraznými kordonovými římsami. Západní portál se zbytky vnějšího schodiště, v posledním patře velká zvuková okna s kulatými záklenky. Věž kryje nízká jehlancová střecha.\n\nStěny lodě jsou zevně členěny vpadlými lizénovými rámci. Okna jsou uzavřena plochým segmentem a rámována šambránami s uchy. V oknech jsou zbytky vitráží z 19. století. Uvnitř jsou svazky pilastrů nesoucích čtyři pole valené klenby s lunetami, které jsou odděleny pásy. Triumfální oblouk je segmentový. Presbytář má křížovou klenbu a v závěru je sklenut valeně s lunetami. Kruchta je zděná. Jsou k ní připojena dvě dřevěná ramena na dřevěných sloupcích, které vybíhají do lodi kostela.\n\nZařízení bylo jednotné, barokní. Pocházelo z období kolem roku 1700. Hlavní oltář byl v dolní části s obrazem \"Nanebevzetí Panny Marie\", který pocházel z období kolem roku 1900. V nástavci oltáře byl barokní obraz \"Nejsvětější Trojice\". Po jeho stranách se nacházely umělecky kvalitní sochy sv. Petra a sv. Pavla z doby výstavby kostela. Tabernákl oltáře je pseudorománský z 19. století. Původní barokní tabernákl byl kdysi uložen v sakristii.\n\nNa pravém bočním oltáře byla barokní socha Piety z období kolem roku 1700. V nástavci byl reliéf sv. Barbory. Levý boční oltář je zasvěcen sv. Janu Nepomuckému. Byly na něm rozviliny a světcova socha. Kolem byly medailóny českých patronů: sv. Kosmy a Damiana, sv. Víta, sv. Ludmily, sv. Prokopa, sv. Vojtěcha, sv. Norberta, sv. Václava a sv. Zikmunda.\n\nBarokní kazatelna pocházela z období kolem roku 1700. Byly na ní reliéfy čtyř evangelistů. Nejvýše byla umístěna socha sv. Jana Křtitele. Proti kazatelně se nacházel krucifix z 2. poloviny 18. století. V lodi byl obraz \"Panny Marie na plátně\". Jednalo se o kopii byzantské předlohy. Byla v rokokovém rámu a datována do roku 1770. Křížová cesta pocházela z 1. poloviny 19. století. Křtitelnice byla mramorová z roku 1610 s reliéfem \"Kristova křtu\".\n\nPo roce 1990 bylo zařízení kostela rozkradeno.\n\nPůvodní barokní fara pochází z 18. století. Jedná se o jednopatrovou stavbu s mansardovou střechou a dvěma branami po stranách. Má střední rizalit, který je oddělen lizénami. V přízemí jsou čtvercová okna s klenákem. V patře jsou obdélná okna se šambránami s uchy. Přízemí fary je sklenuto valeně s lunetami. V patře jsou malované klasicistní stropy z 1. poloviny 19. století. V sálech se nacházejí empírová kachlová kamna z 1. poloviny 19. století s reliéfními personifikacemi \"Naděje\", \"Múz\" apod.\n\nU kostela se nachází barokní márnice s kostnicí. Pochází z roku 1702 a je hranolová s jehlancovou stříškou. Uvnitř se nacházely zbytky oltáře, který byl snad barokní. Po roce 2000 byla kostnice adaptována na kapli, ve které bývají příležitostné bohoslužby. Při jižní straně kostela roste 23 m vysoká lípa velkolistá, chráněná jako památný strom.\n\n"}
{"id": "1197452", "url": "https://cs.wikipedia.org/wiki?curid=1197452", "title": "Črchľový potok", "text": "Črchľový potok\n\nNázev Črchľový potok má více vodních toků:\n\n"}
{"id": "1197462", "url": "https://cs.wikipedia.org/wiki?curid=1197462", "title": "Střelice (nádraží)", "text": "Střelice (nádraží)\n\nStřelice je železniční stanice v km 142,637 železniční tratě 240 z Brna do Jihlavy a tratě 244 z Brna do Hrušovan nad Jevišovkou. Nachází se v obci Střelice v okrese Brno-venkov.\n\nV roce 1856 byla zřízena ve Střelicích železniční zastávka C.k. výhradně privilegované Brněnsko-rosické dráhy (BRD) na železniční trati z Brna do Božího Požehnání (Zastávka u Brna). V roce 1870 byla společností C.k. privilegovaná Rakouská společnost státní dráhy (StEG) zprovozněna trať ze Znojma do Brna, která ve Střelicích napojovala na původní trať BRD.\n\nV roce 1870 byla společností StEG postavena nová výpravní budova. Stavba byla provedena podle typového vzoru výpravních budov StEG. Byla to dvoupodlažní budova s tříosým středovým rizalitem. Štíty s volskými oky jsou zdobeny zubořezy z červených neomítaných pálených cihel. Budovu dělí patrová římsa, okna a vchod jsou opět lemovány pásy z červených cihel. V osmdesátých letech 19. století byla provedena rekonstrukce fasád, která zachovala architektonické členění včetně detailů. V západní části nádraží je zachován vodní jeřáb a objekt remízy. Voda k vodnímu jeřábu byla přiváděná samospádem z vodních rezervoárů, které byly postaveny asi 1,5 km za Střelicemi směrem k Zastávce (lokalita Škařiny).\n\n"}
{"id": "1197463", "url": "https://cs.wikipedia.org/wiki?curid=1197463", "title": "Holubí potok", "text": "Holubí potok\n\nNázev Holubí potok má více vodních toků:\n\n"}
{"id": "1197469", "url": "https://cs.wikipedia.org/wiki?curid=1197469", "title": "Brian McOmber", "text": "Brian McOmber\n\nBrian McOmber je americký hudebník a hudební skladatel. Několik let působil jako bubeník ve skupině Dirty Projectors, s níž nahrál například alba \"Rise Above\" (2007) a \"Bitte Orca\" (2009). Ze skupiny odešel po nahrání alba \"Swing Lo Magellan\". Po odchodu ze skupiny se věnoval převážně skládání filmové hudby. Roku 2015 složil hudbu k filmu \"Krisha\", který byl uveden na Filmovém festivalu v Cannes. Roku 2012 hrál na albu \"Fragrant World\" kapely Yeasayer.\n\n"}
{"id": "1197473", "url": "https://cs.wikipedia.org/wiki?curid=1197473", "title": "Střelice dolní", "text": "Střelice dolní\n\nStřelice dolní je železniční zastávka na trati 240 z Brna do Jihlavy a trati 244 z Brna do Hrušovan nad Jevišovkou, která se nachází v obci Střelice v okrese Brno-venkov.\n\nVýstavba zastávky byla požadována už v roce 1986, ale až po roce 1990 byla zahájena úspěšná jednání s Českými drahami. Výstavba železniční zastávky byla plně hrazena z rozpočtu obce Střelice. Výstavbu provedla firma Firesta, předání obci bylo 22. září 1998. Slavnostní otevření 27. září 1998. Zkušební provoz byl Drážním úřadem stanoven na období od 27. září 1998 do 31. ledna 1999.\n\n"}
{"id": "1197475", "url": "https://cs.wikipedia.org/wiki?curid=1197475", "title": "Ruská propaganda", "text": "Ruská propaganda\n\nSousloví ruská propaganda nebo Kremelská propaganda zahrnuje činnost ruské státní informační politiky, ruských institucí a zvláštní informační činnosti („speciální operace“, „politické technologie“) s cílem šíření mocenského vlivu do primárně ruskojazyčných regionů, následně pak do bývalých států Východního bloku. Dalším významným cílem jsou rusky mluvící komunity v USA, EU a arabských zemích. Dosud byla zaznamenána ve 40 jazycích ve 160 státech světa.\n\nU webů jako je aeronet.cz a ac24.cz lze vysledovat ruské finanční toky, texty jejich článků jsou často „cinknuté ruštinou“ nebo jsou překladem ruského bulváru. Podle šéfredaktorky investigativního webu Neovlivní.cz Sabiny Slonkové však jejich cílem není přesvědčit čtenáře o správnosti kremelského pohledu, nýbrž zahltit západní mediální prostor chaosem rozličných teorií, aby celkově vytvářely dojem „Bůhví jak to bylo“.\n\nK podobným závěrům došli i Kragh a Åsberg ve své studii z roku 2017. Švédští politologové rozebrali 4 000 článků publikovaných švédskou variantou oficiálního ruského serveru Sputnik.\nPřestože tak byla v minulosti v některých případech ruská propaganda kontraproduktivní, autoři studie usuzují, že jako celek je v prosazování svých zájmů natolik efektivní, že mohla ovlivnit rozhodování evropských zákonodárců. Například v hlasování švédské sněmovny o přistoupení na bližší kooperaci s NATO v roce 2016 chybělo jen pár hlasů zelených a sociálních demokratů k tomu, aby se smlouva neprosadila. Hlasování, jakým bylo to o ekonomických sankcích EU proti Rusku, totiž vyžadují jednomyslnost napříč všemi členskými státy a k posunutí politiky EU proto není třeba mnoho.\n\nDle ekonoma Tomáše Prouzy, „klíčovým cílem ruské propagandy v České republice je zasít do společnosti pochyby o tom, že demokracie je nejlepší systém organizace státu; vytvářet negativní obrazy Evropské unie a NATO a odrazovat lidi od účasti v demokratických procesech“. Zmíněné metody jsou součástí Ruskem vedené hybridní války, která má svůj počátek v anexi Krymu Ruskou federací a je zaměřená na postkomunistické země a také západní Evropu.\n\nRuská státní propaganda se vyznačuje propagací ruské politiky, autokracie, totalitarismu, a zároveň cynickými a odmítavými komentáři vůči politickým postojům západního světa. Dnes oficiální kremelská média vzešla plynulým přechodem z médií sovětské propagandy, na Sovětské Rusko se také většinou dobrovolně odkazují.\n\nPodle evropské skupiny proti propagandě Stratcom East je jednou ze strategií Ruska šířit tolik zpráv, které si odporují, že lidé dojdou k závěru, že existuje tolik verzí příběhu, že je nemožné zjistit, co je pravda.\n\nRuskou propagandou se zabývalo mnoho analýz investigativních žurnalistů a socio-politických expertů. V Česku mezi nejvýznamnější patří Ondřej Kundra (týdeník Respekt). Svou Novinářskou křepelku drží za své investigativní texty, které ruský dezinformační systém podrobně zkoumají, v první řadě za knihu \"Putinovi agenti.\"\n\nI když se ruská propaganda soustředí na státy bývalého Sovětského svazu (což potvrdily i hromadné databáze prokazatelně nepravdivých zpráv proti západní demokracii jako zpráva \"East StratCom Task Force\"), v Německu byl efekt přístupností západních médii značně omezen. Přesto, v souvislosti s Evropskou migrační vlnou 2015, bylo zjištěno, že mnohé servery šíří mylné informace i zde. Jde například o fiktivní příběhy obětí silvestrovských útoků v Kolíně nebo placené facebookové „trolly“ sdílející konspirační teorie.\n\nMezinárodní právo sice zakazuje propagandu podněcující k válce, podvracející nebo pomlouvačnou, jenže hranice těchto definic jsou velmi mlhavé, a proto Rusko nikdy před mezinárodním soudem nestálo. Nicméně například ICJ (International Commison of Jurists) usvědčilo Rusko z porušení lidských práv propagandou zaměřenou proti LGBT komunitě.\n\nIgor Nikolajčuk z ruského Ústavu strategických studií označil Českou republiku za „rozdělenou zemi“, kde jsou podle něj dvě protichůdné tendence, zda se obracet spíš ke „germánskému nebo slovanskému“ světu.\n\nV polovině roku 2016 připravili politologové z Masarykovy univerzity ve spolupráci s think-tankem Evropské hodnoty analýzu, kde identifikovali metody prokremelských dezinformačních webů. Na základě rámcové čtenosti článků se analýza zaměřila na weby Sputnik, AC24, Svět kolem nás a Parlamentní listy, vynechala ale třeba i známý web Aeronet. Jejich metody propagandy se podle nich nespoléhají už jen na prvoplánovou propagandu v podobě primitivní propagace Kremlu nebo podvrhů fotek a videí. Začaly používat sofistikované způsoby, které ale taktéž zásadně odporují žurnalistickým pravidlům. Zprávy jsou zabarveny především stylem referování či relativizováním některých témat. Obsahují emotivní figury nebo manipulativní techniky a každý pátý článek vyjadřuje negativní emoci. K porušení žurnalistických pravidel došlo ve 40 procentech prostřednictvím svalování viny, ve 34 procentech zveličováním a fámami, v 18 procentech neopodstatněným nálepkováním a v necelých 8 procentech obsahem názoru autora článku. Překvapením bylo, že Parlamentní listy používaly ještě méně odkazů na zdroje, než ostatní weby (40 procent, zbytek 75 procent případů), a používaly manipulativní metody častěji než Sputnik. Čeští politici je přitom považují za standardní prostor pro svou prezentaci.\n\nEvropské hodnoty potom zveřejnily přehled 39 českých aktivních dezinformačních webů s jejich charakteristikami. V prosinci 2016 se na základě toho rozhodla stáhnout z těchto stránek svoji online inzerci Česká spořitelna, která se tak stala první velkou českou společností, jež přistoupila k tomuto kroku. Česká spořitelna k tomu uvedla, že je pro ni nepřijatelné financovat zdroje nepodložených a někdy i záměrně lživých informací. Už v květnu přitom k podobnému kroku přistoupila jazyková škola James Cook Languages a Evropské hodnoty oslovily za tímto účelem i další firmy.\n\nOd ledna 2017 působí v ČR Centrum proti terorismu a hybridním hrozbám, které mimo jiné na klamavé zprávy z ruských zdrojů upozorňuje, jejich vytipování se věnují asi tři desítky lidí. V Bruselu obdobná skupina vznikla již před rokem. Ruskou propagandu podle analytiků v ČR na internetu šíří až okolo stovky subjektů.\n\nK výročí odchodu sovětských vojsk pořádá Člověk v tísni každoročně kampaň \"Proti ztrátě paměti,\" při níž vydává memorandum s články známých novinářů doprovázené výstavami, které má povědomí o působení ruské propagandy rozšířit i mezi širší veřejnost.\n\nSkupina českých investigativních novinářů zveřejňuje seznam proruských publikací a webů, u kterých se jedná „nejen o čistou a neskrývanou propagandu, ale i o média, která nekomentované Putinovské vidění světa nabízejí mezi standardními zpravodajskými texty“ na Neovlivní.cz.\n\nDle ekonoma Tomáše Prouzy, „klíčovým cílem ruské propagandy v České republice je zasít do společnosti pochyby o tom, že demokracie je nejlepší systém organizace státu; vytvářet negativní obrazy Evropské unie a NATO a odrazovat lidi od účasti v demokratických procesech“. Zmíněné metody jsou součástí Ruskem vedené hybridní války, která má svůj počátek v anexi Krymu Ruskou federací a je zaměřená na postkomunistické země a také západní Evropu.\n\nV České republice také působí několik prokremelských spolků, které se nijak netají svými sympatiemi k putinovskému Rusku, přispívají na dezinformační weby a jsou často otevřeně nepřátelské vůči EU, NATO, Ukrajině nebo českým politikům.\n\nPropaganda putinovského Ruska podle západních státníků cílí i na projekt Evropské unie a podle amerického viceprezidenta Joeho Bidena je cílem vrátit svět k politice definované sférami vlivu. V politice evropských států nabývaly v druhé polovině prvního desetiletí 21. století úspěchu protiimigrační euroskeptické populistické strany, které se netajily sympatiemi k Rusku. Podle politologa Matěje Trávníčka z FSV UK tyto nové strany spojuje „důraz na změnu, protest proti stávajícím elitám a snaha v sobě zhmotnit a artikulovat nespokojenost, kterou v době nekončících krizí v sobě cítí voliči prakticky ve všech členských zemích Unie.“ Unie tak sledovala vývoj ohledně klíčových voleb v roce 2017, které čekaly Francii, Itálii, Německo a Nizozemsko. Už v roce 2016 Británie odhlasovala odchod z EU, což Unií otřáslo, a Trumpovo vítězství v témže roce ukázalo nacionalistům, populistům a protiimigračním extremistům cestu k reálné moci. Bruselská skupina proti propagandě Stratcom East uvedla předpoklad, že Rusko se bude snažit tyto volby ovlivnit dezinformační kampaní proti evropským politikům a principům.\n\nNení také výjimkou, že jsou prostřednictvím ruských webů šířeny také falešné důkazní materiály jako podhoubí pro dojem rozličných nesourodostí západních novin. Výše zmíněná studie Kragha a Åsberga z roku 2017 ve své analýze 4 000 textů švédské verze oficiálního kremelského rozhlasu Sputnik a dalších „zdrojů ruské diplomacie“ (především RT – novodobý anglickojazyčný Russia Today) nalezla 26 zřejmě falzifikovaných dokumentů. Dokladem takových falzifikací je například to, že údajní Švédové si v takových dokumentech dopisují anglicky, podobné dopisy ve švédštině zase obsahují množství gramatických chyb.\n\nNicméně autoři se shodují, že i tato forma propagandy je úspěšná. Do švédských médií se tak proruským webům podařilo dostat například ničím nepodložené informace, podle kterých byli švédští politici zapleteni do nelegálního prodeje zbraní či podle kterých ponorky NATO narušují švédské teritoriální vody.\n\nRusko podle tajných služeb USA vedlo v roce 2016 kampaň posvěcenou ruským vedením, která měla ovlivnit výsledek amerických prezidentských voleb. Cílem bylo podpořit Donalda Trumpa, zdiskreditovat demokratickou kandidátku Hillary Clintonovou a podkopat tak demokratický proces v zemi. Shodly se v tom CIA, FBI i NSA. Prostředky, které měly být využity, byly například hackerské útoky na počítače vedení demokratů a šíření falešných informací a zpráv na internetu a sociálních sítích vyvolávajících zmatek a pochyby. Podle amerického poslance Adama Schiffa z výboru pro kontrolu zpravodajských služeb bylo cílem mimo to také vyvolat nesváry v zemi.\n\nNásledkem migrace Rusů do Pobaltí především po druhé světové válce je dnes v Baltských státech asi 25 % obyvatel etnických Rusů a také zprávy proto vycházejí v ruštině. NATO odhaduje, že v Kaliningradu přetrvává asi 225 tisíc ruských vojáků a například podle generála Jacka Keana, který odmítl Trumpovo přizvání na post ministra obrany, plánuje Putin invazi do této oblasti. Zdaleka ne všichni evropští státníci sdílejí tento pohled, nicméně hrozbě přikládají jistou hodnotu podporou společného cvičení NATO (včetně 600 amerických vojáků) či užšími vojenskými dohodami (Finsko a Švédsko). Rusko na cvičení reagovalo přesunem asi 100 000 vojáků na svou a běloruskou západní hranici (operace Zapad). Ruská média interpretovala cvičení NATO jako provokaci a přípravu na invazi do Ruska.\n\nLitevské bezpečnostní složky prohlásily, že ruský postoj ohrožuje litevskou nezávislost. Pozice nárazníkových států Ruska (Pobaltí, Ukrajina) je nyní dvojaká, protože přestože Donald Trump po svém zvolení změnil názor a přistoupil na protiruské sankce, odmítl případnou obranu dalších napadených států. Donald Trump během kampaně dokonce sdílel citát proti Hillary Clintonové z ruského propagandistického webu, což je dokladem toho, že ruská propaganda skutečně americkou (a posléze i pobaltskou) politiku mohla změnit. Studie Foreign Policy Research stopovala tweety a weby ruských trollů a výzkumníci odhadli, že byl takový obsah zobrazen přibližně 213 milionkrát. Litevští hodnostáři projevili strach zejména proto, že podobná informační válka předcházela invazi na Krym v roce 2014 a následné hybridní válce na východě Ukrajiny.\n\nTato propaganda stejně jako v případě Ukrajiny cílí na překreslování historického obrazu Sovětského Ruska. Rusko dodnes považuje sovětskou okupaci Pobaltí za oprávněnou, (cca 56 % Rusů lituje rozpadu SSSR) europoslanec reportér z oblasti Jaromír Štětina proto říká, že se Putin snaží vystavět popularitu na jediné přednosti Ruska – jeho velikosti. Nové invaze skutečně Putinovi přinesly ohromující popularitu jak v Rusku, tak v komunitách etnických Rusů v zahraničí.\n\nRuská státem placená televize RT, která se zaměřuje na propagaci politiky Kremlu v zahraničí, dostala pokutu od britské rady pro televizní a rozhlasové vysílání Ofcom za tendenční zpravodajství o probíhajících konfliktech na východní Ukrajině a v Sýrii.\n\nZpravodajský server colta.ru přinesl v září 2015 svědectví několika novinářů z ruských televizí, mezi nimi např. televizního producenta Stanislava Feofanova nebo nejmenovaného pracovníka Všeruské státní televizní a rozhlasové společnosti, která dokládají, že v období vlády Vladimira Putina se začala měnit novinářská práce v Rusku a začala být ovlivňována Kremlem. Už před rusko-gruzínskou válkou byl v mediálním obrazu budován protivník Ruska, kterým byl světový kapitál zosobněný do Rothschilda, Morgana apod. a jeho negativní vliv na Rusko, především na vývoj cen ropy nebo na špatné potraviny dovážené Rusům. V období gruzínské války Kreml vytvořil konkurenční prostředí mezi televizemi, které soutěžily, kdo natočí exkluzivnější reportáž o válce. Veřejnost tehdy ale válku nepodpořila.\n\nKreml se poučil a vytvořil sjednocený propagandistický proud. Konkurenční televize začaly spolupracovat a vyměňovat si kontakty, záběry, informace a výsledkem je podle zpovídaných novinářů mj. i 86% podpora Putina. Někdy v únoru 2014 se do ruských médií z Kremlu dostala informace o nové studené válce, horší než ta předchozí, která nahradí dosavadní informační válku.\n\nV období krymské krize byla tato sjednocená strategie vyzkoušena naplno. Kreml vydal zadání, že každý den bude natočena reportáž, jak právě nyní Krym prosperuje a roste blahobyt a radost staronových ruských občanů. Na nižších úrovních nevznikají žádné diskuse, zadání se plní mlčky. Podobně funguje zpravodajství z Luhanské a Doněcké oblasti, kde navíc působí válečný efekt, se kterým Kreml dopředu počítá.\n\nPodmanění státních médií Kremlu v praxi probíhá tak, že nejužší vedení stanic, ředitelé a šéfredaktoři odjíždějí každý pátek do Kremlu, kde se radí o propagandistické televizní strategii. Plán je přesný a vše je rozepsáno, zadáno je jakého pozvat experta k jaké debatě apod.\n\nV období ukrajinské krize a následné války už tato mašinérie jela naplno a vykazovala neuvěřitelná čísla sledovanosti. TV Rossija 24 zaznamenala trojnásobný vzrůst sledovanosti oproti stavu před válkou. Novináři pochopili, že na vlně této propagandy mohou vydělat peníze a vybudovat si kariéru, i proto jim Kremlem zinscenovaná role mnohdy vyhovuje.\n\nRuská média často pokřivují fakta ve svých reportážích o ukrajinské krizi nebo z tajení přítomnosti ruské vojenské techniky na povstalecké straně. Podle internetového deníku Echo24 je ruská propaganda v souvislosti s válkou na východní Ukrajině velmi intenzivní a její dosah je ohromný. Deník ji dokonce označil jako „ruské lži“, podobně jako Lidovky.cz.\n\nServer Echo24 odkázal na slovenský Denník N, který přinesl seznam aktivisty Juraje Smetany. Tento seznam obsahuje údaje o internetových stránkách, které propagandu ruských médií tlumočí v prostředí českého a slovenského internetu. Podle Smetany jsou tyto weby sice většinou anonymní, ale působí „profesionálním dojmem“. Často mají také společné to, že celkově líčí Rusko jako zdravou duchovní zemi, kdežto v západních zemích je podle nich morálně rozvrácená společnost.\n\nSoučástí ruské propagandy je propagační projekt v dimenzi multimiliónové dolarové operace armáda trollů (, v anglických médiích běžně označovaná jako ).\nJedná se o státem financované internetové loutkové týmy komentátorů napojené na ruskou federální službu bezpečnosti, kteří se pomocí loutkových účtů podílí na ruských i mezinárodních webových blozích a internetových diskuzích s cílem šířit proputinovskou a proruskou propagandu. Převážně je využíván systém opačné cenzury založený na principu, že pokud není možné informace cenzurovat, je možné čtenáře „zahltit odpadem konspiračních teorií a pomluv“.\n\nDalším fenoménem ruské propagandy je tvorba zinscenovaných scén obětí ukrajinské vlády. Za asistence kamer ruských televizí již několik let natáčí Maria Cypko zfalšované scény, ve kterých v různých převlecích a účesech vystupuje pokaždé jako jiná „oběť ukrajinské vlády“. Ruští propagandisté tuto „plačku k pronájmu“ využívají znovu a znovu a je jim jedno, že její vystoupení jsou médii dobře zdokumentovaná, takže se stejně ukáže, že jde o lež. Vystupovala i jako Syřanka z Damašku, vyzývající Putina ke zvýšení dodávek zbraní prezidentu Asadovi.\n\nNa rozmach ruské propagandy v Česku upozornila i BBC. V Česku vznikla velká skupina profesionálně vypadajících zpravodajských webů, které prezentují ruská stanoviska a dávají velký prostor ukrajinské krizi. Mají nepřehlednou vlastnickou strukturu a vyvstává tak otázka, kdo je financuje. Podle těchto webů je například ukrajinská vláda označována jako fašistická a Spojené státy podle nich plánují ovládnout svět. České stránky ruské oficiální zpravodajské služby Sputnik (bývalý Hlas Ruska) uvádějí (respektive uváděly) zprávy s titulky jako „Ruská armáda je nejsilnější v Evropě“ nebo „Obama nenávidí Rusko“. Při průjezdu konvoje Američanů přes Českou republiku si ruské televize všímaly jen negativních informací a některé informace naopak zatajovaly. Ze čtyř průzkumů podle dvou od STEM/MARK a Phoenix research on-line většina Čechů proti konvoji nic neměla, podle třetího od SANEP byly tábory příznivců a odpůrců vyrovnané a podle čtvrtého od Medianu bylo 38 % lidí pro konvoj a 25 % proti, ruská média ale informovala o tom, že Češi jsou proti konvoji a masově protestují. Ještě silnější propaganda v ruštině je z Ruska cílena na pobaltské ruské menšiny.\n\nTerčem ruské propagandy se stalo i Česko a Slovensko, když ruská státní televize Rossija 1 v roce 2015 natočila lživý film \"Varšavská smlouva. Odtajněné stránky ()\", ve kterém mimo jiné svalila odpovědnost za invazi vojsk do Československa v roce 1968 na pražskou opozici a její „údernou sílu“ klub politických vězňů K 231, jehož členy film označil za odsouzené esesáky, fašisty a kolaboranty a nepřátele československého lidu, kteří chtěli vytvořit situaci beztrestného teroru a vyvolat ozbrojené srážky a krveprolití.\n\nŘeditel ruské Federální služby pro kontrolu narkotik Viktor Ivanov v červenci 2015 obvinil Západ, že může za drogovou epidemii, prostřednictvím které se západní tajné služby pokoušejí destabilizovat zemi. Na území Ruska byl podle jeho slov „proveden skutečný útok s použitím nového narkotika vykazujícího známky bojové otravné látky.“ Speciální jedy do drog podle něj vyvíjejí vědecké ústavy ve Spojených státech a Velké Británii a pod vlivem drog byly i davy protestujících na ukrajinském Euromajdanu, kteří svrhli Janukovyčův režim.\n\nPoslankyně prokremelské strany Jednotné Rusko Anna Kuvyčková například natočila s malými dětmi z policejní školy ve Volgogradu militantní videoklip, v němž zpívají o Vladimirovi Putinovi jako o strýčku Vovovi a slibují mu, že ačkoliv chtějí světový mír, jsou připraveni nastoupit na poslední bitvu. Zpívají, že Kurily (anektované v roce 1945 Sovětským svazem) nedají samurajům, Krym se Sevastopolem (anektované Ruskem v roce 2014) zůstanou ruské a zpátky do lůna vlasti navrátí i Aljašku (prodanou USA v 19. století). V klipu zaznívá, že lidé jsou unaveni z Hegemona (kterým se myslí USA), že EU je bezradná a krize na Blízkém východě bez řešení, že za oceánem se ujal vlády prezident (kterým se myslí Donald Trump), že pokud budou Rusové slabí, ztratí celou zemi, že připomínkou družby je rudá hvězda.\n\nProkremelská propaganda stále častěji zneužívá novináře z různých částí světa, kterým připisuje autorství informací, které se nezakládají na pravdě. Stále více zahraničních novinářů zjišťuje, že jejich jména byla zneužita prokremelskou propagandou. Po dementování některá média zprávu stáhnou nebo alespoň zpochybní, jiné proruské servery ji šíří dál. Později se situace opakuje u jiného novináře.\n\nProti některým zemím EU a evidentně i proti České republice vede Moskva alternativní či nelineární válku. Je to válka, v níž se Kreml snaží prostřednictvím masivní propagandy v médiích a hlavně na sítích zmanipulovat veřejné mínění. Velkými finančními projekty ovlivňuje ekonomiku a daně, ale intenzívním zpochybňováním demokratických principů i politiku zemí, o nichž si Kreml myslí, že by měly patřit do sféry jeho vlivu.\n\n\n\n"}
{"id": "1197478", "url": "https://cs.wikipedia.org/wiki?curid=1197478", "title": "Karačaj", "text": "Karačaj\n\nKaračaj () je malé jezero na jižním Uralu v centrálním Rusku. V roce 1951 začal jezero využívat Sovětský svaz jako odkladiště pro radioaktivní odpad z jaderného kombinátu Majak, který se nachází v blízkosti města Ozjorsk (v rámci utajení pojmenovaného Čeljabinsk-40).\n\nPodle zprávy Worldwatch Institute (se sídlem ve Washingtonu, D.C.) o jaderném odpadu je jezero Karačaj nejvíce znečištěné místo na Zemi. V jezeře je nahromaděno asi 4,44 exabecquerelů (EBq) radioaktivity na méně než 1 čtvereční míli vody, včetně 3,6 EBq z cesia 137 a 0,74 EBq ze stroncia-90. Pro srovnání, Černobylská katastrofa vydala od 5 do 12 EBq radioaktivity na více než tisíc čtverečních mil. U sedimentu ze dna jezera se odhaduje, že se skládá téměř výhradně z vysoce radioaktivního odpadu do hloubky zhruba 3,4 metru.\n\nÚroveň radiace poblíž místa kde byly radioaktivní odpadní vody vypouštěny do jezera byla v roce 1990 600 rentgenů za hodinu (přibližně 6 Sv/h), což je smrtelná dávka pro člověka během pouhé hodiny, jak popsala zpráva Natural Resources Defense Council (se sídlem ve Washingtonu, D.C.).\n\nV naprostém utajení a velkém spěchu byl v letech 1945 až 1948 vybudován jaderný kombinát \"Maják\" s prvním reaktorem pro vytvoření plutonia pro sovětský program na výrobu atomových bomb. Pod dohledem NKVD (spadající pod velení Lavrentije Beriji) začala výroba zbraní odpovídajících na atomovou převahu USA demonstrovanou atomovým bombardováním Hirošimy a Nagasaki. Téměř žádná pozornost nebyla věnována bezpečnosti pracovníků nebo odpovědné likvidaci odpadních materiálů a všechny reaktory byly optimalizovány pro výrobu plutonia. Produkovaly mnoho tun kontaminovaných materiálů s využitím primitivního otevřeného chladicího cyklu, který přímo kontaminoval každý litr chladicí vody.\n\nJezero Kyzyltaš bylo, jako největší přírodní jezero v okolí, schopno poskytovat chladicí vodu do reaktorů; tím bylo rychle kontaminováno prostřednictvím otevřeného chladicího okruhu. Jezero Karačaj bylo sice blíže, ale příliš malé k poskytování chladicí vody. Tak se rychle stalo pohodlným odkladištěm pro radioaktivní odpad s vysokou úrovní radiace, u kterého nebylo žádoucí uskladnění v podzemních úložných prostorech a kádích. Jezero bylo využíváno pro tyto účely až do Kyštymské katastrofy v roce 1957, při níž explodovala podzemní nádrž v důsledku vadného chladicího systému a kontaminovala celou oblast okolo Majaku. To vedlo k větší opatrnosti mezi správou komplexu, strachu z mezinárodní pozornosti, a také k rozprostření odpadišť do více oblastí (včetně několika jezer a řeky Teča, podél níž leží mnohé vesnice).\n\nV roce 1960 začalo jezero vysychat, jeho plocha poklesla z 0,5 km v roce 1951 až na 0,15 km do konce roku 1993. V roce 1968, po období sucha v regionu, vítr zanesl radioaktivní prach s hodnotami 185 PBq (5 MCi) pryč od jezera a ozářil na půl milionu lidí.\n\nMezi lety 1978 a 1986 bylo jezero zavezeno téměř 10 000 dutých betonových bloků, aby se zabránilo dalšímu unikání radioaktivních sedimentů.\n"}
{"id": "1197481", "url": "https://cs.wikipedia.org/wiki?curid=1197481", "title": "Mistr Slavětínského oltáře", "text": "Mistr Slavětínského oltáře\n\nMistr Slavětínského oltáře, též Mistr Slavětínské archy byl anonymní malíř, činný v severozápadních Čechách přibližně v letech 1531-1550. Spolupracoval s řezbářem označovaným jako Mistr Doksanské archy, nebo v novější literatuře jako Mistr oltáře ze Štětí.\nJméno autora se odvozuje od jeho nejstaršího známého díla, Slavětínské archy (1531) určené pro kostel sv. Jakuba Většího ve Slavětíně. Donátorem byl bohatý lounský občan povýšený do šlechtického stavu, Václav Sokol z Mor, považovaný za přívržence utrakvismu. Tento rod zakoupil slavětínské panství od Zajíců z Hazmburka a později vlastnil také Vršovice, Černčice a Vetlou.\n\nOtázka, zda Mistr Slavětínského oltáře pracoval v jedné větší malířsko-řezbářské dílně s řezbářem označovaným jako Mistr oltáře ze Štětí nebo se jednalo o dvě spolupracující dílny, není zatím vyřešena. Podobné dílny dodávající kompletní skříňové oltáře jsou známy ze sousedního Německa (Norimberk, Ulm) i z českých zemí (Mistr Týneckého Zvěstování, Mistr Všerubské Madony). Vzájemná podobnost jak malovaných (vnější křídla Doksanského oltáře a Oltáře se sv. Václavem, Vítem a řezanými anděly), tak řezaných částí oltářů (střed Slavětínské archy a Oltáře se sv. Václavem, Vítem a řezanými anděly), svědčí pro jejich vznik ve společné dílně.\nMalířský styl Mistra Slavětínského oltáře má blízko k jihoněmeckému malíři Hansi Leonhardu Schäufeleinovi, který byl spolupracovníkem Albrechta Dürera. Jeho postavy jsou monumentální, klidné a silně stylizované. Malíř směřuje k tvarovému zjednodušení a lineární abstrakci, bohatě řasené drapérie splývají v dlouhých rovnoběžných liniích, figury mají strnulá gesta. Proporčně malé hlavy kladných a záporných postav odlišují charakteristické výrazy obličeje (u záporných grimasy nebo zdůraznění ošklivosti). Kompozice více figur jsou pouze na Slavětínském oltáři a oltáři s Proměněním Páně, ostatní desky obsahují jednotlivé postavy. Raně renesanční charakter maleb se projevuje zasazením scén do krajiny, která je zobrazena pomocí jednoduché perspektivy se snahou o perspektivní zkratku, případně také častým použitím šachovnicové podlahy v interiérech.\nNa vzniku děl se zřejmě podíleli nejméně dva tovaryši zaměstnaní v dílně, které lze odlišit podle rozdílné typiky postav. Samotnému mistru Slavětínského oltáře, kterého charakterizuje zájmem o fyziognomii, oduševnělý výraz tváří a cit pro detail, se připisují postavy Krista a figur v popředí na křídlech Slavětínského oltáře. Druhý malíř byl určen podle postav s nápadně vysokým čelem. Třetí malíř je autorem vedlejších postav se silně klenutým hrudníkem, úzkým pasem a disproporčně dlouhými pažemi. Mistr Slavětínského oltáře zřejmě polychromoval řezbářská díla Mistra oltáře ze Štětí, se kterým na oltářích spolupracoval.\nOltář o rozměrech 1050 x 410 cm má střední vyřezávanou část, dvojici pevných jednostranně malovaných křídel 246 x 88 cm a dvojici oboustranně malovaných pohyblivých křídel 246 x 102 cm. Predela je vyřezávaná a krytá malovanou deskou s erbem donátora. Ve vysokém vyřezávaném nástavci byly původně osazeny sochy sv. Jakuba většího, sv. Petra a sv. Pavla (nyní v depozitáři Arcibiskupství pražského). Malovaná křídla jsou rozdělena na 12 scén z Kristových pašijí. Zavřená křídla (vnější strana) - horní řada: \"Kristus na hoře Olivetské, Zajetí Kristovo, Kristus před Kaifášem a Bičování Krista\", dolní řada: \"Korunování Krista trním, Ecce homo, Nesení kříže a Ukřižování\". Při otevření křídel jsou viditelné čtyři scény: \"Klanění pastýřů, Zmrtvýchvstání Krista, Nanebevstoupení Krista a Seslání Ducha svatého\". Předlohou kompozic byly grafické listy Malých a Velkých Pašijí Albrechta Dürera.\n\nStřed oltáře má uspořádání typické pro utrakvistické archy známé i z jiných míst (oltář sv. Kateřiny z Chrudimi, oltář sv. Jakuba v Libiši, archa z Litoměřic). V centru oltáře je zdobený tabernákl s výklenkem pro monstranci s hostií, který lemují dvě řezané a polychromované postavy andělů v nízkém reliéfu. V predelle je řezaný reliéf s výjevem \"Poslední večeře\".\n\nTřídílný oltář se dvěma oboustranně malovanými křídly, datovaný před rok 1540, má rozměry centrální desky 154 x 119 cm a křídel 154 x 54,5 cm. Na oltáři jsou vyobrazeny nezvyklé scény - \"Proměnění Krista na hoře Tábor\" (střed), \"Mojžíš na hoře Sinaj ukazující Izraelitům Boží zákon\" (levé křídlo), \"Žena uzdravená Kristem z krvetoku\", podle jiných interpretací též \"Kristus a cizoložnice\", nebo \"Pokus o kamenování Krista\" (pravé křídlo). V dolní části křídel jsou klečící donátor se syny a erbem (vlevo) a osm žen rodiny donátora (vpravo). Na vnější straně křídel je vyobrazen \"sv. Ondřej\" a \"sv. Marie Magdalena\".\n\nDonátory byli dle erbu na levém křídle oltáře pravděpodobně Kunšové, později zvaní Táborové z Lukavce. Tato původně měšťanská rodina z Lukavce u Litoměřic, hlásící se k utrakvismu, byla roku 1508 povýšena do šlechtického stavu a obdržela od krále Vladislava II. erb s jednorožcem. Témata, vyobrazená na oltáři, souvisejí s reformačním učením o ospravedlnění vírou. Oltář patrně pochází z dominikánského kláštera sv. Michaela v Litoměřicích a je nyní v expozici starého umění SČGU v Litoměřicích.\n\nK původní oboustranně malované desce levého křídla o rozměrech 164 x 66 cm byly roku 1956 nalezeny chybějící střed a pravé křídlo, oltář byl restaurován a sesazen. Utrakvistický oltář má ve střední části řezaný tabernákl s výklenkem a dvěma zlacenými postavami andělů v nízkém reliéfu po stranách. Na křídlech je vyobrazen \"sv. Václav\" (vlevo) a \"sv. Vít\" (vpravo). Na zadní straně křídel je scéna \"Zvěstování\" s nezvykle umístěnými postavami Panny Marie (vlevo) a Archanděla Gabriela (vpravo).\n\nPodle archivního průzkumu byl oltář věnován do Diecézního muzea roku 1895 z kostela sv. Prokopa v Černěvsi. Proto původní součástí oltáře mohla být i deska se \"sv. Zikmundem\" (\"Oltářní křídlo z Vetlé\"), která má shodné rozměry a kompozici se šachovnicovou podlahou, odpovídající zadní straně pohyblivých křídel. Deska, připsaná dílně Mistra Slavětínského oltáře, rovněž pochází z Černěvsi. Na druhém pevném křídle, dnes nezvěstném, mohl být vyobrazen \"sv. Prokop.\"\n\nTrojdílný oltář s dvěma pohyblivými křídly o rozměrech 162 x 58,2 cm a střední částí 162 x 116,5 cm je dílem řezbáře označovaného jako Mistr Doksanského oltáře (nověji Mistr oltáře ze Štětí). Mistr Slavětínského oltáře nebo jeho dílna je autorem malované zadní strany oltářních křídel s výjevem \"Zvěstování\". Oltář, pocházející pravděpodobně ze zrušeného kláštera nebo hřbitovního kostela v Doksanech, je nyní v majetku Královské kanonie premonstrátů na Strahově.\nDesky se \"sv. Alžbětou\" a \"sv. Ludmilou\" (170 x 59 cm) jsou fragmentem vnitřní strany původního křídlového oltáře, z něhož se nezachovala střední část ani vnější strana křídel. Jde o práci dílny Mistra Slavětínského oltáře. Podle restaurátorské zprávy mohl být oltář poškozen při požáru. Desky byly uvedeny v inventáři kostela v Libotenicích, pod správou kláštera v Doksanech. Nyní jsou vystaveny v obrazárně Strahovského kláštera.\n\nPůvodně pravé křídlo oltáře je jednostranně malovaná deska o rozměrech 158 x 66 cm. Je na něm zobrazen \"sv. Zikmund\" nebo blíže neurčený panovník (Karel Veliký?). Na autorství Mistra Slavětínského oltáře ukazuje styl malby a šachovnicový vzor podlahy. Dílo věnoval roku 1897 Národnímu muzeu děkan kostela sv. Jakuba Většího ve Vetlé u Roudnice. Podle Matějky pocházel oltář z kostela v Černěvsi a jeho součástí byl i reliéf se sv. Jiří.\n\nOltář ze Štětí, připisovaný anonymnímu řezbáři Mistru oltáře ze Štětí (dříve označovanému Mistr Doksanského oltáře), je dvoukřídlý oltář sestávající z reliéfně zdobených desek. Na predelle je vyřezávaný reliéf Poslední večeře, který je typově shodný se Slavětínským oltářem. Vnější strana oltářních křídel je malovaná. Je zde vyobrazen \"sv. Václav\" se \"sv. Ludmilou\" a krajinným motivem v pozadí. Charakter malby ukazuje na práci jiného malíře, pocházejícího pravděpodobně z dílny Mistra Slavětínského oltáře. Původní umístění oltáře není známo a erb donátora nelze určit. Oltář putoval z pozdně barokní kaple Nejsvětější Trojice ve Štětí do tamního kostela sv. Šimona a Judy, kde se nacházel již v rozebraném stavu. Po restaurování byl převeden do sbírky starého umění SČGU v Litoměřicích.\n\nČlánek vychází z podrobných údajů uvedených v bakalářské práci Evy Csémyové (2011).\n"}
{"id": "1197483", "url": "https://cs.wikipedia.org/wiki?curid=1197483", "title": "Rezidence Waltrovka", "text": "Rezidence Waltrovka\n\nRezidence Waltrovka je komplex obytných a kancelářsko-administrativních budov v Praze 5 – Jinonicích, přímo u Radlické radiály. Název \"Waltrovka\" je převzat z názvu bývalé továrny Walter Motors na výrobu automobilů a leteckých motorů, v jehož areálu současná rezidence vzniká.\n\nInvestorem stavby je skupina Penta Investments a předpokládané dokončení objektu je v roce 2019. Projekt, jehož půdorys svým tvarem připomíná ještěrku či krokodýla, se skládá ze dvou částí:\n\n18. října 2017 bylo slavnostně otevřeno nové Walterovo náměstí s novou lávkou od stanice metra Jinonice, s trojdílnou budovou Mechanica a se sousoším Pegasové od Davida Černého. Lávkou postavila Technická správa komunikací hl. m. Prahy podle projektu připraveného skupinou Penta. TSK vybudovala i přeložku ulice Na Hutmance, nové okružní křižovatky, chodníky a autobusové zálivy, do pěti stavebních akcí tak investovala 270 milionů Kč.\n"}
{"id": "1197484", "url": "https://cs.wikipedia.org/wiki?curid=1197484", "title": "Budova Krajského úřadu Libereckého kraje", "text": "Budova Krajského úřadu Libereckého kraje\n\nBudova Krajského úřadu Libereckého kraje je 21 podlažní administrativní budova v centru Liberce. S výškou 78 metrů (s anténou 84 m) je 13. nejvyšší budovou v Česku a spolu s vysílačem na Ještědu hlavní dominantou města.\n\nStavbu pro SVÚT navrhl architekt Zdeněk Plesník. Původně ji mělo doplňovat několik druhotných čtyřpodlažních budov a vyřešit se mělo i nové přemostění nedaleké řeky Lužické Nisy, bohužel to nebylo nikdy realizováno.\n\nBěhem stavby, která započala v roce 1967 se při stavění pater začala používat v tehdejším Československu nová metoda původem z USA, kdy se z betonu lilo hned několik podlaží naráz. Po dokončení budovy v roce 1976 byla následně jednotlivá patra na fasádě rozpůlena vkládanými parapety, což opticky způsobuje dvojnásobný počet podlaží. Tento klam je zachován do dneška.\n\nV roce 2000 se na čtyři roky spustila rekonstrukce budovy pro potřeby Krajského úřadu, kdy byl upraven vstup do budovy, přestavěn celý interiér a kvůli úspoře energie také vyměněna okna.\n\nBudova vlastní páternoster (druh výtahu) z roku 1971, který je s výškou 56,8 m, 35 dřevěnými kabinami a 16 stanicemi nejvyšší v ČR. Jeho pohyb je nepřetržitý, díky čemuž dokáže za hodinu přepravit 480 osob. Maximální nosnost činí 5,6 tuny.\n\n"}
{"id": "1197487", "url": "https://cs.wikipedia.org/wiki?curid=1197487", "title": "Oltářní křídla z Roudník", "text": "Oltářní křídla z Roudník\n\nOltářní křídla z Roudník jsou dvě dochovaná oltářní křídla pozdně gotického retáblu, který pravděpodobně vznikl v některé z dobových pražských dílen pro vesnický (utrakvistický) farní kostel sv. Václava v Roudníkách u Chabařovic (okr. Ústí n/Labem). Oltářní křídla vystavená v Husitském muzeu v Táboře mají statut národní kulturní památky. Jedná se o dvě oboustranně malované desky vzniklé před rokem 1486. Křídla byla druhotně seříznuta a opatřena vrstvou barokního mramorování, díky čemuž přečkala rekatolizační období 17. a 18. století, neboť na vnitřní straně pravého křídla je nejstarší vyobrazení \"Upálení mistra Jana Husa\" doložitelné v českém gotickém deskovém malířství. Předpokládá se, že na střední desce, která se nedochovala, anonymní malíř zobrazil \"Ukřižování Krista\" nebo \"Poslední večeři Páně\", eventuálně v nice umístěnou monstranci s Tělem Páně. Objednavatel oltářního retáblu není znám. Vzhledem ke skutečnosti, že na obou křídelních deskách je vyobrazen sv. Jakub Větší (2 x) a sv. Jakub Menší (1 x), předpokládá se, že objednavatelem byl Jakoubek z Vřesovic, husitský hejtman, kterému Roudníky patřily za husitských válek, nebo jeho syn Jan, který získal Roudníky v roce 1467.\n\nKaždé ze seříznutých křídelních desek má rozměry 162 x 68 cm, po zarámování 179 x 82 cm. Vnitřní strana levého křídla (deska 1 s inv. č. OP 4335) zobrazuje v horní části \"Stětí sv. Jakuba Většího\", zatímco v dolní části je vyobrazeno \"Upálení sv. Vavřince\". Stětí sv. Jakuba přihlížejí dvě diskutující postavy, z nichž osoba v brokátu s pokrývkou hlavy v podobě mitry, je velekněz Abiathar. Postava je odkazem na preláty, kteří Husa odsoudili. V dolní části je zobrazena smrt sv. Vavřince, přičemž postava vpravo je ztotožnitelná s císařem Deciem. Na vnější straně levé desky je \"Sv. Jakub Větší\" s poutnickou holí a \"Sv. jáhen Vavřinec\" držící knihu a palmovou ratolest. Druhostranné oltářní křídlo (deska 2 s inv. č. 4336) má na vnitřní straně v horní části \"Umučení sv. Šebestiána\", v dolní polovině \"Upálení mistra Jana Husa\". Na vnější straně je vyobrazen \"Sv. Jakub Menší\", v dolní části \"Sv. jáhen Štěpán\". Zatímco umučení sv. Šebestiána přihlíží císař Dioklecián (postava vlevo s korunou na hlavě), části \"Upálení\" dominuje postava muže s knížecí čepicí. Představuje rýnského falckraběte Ludvíka z Wittelsbachu, kterému císař Zikmund předal Husa k popravě. Na oltářních deskách je tak mistr Jan Hus přiřazen k prvomučedníkům křesťanské církve - sv. Jakubovi, sv. Šebestiánovi a sv. Vavřincovi. To, že na levé desce dole je vyobrazeno \"upečení\" sv. Vavřince, zatímco na pravém křídle tomu odpovídá \"Upálení mistra Jana Husa\", není náhodné. Jedná se o paralelu mezi oběma způsoby umučení těchto světců.\nDesková křídla oltářního retáblu nejsou datována ani signována. Na dobu jejich vzniku lze usuzovat buď zařazením rukopisu malíře do dobového kontextu nebo z životopisných dat možného objednavatele tohoto oltáře. Jaroslav Pešina uvádí, že autor desek byl ve styku s Mistrem svatojiřského oltáře, jehož tvorba se na počátku druhé poloviny 15. století nově přihlásila k české pozdně gotické deskové malbě. Milena Bartlová malíře považuje za příslušníka pražského dílenského prostředí se znalostí norimberských předloh (Hans Pleydenwurff) a bruselských vzorů (Dirck Bouts). Jan Royt uvádí, že \"Malíř desek z Roudníků\" byl obeznámen s malbou vratislavského Mistra oltáře sv. Barbory, který mohl být prostředníkem zmíněných západoevropských vlivů. Tyto konotace dovolují datovat vznik retáblu do 70. až 80. let 15. století. V případě, že objednavatelem oltáře byl husitský hejtman Jakoubek z Vřesovic, který zemřel v roce 1467, datace vzniku retáblu může být posunuta do 60. let 15. století. Přitom kostel sv. Václava v Roudníkách, pro který byl oltář určen, je zmiňován jako farní již v roce 1352 a goticky byl přestavěn v roce 1486, ještě za života Jakoubkova syna Jana z Vřesovic, který umírá v roce 1488.\n\nOd roku 1607 byla desky z křídel využity jako dveře, uzavírající vstup do prostoru za oltářem, zatímco střední deska byla prodána ke spálení. Pravděpodobně při změně účelu desek došlo k jejich ořezu, především ve svislém směru. V roce 1966, při restaurování mobiliáře vesnického kostela sv. Václava v Roudníkách, studenti AVU objevili zmíněné dveřní desky, které pod barokní přemalbou skrývaly kvalitní středověkou malbu předběžně datovanou do 70. let 15. století. Původní restaurování malovaných desek provedli Bohuslav a Ludmila Slánských v roce 1975. Poslední konzervační a restaurátorské práce na obou deskách provedli akademičtí malíři Naděžda Mašková a Miroslav Křížek v roce 2013/14. Oltářní křídla byla vykoupena od insolvenčního správce majetku farnosti Trmice v litoměřické diecézi za částku 12 milionů Kč uhrazenou z prostředků Ministerstva kultury České republiky. Dnes patří k nejvýznamnějším uměleckým artefaktům Husitského muzea v Táboře.\n\nŠťastný nález oltářních křídel z Roudníků se stal jedním z nemnoha dokladů vývoje utrakvistické malby v Čechách po období stagnace témat i malířské techniky v době poděbradské. Byl to odklon v Praze působícího \"Mistra svatojiřského oltáře\" od konzervativního domácího prostředí a jeho ovlivnění norimberskou malbou z poloviny 15. století, který zapůsobil na anonymního \"Mistra oltářních desek z Roudníků\" pocházejícího pravděpodobně rovněž z pražského dílenského prostředí.\n\nVýznam oltářních křídel z Roudníků spočívá v jejich ikonografii. Vyobrazení mistra Jana Husa jako svatého mučedníka je zachycením jeho nejstarší podoby, jak ji známe z několika dochovaných fragmentů deskových oltářů z doby kolem poloviny 15. století. Tato monumentální malba nám představuje mistra Jana Husa jako člověka menší postavy s kulatou tváří, bezvousého, oblečeného do bílé liturgické košile. Jeho vyobrazení s dalšími církevními světci ho přiřazuje k prvomučedníkům zakládajícím legitimitu rané církve. Potřeba utrakvistů prezentovat vlastního světce na úrovni tradičních světců byla jedním z důvodů jejich nevyhroceného vztahu k obrazům s náboženskou tematikou. Naopak utrakvistická malba sloužila jako prostředek s šíření reformních myšlenek, k uctívání nových mučedníků, ale měla i didaktickou funkci pro laiky neznalé písma\n\nOltářní křídla z Roudníků byla vystavena v Tereziánském křídle Starého královského paláce na Pražském hradě v rámci výstavy \"Mistr Jan Hus 1415-2005\" (30. 6. - 25. 9. 2005). Znovu byly obě desky vystaveny v Císařské konírně na Pražském hradě v době výstavy \"Umění české reformace\", která se konala od 16. prosince 2009 do 4. dubna 2010. Jako novou akvizici vystavovalo oltářní křídla Husitské muzeum v Táboře v únoru 2009, které je dostalo do odborné péče koncem roku 2012. Naposledy obě oltářní desky obohatily výstavu \"Praha Husova a husitská 1415 - 2015\", která se konala v Clam-Gallasově paláci v Praze od 25. září 2015 do 24. ledna 2016.\n\n\n"}
{"id": "1197489", "url": "https://cs.wikipedia.org/wiki?curid=1197489", "title": "Josef Walter", "text": "Josef Walter\n\nJosef Walter může být:\n\n"}
{"id": "1197491", "url": "https://cs.wikipedia.org/wiki?curid=1197491", "title": "AquaBabes", "text": "AquaBabes\n\nAquaBabes je hudební projekt, který vznikl s cílem podporovat v Česku mladé talenty a pomoci jim nastartovat hudební a uměleckou kariéru. Funguje tak na bázi talentové platformy. Jeho organizátorem je hudební vydavatelství Universal Music za podpory značky pramenité vody Aquila. Projekt \"AquaBabes\" byl poprvé realizován v roce 2014.\n\nKoncept projektu má od svého vzniku obdobný průběh. Odborná porota vybírá každý rok prostřednictvím castingu umělecky nadané dívky, které následně utvoří hudební skupinu. Té je na dobu jednoho roku propůjčena značka \"AquaBabes\", pod níž dívky nahrají píseň a natočí videoklip. Získávají tak zároveň možnost dostat se do prostředí profesionálů z hudebního a kulturního průmyslu, což jim má následně pomoci v rozvoji vlastní kariéry.\nSestava \"AquaBabes\" se vzhledem k charakteru projektu každý rok mění. Vybírány jsou zpravidla dívky s hudebním vzděláním či praktickými zkušenostmi z vystupování na koncertech, v muzikále nebo divadle. Šanci ale dostávají i talentované dívky, které zatím žádné profesionální zkušenosti nemají.\n\nPilotní ročník projektu odstartoval v roce 2014. První sestavu \"AquaBabes\" tvořilo šest dívek – Barbora Fialová, Ivy Hoang, Angeé Svobodová, Elly Zoubková, Anna Lipoldová, Karolína Klímová. Šestice se proslavila písní \"Neříkej mi baby\". Ta se následně stala nejsledovanějším českým hudebním videoklipem na YouTube pro rok 2014. Kapela poté na hudebním poli působila dva roky pod názvem \"Basix\". Na televizních obrazovkách se navíc pravidelně objevuje Ivy Hoang (herečka v seriálu TV Prima \"Ohnivý kuře\") a bývalá členka Angeé Svobodová (tanečnice v pěvecké reality show TV Nova \"Tvoje tvář má známý hlas\").\nNa pěveckou sólovou dráhu se z této šestice vydala Eliška Zoubková, která vystupuje pod jménem Elly Zoubková.\n\n\"AquaBabes\" pro rok 2015 utvořila pětice dívek ve složení Ilona Maňasová, Míša Mrázková, Aneta Vaňková, Monika Pavlačková a Karolína Blehová. Sestava společně nahrála singl \"Čistá jako láska\". Video k písni získalo v roce 2015 první příčku v žebříčku nejsledovanějších reklam na YouTube. Tři ze členek (Aneta, Ilona a Karolína) společně do konce roku 2016 nadále fungovaly jako hudební skupina \"May-cup\". Ilona Maňasová navíc působí na pražských muzikálových scénách. \n\nDo třetího ročníku \"AquaBabes\" bylo vybráno šest dívek – Eliška Černá, Melinda Noáková, Sabina Olijve, Nikola Tesařová, Marie Svobodová a Sára Milfajtová. Na konci dubna 2016 vydaly svůj debutový singl \"Nejsem další\". Klip k písni vznikl stejně jako v předešlých letech pod taktovkou izraelského režiséra Yariva Gabera, který spolupracoval např. se Savage Garden (\"Crash And Burn\"), The Offspring (\"The Kids Aren't Alright\") či Third Eye Blind (\"Jumper\"). I jemu se dostalo ocenění nejsledovanější reklamy na YouTube pro rok 2016. Z třetí sestavy \"AquaBabes\" je mezi publikem nejznámější členkou Melinda Noáková, která se v roce 2015 účastnila čtvrté sezóny pěvecké soutěže \"SuperStar\", kde se probojovala až do semifinále. Zkušenost z talentové soutěže má za sebou i Eliška Černá (třetí sezóna televizní show \"Česko Slovensko má talent\") a Sára Milfajtová (druhá sezóna \"Česko Slovenské SuperStar\" a druhá sezóna pěvecké soutěže \"Hlas Česko Slovenska\").\n\nČlenkami čtvrtého ročníku projektu \"AquaBabes\" se staly Mária Bikárová, Stiliana Dimitrova, Tereza Pufferová, Markéta Chládková a Petra Hůrková. Na jaře 2017 představila tato pětice posluchačům skladbu \"Tvoje múza\", kterou doprovází originální videoklip s motivem létání v oblacích. Ten si vysloužil ocenění nejoblíbenější reklamy na českém YouTube za druhé čtvrtletí roku 2017. Benjamínek čtvrté sestavy \"AquaBabes\", Tereza Pufferová, se během roku 2017 stala nejmladší rosničkou ve vysílání České televize. Diváci ji tak mohou pravidelně vídat v pořadu \"Dobré ráno\" na ČT2.\n\n5. ročník (2019)\n\nČlenkami páteho ročníku AquaBabes se staly Viah, Eleni, Aiko, Zuzka, Simona a Denisa. V létě 2019 vydali singl vůbec poprvé v angličtině, který nese název ,Living my life\".\n\n"}
{"id": "1197492", "url": "https://cs.wikipedia.org/wiki?curid=1197492", "title": "Josef Walter (podnikatel)", "text": "Josef Walter (podnikatel)\n\nJosef Walter (19. prosince 1873 Vepřek u Mělníka – 15. ledna 1950 Praha) byl průkopník českého motorismu, vynálezce, konstruktér, průmyslník, zakladatel firmy Walter.\n\nJosef Walter se narodil 19. prosince 1873 ve Vepřeku (dnes součást Nové Vsi) na Mělnicku jako páté dítě zámečníka a železničního strážce. Vyučil se nástrojářem v Kohoutově smíchovské továrně na mlýnské stroje a jízdní kola a pak přešel na pokračovací školu průmyslovou. V roce 1898 si pronajal malou dílnu v dnešní ulici Kořenského. Její vybavení bylo jednoduché – vrtačka, výheň, kovadlina a drobné nářadí. Nejprve opravoval váhy a jízdní kola, postupně začal kola vyrábět. V roce 1900 se oženil s Barbarou Ballingovou, dcerou zámožného smíchovského klempíře. V roce 1901 se přestěhoval do větší dílny v Kinského ulici, kde byl zaveden elektrický proud. Díky věnu své manželky mohl zakoupit osm obráběcích strojů, zaměstnával tři dělníky a jednoho učně. V té době jízdní kola zevšedněla a nastával čas motocyklů. I u nás Laurin & Klement v Ml. Boleslavi. V. Michl ve Slaném a p. Walter v Praze tedy se dali do motocyklů. Pan Walter pracoval ve svém od roku 1900 a vyšel s ním na veřejnost r. 1901. První motorové kolo vyrobené podle Waltrovy konstrukce mělo jednoválcový motor o výkonu 3 HP. Za jeho vývoj Walter získal v roce 1903 na hospodářské výstavě Průmyslové jednoty pražské stříbrnou medaili.\n\nKapacita dílny už nestačila a tak se v roce 1905 výroba přestěhovala na Zatlanku, kde se v malé továrně začaly vyrábět motocykly. V roce 1907 zde byl vyroben první dvouválcový motor s novým řešením přesnosti zapalování. Velký úspěch měla výroba motorových tříkolek, kterou Josef Walter zahájil v roce 1908. Na první pohled vypadaly — pro své řízení — trochu exoticky, ale znamenitě se osvědčily a rozšířily. Zpočátku byly dvousedadlové, později čtyřsedadlové. Vzhledem k přijatelné ceně a kvalitě byly velmi oblíbené, vyvážely se i do ciziny. Josef Walter nezapomínal na propagaci, takže se v roce 1911 na jedné ze svých tříkolek vydal na propagační cestu do Kyjeva, aby získal tamní trh. Vrátil se s objednávkou na 50 kusů. Velký zájem byl i v Srbsku. Do začátku první světové války prodal více než devět set tříkolek. Velký propagační význam měla i účast Waltrových strojů v závodech, na kterých často získávaly vavříny vítězství.\n\nVzhledem k nárůstu výroby bylo potřeba rozšířit podnik a vybudovat novou továrnu. Proto se Josef Walter v roce 1911 spojil s dalšími význačnými smíchovskými podnikateli a založil společnost Walter a spol. Začala se stavět továrna v Jinonicích, která byla dokončena v roce 1913. Dne 10. července 1914 v poledních hodinách vypukl v továrně rozsáhlý požár, který zničil více než třetinu objektů.\n\nVýroba byla rozšířena o čtyřsedadlový automobil Walter W-I s čtyřválcovým, vodou chlazeným motorem podle vzoru francouzské firmy Renault. Tento vůz už jako prototyp vyhrál Závod Zbraslav - Jíloviště.\n\nV roce 1919 byla Waltrova společnost přejmenována na \"Akciovou továrnu automobilů Josef Walter a spol\". Postupně došlo ke změně ve vedení továrny a neshodám, takže Josef Walter nejprve odstoupil z funkce ředitele společnosti a krátce poté i z funkce člena správní rady. Odešel z Jinonic v letech, kdy jiní už mají dost. Walter neměl. Počal čtvrtou éru svého života. Nebyl tak pošetilý, aby zakládal další továrnu na výrobu automobilů, dřel se a čekal, až mu vyroste nad vlastní finanční možnosti.\n\nZačal roku 1922 s 12 stroji jako malý závod v Kříženeckého ul. č.p. 41 a na přilehlých parcelách v pražských Košířích (dnes Vrchlického 41/11, po roce 2006 byla továrna zbořena, v současnosti parcely ve vlastnictví NOVANEM s.r.o.). V roce 1926 továrna vyrábí 16-18 tisíc ozubených kol ročně. Je vybavena 48 obráběcími stroji mj. moderními soustruhy, frézami, bruskami, automaty na hoblování atd. Továrna mimo obrobny má nářaďovnu a kalírnu. Vyrábí ozubená kola s čelním ozubením, šroubovým, šnekovým i s vnitřním ozubením.\n\nPo pouhých sedmi letech má největší speciální továrnu na ozubená kola na území celého bývalého Rakousko-Uherska. Zásobuje domácí trh a vyváží do Polska, Bulharska, Jugoslávie i do Rakouska, v roce 1927 vyrobil 36 000 kusů ozubených kol. A jděte se podívat na jeho stroje, a uvidíte, jak jde s duchem času. Továrna „Walter a synové“ vyrábí ozubená kola, součásti pro automobily a později i několik automobilů. Ty byly určeny pro vlastní rodinu, neboť Walter toužil — a kdo by se tomu divil — jezdit ve »vlastním« voze v plném slova smyslu. Později Walter předal podnik synovi Jaroslavovi. Roku 1948 byla firma znárodněna. V roce 1950 Josef Walter zemřel. Jeho synové Jan a Jaroslav nastoupili do strakonické továrny ČZ. Jaroslav, který byl specialistou na závodní motocykly, se stal konstruktérem závodních strojů Walter a ČZ Strakonice.\n\n\n\n"}
{"id": "1197494", "url": "https://cs.wikipedia.org/wiki?curid=1197494", "title": "Mistr Pavel (opera)", "text": "Mistr Pavel (opera)\n\nMistr Pavel (ve slovenském originále ) je opera o dvou částech a pěti obrazech slovenského skladatele Bartolomeje Urbance. Libreto napsaly Jela Krčméryová (Krčméry-Vrteľová) a Alexandra Braxatorisová na fiktivní námět ze života pozdně gotického řezbáře Mistra Pavla z Levoče. Premiéru měla 25. října 1980 v Divadle Jozefa Gregora Tajovského (nyní Štátna opera) v Banské Bystrici.\n\n\"Mistr Pavel\" je třetí a poslední dokončená opera Bartolomeje Urbance. Stejně jako předchozí (\"Paní úsvitu\", \"Tanec nad pláčem\") je v Urbancově díle a v dějinách slovenské opery vůbec příkladem tzv. retrospektivní vlny 70. let 20. století.\n\nLibreto Jely Krčméryové a Alexandry Braxatorisové je původní a patří mezi nejzdařilejší ve slovenské opeře. Uvádí na jeviště slavnou postavu staršího slovenského výtvarného umění, Mistra Pavla z Levoči, o jehož životě je jen velmi málo historických zpráv. Téma opery se dotýká mnoha aspektů umělecké tvorby – vztah umělce k žákům, mecenášům, zákazníkům i méně nadaným konkurentům, ale i nelehkému hledání rovnováhy mezi posedlostí uměním (nebo jinou nadosobní idejí) a požadavky praktického života a mezilidských vztahů. Muzikolog Igor Vajda považuje příběh vyprávěný libretem za „velmi působivý a dramaturgicky skvěle vygradovaný“. Děj má dva vrcholy: umělecký zápas protagonisty vrcholí na konci třetího obrazu ve scéně vzpoury proti sochám jeho triumfem, ale Pavlova snaha najít společnou řeč se svými nejbližšími končí na konci opery porážkou. Běh prolínající se veřejné a soukromé linie děje se občas zastavuje žánrovými obrázky – biblickými hrami tovaryšů a studentů ve druhém obraze, scénou řezbářské dílny ve čtvrtém obraze. Postavy jsou mnohovrstevnatě charakterizované, jazyk je čistý a poetický.\n\nUrbanec zkomponoval operu \"Mistr Pavel\" ve svém obvyklém „retrospektivním stylu“, tj. využívá tradiční postupy hudby romantismu a klasicismu, přístupné běžnému posluchači. Muzikoložka Zuzana Marczellová jako jeho charakteristické rysy uvádí „vládu melodie“ a „lyrizující tendence“. Pro tuto operu, jejíž děj se odehrává v 16. století, skladatel studoval a využil rovněž pozdně renesanční hudbu včetně slovenské (levočský \"Pestrý zborník\"). Renesanční inspirace se projevuje zejména v některých tanečních pasážích, jako je saltarello na konci druhého obrazu. \"Mistr Pavel\" má strukturu číslové opery, tj. s uzavřenými hudebními místy spojenými recitativem. Instrumentace je úsporná a současně barvitá, orchestr hraje často v dialogu či kontrapunktu s zpěváky, spíše než aby jejich zpěv podmalovával.\n\nNa rozdíl od obou předchozích oper neuvedlo \"Mistra Pavla\" Slovenské národní divadlo, ale Divadlo J. G. Tajovského v Banské Bystrici. Inscenace, jíž dominoval v titulní úloze barytonista Štefan Babjak, vzbudila zájem obecenstva i kritiky. Režisérka Stanislava Jendrššáková a výtvarník Jozef Ciller pořídili roku 1982 pro Československou televizi Bratislava záznam této opery.\n\n\"Mistr Pavel\" je považovaný za Urbancovu nejlepší operu a vůbec jeho vrcholné dílo, předpovědi o zařazení na československý operní repertoár se však nepotvrdily a jiné než banskobystrické divadlo operu nenastudovalo.\n\nDěj opery se odehrává v Levoči v první polovině 16. století vypráví v pěti obrazech smyšlený příběh levočského řezbáře Pavla – velkého umělce, který je však natolik oddán své práci, že své nejbližší nevnímá ani nechápe. Mistr Pavel se vrací do Levoči z cest po cizině a chystá své životní dílo, velký oltář pro městský chrám svatého Jakuba. Má podporu místního rychtáře, ale bohatým levočským měšťanům v čele s purkmistrem Korbeľem, podněcovaným Petrovými závistivci a konkurenty, se jeho umělecké novoty nelíbí. Pavel je však v otázkách svého umění neústupný. – Mistr Pavel vede dílnu plnou řezbářských tovaryšů, z nich nejlepší a jemu nejmilejší je Ján – který je také nejohnivějším zastáncem Mistrova díla. (V průběhu opery vyjde najevo, že je to Pavlův nemanželský syn.) Ve srovnání s vedením dílny jsou pro Pavla starosti jeho rodiny, manželky Barbory a dcer Dorotky a Gréty, bezvýznamné. Nejvíce se mrzí na svého syna Lukáše, který jeho zručnost nezdědil a dává přednost muzicírování před otcovým řemeslem. Měšťané vedou vzpouru proti Pavlovým sochám, ale prostý lid jeho dílo obdivuje a odhalení oltáře se stává Pavlovým uměleckým triumfem. Zaplatí za něj však rozpadem svého soukromého života – Jan zahyne, Gréta odchází z domova, Lukáš definitivně opouští řezbářství a Mistr Pavel zůstává osamocen a opuštěn.\n"}
{"id": "1197497", "url": "https://cs.wikipedia.org/wiki?curid=1197497", "title": "František Kec", "text": "František Kec\n\nIng. František Kec (5. ledna 1883 Bezděkov – 18. května 1971) byl český technik a konstruktér automobilů, dlouholetý hlavní konstruktér a generální ředitel automobilky Praga.\n\nNarodil se v Bezděkově u Rokycan v rodině chudého zámečníka. Vyučil se strojním zámečníkem, díky jeho talentu a píli rodiče zastavili domek a umožnili mu vystudovat dvouletou průmyslovou školu v Plzni. Po jejím absolvování nastoupil svou kariéru, od píky se vypracoval od dílovedoucího po generálního ředitele největší automobilky v nově vzniklé Československé republice. V roce 1927 mu byl udělen stavovský titul inženýr. Byl odborníkem světového měřítka, inovátorem, autorem desítek patentů, publikoval a přednášel. Po druhé světové válce se stal kádrově nevhodným, neustále vyháněným, avšak neúnavným uchazečem o zaměstnání i přes svůj důchodový věk. Do konce života byl nesmírně energický, pracovitý a neústupný. Zemřel v plné duševní síle ve věku 88 let na následky zranění paradoxně po sražení automobilem. Jeho ženou byla Antonie Kecová, rozená Janečková z Plzně, měl dva syny, Jaroslava (1908–1994), rovněž strojního inženýra, se kterým spolupracoval na několika patentech a Vladimíra (1909-1983), zemědělského inženýra.\n\nStrojnický dílovedoucí v továrně Hollman a Jeřábek v Plzni, vlastní konstrukce hasičské stříkačky, studniční čerpadla, pístová rychloběžná tlaková čerpadla s elektrickým pohonem, centrifugální nízkotlaká zavodňovací čerpadla, vysokotlaká a postřikovací převozná čerpadla poháněná benzinovým motorem. Navrhl a vyrobil dva velké elektricky poháněné prací stroje určené pro stavby údolních přehrad v Bedřichově u Liberce a v Jablonci nad Nisou. V roce 1906 zkonstruoval první moderní nákladní automobil s nosností 3tun. Chtěl se věnovat konstrukcím aut.\n\nŠéfkonstruktér nákladních aut a autobusů v rakousko-uherské automobilce Laurin & Klement v Mladé Boleslavi. Navrhl horské autobusy pro linku v horských silnicích nad Kotorem.\nVrchní konstruktér, od roku 1919 generální ředitel a konstruktér v automobilce Praga v Praze - Libni, dceřiné společnosti První českomoravské továrny na stroje v Praze (1.ČMTS se 1927 sloučila pod Českomoravskou-Kolben-Daněk, ČKD). Zachránil společnost před krachem získáním zakázky ministerstva války na dodávku vojenských vozů, navrhl vojenský nákladní vůz Praga V (tzv. autovlak), jehož prodej rakousko-uherské císařství dotovalo. Poté zahájil výrobu spolehlivých osobních aut vlastní konstrukce, vybudoval společnost o 6000 zaměstnancích, největší automobilku Československé republiky, její roční obrat byl ve 30. letech větší než obrat Škody a Tatry dohromady, obnovil reputaci značky Praga. Vypracoval a uplatňoval soubor zásad řízení podniku (shrnul Zdenko Janák), spočívala v optimalizaci procesů výroby, aby se zlevnila výroba, ale ne na úkor kvality, uplatňoval patenty pro zvýšení bezpečnosti a pohodlí při jízdě. 1933 odchází po neshodách ve strategii Pragovky, aby získal odstupné, byl nucen podepsat konkurenční doložku, že nepřejde již do žádné jiné automobilky.\n\nTechnický ředitel ve firmě Ogar a.s. v Praze - Strašnicích, která vyráběla jízdní kola a motocykly, vypracovala se za Jawou a ČZ a.s. na třetí československou továrnu na motocykly. Po znárodnění podniku nuceně odchází.\n\nTechnický konzultant v \"Československých závodech automobilových a leteckých\". Podával řadu zlepšovacích návrhů: mechanicko-pneumatické odpružení pro autobus Š 706 RTO, zjednodušenou motorovou brzdu, efektivnější převodovky, návrhy však nebyly realizovány.\n\nKonzultant ve vývoji a dokumentaci na ministerstvu všeobecného strojírenství.\n\nZaměstnanec patentového střediska ministerstva automobilového průmyslu.\n\nÚstav pro výzkum motorových vozidel, vedoucí referátu pro hospodářský přezkum všech vynálezů z oblasti automobilismu, které byly státu nabízeny nebo odevzdávány, mezi jeho úkoly mj. patřilo sledovat vývoj automobilové techniky ve světě a o všech významnějších objevech informovat příslušná místa. Donucen odejít do důchodu (politika posílání přesluhujících osob nad 60 let do důchodu, v té době přesluhoval již 15 let).\n\nBrigádník technického sekretariátu náměstka ústředního ředitele Motokovu, do půl roku opět donucen odejít.\nNadále navrhoval, inovoval, publikoval a přednášel. Posledním návrhem byl osobní automobil „ČSSR 1100“, který v roce 1969 86letý Kec zaslal ministerstvu průmyslu, návrh nebyl realizován.\n\nByl autorem publikací \"Automobil a jeho obsluha (1912)\", první české příručky pro automobilisty, kterou sepsal s přednostou prodeje Pragy Františkem Malým, dočkala se deseti vydání. Roku 1919 napsal časovou úvahu \"Práce\", roku 1925 pak stručnou příručku \"Autem jezditi snadno a rychle\".\n\nDo první světové války byly na základě jeho konstrukčních návrhů do sériové výroby zavedeny tři typy osobních automobilů:\nPraga Mignon (1910-1929) – středně velký vůz\nPraga Grand (1912–1932) - luxusní velký vůz – v roce 1912 zvítězil v Alpské jízdě, jezdil v ní na frontě poslední rakousko-uherský císař Karel I., ve 20. letech v ní jezdil T. G. Masaryk\nPraga Alfa (1913–1942) – malý lidový vůz\nPo první světové válce pokračoval, navrhl a zkonstruoval Praga Piccolo (1924–1941) - menší rodinný vůz, který získal titul nejhezčí vůz výstavy v Ženevě.\n\nS nákladními automobily v Pragovce začal, Praga V (1911) – tzv. autovlak, nosnost 5 t, Praga L (1912) – nosnost 2,5 t, Praga K (1913) – pětiradliční motorový pluh \"nesené\" soustavy, Praga N (1917) – nosnost 5 t, 7 převodů. Větší typ Praga U vyráběly v licenci značky Austro – Daimler, Austro – Fiat, Laurin & Klement, NW (Nesselsdorfer Wagenbau-Fabriks-Gesellschaft, od roku 1924 Tatra).\n\nVšechny konstrukce Ing. Kece se výborně osvědčily v poli za války i v silničním provozu.\n\nFrantišek Kec byl talentovaný samouk, automobilismus byla jeho celoživotní záliba. Studoval konkurenci, inspiroval se v Evropě i USA, vyhodnocoval, navrhoval, trval na kvalitních materiálech a účelné jednoduchosti. Byl inovativní co se týká konstrukcí, ale i bezpečnosti a pohodlí při jízdě a řízení auta. Zavedl brzdy na všechna 4 kola, bezpečnostní skla Triplex do všech autoskel, pojistný uzávěr na odnímatelná kola, samočinné vypínání směrových světel po průjezdu zatáčkou, brzdový posilovač Servofrein, z technických inovací patentoval a zavedl oběžné místo ztrátového mazání, čtyřku v převodovce, hydraulickou převodovku, kotoučovou místo kuželové spojky, sedmistupňovou převodovku pro nákladní auta, hlídač mazání (omezující při poklesu tlaku nejvyšší otáčky motoru pro bezpečné dojetí do servisu a mnoho dalších).\n\nDochovanou technickou pozůstalost (patenty, nákresy, technické výkresy, technickou korespondenci a písemnosti z veřejné činnosti, odborné a literární práce, přednášky, projevy a fotografie) rodina po smrti Kece odevzdala do Národního technického muzea v Praze.\n\nV roce 1957 bylo zřízeno unikátní soukromé \"Automuzeum Praga\" nadšeným sběratelem Emilem Příhodou, které sídlí ve Zbuzanech u Prahy, je jedním z největších muzeí jedné značky na světě. Prezentuje historii významné české automobilky, čítá přes 70 kusů automobilů či dopravních prostředků, technickou dokumentaci a ostatní materiály, které prezentují také dílo Františka Kece a jeho éru v automobilce Praga.\n\n"}
{"id": "1197498", "url": "https://cs.wikipedia.org/wiki?curid=1197498", "title": "Ilona Tajchnerová", "text": "Ilona Tajchnerová\n\nIlona Tajchnerová (* 30. ledna 1953 Most) je česká politička a advokátka, od roku 2014 zastupitelka města Ústí nad Labem, od roku 2010 zastupitelka Městského obvodu Ústí nad Labem-město, členka TOP 09.\n\nNarodila se v Mostě, ale přes 40 let žije v krajském městě Ústí nad Labem. Vystudovala Právnickou fakultu Univerzity Karlovy v Praze, na téže fakultě získala rovněž doktorát (titul JUDr.).\n\nPracuje jako advokátka a současně je i zapsaným mediátorem u Ministerstva spravedlnosti ČR. Má zkušenosti z přednáškové činnosti pro soukromou společnost \"Bureau Veritas Czech Repulic\", angažovala se jako lektor vzdělávacích kurzů u České asociace pečovatelské služby (ČAPS).\n\nIlona Tajchnerová je vdaná, má dva syny. Žije v Ústí nad Labem, konkrétně v části Skorotice. Ve volném čase ráda navštěvuje divadla, věnuje se cyklistice.\n\nJe členkou TOP 09 v Ústí nad Labem, kde je místopředsedkyní regionální organizace.\n\nDo politiky vstoupila, když byla za TOP 09 zvolena v komunálních volbách v roce 2010 do Zastupitelstva Městského obvodu Ústí nad Labem-město (byla lídryní kandidátky). Ve volbách v roce 2014 svůj mandát obhájila. Působí jako členka Kontrolního výboru. V komunálních volbách v roce 2010 kandidovala za TOP 09 také do Zastupitelstva města Ústí nad Labem, ale neuspěla. Zastupitelkou města byla zvolena až ve volbách v roce 2014. Působí jako členka Kulturní komise.\n\nV krajských volbách v roce 2016 kandidovala za TOP 09 do Zastupitelstva Ústeckého kraje, ale neuspěla. Ve volbách do Senátu PČR v roce 2016 kandidovala za TOP 09 a STAN v obvodu č. 31 – Ústí nad Labem. Se ziskem 5,92 % hlasů skončila na předposledním 9. místě a do druhého kola nepostoupila.\n"}
{"id": "1197500", "url": "https://cs.wikipedia.org/wiki?curid=1197500", "title": "Mădălina Diana Gheneová", "text": "Mădălina Diana Gheneová\n\nMădălina Diana Gheneová (rodným jménem \"Mădălina Diana Ghenea\", ; * 8. srpna 1987 Slatina) je rumunská modelka a herečka.\n\nNarodila se roku 1987 v rumunské Slatině. V patnácti letech začala mezinárodní modelingovou kariéru, když začala předvádět modely milánského návrháře Gattinoniho. Postupně pracovala v Rumunsku, Itálii, Německu, Japonsku, Rakousku, Španělku, Francii a Jihoafrické republice. Objevila se v několika reklamních kampaních, včetně kontraktů pro společnosti Peroni, New Yorker a Quelle. Také pózovala na obálkách módních časopisů \"Elle\" či \"GQ\".\n\nPoté, co byla vybrána s Catrinel Menghiovou a Carmen Prodanovou do mezinárodního kalendáře agentury MRA, si zahrála přítelkyni Erose Ramazzottiho v jeho videoklipu „Il tempo tra di noi“, uvozující novou desku \"The New Best\".\n\nRoku 2010 účinkovala v sedmé řadě italského televizního programu \"Ballando con le stelle\" (obdoby \"StarDance …když hvězdy tančí\"), kde se jejím partnerem stal profesionální tanečník Simone Di Pasquale. Vyřazeni byli ve čtvrtém kole. Od roku 2011 se stala tváří italské telefonní společnosti TRE, jíž prezentovala v kampani s Raoulem Bovou.\n\nHerecký debut zaznamenala v roce 2011 vedlejší rolí Iriny v italském komedii \"I soliti idioti\". Následně se představila po boku Judeho Lawa v černé krimikomedii z roku 2013 \"Dom Hemingway\". Jako vítězka Miss Universe – zosobňující symbol mládí, účinkovala v Sorrentinově dramatu \"Mládí\", kde hlavní postavy ztvárnili Michael Caine a Harvey Keitel. Spolu s Carlem Contim uváděla ročník 2016 Festivalu Sanremo.\n\nPřipojila se k organizaci „Artists for Peace and Justice“ podporující Haiti po ničivém zemětřesení v roce 2010. Prostředky darovala také na renovaci porodnice v rodné Slatině.\n\n\n\n"}
{"id": "1197501", "url": "https://cs.wikipedia.org/wiki?curid=1197501", "title": "Ekonomická bublina", "text": "Ekonomická bublina\n\nEkonomická bublina (nebo také \"spekulativní bublina\", \"finanční bublina\", \"cenová bublina\") je dočasná a nestandardní odchylka od skutečné hodnoty. Příčiny bublin jsou nejasné, ale existují řady teorií. Tyto bubliny jsou častější a trvají déle, než by se předpokládalo u racionálního trhu.\n\nOznačení bublina pochází z události označované jako jihomořská bublina.\n\n\n\n"}
{"id": "1197502", "url": "https://cs.wikipedia.org/wiki?curid=1197502", "title": "Občanská výchova (film)", "text": "Občanská výchova (film)\n\nObčanská výchova (v originále Die fetten Jahre sind vorbei) je německý dramatický film z roku 2004 režiséra Hanse Weingartnera. Hlavní role ztvárňují Daniel Brühl, Julia Jentsch a Stipe Erceg. Představují tři berlínské aktivisty proti kapitalismu, kteří se ocitnou v milostném trojúhelníku. \n\nPodle Weingartnera byl film ovlivněn jeho minulostí jako politického aktivisty. Popisuje deset let jeho života, když se snažil politické hnutí pro uspokojení svých ideálů. Snímek tak považuje za autobiografii a jeho hraje Daniel Brühl. Režisér se rozhodl pro nenásilnou cestu, protože násilí „pouze dělá systém silnější“ a poukazuje na frakci Rudé armády, která „prakticky vyvraždila celé levicové hnutí v Německu... protože dali policii záminku se opravdu vyzbrojit a vytvořit ještě větší totalitní systém“. Místo toho dal Weingartner svým postavám „poetickou rezistenci“.\n\nAčkoliv si Daniel Brühl myslel, že film je „velmi realistický“, byl nespokojen s nevěrohodností své postavy. Herec se cítil „připoutaný“ k Janovi a obdivoval jeho „odvahu, se kterou chce měnit způsob, jakým se věci dějí, aby jednal a obhajoval též své ideály“. Na druhou stranu shledával ale také „hodně utopické a naivní, že všichni tři tak moc riskují, aby se vloupali do domu někoho bohatého, aby jim přestěhovali věci.“\n\nVěrohodnost milostného trojúhelníku byla pro Weingartnera velmi důležitá, on sám se v něm minulosti také jednou ocitl. Ačkoliv herci zpočátku nevěřili, že by Peter mohl odpustit Janovi a Jule jejich zradu, tak Weingartner využil tuto situaci, aby popsal svůj pohled na přátelství: „Přátelství znamená pro něj více, než buržoazní morální hodnoty. Peter Jule miluje, on ji nevlastní. Když se Jule zamiluje do Jana, tak Peter může říci, že jejich láska je nádherná věc přibarvená rebelií, je to tedy společné odmítnutí sociálního omezení.“\n\nWeingartner řekl, že obdržel od americké produkční společnosti nabídku na produkování, která byla tak štědrá, že by „do konce života nemusel pracovat“. On ji ale odmítl a rozhodl se film produkovat prostřednictvím svých dvou menších, ale vlastních produkčních společností, y3film a coop99, jako nízkorozpočtový film. Weingartner film financoval z půjčky na 250 000 euro, kde mu jako zástava sloužil dům rodičů. Film se točil na ruční digitální kameru, což režisérovi umožňovalo „prozkoumat prostor a dát hercům povolení jít kamkoliv chtějí“. Weingartner chtěl technicky jednoduchý film zaměřený na herce. Jeho rozhodnutí udělat nízkorozpočtový film bylo záměrné: „Více peněz znamená více tlaku. Tímto způsobem jsem mohl využít omezený štáb a byl jsem schopný nastavit natáčecí plán, jak jsem chtěl - obvykle. Obrovskou výhodou tvorby tohoto druhu filmařské tvorby je právě ona rychlost.“ Většina filmu se natáčela v Berlíně, s výjimkou scén z rakouských Alp.\n\nPostava Petera byla napsána přímo pro herce Stipeho Ercega, když ho Weingartner viděl „ve filmu svého kamaráda“. Daniela Brühla, v té době již známého populárního herce, režisér znal a viděl ho jako „perfektního parťáka“ pro Ercega. Burghart Klaußner byl obsazen, protože podle slov režiséra byly mezi nimi „správná energie a naladění“. Nejsložitější bylo obsazení hlavní ženské role Jule. Weingartner hledal vhodnou představitelku osm měsíců a když objevil Julii Jentsch, tak zrovna pracovala jiném filmu, on si ale byl jistý, že našel „perfektní herečku“, a tak odložil natáčení. \n\nWeingartner poznamenal, že film je „o ekonomické revoluci, o chudých proti bohatým“. Nicméně se potýká s „mnoha dalšími tématy“ a „motivy revoluce, rebelantství“ a toho, „jak člověk může změnit běh svého života“, jsou těmi hlavními. Podobně se vyjádřil také Brühl: „je tam mnoho odlišných věcí, které si z toho můžete vzít“, protože film také pojednává o generačním konfliktu a příběhu o lásce a přátelství. \n\nHardenbergova „psycho-sexuální převaha“ oproti hlavním hrdinům symbolizuje to, co Weingartner považuje za „zradu evropské levice od pamětníků éry hippies, jako byli Joschka Fischer, Gerhard Schroder — a Tony Blair.“\n\nI když je předmět filmu politický, tak Weingartner prohlásil, že „celá myšlenka filmu je hravá. Film je plný vtipů. A radosti. Někde jsem četl, že děti se smějí víckrát, než stopadesátkrát denně. Dospělí se rozesmějí pouze desetkrát denně. Tedy chci, aby se lidé smáli. Chci, aby se podívali na film a bavili se.“\n\n"}
{"id": "1197503", "url": "https://cs.wikipedia.org/wiki?curid=1197503", "title": "Take Me Home, Country Roads", "text": "Take Me Home, Country Roads\n\nTake Me Home, Country Roads je píseň, kterou složili Bill Danoff, Taffy Nivert a John Denver, který ji také nahrál na své album \"Poems, Prayers & Promises\" z roku 1971.\n\nTento singl se dostal na první místo hitparád Record World Pop Singles Chart a Cash Box Top 100 a na druhé místo v Billboard Hot 100, kde byl překonán pouze písní „How Can You Mend a Broken Heart“ od Bee Gees. Stal se jednou z nejoblíbenějších písní Johna Denvera. Píseň je ikonickým symbolem Západní Virginie, kterou popisuje slovy „almost Heaven“ (téměř nebe). Od roku 2014 je oficiální státní písní tohoto státu.\n\n\n\nV roce 1975 nazpíval Pavel Bobek českou verzi písně, s názvem Veď mě dál, cesto má, český text napsal Vladimír Poštulka.\n"}
{"id": "1197505", "url": "https://cs.wikipedia.org/wiki?curid=1197505", "title": "Sborník popa Punčo", "text": "Sborník popa Punčo\n\nSborník popa Punčo (bulharsky \"Poppunčov sbornik\") je sborník kázání a dalších náboženských textů (damaskina), který sestavil a napsal pop Punčo (Пунчо Куздин, žák Paisije Chilendarského) roku 1796 ve vesnici Mokreš poblíž Lomu v Montanské oblasti na severozápadě Bulharska. Spis je uložen v bulharské Národní knihovně sv. Cyrila a Metoděje v Sofii (pod signaturou NBKM 693).\n\nSborník je důležitým svědkem rodící se spisovné bulharštiny, příspěvek k bulharské národnímu obrození. Je psán na svoji dobu a úroveň vzdělaným mužem, jazyk je běžně mluvená bulharština (mokrešský dialekt), zapsáno ne pěknou, ale dobře čitelnou cyrilicí. Větší útvary, které Punčo do sborníku zapracoval byla Paisijova historie (značně zkrácena). Text je doplně několika miniaturami, včetně dvou autoportrétů.\n\n\n"}
{"id": "1197512", "url": "https://cs.wikipedia.org/wiki?curid=1197512", "title": "Muzeum letectví Košice", "text": "Muzeum letectví Košice\n\nMuzeum letectví v Košicích () je expozicí Slovenského technického muzea. Jsou zde vystaveny sbírky spalovacích a proudových motorů, originály stíhacích letounů a vrtulníků, repliky historických letadel, galerie prezidentských letadel, měřící a navigační přístroje, letecká výstroj, ukázky leteckých modelů a maket. Dále je zde expozice silniční dopravy a také výstava věnovaná osudům Slováků v Royal Air Force v letech 1940 až 1945.\n\nV roce 1927 bylo v Košicích uvedeno do provozu druhé letiště na Slovensku, tvořící významný dopravní uzel na východě tehdejšího Československa. Od roku 1947 je v Košicích otevřeno Technické muzeum, předchůdce Slovenského technického muzea. Historie leteckého školství sahá do roku 1959, kdy vzniklo v Košicích Letecké učiliště. 1. září 1973 byla založena Vysoká vojenská letecká škola SNP (VVLŠ SNP). Po rozdělení Československa byla roce 1993 Vysoká vojenská letecká škola SNP přejmenována na Vysokou vojenskou školu letectví generála Milana Rastislava Štefánika a v roce 1996 přejmenována na Vojenskou leteckou akademii gen. M. R. Štefánika v Košicích. Ta byla sloučena s Technickou univerzitou v Košicích a od roku 2005 je Leteckou fakultou Technické univerzity v Košicích. V Košicích sídlí také aeroklub. Jedním z hlavních důvodů založení Muzea letectví bylo, že ve Slovenském technickém muzeu byla soustředěna starší letecká technika, hlavně vzácné kolekce leteckých motorů, měřicích, navigačních a jiných přístrojů, používaných v letadlech. Ke zpřístupnění Muzea letectví veřejnosti došlo ve dvou etapách, 23. srpna 2002 byla otevřena první a 3. října 2003 druhá část.\n\nTuto expozici reprezentuje zejména 20 leteckých motorů, kde podle časové osy je první vodou chlazený motor Austro-Daimler o výkonu 162 HP vyráběný od roku 1916 a používaný v letadlech Aviatik D.I a Lohner C.I. Dále také motory německé, francouzské, ruské a rakouské výroby. Z československé produkce je nejzajímavějším motorem devítiválcový vzduchem chlazený \"Walter Scolar\" o výkonu 160 HP při 2200 ot/min. Vyráběn byl firmou Walter v Praze od roku 1936.\n\nZajímavý je i letecký motor ZOD-260, vzduchem chlazený dvoutaktní hvězdicový šestiválec z Československé zbrojovky Brno, nebo letecký motor Tatra. Zajímavé jsou i informace o vynálezu vrtulníku s benzínovým motorem, který vynalezl Ján Bahýľ (1905), vynálezu padáku (Štefan Banič, 1913) a významné osobnosti, generálu francouzské armády, vědci, letci a politikovi Milanu Rastislavu Štefánikovi.\n\nLetadla zde zastupují modely, mezi nimiž je největším Avia Bk-534, v barevném provedení odpovídajícím letecké jednotce Československého letectva umístěné ve Spišské Nové Vsi, dolnoplošník s podpěrami Avia BH-11 a dvouplošník z konce I. světové války SPAD S.XIII. Motory z období II. světové války mezi jinými zastupuje Junkers Jumo 004, který byl prvním sériově použitým proudovým motorem na světě.\n\nExpozice prezentuje vzájemně postupující vývoj letecké techniky a leteckých motorů. V SSSR byl mezi prvními turbokompresorový motor RD-9 s axiálním kompresorem. Používán byl do sériově vyráběného letadla MIG-19S. Československý výrobce leteckých motorů Motorlet v Praze-Jinonicích se od roku 1969 zaměřil na výrobu turbovrtulových motorů M-601 používaných ve dvoumotorových letadlech československé výroby L-410 Turbolet vyráběných v závodě LET Kunovice. Zástupcem poválečných letadel používaných zejména společnostmi Agrolet a později Slov-Air je samonosný dolnoplošník s celokovovým křídlem Z-37 Čmelák. Úspěšná byla i letadla L-200 Morava (celkem vyrobeno 367 letadel), větroň Blaník (VZLÚ Praha-Letňany), který sloužil pro výcvik od 50. let 20. století do počátku 21. století s úspěchem i v zahraničí (Chile, Argentina, Kanada, Velká Británie).\n\nV expozici se nachází i bezpilotní systém VR-3 Rejs vyvinutý v polovině 60. let ve verzích: fotografická, televizní systém a systém pro monitorování úrovně radiace.\n\nNázev expozice má původ v darech prezidentů zemí Evropy, Severní Ameriky a Asie prezidentovi Rudolfu Schusterovi. Prvním byl dar prezidenta Ukrajinské republiky Leonida Kučmy – letadlo Suchoj Su-15.\n\nPak následovaly stroje:\n\nDo expozice je od roku 2013 zařazena výstava „Letecká meteorologie“, statutární výstava ze sbírek STM – fyzika a letectví. V ní jsou prezentovány základní poznatky meteorologie jako vědní disciplíny, s důrazem na význam meteorologických měření pro bezpečnost letového provozu. Význam meteorologie a přístrojové techniky narostl s vývojem samotné letecké techniky. Základem výstavy jsou přístroje pocházející z daru Slovenského hydrometeorologického ústavu v Bratislavě pro STM v 60. letech 20. století. Výstava byla zpřístupněna v roce 2010 k příležitosti 130. výročí narození M. R. Štefánika.\n\nExpozice byla zpřístupněna 19. dubna 2011 a má za cíl seznámit návštěvníka s vývojem konstrukcí. K tomu slouží exponáty s odstraněnou částí konstrukcí, či potahu. Tak se návštěvník může seznámit s částmi a technologiemi běžně ukrytými zraku diváka.\n\nKromě takto upravených motorů, například i RD-45, zaujme letadlo Let L-200 Morava, větroň WT-3 a rogalo Ultra light.\n\n1. května 2008 byla zpřístupněna první část expozice věnované silniční dopravě. V roce 2012 expozice obsahovala 30 historických automobilů, 8 motorů a zastoupena jsou i oblíbená dobová jízdní kola. Expozice byla vytvořena ve spolupráci s „Veterán klubem CASSOVIA RETRO Košice“, většina veteránů je pojízdná a účastní se jízd historických vozidel. Počet a druhy vozidel se mění. Ze sbírek Slovenského technického muzea jsou vzácné zejména polokabriolet Tatra 57 (1932), Praga Piccolo (1934) a Opel Kapitän (1950). Dalšími vozy jsou Citroën z roku 1939 a Chevrolet z roku 1940 s šestiválcovým motorem nebo také automobil Jawa Minor Roadster. Motocykly reprezentují ČZ, Jawa pérák.\n\n\n"}
{"id": "1197519", "url": "https://cs.wikipedia.org/wiki?curid=1197519", "title": "Antonio Tempesta", "text": "Antonio Tempesta\n\nAntonio Tempesta (kolem 1555 Florencie – 5. srpna 1630 Řím) byl italský malíř a grafik. Stylově stojí na přechodu od manýrismu k ranému baroku. Jeho učitelem byl Jan van der Straet, s nímž zřejmě pracoval na výzdobě paláce Palazzo Vecchio. \n\nKolem roku 1580 se Tempesta natrvalo odstěhoval do Říma. Zde kromě maleb a fresek začal postupně vytvářet i grafiku, nejdříve předlohy pro jiné rytce a od roku 1589 produkoval mědirytiny sám. Celkem jich vytvořil asi 1700, většinou v nich zpracovával biblická, mytologická a náboženská témata a jeho grafiky patřily k nejoblíbenějším a nejvíce kopírovaným v celém 17. století. Po roce 1600 začal Tempesta malovat i na kámen (mramor, alabastr, lapis lazuli), a také tato jeho díla se stala oblíbenými sběratelskými předměty. \n\nK Tempestovým žákům patřil Claude Deruet a snad i Jacques Callot. \n"}
{"id": "1197521", "url": "https://cs.wikipedia.org/wiki?curid=1197521", "title": "Kostel Nanebevzetí Panny Marie (Strojetice)", "text": "Kostel Nanebevzetí Panny Marie (Strojetice)\n\nŘímskokatolický farní kostel Nanebevzetí Panny Marie ve Strojeticích je barokní sakrální stavba stojící nedaleko hlavní silnice. Od roku 1964 je kostel chráněn jako kulturní památka.\n\nKostel Nanebevzetí Panny Marie stojící ve Strojeticích byl poprvé připomínán roku 1357. Pravděpodobně měl gotickou podobu, ale roku 1634 byl zničen požárem. Později v roce 1701 byl vystavěn v barokním slohu. Znovu obnoven byl roku 1834. V období 1945–1989 byl devastován. Ve 21. století je ve špatném stavu a je nepřístupný. Ve střeše lodi menší díry. V obvodových zdech svislé praskliny. Fasáda zničena. Interiér zpustošen.\n\nJedná se o jednolodní stavbu s trojboce zakončeným presbytářem se čtvercovou sakristií po severní straně a s hranolovou věží v západní průčelí. Fasády kostela jsou hladké, členěné pouze jednoduše profilovanou podstřešní římsou. Okna má kostel obdélná, segmentově zakončená. V 1. patře věže jsou okna oválná.\n\nPresbytář i loď mají plochý strop. Stěny jsou uvnitř nečleněné. V lodi je tříramenná nepodklenutá kruchta. Sakristie má v klenbě placku. V podvěží se nachází dřevěný strop.\n\nHlavní oltář je pseudogotický a pochází z 19. století. Dva protějškové boční oltáře jsou zasvěcené Panně Marii a sv. Josefovi. Jsou barokní z období kolem roku 1700. Jedná se o portálové oltáře s akantovými řezbami, sochařsky zpracované se soškami světců a s původními obrazy v nástavcích. Kazatelna a varhany pocházejí z konce 18. století. V kostele je křtitelnice. V podvěží je umístěn v akantovém rámu obraz \"Nanebevzetí Panny Marie\" pocházející z konce 17. století.\n\nNa návsi při silnici je sloup se sochou sedícího \"Krista Trpitele\". Jedná se o barokní dílo z období kolem roku 1700.\n\n"}
{"id": "1197522", "url": "https://cs.wikipedia.org/wiki?curid=1197522", "title": "Myanmarské námořnictvo", "text": "Myanmarské námořnictvo\n\nMyanmarské námořnictvo je námořní složkou myanmarských ozbrojených sil. Malé myanmarské námořnictvo, operující především při pobřeží a na řekách, od roku 2000 prochází významnou modernizací a expanzí s cílem dostat se na úroveň svého regionálního rivala – bangladéšského námořnictva. K roku 2007 mělo cca 16 000 příslušníků a 122 plavidel. Jádro jeho sil tvoří lehké fregaty, korvety a raketové čluny. Velitelství námořnictva sídlí v Rangúnu.\n\nMyanmarské válečné lodě mají před jménem zkratku UMS (\"Union of Myanmar Ship\").\n\nMyanmarské námořnictvo vzniklo po vyhlášení nezávislosti Barmy roku 1948. Roku 1948 námořnictvo získalo fregatu třídy River \"Mayu\" (F266, ex HMS \"Fal\") a čtyři dělové čluny. V letech 1950–1951 bylo z USA dodáno 10 kutrů pobřežní stráže a v letech 1956–1957 pět útočných člunů britské třídy \"Dark\". Roku 1958 námořnictvo získalo minolovku \"Yan Myo Aung\" (ex HMS \"Mariner\" (J380)) druhoválečné třídy \"Algerine\", která byla až do svého vyřazení roku 1989 největší barmskou válečnou lodí.\n\nV 60. letech byly vylepšeny domácí loděnice, v nichž bylo s jugoslávskou pomocí postaveno několik typů námořních a říčních válečných lodí, včetně dvojice roku 1960 do služby přijatých hlídkových lodí třídy \"Nawarat\". Roku 1965 byla v USA zakoupena korveta \"Yan Taung Aung\" (ex USS \"Farmington\" (PCE-894)) třídy PCE-842 a roku 1967 korveta \"Yan Gyi Aung\" (ex USS \"Creddock\" (AM-356)) třídy \"Admirable\".\n\nV 80. letech námořnictvo získalo hlídkové čluny PGM 412–414 postavené v domácích loděnicích, hlídkové čluny PGM 401–406 postavené v USA, tři dánské hlídkové lodě třídy \"Osprey 50\" a tři hlídkové čluny Swift ze Singapuru.\n\nV 80. letech se námořnictvo soustředilo na ochranu pobřeží, kontrolu rybolovu a operace na řekách. Jeho hlavní síly tvořila jedna britská fregata a čtyři korvety pocházející ze 40. let, dvě domácí hlídkové lodě pocházející ze 60. let a několik desítek lehkých plavidel. K roku 1983 mělo asi 7000 příslušníků. Námořnictvo tehdy postrádalo schopnosti operovat proti válečným lodím hlavních kategorií, ponorkám, ale i letadlům. Jeho modernizaci a rozvoji bránil především nedostatek financí. Roku 1988 proto byla zahájena dílčí modernizace námořnictva, které v 90. letech získalo šest čínských raketových člunů typu 037IG, deset čínských hlídkových lodí typu 037 (třída \"Hainan\") a několik raketových člunů postavených domácími loděnicemi. Díky tomu se velikost námořnictva mezi lety 1988 a 1998 zdvojnásobila. Naopak plán na zakoupení čínských fregat tehdy nebylo možné uskutečnit kvůli nedostatku financí.\n\nSlabé a zastarávající myanmarské námořnictvo začalo výrazně zaostávat za svým regionálním rivalem – bangladéšským námořnictvem. To omezovalo jeho schopnosti při kontrole rybolovu a při hájení zájmů země ve sporu mezi Indií, Bangladéšem a Myanmarem o námořní hranice v Bengálském zálivu bohatém na nerostné suroviny. V roce 2008 tak například došlo k tomu, že Myanmar i Bangladéš vyslali své válečné lodě do sporné oblasti, kde společnost Daewoo se souhlasem myanmarské vlády prováděla průzkum. Poznání slabosti myanmarského námořnictva vedlo k urychlení jeho modernizace, nastartované roku 2001. Námořnictvo postupně posilují například fregaty třídy \"Aung Zeya\" (má jich být postaveno až šest), tři korvety \"Anawrahta\", deset raketových člunů třídy \"FAC-M\". Roku 2012 byly dodány také dvě starší čínské fregaty typu 053H1, modernizované pro nesení protilodních střel C-802. Většinu plavidel Myanmar staví vlastních loděnicích a za nemalé podpory ČLR. Námořnictvo rovněž projevuje zájem o pořízení ponorek.\n\n\n\n\n\n\n\n"}
{"id": "1197524", "url": "https://cs.wikipedia.org/wiki?curid=1197524", "title": "Sovětsk", "text": "Sovětsk\n\nSovětsk či Sovetsk () je jméno sídel v Rusku:\n\n"}
{"id": "1197528", "url": "https://cs.wikipedia.org/wiki?curid=1197528", "title": "Šťavelan sodný", "text": "Šťavelan sodný\n\nŠťavelan sodný je sodná sůl kyseliny šťavelové se vzorcem NaCO. Je to bílý, krystalický prášek bez zápachu rozkládající se při 250-270 °C.\nMůže být použit jako redukční činidlo. Je používán také v analytické chemii, například pro titrace roztoku manganistanu draselného.\n\nNeutralizace kyseliny šťavelové hydroxidem sodným.\n\nDalší způsob je zahříváním mravenčanu sodného.\n\nJe potřeba, aby teplota titrační směsi přesáhla 60 °C, aby se zajistilo, že manganistan rychle zreaguje.\n\nJako další šťavelany, šťavelan sodný je nebezpečný pro člověka. Může způsobit palčivou bolest v ústech, jícnu a žaludku, krvavé zvracení, bolesti hlavy, svalové křeče, pokles krevního tlaku, srdeční selhání, šok, kóma a případnou smrt. Smrtelná dávka požitím šťavelanů je 10-15g/kg.\nŠťavelan sodný, stejně jako citráty, může být také použit k odstranění vápenatých iontů (Ca) z krevní plazmy. To také zabraňuje srážení krve. Mějte na paměti, že odstraněním iontů vápníku z krve, šťavelan sodný může narušit funkci mozku.\n\n"}
{"id": "1197529", "url": "https://cs.wikipedia.org/wiki?curid=1197529", "title": "Lodovico Carracci", "text": "Lodovico Carracci\n\nLodovico Carracci či Ludovico Carracci (21. duben 1555, Bologna – 13. listopadu 1619, Bologna) byl italský malíř a grafik. Jeho učitelem byl Prospero Fontana a vedle svého rodného města se v umění zdokonaloval i v Benátkách, Florencii, Parmě a Mantově. V Bologni spolupracoval se svými bratranci Agostinem a Annibalem Carracciovými. Společně také kolem roku 1585 založili jednu z prvních malířských akademií Itálie, Accademia degli Incamminati. K Lodovicovým žákům patřili Giacomo Cavedone a Francesco Camullo.\n\nLodovico Carracci byl bratrancem Agostina a Annibala Carracciových. Ludovico se učil u Prospera Fontany a Passignana ve Florencii. Studijní cesty podnikl do Benátek, Florencie, Parmy a Mantovy, aby se zdokonalil v malířském umění. V Bologni spolupracoval se svými bratranci Agostinem Carraccim a Annibalem Carraccim. Společně také kolem roku 1585 založili jednu z prvních malířských akademií Itálie, Accademia degli Incamminati. K Lodovicovým žákům patřili Giacomo Cavedone a Francesco Camullo.\n\nSpolu se svými bratranci Ludovico pracoval v Bologni v roce 1584 na freskovém cyklu \"Jason a Medea\" v Palazzo Fava a na fresce \" Historie Romula a Rema \" (1590-1592) pro Palazzo Magnani v Bologni. Podíl jednotlivých spoluautorů na freskách je neznámý.\n\nJako nejstarší a nejzkušenější ze tří Carracciů byl Lodovico až do roku 1595 hlavou carracciovské dílny. Z jeho iniciativy byla v Bologni založena jedna z prvních malířských akademií \"Accademia degli desiderosa\" či \"Accademia degli incamminati\". Lodovicovo realistické založení a také láska k přírodě předurčily jeho protimanýristické zaměření. Ovlivňoval tak své bratrance a později i akademii. Ve svých obrazech usiloval o vystižení přirozeného světla a odlišoval se tím od manýristických malířů. Jeho rané obrazy se vyznačují sytými barvami a přísnou, sevřenou kompozicí. V pozdějším období položil základ pro dynamický raně barokní sloh. Na tento sloh navázali Guercino a raný G. M. Crespi. Ke konci století měl Lodovico Carracci sklon ke klasicismu, po roce 1602 se po pobytu v Římě vrátil k baroknímu slohu.\n\n"}
{"id": "1197540", "url": "https://cs.wikipedia.org/wiki?curid=1197540", "title": "Bogdanovič", "text": "Bogdanovič\n\nBogdanovič () je město ve Sverdlovské oblasti v Ruské federaci. Při sčítání lidu v roce 2010 měl přes třicet tisíc obyvatel.\n\nBogdanovič leží na západě Západosibiřské roviny na řece Kunaře, pravém přítoku Pyšmy v povodí Obu. Od Jekatěrinburgu, správního střediska oblasti, je vzdálen přibližně sto kilometrů na východ.\n\nBogdanovič vznikl v letech 1883–1885 jako stanice na vznikající železniční trati z Jekatěrinburgu do Ťumeně a byl pojmenován po generálu Jevgenijovi Vasiljevičovi Bogdanovičovi.\n\nMěstem je od roku 1947.\n"}
{"id": "1197544", "url": "https://cs.wikipedia.org/wiki?curid=1197544", "title": "Cigoli", "text": "Cigoli\n\nCigoli, plným jménem Lodovico Cardi da Cigoli (1559 Castelvecchio di Cigoli – 1613 Řím), byl italský malíř, sochař, básník a architekt, stylově na přechodu od manýrismu k baroku. Jeho učiteli byli Alessandro Allori, Bernardo Buontalenti a Santi di Tito. Zprvu působil ve Florencii, roku 1604 přesídlil do Říma, vracel se však i později do Toskánska, kam uvedl barokní styl. K jeho žákům patřili Giovanni Biliverti, Sigismondo Coccapani, Andrea Commodi, Cristofano Allori, Filippo Paladini, pravděpodobně i Domenico Fetti a Aurelio Lomi. \n"}
{"id": "1197550", "url": "https://cs.wikipedia.org/wiki?curid=1197550", "title": "2. hokejová liga SR 2012/2013", "text": "2. hokejová liga SR 2012/2013\n\nSezóna 2012/2013 byla 20. ročníkem 2. slovenské hokejové ligy. Vítězem se stal tým MŠK Hviezda D. Kubín, který neuspěl v baráži o 1. hokejovou ligu. Z 1. ligy nikdo nesestoupil.\n\nSoutěž byla rozdělena do dvou skupin (západ a východ). Celkem se jich zúčastnilo 14 týmů po sedmi týmech. Ve všech skupinách se odehrálo 24 zápasů. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil do baráže o 1. ligu. Ze soutěže se nesestupovalo.\n\n\n\n"}
{"id": "1197552", "url": "https://cs.wikipedia.org/wiki?curid=1197552", "title": "2. hokejová liga SR 2013/2014", "text": "2. hokejová liga SR 2013/2014\n\nSezóna 2013/2014 byla 21. ročníkem 2. slovenské hokejové ligy. Vítězem se stal tým MŠK Hviezda D. Kubín, který neuspěl v baráži o 1. hokejovou ligu. Z 1. ligy nikdo nesestoupil.\n\nSoutěž byla rozdělena do dvou skupin (západ a východ). Celkem se jich zúčastnilo 16 týmů po sedmi týmech. Ve všech skupinách se odehrálo 21 zápasů. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil do baráže o 1. ligu. Ze soutěže se nesestupovalo.\n\n\n"}
{"id": "1197555", "url": "https://cs.wikipedia.org/wiki?curid=1197555", "title": "Alexander Kostial", "text": "Alexander Kostial\n\nAlexander Kostial (25. srpna 1844 Vrchlabí – 13. října 1906 Cheb) byl rakouský právník a politik německé národnosti z Čech, poslanec Českého zemského sněmu.\n\nNarodil se roku 1844 ve Vrchlabí jako syn továrníka Alexandera Kostiala. Vystudoval práva na Karlo-Ferdinandově univerzitě v Praze. 27. ledna roku 1870 byl promován na doktora práv. V roce 1872 se stal adjunktem okresního soudu ve Varnsdorfu, později v Liberci. V listopadu 1883 ho ministr spravedlnosti jmenoval substitutem státního návladního v Chebu. Roku 1894 se v Chebu stal státním návladním. V dubnu 1900 obdržel od císaře titul rady vrchního zemského soudu. Byl členem spolku Verein für Geschichte der Deutschen in Böhmen.\n\nZastával post okresního starosty ve Vrchlabí. Publikace \"Slovník představitelů zemské samosprávy v Čechách 1861-1913\" uvádí, že poslanec Kostial byl činný i jako továrník v oboru lněného a bavlněného zboží ve Vrchlabí.\n\nV 70. letech se zapojil do vysoké politiky. V zemských volbách v roce 1870 byl zvolen na Český zemský sněm, kde zastupoval kurii městskou, obvod Vrchlabí, Lanov, Hostinné. Rezignoval v srpnu 1871. Patřil mezi kandidáty německé líberální Ústavní strany.\n\nZemřel v říjnu 1906 po dlouhé nemoci ve věku 63 let.\n"}
{"id": "1197558", "url": "https://cs.wikipedia.org/wiki?curid=1197558", "title": "Mravenčan barnatý", "text": "Mravenčan barnatý\n\nMravenčan barnatý (vzorec Ba(HCOO)) je barnatá sůl kyseliny mravenčí. Je velmi dobře rozpustný ve vodě a kyselině mravenčí a prakticky nerozpustný v ethanolu a diethyletheru.\n\nV laboratoři může být připraven neutralizací kyseliny mravenčí hydroxidem barnatým a následnou krystalizací.\n\nHCOOH + Ba(OH) = (HCOO)Ba + HO\n\n"}
{"id": "1197563", "url": "https://cs.wikipedia.org/wiki?curid=1197563", "title": "Chocholačka bílá", "text": "Chocholačka bílá\n\nChocholačka bílá (\"Pseudofumaria alba\") je vytrvalá, nevysoká rostlina, jeden ze dvou druhů rodu chocholačka, který byl vydělen z rodu dymnivka. Je původní rostlina jihovýchodní Evropy, odkud byla rozšířena do Střední i Západní Evropy a také do Austrálie.\n\nJako okrasná rostlina se dostala do zahrad České republiky a odtud se začala šířit do volné přírody. V české krajině, kde je považována za naturalizovaný neofyt, je poměrně novým druhem a prvně byla v přírodě zjištěna až v roce 1995.\n\nNenáročná bylina rostoucí často na místech dotčených lidskou činností, jakož i na skalách, ve škvírách zdí, zídek a v trhlinách betonových chodníků. Dává přednost vápnitým substrátům, vyskytuje se od nížin až do podhůří. Tento hemikryptofyt skrývá přezimující pupeny mírně pod terénem. Kvete nejčastěji od června až do září.\n\nTrvalka s přímou, větvenou lodyhou dlouhou 10 až 40 cm, která je porostlá třikrát zpeřenými listy s úzkými, zřetelně křídlatými řapíky.\n\nKrémově bílé květy se žlutým vrcholem bývají v počtu pět až dvacet sdružené do jednostranného, hroznovitého květenství na často vztyčené stopce 2 až 8 cm dlouhé. Při kvetení je květenství poměrně husté a za plodů se prodlužuje. Z podlouhlých listenů vyrůstají stopkaté, oboupohlavné trubkovité květy 1,5 až 2 cm velké. Vejčitě zubaté, brzy opadavé, asi 2 mm velké kališní lístky jsou pouze dva. Čtyři korunní lístky jsou 15 až 20 mm velké, krémově bílé a rostou ve dvou kruzích. Dva z nich, vnitřní, vyrůstají po bocích květu a mají spolu srostlé žlutě zbarvené vrcholy. Dva vnější jsou větší, jsou pyskovitě zakončené a horní z nich má krátkou vakovitou ostruhu. Šest tyčinek je po třech srostlých do dvou sloupků, prostřední tyčinky nesou prašníky se dvěma prašnými váčky a krajní jen s jedním; u jejich báze jsou nektarové žlázky, ke kterým přilétá opylující hmyz. Z jednodílného semeníku ční nitkovitá čnělka s bliznou s laloky.\n\nPlody jsou eliptické, asi 1 cm dlouhé tobolky se třemi až devíti semeny, kterými se chocholačka bílá nejčastěji rozmnožuje. Semena jsou černá, asi 2 mm velká, mají hrbolaté osemení a přívěsek s masíčkem.\n\nChocholačky bílé jsou na pěstování nenáročné a bývají vysazovány v zahradách jako okrasné rostliny, nejčastěji ve skalkách nebo v záhonech nižších trvalek. Poměrně snadno se množí semeny a samovolně se tak šíří do volné přírody. Starší rostliny lze rozmnožit i rozdělením trsů. Dobře přezimují i ve středoevropských podmínkách.\n\nChocholačka bílá se vyskytuje ve třech poddruzích:\nV přírodě České republiky vyrůstá pouze prvý, nominátní poddruh \"Pseudofumaria alba\" subsp. \"alba\".\n\n"}
{"id": "1197565", "url": "https://cs.wikipedia.org/wiki?curid=1197565", "title": "Pavel Doulík", "text": "Pavel Doulík\n\nPavel Doulík (* 12. října 1977 Teplice) je český pedagog v oboru chemie a biologie. Od března 2011 do února 2019 byl děkanem Pedagogické fakulty UJEP, v současné době zastává funkci prorektora pro vnější vztahy na UJEP.\n\nV roce 1992 nastoupil po základní škole ke čtyřletému studiu na Gymnáziu Teplice. Po maturitě v roce 1996 začal studovat na PF UJEP učitelství všeobecně vzdělávacích předmětů pro střední školy, obor biologie-chemie. Diplomovou práci psal na téma \"Zpracování některých kapitol učiva chemie metodou aktivní konstrukce poznatků žáka a jejich ověření\". Získal titul magistr. V roce 2002 mu byl v Trnavě po absolvování rigorózní zkoušky a obhajobě rigorózní práce na téma \"Tvorba, ověření a optimalizace nástrojů diagnostiky vybraných prekonceptů z oblasti přírodovědných předmětů\" udělen titul doktor pedagogiky. V letech 2001 až 2004 byl studentem doktorského studia v oboru Teória vyučovania predmetov vseobecne vzdelavacej a odbornej povahy se specializací na teorii vyučování chemie na Pedagogické fakultě trnavské Univerzity Trnava. Titul philosophiae doctor mu byl udělen v prosinci 2004, půl roku po obhájení dizertační práce s názvem \"Dětská pojetí vybraných fenoménů z oblasti přírodovědného vzdělávání na základní škole.\" V roce 2008 začalo jeho habilitační řízení na Pedagogické fakultě Univerzity Konštantína Filozofa v Nitře v oboru pedagogika. Po vypracování habilitační práce \"Možnosti výzkumu a diagnostiky dětských pojetí (prekonceptů) v kontextu současných pedagogických tendencí\" a habilitační přednášce na téma \"Indivudální pojetí role učitele studenty učitelství – představy a zkušenosti\" mu byl 26. února 2009 udělen vědecko-pedagogický titul docent. 19. září 2018 ho slovenský prezident Andrej Kiska jmenoval profesorem v oboru pedagogika. \n\n\n\n\nV současnosti žije v severočeské Krupce. Je ženatý a se svou manželkou Monikou má dva syny (Adama a Davida).\n\nJe brankářem hokejbalového týmu HbC Kings Teplice.\n\n"}
{"id": "1197566", "url": "https://cs.wikipedia.org/wiki?curid=1197566", "title": "Ladislav Baletka", "text": "Ladislav Baletka\n\nPhDr. Ladislav Baletka (12. dubna 1944 Přerov – 25. června 2011 Valašské Meziříčí) byl český historik a archivář. Jeho synem je historik Tomáš Baletka.\n\nNarodil se 12. dubna 1944 v Přerově, kde byla v té době totálně nasazena jeho matka. Dětství prožil v Ratiboři v údolí Kobelné a poté ve Vsetíně, kam se rodina přestěhovala r. 1953. Zde dokončil základní školní docházku a r. 1961 maturoval na Jedenáctileté střední škole. Poté studoval archivnictví a pomocné vědy historické na Filozofické fakultě Univerzity Karlovy v Praze, studium dokončil roku 1966.\nPracovat začal ve Státním okresním archivu ve Vsetíně, kde pomáhal již v době studií jako praktikant. Po dvou letech odešel do Zemského archivu v Opavě. Po svatbě, kdy se mladá rodina usadila v Podlesí u Valašského Meziříčí, nastoupil roku 1970 do Vlastivědného ústavu Vsetín, pracoviště Valašské Meziříčí. Většina jeho profesního života je však spojena se vsetínským archivem, kde pracoval nejdříve jako odborný archivář a od roku 1974, kdy se do archivu opět vrátil, jako ředitel. Ředitelem okresního archivu byl až do svého odchodu do důchodu v r. 2008.\n\nS manželkou Milenou měl Ladislav Baletka dvě děti, syna Tomáše a dceru Markétu. Zemřel 25. června 2011 ve Valašském Meziříčí.\n\nLadislav Baletka se zabýval zejména regionálními dějinami Valašska, především okresu Vsetín – Vsetínska, Valašskomeziříčska a Rožnovska. Jeho širší badatelský záběr zaujímal dějiny průmyslu, městskou a obecní symboliku, ale např. i dějiny vystěhovalectví do USA.\n\nZa svůj profesní život zpracoval četné množství archivů měst, obcí, škol, spolků a rovněž osobních fondů. Svými díly o řadě valašských obcí (např. Huslenky, Horní Bečva, Janová, Karolinka, Kateřinice, Liptál, Oznice, Zubří) se podstatně zasloužil o zpřístupnění regionální historie. Velkým přínosem byly jeho rozsáhlejší práce o Vsetíně a Valašském Meziříčí.\nHistorii kraje zpřístupňoval i vydáváním popularizačních článků v regionálních periodicích; ve Zpravodaji města Vsetína mu od r. 1997 pravidelně vycházel cyklus článků Významné osobnosti našeho města, v rozsáhlém cyklu Kolem nás šla historie se věnoval řadě známých a významných budov a míst ve Vsetíně a jeho okolí.\nJeho zájem o historii židovství vykrystalizoval publikací Židé v dějinách Valašského Meziříčí (2004).\nV oblasti pomocných věd historických se soustředil především na diplomatiku, heraldiku a sfragistiku. Řadě obcí Vsetínského okresu zpracoval obecní symboliku. Společně s Jiřím Loudou, autorem současné podoby Státního znaku ČR, napsal publikaci Znaky měst Severomoravského kraje (1980).\n\nLadislav Baletka se angažoval angažoval i ve veřejném životě, od roku 1998 působil jako zastupitel a následně i jako radní města Valašské Meziříčí (za ČSSD) a byl také předsedou komise pro městskou památkovou zónu.\nByl rovněž dlouholetým aktivním členem České archivní společnosti. Roku 2009 mu byla ministrem vnitra udělena medaile Za zásluhy o české archivnictví. Za významný přínos v popularizaci města byl roku 2010 nominován na Cenu města Valašské Meziříčí, kterou však z osobních důvodů odmítl převzít.\n\n\n\n\n"}
{"id": "1197569", "url": "https://cs.wikipedia.org/wiki?curid=1197569", "title": "Regionalliga (německá fotbalová soutěž)", "text": "Regionalliga (německá fotbalová soutěž)\n\nRegionalliga je od sezony 2008/09 čtvrtá nejvyšší ligová úroveň v německém ligovém systému a zároveň první, která není celostátní. Dělí se do pěti regionálních soutěží - bavorské, severní, severovýchodní (bývalá NDR), jihozápadní a západní. Vítězové těchto soutěží a druhý tým jihozápadní regionalligy (protože z toho regionu pochází nejvíce týmů) postupují do kvalifikace o postup do 3. Ligy.\n\nOd roku 1963 do roku 1974 byla Regionalliga druhá nejvyšší divize pod Bundesligou, poté 20 let neexistovala. V roce 1994 byla znovuzavedena jako 3. ligová úroveň. Zpočátku byla dělena na čtyři části (Severní, severovýchodní, Západní/jihozápadní a Jižní), od roku 2000 na dvě (Severní a Jižní). Od sezony 2008/09 se kvůli zavedení 3. Ligy stala čtvrtou nejvyšší soutěží a byla dělena na 3 soutěže. Od sezóny 2012/13 se Regionalliga skládá z 5 soutěží.\n\nRekord v návštěvnosti: 30 313 diváků, v zápase Alemannia Aachen proti Rot-Weiss Essen (7. února 2015)\n\n"}
{"id": "1197572", "url": "https://cs.wikipedia.org/wiki?curid=1197572", "title": "Bubenečský hřbitov", "text": "Bubenečský hřbitov\n\nBubenečský hřbitov se nachází v Praze 6 v městské části Bubeneč v ulici Antonína Čermáka 84/2. Má rozlohu 1,69 ha a v roce 2001 se zde nacházelo 260 hrobek, 2200 hrobů a 690 urnových hrobů.\nHřbitov byl založen roku 1888 na místě zvaném Na Struhách, protože malý hřbitov Na Skalce již nedostačoval. Časem byl ke starší východní části přistavěn nový hřbitov se hřbitovní kaplí v rohu nalevo od vchodu.\n\nVe starší části hřbitova při východní zdi se nacházejí hroby farářů od kostela svatého Gotharda a společný hrob sester Matky Terezy. Hodnotný náhrobek od sochaře Františka Bílka patří Jaroslavu Boudovi, bratru malíře Cyrila Boudy, který je zde také pohřben. Na hřbitově je pohřben také herec František Smolík a lékař a spisovatel Jaroslav Durych.\n\n"}
{"id": "1197573", "url": "https://cs.wikipedia.org/wiki?curid=1197573", "title": "Dassault Étendard IV", "text": "Dassault Étendard IV\n\nDassault Étendard IV byl podzvukový palubní přepadový stíhací letoun, který ve francouzském námořnictvu sloužil od roku 1962. Později posloužil jako základ pro pokročilejší letoun Dassault-Breguet Super Étendard. Během 70. let bylo zamýšleno nahradit Étendard IV námořní verzí letounu SEPECAT Jaguar označenou jako Jaguar M, nicméně jeho vývoj byl zrušen a krátce na to začal být nahrazován strojem Super Étendard. Étendard IV byl v 80. letech postupně stahován ze služby a roku 1991 byl svým jediným provozovatelem vyřazen úplně.\n\nV prosinci 1953 předvedla generální štáb francouzského letectva zájem o nové stíhací letadlo. Primárně měl být určen k útokům na pozemní cíle, ale měl být schopen i vybojovat vzdušnou převahu. U konceptu nového stroje se z bezpečnostních důvodů předpokládalo použití dvou motorů. Letadlo s podobnými parametry v té době hledalo i francouzské námořnictvo. Francie proto objednala dva prototypy s dvojicí pohonných jednotek Gabizo. Jeden z nich byl Dassault Étendard II, zatímco druhý, s označením Br 1100, dodala firma Breguet.\n\nSouběžně s tím se obě společnosti zúčastnily i soutěže NATO na nové jednomotorové letadlo. Jejich návrhy dostaly jména Étendard VI a Br 1001 Taon. Do soutěže NATO se kromě francouzských společností zapojila i firma Fiat s letadlem G.91. Italské společnosti se nakonec podařilo uspět, proto Dassault zastavil další vývoj Étendardu VI.\n\n23. července 1956 vzlétl z letiště Melun-Villaroche první prototyp Étendard II, pilotovaný Paulem Boudierem. Zkoušky tohoto dvoumotorového stroje začaly úspěšně, ale ukázalo se, že letoun nemá požadovanou výkonnost. Etendard II byl dlouhý 12,89 m s rozpětím křídla 8,74 m a hmotnost prázdného letadla byla 4 120 kg. Motory Gabizo (každý o tahu 9,2 kN) byly pro tento typ letadla nedostačující. A tak ještě dříve než přišli vývojáři s výkonnějšími Hispano-Suiza R 80.0 a Snecma R 105, byl program Étendard II ukončen.\n\nNaproti tom však společnost Dassault rozběhla soukromou iniciativu, ve které spustila vývoj jednomotorového stroje Étendard IV s motorem Snecma Atar 101 E. Tento program v současnosti nesl označení Mystère XXIV a první prototyp se vznesl 24. července 1956. V závěru roku 1957 se letoun účastnil i soutěže NATO, ale z výběrového řízení byl vyloučen, neboť NATO trvalo na používání pohonné jednotky Orpheus. K objednávce nedošlo ani ze strany francouzského letectva, které upřednostnilo stíhačky Mirage III.\n\nKdyž se koncept dvoumotorového letadla zastavil, francouzské námořní síly musely rozhodnout, jak dále. Vrátily se k návrhu firmy Dassault vyvinou palubní stíhačku na základě stroje Mystère XXIV (Étendard IV). Námořní varianta Étendard IVM poprvé vzlétla 21. května 1958 se zkušebním pilotem Jean-Marie Sagetem. S motorem Snecma Atar 8 dosáhl vynikajících výsledků a tak po ukončení zkoušky námořnictvo objednalo 90 letadel. Nicméně je nutné dodat, že 21 z nich bylo v průzkumné verzi Étendard IVP. Dodávky letadel začaly 9. prosince 1961 a ve francouzském námořnictvu sloužily Étendardy IVM až do roku 1991. Průzkumná verze Étendard IVP zůstala ve službě o několik let déle. 27. června 2000 vzlétlo toto letadlo naposledy z paluby lodi Foch a o měsíc později byla letka průzkumných Étendardů IV oficiálně rozpuštěna.\n\nKřídla s rozpětím 9,6 m svíraly úhel 45°. U námořní verze měla křídla sklopné konce pro lepší manipulaci na letadlové lodi.\n\nPohon Étendardu IV zajišťoval jeden proudový motor SNECMA Atar 8B o tahu 43,16 kN. Letadlo dosahovalo maximální rychlost 1 099 km/h a mělo dostup 15 500 m. Interní palivové nádrže se nacházely v trupu a křídlech stroje, přičemž jejich celkový objem činil 3 300 litrů. Na vnější závěsníky pod křídly bylo možné připevnit ještě dvě palivové nádrže o objemu 625 litrů. Maximální dolet letadla tak dosahoval 3 300 km.\n\nZákladní výzbroj tvořily dva kanóny DEFA ráže 30 mm, které byly umístěny pod vstupním ústrojím. Na vnějších závěsníkách, mohly být zavěšeny dvě rakety vzduch-vzduch AIM-9B Sidewinder. Proti pozemním cílům mohl Etendard IV použít pumy o hmotnosti 250/400 kg nebo neřízené rakety ráže 68 mm.\n\nPrůzkumné stroje Étendard IVP se od bojové verze lišily tím, že neměly zabudovaný kanón. Místo toho byly vybaveny třemi fotoaparáty od francouzské společnosti Omer. V upraveném nose letadla byl jeden fotoaparát nasměrováný dopředu a zbylé dva do stran. Další dva fotoaparáty se nacházely v odnímatelném kontejneru, který mohl být připevněn na spodní straně trupu.\n\nDo ostré bojové akce se dostala pouze průzkumná varianta Étendard IVP:\n\n\n\n\n\n"}
{"id": "1197576", "url": "https://cs.wikipedia.org/wiki?curid=1197576", "title": "Gutman", "text": "Gutman\n\nPříjmení Gutman má více nositelů:\n\n\n"}
{"id": "1197578", "url": "https://cs.wikipedia.org/wiki?curid=1197578", "title": "Kostel svatého Jana Křtitele (Boleradice)", "text": "Kostel svatého Jana Křtitele (Boleradice)\n\nKostel svatého Jana Křtitele je římskokatolický chrám v obci Boleradice v okrese Břeclav. Je chráněn jako kulturní památka České republiky. Jde o farní kostel farnosti Boleradice.\n\nPrvní písemná zmínka z roku 1287. O románském původu svědčí odkryté původní okno a jednolodní půdorys. Fara má stejné stáří jak kostel, protože od prvé zmínky byl kostelem farním. Dnešní dispozici získal v 16. století. \nKoncem 17. století byla zvýšena úroveň podlahy a podstatně nadezděna loď i kněžiště, které byly opatřeny klenbou. Přistavěna byla také sakristie. Ve druhé polovině 19. století byla vestavěna hudební kruchta, v roce 1968 přistavěn depozitář. V roce 1997 byl nainstalován a vysvěcen nový zvon. \nJedná se o jednolodní stavbu s odsazeným kněžištěm čtvercového půdorysu, k jehož severní zdi přiléhá obdélníková sakristie. Fasády člení mělké vpadlé výplně, v nichž jsou prolomena nízká okna s půlkruhovým záklenkem. Sakristie je zaklenuta valeně s výsečemi. zařízení pochází z doby před polovinou 18. století. Ve věži kostela je zavěšen pozdně gotický zvon, ulitý kolem roku 1500.\n"}
{"id": "1197579", "url": "https://cs.wikipedia.org/wiki?curid=1197579", "title": "1. slovenská národní fotbalová liga 1969/70", "text": "1. slovenská národní fotbalová liga 1969/70\n\nV soubojích 1. ročníku 1. slovenské národní fotbalové ligy 1969/70 (jedna ze skupin 3. nejvyšší soutěže) se utkalo 14 týmů dvoukolovým systémem podzim - jaro.\n\nZdroj: \n\n"}
{"id": "1197580", "url": "https://cs.wikipedia.org/wiki?curid=1197580", "title": "Karl Leitner", "text": "Karl Leitner\n\nKarl Leitner (1835 Broumov – 1880 Frýdlant) byl rakouský právník a politik německé národnosti z Čech, poslanec Českého zemského sněmu.\n\nVystudoval práva na Karlo-Ferdinandově univerzitě v Praze. Roku 1862 byl promován na doktora práv. Nastoupil do právní praxe. Od roku 1862 byl členem spolku Verein für Geschichte der Deutschen in Böhmen. Byl advokátem ve Frýdlantu.\n\nV 70. letech se zapojil do vysoké politiky. V zemských volbách v roce 1870 byl zvolen na Český zemský sněm, kde zastupoval kurii venkovských obcí, obvod Frýdlant. Patřil mezi kandidáty německé líberální Ústavní strany.\n"}
{"id": "1197582", "url": "https://cs.wikipedia.org/wiki?curid=1197582", "title": "Automuzeum Praga", "text": "Automuzeum Praga\n\nAutomuzeum Praga založil Emil Příhoda, který od roku 1957 shromažďoval a restauroval výrobky automobilky Praga. Podařilo se mu získat více než sedmdesát kusů dopravních prostředků, které automobilka vyráběla v letech 1908–1989. Kromě toho shromáždil dokumentaci zahrnující 249 086 položek. Sbírky se mnohokrát stěhovaly, až se muzeum usídlilo na současné adrese, kde bylo v roce 2000 otevřeno pro veřejnost. Od ledna 2016 je muzeum uzavřeno.\n"}
{"id": "1197584", "url": "https://cs.wikipedia.org/wiki?curid=1197584", "title": "Evangelická katedrála (Helsinky)", "text": "Evangelická katedrála (Helsinky)\n\nEvangelická katedrála v Helsinkách (finsky Helsingin Tuomiokirkko/Suurkirkko, švédsky Helsingfors Domkyrka) je hlavní dominantou finské metropole Helsinek. Nachází se na Senátním náměstí a je hlavním cílem turistů, kteří navštíví hlavní město země.\n\nFinsko se stalo součástí Ruského impéria po roce 1809 a právě v této době se staly i Helsinky, do té doby malé město, centrem Finska. Evangelická katedrála se začala budovat v roce 1830 a dokončena byla v roce 1852. Jejím hlavním architektem byl německý umělec Karl Ludwig Engel a významný podíl na stavbě chrámu měl i E.B. Lohrmann. Katedrála do roku 1917 nesla jméno podle svatého Mikuláše (\"Nikolainkirkko\").\n\nO poledni, v den finské nezávislosti 6. prosince, je za účasti finského prezidenta a členů vlády v katedrále sloužena ekumenická bohoslužba.\n\nKatedrála je vybudována v neoklasicistním architektonickém stylu. Chrám má půdorys řeckého kříže a kromě hlavní věže má i čtyři boční věže. Velmi se podobá pravoslavným chrámům z nedalekého Ruska. Ke chrámu, který stojí na vyvýšeném místě na Senátním náměstí, vede široké schodiště. Interiér je velmi strohý a zdobí jej sochy německých a finských reformátorů.\n\n"}
{"id": "1197588", "url": "https://cs.wikipedia.org/wiki?curid=1197588", "title": "Franz Maidburg", "text": "Franz Maidburg\n\nFranz Maidburg (* kolem 1480/85, asi Freiberg – 1533, Freiberg) byl německý sochař pozdní gotiky a rané renesance.\n\nPo vyučení ve Freibergu se Franz Maidburg jako tovaryš vydal do Würzburgu a v letech 1510–1512 pracoval v dílně Tilmana Riemenschneidera. V roce 1513 je opět zaznamenán ve Freibergu, kde vytvořil Madonu pro místní katedrálu. Zde se zřejmě seznámil s Hansem Wittenem, který je autorem zdejší proslulé tulipánové kazatelny. V letech 1516–1522 působil v Annabergu, poté se vrátil do Freibergu a pokračoval v práci na portálu pro zámecký kostel v Chemnitzu, který v letech 1504–1505 vytvořil Hans Witten. Během této doby pracoval také v Chomutově. Jeho následovníkem byl Mistr oltáře z Dohny.\n\nVe Freibergu vytvořil kamennou sochu Madony pro katedrálu, která do detailu přejímá kompoziční rozvrh Riemenschneiderovy berlínské madony. Socha je nyní umístěna v samostatně stojící kapli sv. Anny. \n\nV Annabergu je autorem sochařských reliéfů, které zdobí kazatelnu v tamějším kostele sv. Anny. a některých ze stovky reliéfů, které lemují emporu.\n\nV Chemnitz pokračoval v práci na monumentálním portálu pro zámecký kostel, který před ním tvořil Hans Witten. Portál je nyní přemístěn do interiéru kostela. \n\nV Chomutově vytvořil figury sv. Václava a sv. Floriana pro renesanční portál chomutovského zámku (1529–1533).\n\nU některých dalších děl je autorství Franze Maidburga nejisté (svatostánek v Kolíně, epitaf arcibiskupa Uriel von Gemmingen v katedrále v Mohuči nebo 12 m vysoký tabernákl v katedrále Panny Marie v Fürstenwalde/Spree.)\n\n\n"}
{"id": "1197589", "url": "https://cs.wikipedia.org/wiki?curid=1197589", "title": "Filip Žáček", "text": "Filip Žáček\n\nFilip Žáček (* 14. července 1987) je olomoucký regionální politik a právník.\n\nStřední školu absolvoval na Gymnáziu Olomouc-Hejčín. Následné studium práv zahájil roku 2007 na Univerzitě Palackého v Olomouci a od roku 2011 v něm pokračoval na Panevropské vysoké škole v Bratislavě, kde také roku 2014 promoval. Je ženatý.\n\nRoku 2005 vstoupil do České strany sociálně demokratické a byl také předsedou olomouckého klubu Mladých sociálních demokratů. Do olomouckého městského zastupitelstva kandidoval poprvé ve volbách roku 2006, ovšem zvolen byl až ve volbách roku 2010, kdy se stal nejmladším olomouckým zastupitelem, a poté znovu ve volbách roku 2014. Roku 2014 byl také zvolen do městské rady a o rok později se stal náměstkem primátora. Do jeho kompetence připadly odbory majetkoprávní, právní a investic. Kromě toho je také předsedou neziskové organizace Iniciativa pro podporu vypálených obcí, podporující české vesnice vypálené za 2. světové války nacisty, kterou spoluzakládal roku 2009.\n"}
{"id": "1197593", "url": "https://cs.wikipedia.org/wiki?curid=1197593", "title": "Chad Michael Collins", "text": "Chad Michael Collins\n\nChad Michael Collins (* 22. září 1979 Albany, Spojené státy americké) je americký filmový a televizní herec, známý zejména z role seržanta Brandona Becketta ve filmové sérii Sniper. Jednu z hlavních rolí si zahrál také ve válečném snímku \"Společnost hrdinů\", inspirovaném stejnojmennou videohrou Company of Heroes.\n\nZajímavostí je jeho účinkování ve videohře: V roce 2015 v rozšíření \"Knights of the Fallen Empire\" ke hře \"\" ztvárnil prostřednictvím motion capture hlavní zápornou roli.\n\n"}
{"id": "1197595", "url": "https://cs.wikipedia.org/wiki?curid=1197595", "title": "Kandidát na prezidenta", "text": "Kandidát na prezidenta\n\nKandidát na prezidenta je v politice osoba, která se rozhodla ucházet o úřad prezidenta, splnila zákonné podmínky a učinila požadované kroky. V užším slova smyslu se za prezidentského kandidáta považuje nominant na úřad prezidenta státu. Kritéria podání kandidatury, registraci, obvykle upravuje legislativa, včetně podmínek volitelnosti.\n\nV České republice jsou podmínky kandidatury pro prezidentskou volbu upraveny § 21 zákona o volbě prezidenta republiky. Kandidátní listinu je oprávněno podat alespoň 20 poslanců či 10 senátorů nebo státní občan České republiky, jenž dosáhl věku 18 let. Návrh občana vyžaduje podporu minimálně 50 000 oprávněných voličů formou petice a musí být podán alespoň 66 dnů před samotnou volbou. Kandidátem se může stát státní občan České republiky, s právem volit, a jenž dosáhl věku 40 let. \nVe Spojených státech je za prezidentského kandidáta považována osoba vybraná delegáty na celonárodním stranickém sjezdu, konventu, před všeobecnými listopadovými volbami. \n\n\n"}
{"id": "1197596", "url": "https://cs.wikipedia.org/wiki?curid=1197596", "title": "Jegorjevsk", "text": "Jegorjevsk\n\nJegorjevsk () je město v Moskevské oblasti v Ruské federaci. Při sčítání lidu v roce 2010 mělo přes sedmdesát tisíc obyvatel.\n\nMěsto je pojmenováno po Svatém Jiřím Vítězném, křesťanském mučedníkovi uctívaném především Východní církví.\n\nJegorjevsk leží na řece Guslici (přítok Něrskaje v povodí Moskvy) v Meščorské nížině. Od Moskvy, hlavního města federace, je Jegorjevsk vzdálen přibližně sto kilometrů na jihovýchod (od Moskevského dálničního okruhu přibližně devadesát kilometrů).\n\nPrvní zmínka o vsi je z roku 1462, kdy v Moskvě končila vláda Vasilije II. a ves se nazývala \"Vysokoje\" ().\n\nV roce 1778 se stalo Vysokoje městem a bylo přejmenováno na \"Jegorjev\", z čehož se později stal \"Jegorjevsk\".\n\n"}
{"id": "1197597", "url": "https://cs.wikipedia.org/wiki?curid=1197597", "title": "Boulevard du Crime", "text": "Boulevard du Crime\n\nBoulevard du Crime (tj. \"Bulvár zločinu\") byla v 19. století přezdívka pro Boulevard du Temple v Paříži v 11. obvodu, neboť se na něm nalézalo množství melodramatických divadel, ve kterých se často uváděly divadelní hry s tématem zločinu.\n\nNa bulváru sídlily Théâtre-Lyrique, Théâtre de l'Ambigu (vyhořelo 1826), Cirque-Olympique, Folies dramatiques, Gaîté-Lyrique, Funambules, Délassements comiques, Théâtre des Associés, Théâtre des Pygmées, Petit-Lazari a rovněž množství kabaretů a tančíren.\n\nVšechna divadla se nacházela na východní straně bulváru. Budovy byly zbořeny v roce 1862 během přestavby Paříže vedené baronem Haussmannem. Pouze Folies-Mayer uniklo demolici při výstavbě Place de la République, neboť leželo na druhé straně chodníku a dnes nese název Théâtre Déjazet.\n\nVe filmu \"Děti ráje\" Marcela Carného z roku 1945 je \"Boulevard du Crime\" označením pro první zde dvou epoch ve filmu. \"Boulevard du Crime\" je rovněž jedním z míst, kde se odehrává děj filmu \"Fantom Paříže\" (2001).\n\n"}
{"id": "1197599", "url": "https://cs.wikipedia.org/wiki?curid=1197599", "title": "IC 2391", "text": "IC 2391\n\nIC 2391 (také známá jako Omicron Velorum Cluster nebo Caldwell 85) je otevřená hvězdokupa v souhvězdí Plachet vzdálená přibližně 574 světelných let. Objevil ji perský astronom Abdurrahmán ibn Umar as-Súfí v roce 964. Nicolas-Louis de Lacaille ji nezávisle spoluobjevil v roce 1751 a zapsal ji do svého katalogu jako Lac II.5.\n\nHvězdokupa je od Země vzdálená kolem 574 světelných let a při své magnitudě 2,5 je viditelná pouhým okem. Na obloze se nachází 2 stupně severně od hvězdy 2. magnitudy Delta Velorum a jejím nejjasnějším členem s magnitudou 3,6 je Omikron Velorum. Obsahuje přibližně 30 hvězd rozptýlených do průměru 50 obloukových minut. Stáří této hvězdokupy se odhaduje na 50 milionů let a zdá se být stejné jako IC 2602.\n\n"}
{"id": "1197600", "url": "https://cs.wikipedia.org/wiki?curid=1197600", "title": "Kostel Madeleine-en-la-Cité", "text": "Kostel Madeleine-en-la-Cité\n\nKostel Madeleine-en-la-Cité (tj. \"kostel svaté Magdalény na Cité\") byl farní kostel v Paříži na ostrově Cité v západní části dnešní nemocnice Hôtel-Dieu naproti ulici \"Rue de Lutèce\". Kostel byl zbořen za Velké francouzské revoluce.\n\nStavba zde vznikla již v 9. století původně jako synagoga, která měřila 31 m na délku a 8 m na šířku. Po vyhnání židů z Francie v roce 1182 a konfiskaci jejich majetku Filipem II. Augustem, přeměnil pařížský biskup Maurice de Sully v roce 1183 synagogu na kostel. V následujícím století byla při kostele zřízena farnost. Kostel byl uzavřen v roce 1790 během Velké francouzské revoluce, v roce 1793 prodán jako národní majetek a posléze zbořen.\n\nKostel byl sídlem Velkého bratrstva Panny Marie pánů, kněžích, měšťanů a měšťanek města Paříže (\"Grande Confrérie de Notre-Dame aux Seigneurs, Prêtres, Bourgeois et Bourgeoises de Paris\"). Jednalo se o nejstarší francouzské bratrstvo s významným vlivem; jeho abbé byl pařížský biskup, členy francouzští králové a královny.\n\nV kostel působili jako varhaníci François d'Agincourt, Michel Corrette, Louis-Antoine Dornel nebo Jean-Philippe Rameau.\n\n"}
{"id": "1197607", "url": "https://cs.wikipedia.org/wiki?curid=1197607", "title": "Vražda (příjmení)", "text": "Vražda (příjmení)\n\nVražda je velmi zřídkavé české příjmení rozšířené pouze v Čechách. Mezi známé nositele patřili příslušníci původně vladyckého rodu Vraždů z Kunvaldu. Rod vymřel v první polovině 20. století, jméno však přetrvalo ve jménu obce Vraždovy Lhotice.\n"}
{"id": "1197608", "url": "https://cs.wikipedia.org/wiki?curid=1197608", "title": "Milenec na jeden den", "text": "Milenec na jeden den\n\nMilenec na jeden den (ve francouzském originále ) je francouzský černobílý film z roku 2017. Natočil jej režisér Philippe Garrel, jde o jeho 26. celovečerní film. Spolu s ním se na scénáři snímku podíleli Jean-Claude Carrière, Caroline Deruas-Garrel a Arlette Langmann, tedy stejní scenáristé jako v případě jeho předchozího snímku \"Ve stínu žen\" (2015). Ve filmu hrál Éric Caravaca a režisérova dcera Esther Garrel, která hrála už v jeho předchozích snímcích \"Sauvage innocence\" (2001) a \"Žárlivost\" (2013). Hudbu k filmu složí Jean-Louis Aubert, jenž s režisérem spolupracoval již na filmech \"Žárlivost\" (2013) a \"Ve stínu žen\" (2015). Natáčení filmu začalo v květnu 2016 ve francouzském regionu Île-de-France.\n\nSnímek měl premiéru 19. května roku 2017 na Festivalu v Cannes. Do francouzských kin byl uveden 31. května téhož roku. Distribuční práva v jiných zemích získala společnost MUBI, která snímek v lednu 2018 uvedla ve Spojených státech amerických a Spojeném království pod anglickým názvem \"Lover for a Day\". Již 10. října 2017 byl film uveden v severoamerické premiéře na Newyorském filmovém festivalu.\n\nČasopis \"Cahiers du cinéma\" film zařadil na šesté místo deseti nejlepších filmů roku 2017. Novinářka Pamela Pianezza snímek ve své recenzi pro \"Variety\" označila za „přitažlivé a velmi elegantně vytvořené, byť předvídatelné, romantické drama.“ Naopak April Wolfe z \"Miami New Times\" hodnotila negativně, neboť podle ní je snímek téměř totožný se všemi Garrelovými filmy od šedesátých let a není vidět žádný růst Garrela jako filmaře.\n\n"}
{"id": "1197610", "url": "https://cs.wikipedia.org/wiki?curid=1197610", "title": "Sarkofág Černobylské jaderné elektrárny", "text": "Sarkofág Černobylské jaderné elektrárny\n\nSarkofág jaderné elektrárny Černobyl je masivní ocelobetonová konstrukce, kterou je překryt jaderný reaktor č. 4 zničený při černobylské havárii. Nachází se ve velké omezené oblasti známé jako černobylská zakázaná zóna. Byl navržen tak, aby omezil radioaktivní kontaminaci životního prostředí po roce 1986 ohraničením nejnebezpečnější oblasti reaktoru a chránil ji tak před klimatickými vlivy.\n\nV listopadu 2016 byl nad dosluhující sarkofág nasunut nový obří kryt (\"New Safe Confinement\"), který původní konstrukci chrání před degradací povětrnostními vlivy. Nový kryt s plánovanou životností sto let má po dokončení zamezit případnému úniku radiace z narušeného sarkofágu a umožnit jeho postupné rozebrání s cílem bezpečného uložení radioaktivního materiálu.\n\nV sarkofágu je uzavřeno 200 tun radioaktivního koria, 30 tun vysoce kontaminovaného prachu a 16 tun uranu a plutonia. Ještě v roce 1996 bylo považováno za nemožné, aby probíhaly opravy uvnitř sarkofágu vzhledem k odhadu  radiace na 10 000 rentgenů za hodinu (běžné radiační pozadí v městech je kolem 20–50 mikrorentgenů za hodinu, a smrtelná dávka je 500 rentgenů pod dobu více než 5 hodin).\n\nPůvodní ruský název je „Objekt ukrytie“ (\"Объект „Укрытие“\"), což v překladu znamená „útočiště“ nebo „ukrytí“. Navrhování sarkofágu začalo 20. května 1986. Následná výstavba trvala 206 dní, od června do konce listopadu téhož roku. Prvním úkolem ještě před zahájením stavby, bylo vybudování chladicí desky pod reaktorem, aby se zabránilo protavení jaderného paliva z hořícího otvoru v základně. Horníci byli povoláni, aby vykopali tunel pod reaktor a 24. června 1986 čtyři sta horníků opravdu začalo kopat 168 m dlouhý tunel. Když se budova stala příliš radioaktivní, začalo být nemožné přímo našroubovat matice a šrouby nebo použít jakékoli přímé navaření do sarkofágu, takže tato práce byla provedena pomocí robotů. Sváry sarkofágu však nebyly řádně utěsněny. Celý proces výstavby se skládal z osmi etap: vyčištění a betonáž území kolem reaktoru číslo 4, montáž původní železobetonové ochranné zdi kolem obvodu, výstavba separační zdi mezi bloky 3 a 4, výstavba kaskádové stěnové konstrukce, překrytí turbínové haly, montáž výškové opěrné zdi, montáž podpěr a zpevnění, montáž krytiny reaktoru a konečně instalace ventilačního systému.\n\nBěhem stavby sarkofágu bylo použito více než 400 000 m betonu a 7 300 tun kovu . Sarkofág uzavřel více než 740 000 m silně kontaminovaných trosek, spolu s kontaminovanou půdou. Má více než 60 otvorů umožňujících pozorování vnitřku jádra. Filtrační systémy byly zavedeny tak, že žádný radioaktivní materiál nebude unikat těmito otvory.\n\nStabilizační ocelová konstrukce (DSSS / Designed Stabilisation Steel Structure) je žlutý ocelový objekt, který byl umístěn vedle havarovaného reaktoru; je 63 m vysoký a má řadu konzol, které sahají přes západní opěrné zdi, a je určen ke stabilizaci sarkofágu. Toto opatření bylo učiněno, protože kdyby se zdi reaktorové budovy nebo střechy přístřešku zhroutily, pak by bylo velké množství radioaktivního prachu a částic vypuštěno přímo do atmosféry, což má za následek velké uvolňování radioaktivity do životního prostředí.\n"}
{"id": "1197611", "url": "https://cs.wikipedia.org/wiki?curid=1197611", "title": "Brettnach", "text": "Brettnach\n\nBrettnach je francouzská obec v departementu Moselle v regionu Grand Est. V roce 2013 zde žilo 459 obyvatel.\n\nSousední obce jsou: Alzing, Oberdorff, Téterchen, Tromborn, Valmunster, Vaudreching a Velving.\n\n\"Počet obyvatel\"\n\n"}
{"id": "1197613", "url": "https://cs.wikipedia.org/wiki?curid=1197613", "title": "Planetárium Košice", "text": "Planetárium Košice\n\nPlanetárium při Slovenském technickém muzeu Košice je jedno z pěti planetárií na Slovensku a součást Slovenského technického muzea v Košicích. Funguje od roku 1975. Kruhová místnost má průměr 8 metrů. Je zde možné předvádět hvězdnou oblohu, planety, Slunce, Měsíc, neobyčejné úkazy a pohyby nebeských těles.\n\nJe to malé projekční planetárium, typ ZKP-II, které vyrobila firma Zeiss Jena a má dvě projekční hlavy resp. Diaprojektory, každý má 16 objektivů, z nichž každý promítá určitou část oblohy.\n\nDvě projekční hlavy umožňují demonstrovat pohled na noční oblohu ze severní a jižní polokoule Země. Je zde možné znázornit jevy viditelné na obloze pouhým okem při pohledu ze Země: 5800 hvězd, Slunce, Měsíc, 5 planet Sluneční soustavy (Merkur, Venuše, Mars, Jupiter a Saturn), některé viditelné mlhoviny, galaxie, Mléčnou dráhu.\n\nPřístroj je možné nastavit na libovolný den, měsíc a rok a zobrazit jak vypadala nebo jak bude vypadat obloha v minulosti nebo v budoucnosti. Je zde možné demonstrovat pohled na noční oblohu v důsledku precesní pohybu zemské osy v rozmezí +/- 13000 let, zobrazit astronomické souřadnice, což se využívá při nácviku klasické navigace podle hvězd. Jsou zde přídavné projekční zařízení na promítání Sluneční soustavy z velké dálky, zatmění Měsíce, Slunce, demonstrovat přelet komety. Programy pro školní skupiny doplňují promítání astronomických filmů, diafilm a pro děti promítání pohádek s astronomickou tematikou. Kapacita planetária je 42 míst.\n\n"}
{"id": "1197615", "url": "https://cs.wikipedia.org/wiki?curid=1197615", "title": "Lappersdorf", "text": "Lappersdorf\n\nPettendorf je městys v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 13 190 obyvatel.\n\nSousední obce jsou: Pielenhofen, Pettendorf, Regensburg, Regenstauf, Wolfsegg a Zeitlarn.\n\n"}
{"id": "1197619", "url": "https://cs.wikipedia.org/wiki?curid=1197619", "title": "Estrées (Aisne)", "text": "Estrées (Aisne)\n\nEstrées je francouzská obec v departementu Aisne v regionu Hauts-de-France. V roce 2013 zde žilo 416 obyvatel.\n\nSousední obce jsou: Beaurevoir, Gouy, Joncourt a Nauroy.\n\n\"Počet obyvatel\"\n"}
{"id": "1197620", "url": "https://cs.wikipedia.org/wiki?curid=1197620", "title": "Lezgové", "text": "Lezgové\n\nLezgové nebo také Lezginci je národnost žijící v povodí řeky Samur na hranicích Dagestánu a Ázerbájdžánu. Jejich počet se podle různých odhadů pohybuje od 600 000 do jednoho milionu. Jejich jazyk, lezginština, patří do severovýchodokavkazské rodiny a zapisuje se upravenou cyrilicí. Vyznávají převážně sunnitský islám.\n\nLezgové obývají horské vesnice, věnují se pěstování obilí nebo brambor, pastevectví a tkaní koberců, struktura jejich společnosti je výrazně patriarchální. Jsou známi svým národním tancem lezginkou, pro který je charakteristické rychlé tempo a figury s rozpřaženýma rukama, napodobující let orla. Tradiční mužský oděv tvoří dlouhý kabát \"čucha\" a čepice papacha. Oblíbeným jídlem je afarar, placka z tenkého těsta plněná sýrem, skopovým masem a horskými bylinkami. Bohatá je lezginská ústní slovesnost, v níž vyniká hrdinský epos \"Šarvili\".\n\nLezginci odvozují svůj původ od obyvatel starověké Kavkazské Albánie. Později žili pod nadvládou Osmanů a Peršanů, v 19. století se jejich země stala součástí Ruského impéria, v době kavkazské války mnoho Lezgů uprchlo do Turecka. V roce 1930 proběhlo neúspěšné protisovětské povstání, které vedl Mohamed Efendi Štulskim.\n\nPo rozpadu Sovětského svazu bylo území osídlené Lezgy rozděleno mezi Rusko a Ázerbájdžán. Roku 1992 vzniklo hnutí \"Sadval\" (\"Jednota\"), usilující o sjednocení a sebeurčení země nazývané Lezgistán. Řada jeho členů byla v Ázerbájdžánu uvězněna pro obvinění z terorismu. Podle ázerbájdžánských údajů žije v zemi okolo 180 000 Lezgů, ale jejich organizace odhadují skutečný počet na více než čtvrt milionu. V roce 2012 vstoupili zástupci Lezgů do Organizace nezastoupených států a národů.\n\n"}
{"id": "1197622", "url": "https://cs.wikipedia.org/wiki?curid=1197622", "title": "Jan Zadák", "text": "Jan Zadák\n\nJan Zadák (25. prosince 1887 – 16. září 1954) byl český fotbalový brankář. Po skončení aktivní kariéry byl úspěšným ligovým rozhodčím.\n\nHrál v předligové éře do roku 1911 za AFK Kolín a v letech 1912–1916 za AC Sparta Praha. Mistr Mistrovství Českého svazu fotbalového 1912 a finalista Poháru dobročinnosti 1908 a 1911.\n\n\n"}
{"id": "1197624", "url": "https://cs.wikipedia.org/wiki?curid=1197624", "title": "Ostrolenka", "text": "Ostrolenka\n\nOstrolenka () je město v Polsku, šesté největší město Mazovského vojvodství. Leží na řece Narew, asi 100 km severovýchodně od Varšavy. K roku 2014 v něm žilo 52 792 obyvatel.\n\nNěkdy koncem 11. století vznikla na písečné výspě malá tvrz a kolem ní vesnice, dnešní Ostrolenka. Nejstarší dokument, který mluví o Ostrolence jako o městě, pochází z roku 1373. Autorem listiny je mazovský vévoda Siemowit III. V roce 1526 se město stalo královským, přesněji připadlo královně Boně. Od té doby začal rychlý hospodářský rozvoj města a o těchto letech se dnes hovoří jako o „zlatém věku Ostrolenky“.\n\nRozvoj však přerušily náboženské boje třicetileté války, především invaze Švédů a související epidemie. Na konci třicetileté války bylo město téměř úplné zničené. Na počátku osmnáctého století, za severní války, město znovu stálo na pokraji úplného zániku. K oživení došlo na konci osmnáctého století, když začali přicházet osadníci do přilehlého Zeleného lesa (\"Puszcza Ziełona\") a městu byly potvrzeny některé řemeslnické výsady. Významným mezníkem byla stavba kláštera bernardinů (františkánů), který je dnes jednou z nejkrásnějších památek regionu.\n\nPo dělení Polska se město ocitlo pod pruskou správou. Na začátku roku 1807 zvítězil Napoleon u Ostrolenky nad ruskými vojsky, proto je název města vytesán i na Vítězném oblouku v Paříži. Ostrolenka byla rovněž svědkem jedné z největších a nejkrvavějších bitev Listopadového povstání. 26. května 1831 se zde střetla vojska polských vzbouřenců pod velením Jana Skrzyneckiho a carská vojska pod vedením polního maršála Ivana Ivanoviče Dibiče. Zvláštní odvahu prokázali vojáci 4. pluku pěchoty vedení podplukovníkem Józefem Bémem, po němž se dnes jmenuje hlavní náměstí Ostrolenky.\n\nRozvoj nastal mezi dvěma světovými válkami, kdy byla přestavěna radnice, postaveny lázně, kino, čtyři nové základní školy a škola pro řemeslníky. 8. září 1939 město obsadili Němci. Během okupace zabili asi 1000 obyvatel města, mezi nimi hodně učitelů, kteří tvořili páteř zdejších odbojových skupin. Ostrolenka byla osvobozena 6. září 1944. V 50. letech byla postavena elektrárna a závody na výrobu buničiny a papíru, v 70. letech pak vápenka, masokombinát, mlékárna, nemocnice, autobusové nádraží, kulturní centrum a městský stadion.\n\nDnes má město sedm základních škol, pět středních škol, vysokou školu veřejné správy a pobočky některých univerzit. Mezi největší podniky patří společnost Stora Enso, přední polský výrobce celulózy, obalového papíru a lepenky. Firma Xella Polska vyrábí stavební materiál. Od roku 2007 podporuje ekonomcký rozvoj v Ostrolence a okolí zvláštní ekonomická zóna o rozloze 86 hektarů \n\n"}
{"id": "1197626", "url": "https://cs.wikipedia.org/wiki?curid=1197626", "title": "Seznam latinských císařoven", "text": "Seznam latinských císařoven\n\n\n"}
{"id": "1197628", "url": "https://cs.wikipedia.org/wiki?curid=1197628", "title": "Kanton Coteaux de Moselle", "text": "Kanton Coteaux de Moselle\n\nKanton Coteaux de Moselle (fr. \"Canton des Coteaux de Moselle\") je francouzský kanton v departementu Moselle v regionu Grand Est. Tvoří ho 28 obcí. Zřízen byl v roce 2015.\n\n\n"}
{"id": "1197629", "url": "https://cs.wikipedia.org/wiki?curid=1197629", "title": "Sluneční dělo", "text": "Sluneční dělo\n\nSluneční dělo (nebo také sluneční zbraň) je teoretická orbitální zbraň. \n\nSkotský matematik John Napier navrhl toto zařízení ve své knize \"Secrete Inventionis\" (1596), kde publikoval podrobnosti o obřím zrcadle, schopném spalovat nepřátelské lodě tím, že se na ně zaměří sluneční paprsky.\n\nV roce 1929 německý fyzik Hermann Oberth vyvinul plány na vesmírnou stanici, z níž by 100 metrů široké konkávní zrcadlo mohlo odrážet soustředěné světlo na určený bod na zemi.\n\nPozději, během druhé světové Války, začala skupina německých vědců působících v armádní posádce v Hillerslebenu, oživovat Oberthovu myšlenku na vytvoření superzbraně, která by mohla využívat sluneční energii. Toto takzvané sluneční dělo mělo být součástí vesmírné stanice působící 8200 km nad zemí. Vědci spočítali, že obrovský reflektor, vyrobený z kovového sodíku o ploše 9 čtverečních kilometrů, by mohl produkovat dostatek tepla, aby se začal oceán vařit nebo vyhořelo celé město. Po výslechu provedeném důstojníky Spojených států, tvrdili němečtí vědci, že sluneční zbraň by mohla být dokončena v horizontu od 50 do 100 let.\n\nVe filmu \"Die another Day\", dvacátém dílu série filmů o Jamesi Bondovi, hlavní záporná postava filmu, fiktivní britský miliardář Gustav Graves, konstruuje orbitální sluneční zbraň s kódovým označením \"Icarus\". \n"}
{"id": "1197630", "url": "https://cs.wikipedia.org/wiki?curid=1197630", "title": "Kostel Saint-Denis-de-la-Chartre", "text": "Kostel Saint-Denis-de-la-Chartre\n\nKostel Saint-Denis-de-la-Chartre (tj. \"kostel svatého Diviše ve vězení\") byl kostel v Paříži.\n\nKostel se nacházel na ostrově Cité v prostoru severozápadního rohu dnešní nemocnice Hôtel-Dieu a existoval již na počátku 11. století. Ve 14. století byl přestavěn a v roce 1810 zbořen.\n\nKostel byl součástí Svatodivišské poutní cesty, neboť se nacházel poblíž věznice (lat. \"carcer\"), ve které byl údajně vězněn svatý Diviš a měl zde mít zázračné zjevení.\n\n"}
{"id": "1197631", "url": "https://cs.wikipedia.org/wiki?curid=1197631", "title": "Kostel Nanebevzetí Panny Marie (Vyskeř)", "text": "Kostel Nanebevzetí Panny Marie (Vyskeř)\n\nŘímskokatolický farní kostel Nanebevzetí Panny Marie ve Vyskři je mohutná novorománská kvádrová sakrální stavba s dřevěnou zvonicí, která se zachovala z původního církevního areálu. Kostel stojí ve svahu a dominuje obci pod vrcholem Vyskře. Obě stavby obklopuje hřbitov, od jehož horního vstupu vede křížová cesta ke kapli sv. Anny. Místo poskytuje výhledy do širokého okolí, mimo jiné i na Humprecht. Od 16. listopadu 2004 je kostel chráněn jako kulturní památka České republiky.\n\nPůvodní gotický kostel ve Vyskři pocházel zřejmě ze 13., nejpozději 14. století. Z tohoto původního kostel se dochoval v dnešním kostele raně gotický portálek do sakristie a části plastické výzdoby (svorník aj.) z 2. poloviny 15. století. Současný kostel postavený v letech 1914-1915 vyprojektoval turnovský architekt \"Karel Salač\" jako mohutnou kamennou stavbu. Kostel do sebe pojal i prvky předchozího starého kostela, avšak celkovými vyzněním se hlásí k \"individuální moderně\". Kostelní věž poskytuje již několik desetiletí hnízdiště kolonii kavek.\n\nKostel je přístupný během bohoslužeb, které se zde pravidelně konají o sobotách od 14.00.\n\nZápadně od kostela se z původního areálu zachovala lidová zvonice, která má osmiboké roubené přízemí. Nad přízemím je ustupující bedněné hranolové patro, které je zastřešené šindelovou střechou. Dnešní podoba zvonice pochází z roku 1750. Obnovená v roce 1830. Jedná se o čistě štenýřovou konstrukci s hlavním nosným hranolem, vzepřeným šikmými vzpěrami. Ve zvonici byly v roce 1750 zavěšeny dva zvony, původně zvon Maria (314 kg, průměr 83 cm) z roku 1723 byl snesen z věže kostela a zavěšen do obnovené zvonice, byl rekvírován za první světové války v roce 1917. Zvon Václav (227 kg, průměr 75 cm) z roku 1617 byl ulit zvonařem Martinem Schrötterem II. a byl rekvírován za druhé světové války, po ukončení války byl nalezen v Praze, vrácen a zavěšen do kostelní věže.\n\n\n"}
{"id": "1197633", "url": "https://cs.wikipedia.org/wiki?curid=1197633", "title": "Polyanilinová vlákna", "text": "Polyanilinová vlákna\n\nPolyanilinová vlákna (mezinárodní zkratka PANI) jsou textilní materiály z elektricky vodivých polymerů.\nNejstarší zpráva o existenci polyanilinu pochází z roku 1862. První pokusy se zvlákňováním polyanilinu jsou známé od 80. let 20. století. V odborných publikacích jsou popisovány pokusy s různými metodami a technikami, cena polyanilinového prášku se v roce 2018 udává s cca 17 €/g, do té doby však nebyl známý žádný komerční výrobce polyanilinových vláken. \nPolyanilin se získává chemickou nebo elektrochemickou oxidací anilinu. Ze tří základních forem polyanilinu je nejpoužívanější emeraldin, který vzniká jako přímý produkt polymerace. Protože čistý polyanilin má nízkou pevnost, ohebnost a stabilitu proti povětrnostním vlivům, připravuje se ke zvlákňování zpravidla jako kopolymer ze směsi s jinými syntetickými materiály (aramidy, polyamidy aj). \n\nPolyanilinová vlákna se dají vyrábět: \nSměs prášku z emeraldinu a dopantu se rozpouští s koncentrací 5-10% a protlačuje tryskou do kyselinové lázně, kde koaguluje na vlákno, které se dlouží až na pětinásobnou délku s průměrem 220 µm, hustotou cca 1,5 g/cm, pevností 0,4-0,6 dN/tex a vodivostí až 600 S/cm, a dotuje různými chemikáliemi. U hotového vlákna se dá dosáhnout při hustotě 1,6 g/cm pevnosti 1 dN/tex. Údaje o možné vodivosti se pohybují od 10 S / cm až do 600 S / cm.\nK elektrostatickému zvlákňování polyanilinu se používá v elektrickémi poli mezi polymerním roztokem a kolektorem napětí 15-25 kV. U polyanilinu dotovaného kyselinou sírovou se dosáhla vodivost 0,1 S /cm u vláken s délkou do 30 µm a s průměrem cca 200 nm.\n"}
{"id": "1197636", "url": "https://cs.wikipedia.org/wiki?curid=1197636", "title": "Rudolf (film)", "text": "Rudolf (film)\n\nRudolf (v originále \"Rudolph the Red-Nosed Reindeer: The Movie\") je americký animovaný film od studia GoodTimes Entertainment z roku 1998. Jeho hlavní postavou je sob Rudolf s červeným nosem, který se poprvé objevil už v roce 1939 a jehož autorem byl americký spisovatel Robert L. May. Nejde však o první film s Rudolfem, ale o čtvrtý. První film se objevil už v roce 1944, druhý pak v roce 1964 a třetí v roce 1979. Ani jeden ze snímků však neměl v České republice premiéru. Režie a produkce se ujal William R. Kowalchuk. Film měl premiéru 16. října 1998, trvá 86 minut a za svojí existence vydělal 10 milionů dolarů. Byl distribuován na VHS a DVD.\n\n\"Zajímavost\": Jen dva týdny před prémiérou filmu zemřel autor písně \"\"Rudolph: the red-nosed reindeer\"\" Gene Autry.\n\nJedné noci poletují čtyři skřítci polární záře nad Severním pólem a vyvolávají světelnou show, aby oslavily zvláštní příležitost. Takto přelétají i nad Santovou dílnou, kde to vidí Snata Claus a jeho žena paní Clausová. Za chvíli doletí do Santovy vesničky do Plišounova (\"Blitzen\") domu, kde se Plišounovi a jeho přítelkyni Mitzi právě narodil syn Rudolf. Když se učí chodit, podlomí se Rudolfovi noha, zakutálí se do kupky sena, tam kýchne a poprvé se mu rozsvítí jeho červený nos. Ráno už umí Rudolf chodit a se svými rodiči poznává vesničku. O chvíli později potkají Rudolfovy strýčky Šviháka (\"Dasher\"), Cometa a Cupida. Plišoun nejdřív raději Rudolfa pro jeho nos schová, ale po chvíli jim ho nakonec ukáže. A právě tehdy se jeho nos rozsvítí znovu, tentokrát ale i před očima několika obyvatel vesničky. Následuje písnička What About His Nose (On má moc divný nos). Mezitím elfové Doogle a Boone vyzvednou poštu pro Santa Clause a projíždějí přes Stormellin most. Na něm se ale dostanou do smyku a najedou do ledového sousoší zimní královny Stormelly. Z místa nehody rychle utečou. Rudolf zatím poznává i továrnu na hračky (zazní písnička \"Cristmas Town (Kdo město zná), \"když se náhle rozletí vrata a vstoupí Stormella, která chce náhradu za svoje zničené sousoší. Vybere si elfy Doogla a Boona, a když je Santa nechce vydat, uzavírá svůj ledový most veřejnosti s tím, že jestli ho někdo přejde, pošle na Severní pól vánici.\" \"Odchází a odjíždí na svůj ledový zámek.\"\nUběhne rok a Rudolf jde poprvé do školy, kde je jeho vyučující paní Prancerová (\"Mrs. Prancer\") a kde se také poprvé setká se svojí budoucí přítelkyní Zoey a se svým arogantním bratrancem Arrowem. Paní Prancerová se začíná ptát na otázky, jako první je vyvolaná Zoey. Na druhou otázku odpoví Rudolf, ale zapomene se přihlásit, za což ho paní Prancerová pokárá. Arrow řekne, že se narodil, aby se stal Santovým pomocníkem, na což začne reagovat celá třída. Zareaguje i Rudolf, ale Arrow se mu vysměje argumentem, že \"S tímhle čumákem asi těžko\". Celá třída se začne smát. Nešťastný Rudolf nátlak nevydrží a s brekem uteče. Po cestě ho zahlédne Santa a rozveselí ho písničkou Santa's Family (Každý z nás by byl sám). Večer se jde Rudolf se svoji matkou Mitzi podívat na start Santova spřežení (písnička \"Wonderful Christmas Time \" od Paula McCartneyho tvoří zvukový podkres). Po něm pronáší monolog, ve kterém se mimo jiné zmíní i o Zoey jako o \"lani svých snů\", a který Zoey zrovna odposlouchávala. Pod jmelím se od něj chce nechat políbít, když je náhle přeruší Arrow. Zoey s ním odejde a Rudolf z toho není rád. Když se ale na něj Zoey ohlédne, Rudolfovi dojde, že se jí líbí.\"\nPřejde další rok a jsou tu Sobí hry (\"Junior Reindeer Games\"). Rudolf si ještě chvíli před závodem povídá se Zoey, která mu pro štěstí daruje svůj přívěsek. Je tu start a Rudolf s Arrowem soupeří o první místo. Jednotliví závodníci postupně vypadávají. Arrow však Rudolfa vyprovokuje natolik, že se opět rozsvítí jeho nos a oslní tím Arrowa, který se vybourá. První je v cíli Rudolf, ale rozhodčí ho za hromadnou nehodu způsobenou červeným nosem diskvalifikuje. Závod tak vyhraje Arrow. To přivádí k zuřivosti jak Blišouna, tak Zoey, která se posléze rozejde s Arrowem za jeho podvádění a arogantnost. Rudolf odposlouchává svého tátu dohadovat se s rozhodčím o tom, že \"Ten jeho nos, to bylo neštěstí\", ale rozhodčí je neoblomný. Rudolf si myslí, že se za něj táta stydí, a rozhodne se utéct z domova. Sbalí si s sebou fotku svých rodičů, plyšového medvídka a přívěsek darovaný od Zoey. Zazní písnička Show Me The Light (Duhová zář). Víly polární záře posvítí Rudolfovi na prázdnou jeskyni, ve které se chystá spát. A tehdy do příběhu vstoupí polární lišák Slyly, který na Rudolfa zaútočí. Rudolf se ubrání a posléze se z nich stanou přátelé. Je tu další písnička It Could Always Be Worse. (Nikdy není tak špatně, aby nebylo hůř) Mezitím v Santově vesničce hledají Plišoun a Mitzi Rudolfa a najdou jeho dopis na rozloučenou. Náhle zaklepe na vrata Zoey a ptá se na Rudolfa, načež se Mitzi rozbrečí. Plišoun řekne Zoey, že Rudolf utekl a zavře vrata. Zoufalá Zoe se proto vydává Rudolfa najít a troufne si přejít i přes uzavřený Stormellin most, jenže jí Stormella uvidí v křišťálové kouli, chytne jí a uvězní. O Rudolfově a Zoeyně útěku se dozvídá Santa a pošle svoje elfy Doogla a Boona, aby je našli. Slyly zatím tvrdě probudí spícího Rudolfa a oba utíkají z jeskyně, kterou těsně poté zasypala lavina, a tak se rozhodnou hledat další. Najdou jednu, která je luxusně vybavená, a tak se rozhodnou zůstat. Po chvíli je objeví lední medvěd Leonard, kterého Slyly hravě převeze a jeskyni zabere. Ale jen na pár chvilek. Leonard trik totiž prokoukne. Situaci zachraňuje Rudolf, který poví pravdu. Leonard se tak stane jejich novým přítelem. 'Když všichni spí, Rudolfovi se zdá sen, ve kterém se přehrají všechny špatné chvíle a posměchy z dětství. Probudí se a vyjde ven, kde potká skřítky polární záře Auroru, Jiskru, Třpytku a Mžitku. Řeknou mu, že je Zoe uvězněna ve Stormellině ledovém zámku a že jen on jí múže zachránit díky svému zářícímu nosu. Naučí Rudolfa ovládat jeho světlo. Rudolf všechny probudí a vydávají se Zoe na pomoc.\" \"Slyly zůstává pozadu, zatímco Rudolf a Leonard vstoupí do zámku. Zoe najdou, ale objeví se problém. Stormella totiž uvězní i je.\" \"Zazní písnička I Hate Santa Claus (Ať vezme ďas jméno Santa Claus). Stormella dodrží slib a rozpoutá sněhovou vánici, potom jde spát. Zoey poví Rudolfovi, co k němu cítí a dostane se k nim Slyly, kterého pošlou pro klíč od cely. Slyly je osvobodí. Utéct z cely se jim sice povede, ale Stormella je přistihne a jen taktak na ně nepošle svoje vlky. Chce je zmrazit a jako první se rozhoduje pro Zoey. To vytočí Rudolfa a ten začne Zoey bránit a použije svoje světlo jako zbraň. To Stormellu oslní a ona přepadne před okraj skály, přitom se zachytí jejího okraje. Rudolf a ostatní ji nakonec společnými silami vytáhnou zpátky. Za to mu Stormella nabídne, že si může přát, co chce, ale jen jednou. Přestože mu nabízí normální nos, Rudolf si přeje, aby byla Stormella dobrosrdečná. Rudolf, Zoey, Slyly a Leonard se poté vracejí do Santovy vesničky. Po cestě je potkají elfové Doogle a Boone, kteří je odvezou domů. Ve vesničce už chce Santa z důvodu sněhové vánice zrušit start spřežení, které rozváží dárky. Doogle a Boone zatím všechny přivezou. A právě tehdy Santu onen nápad připojit Rudolfa do jeho spřežení. Následuje písnička We Can Make It (Síla přání) start a průlet hustou mlhou, což se povede. Další den ráno spřežení přistane. Stormella dostane jako dárek od Santy Clause vlastní ledovou sochu s Leonardovou šálou. Následuje písnička Rudolph The Red-Nosed Reindeer\" (Rudolf s červeným nosem) a pak už jen nápis \"\"THE END\"\".\n\nNerařazení dabéři: Helena Dytrtová, Martin Kolár, Lucie Kožinová, Pavlína Dytrtová, Bedřich Šetena.\n\nNa motivy filmu ale i mimo něj vyšly i 2 knížky:\n\n\"\"Rudolph the Red-Nosed Reindeer: A Retelling of the New Animated Movie\"\", která byla napsána podle filmového děje a\n\n\"\"Rudolph Save the Sprites\"\", která byla vydána jako pokračování a vypráví o tom, jak Rudolf a Zoey hledají a zachraňují víly Polární záře.\n"}
{"id": "1197637", "url": "https://cs.wikipedia.org/wiki?curid=1197637", "title": "Beaufort-en-Santerre", "text": "Beaufort-en-Santerre\n\nBeaufort-en-Santerre je francouzská obec v departementu Somme v regionu Hauts-de-France. V roce 2013 zde žilo 203 obyvatel.\n\nSousední obce jsou: Caix, Folies, Le Quesnel, Vrély a Warvillers.\n\n\"Počet obyvatel\"\n"}
{"id": "1197641", "url": "https://cs.wikipedia.org/wiki?curid=1197641", "title": "César pro nejlepší kostýmy", "text": "César pro nejlepší kostýmy\n\nCésar pro nejlepší kostýmy je jedna z kategorií francouzské filmové ceny \"César\". Kategorie existuje od roku 1985.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1197643", "url": "https://cs.wikipedia.org/wiki?curid=1197643", "title": "Skalka (Vysoké Tatry)", "text": "Skalka (Vysoké Tatry)\n\nSkalka je přírodní rezervace v oblasti TANAP\n\nNachází se v katastrálním území města Vysoké Tatry v okrese Poprad v Prešovském kraji. Území bylo vyhlášeno či novelizováno v roce 1991 a 1999 na rozloze 36,15 ha. Ochranné pásmo nebylo stanoveno.\n\n"}
{"id": "1197644", "url": "https://cs.wikipedia.org/wiki?curid=1197644", "title": "Letecká fakulta Technické univerzity v Košicích", "text": "Letecká fakulta Technické univerzity v Košicích\n\nLetecká fakulta Technické univerzity v Košicích (zkr. LF TUKE) je jedna z fakult Technické univerzity v Košicích, která byla zřízena rozhodnutím Akademického senátu Technické univerzity v Košicích dne 13. prosince 2004 s účinností od 1. února 2005.\n\nPředchůdkyní fakulty byla Vojenská letecká akademie generála Milana Rastislava Štefánika v Košicích, která byla od 1. září 2004 ve smyslu zákona 455/2004 Z.z. sloučena s Technickou univerzitou v Košicích a přetransformována na Ústav letectví Technické univerzity v Košicích.\n\nVojenská letecká akademie generála Milana Rastislava Štefánika v Košicích byla jako Vysoká vojenská letecká škola Slovenského národního povstání v Košicích zřízena rozkazem prezidenta republiky dne 20. června 1972 v souladu se zněním §55 ods. 4 zákona č. 19/1966 Sb. o vysokých školách, s účinností od 1. září 1973.\n\nJako akreditovaná vysokoškolská vzdělávací instituce byla integrální součástí školské soustavy Československé socialistické republiky s prioritním zaměřením na přípravu vojenských studentů a od roku 1991 i civilních studentů. Její absolventi byli profilování jako piloti letadel/vrtulníků a odborníci ve studijních oborech Řízení letového provozu, Letecké strojírenství a Letecká elektrotechnika. Ve své činnosti navazovala na dlouholeté tradice a zkušenosti předchozích leteckých škol a učilišť. Od roku 1997 jí bylo přiznáno právo vykonávat doktorandské studium a udělovat vědecko-akademickou hodnost \"philosophiae doctor\" (PhD.) ve vědních oborech „Výzbroj a technika letectví“ a „Operační a bojové použití letectva a protivzdušné obrany“.\n\nLetecká fakulta poskytuje vysokoškolské vzdělání v rámci akreditovaných studijních programů v jeho všech třech stupních, s respektováním požadavků Ministerstva školství SR, Akreditační komise vlády SR a národní i evropské letecké legislativy. Fakulta je držitelkou osvědčení Leteckého úřadu SR o odborné způsobilosti pro přípravu pilotů, pracovníků řízení letového provozu a leteckého technického personálu podle požadavků letecké legislativy EU.\n\nJejím hlavním posláním má být poskytování vysokoškolského vzdělávání a provádění vědeckého výzkumu a vývoje v tradičních oblastech letectví - řízení a zabezpečení letecké dopravy, letecké strojírenství, letecká elektrotechnika (avionika a senzorika) a konstrukce, opravy a provoz letecké techniky. Připravuje studenty na pracovní pozice leteckých manažerů, profesionálních pilotů, řídících letového provozu, odborníků na údržbu letadlových draků, motorů a avionických systémů. V rámci výzkumu je zapojena do významných evropských projektů, spolupracuje s mnoha pracovišti s leteckým zaměřením v okolních zemích.\n\n\n\n"}
{"id": "1197647", "url": "https://cs.wikipedia.org/wiki?curid=1197647", "title": "Istrebitěl sputnikov", "text": "Istrebitěl sputnikov\n\nIstrebitěl sputnikov (zkráceně IS, , což znamená \"stíhač družic\") byl sovětský program protisatelitních zbraní, který vedl k nasazení družicových systémů IS-A nebo I2P během sedmdesátých a osmdesátých let. IS satelity byly původně určeny k vypouštění na raketách UR-200, ale po zrušení programu UR-200 je nahradily rakety Poljot, Cyklon-2A a Cyklon-2.\n\nPrvní dva zkušební lety satelitu IS využily konfigurace I1P, a sloužily k otestování pohonných a řídících systémů kosmické lodi. V obou případech posloužila jako nosič raketa Poljot, a družice dostaly jména Poljot 1 a Poljot 2. Starty proběhly ve dnech 1. listopadu 1963 a 12. dubna 1964. \n\nNásledně byl program zrušen a nahrazen levnější družicí DS-P1-M, jakožto součást programu Dněpropetrovskij sputnik. \n"}
{"id": "1197648", "url": "https://cs.wikipedia.org/wiki?curid=1197648", "title": "NGC 6397", "text": "NGC 6397\n\nNGC 6397 (také známá jako Caldwell 86) je kulová hvězdokupa vzdálená 7 500 světelných let v souhvězdí Oltáře o hodnotě magnitudy 5,3. Objevil ji francouzský astronom abbé Nicolas-Louis de Lacaille v roce 1751. Na obloze se nachází ve východní části souhvězdí, 3 stupně severovýchodně od hvězdy Beta Arae s magnitudou 2,8 a při své magnitudě 5,3 je za dobrých podmínek viditelná pouhým okem.\nNGC 6397 je jednou z přinejmenším 20 dalších kulových hvězdokup v Mléčné dráze, u kterých došlo ke zhroucení jádra,\nv jejím jádru se tedy nachází velmi husté seskupení hvězd. NGC 6397 je po Messier 4 druhá k Zemi nejbližší kulová hvězdokupa.\nJejí odhadované stáří je 12,67 miliard let\na hmotnost 4,5 × 10 formula_1\nObsahuje kolem 400 000 hvězd.\nV roce 2004 se na tuto hvězdokupu zaměřila skupina astronomů, aby zjistila stáří Mléčné dráhy.\nPomocí spektrografu teleskopu VLT na observatoři Paranal v Chile změřili obsah berylia ve dvou hvězdách NGC 6397. To jim umožnilo odvodit čas uplynulý mezi vznikem prvních hvězd v Galaxii a vznikem hvězd v prvních hvězdokupách. Přičtením tohoto času k odhadovanému stáří hvězdokupy odhadli stáří Mléčné dráhy na 13,6 miliard let, je tedy téměř stejně stará jako vesmír.\n\nV roce 2006 byla vydána studie o NGC 6397, která s pomocí Hubbleova vesmírného dalekohledu ukázala jasnou dolní hranici absolutní hvězdné velikosti nejslabších hvězd ve hvězdokupě.\nAutoři studie odvodili, že hraniční hmotnost, kterou hvězda potřebuje pro vznik jádra schopného jaderné fúze, je 0,083 hmotností Slunce.\n\n\n"}
{"id": "1197651", "url": "https://cs.wikipedia.org/wiki?curid=1197651", "title": "Kaple svaté Anny (Vyskeř)", "text": "Kaple svaté Anny (Vyskeř)\n\nŘímskokatolická kaple svaté Anny ve Vyskři na Hůře je empírová sakrální stavba stojící na vyvřelém vrcholu kopce Vyskeř. Kopec poskytuje několik dalekých výhledů průseky v lese. Spolu s kaplí jsou na vrcholu též tři kříže a Boží hrob – umělá jeskyně v čedičové skále, od kaple na jihozápad. Od roku 1964 je kaple chráněna jako kulturní památka.\n\nPodle legendy, která vysvětluje vznik názvu i důvod postavení kaple se jednalo o zázračné zjevení z období 1403-1458, kdy na tvrzi v blízkém Mladějově žil oblíbený vladyka Ctibor s dcerou Annou. Tvrz byla napadena ozbrojenci pána na Troskách \"Otty z Bergova\". Ctiborově dceři se podařilo uprchnout z obležené tvrze se služebníkem Matějem, který znal tajnou cestu vedoucí z tvrze do lesů. Uprchlá dívka v lesích ztratila orientaci. Poté v zoufalé situaci zaslechla tajemný hlas: \"„Viz keř! Dcero má, doufej!“\". Když se rozhlédla proti nočnímu nebi, spatřila kuželovitý kopec, na něm mohutný keř a světlou postavu, která jí ukazovala k půlnoční straně. Dívka se vydala naznačeným směrem a došla k tvrzi, kde žil jistý zeman, přítel jejího otce. Tento spřátelný zeman vyslal posla do Turnova pro posily a vydal se k Mladějovu. Následně vladyku Ctibora zachránil. Protože dcera Anna nezapomněla na zázračné zjevení, nechala na vrcholku postavit kapličku, která byla zasvěcena je patronce sv. Anně. Vrch byl následně pojmenován \"Viskeř\", což bylo nahrazeno pozdějším \"Vyskeř\".\n\nJiž v 15. století měla stát na vrcholu Vyskeř poutní kaple. Další nechala postavit na Vyskři v 17. století hruboskalská vrchnost. V roce 1825 přešla jako dar do majetku obce a ta v roce 1830 přistoupila k její obnově na původních základech a tehdy získala svoji současnou podobu zděné, jednolodně orientované stavby protáhlého osmibokého půdorysu, zastřešené sedlovou střechou, s oboustranným polygonálním zakončením, s nízkou sanktusovou věží a vrcholovým křížem. V roce 1886 místní občané na popud řídícího učitele \"Josefa Koloce\" kopec Vyskeř zalesnili. Tím došlo k omezení dalekých výhledů s výjimkou několika průseků, které jsou směrovány na krajinné dominanty okolí jako jsou Trosky, Ještěd a Bezděz. Kaple byla několikrát dílče zevně i uvnitř opravována. Mezi světovými válkami byla období, kdy kaple sloužila i bohoslužbám Církve československé husitské. Ze vsi na kopec vede ve 21. století zrekonstruovaná křížová cesta. U farního kostela Nanebevzetí Panny Marie stojí informační tabule, která vysvětluje na základě pověsti původ neobvyklého jména obce i kopce s kaplí.\n\n"}
{"id": "1197652", "url": "https://cs.wikipedia.org/wiki?curid=1197652", "title": "Plzeňský kraj (do 1862)", "text": "Plzeňský kraj (do 1862)\n\nPočátky existence Plzeňského kraje spadají do druhé poloviny 13. století, kdy Přemysl Otakar II. nahradil původní hradské zřízení krajským zřízením. Raně středověké přemyslovské správní hradiště se původně nalézalo ve Starém Plzenci, ale Plzeňský kraj byl nazván podle královského krajského města Plzeň, které se stalo jeho správním centrem.\n\nRoku 1862 byl spolu s krajským zřízením Čech zrušen. Až v roce 1949 vznikl nový Plzeňský kraj, který byl ovšem už v roce 1960 nahrazen Západočeským krajem. Vedle něj vznikl roku 2000 současný samosprávný Plzeňský kraj.\n\nPrvní zmínky o Plzni (dnešním Starém Plzenci) pocházejí z roku 976, kdy u tohoto přemyslovského hradiště kníže Boleslav II. porazil vojsko německého krále Oty II. V podhradí postupně vyrostlo městské sídlo s řadou kostelů a živým obchodním ruchem. Do nynější polohy (v jižním sousedství tehdejší vsi Malice) přenesl město pod názvem Nová Plzeň král Václav II. roku 1295 jako důležitou obchodní křižovatku západních Čech na cestě z Prahy do Bavorska. Vyřešila se tím dodávka vody, neboť místo leželo na soutoku řek Mže a Radbuzy.\n\nVýznamnou roli v rozmach kraje dělaly cisterciácké kláštery u Nepomuku a v Plasích, benediktinský klášter v Kladrubech a ženský premonstrátský klášter v Chotěšově. Označením ekonomického rozmachu ve vrcholném středověku jsou královská města při obchodních stezkách do Bavorska – Domažlice, Plzeň, Klatovy, Stříbro a Sušice. Kraj zbohatl také z hornictví kovových rud včetně stříbra a zlata. Plzeňský kraj byl zřetelně postižen husity, udály se zde dvě významné vítězné bitvy husitů, u Tachova roku 1427 a u Domažlic roku 1431. Roku 1680 postihla sever kraje nezdařená sedlácká vzpoura. Ještě slavnější je povstání Chodů vedené Janem Sladkým Kozinou v roce 1693. Při solním sčítání v roce 1702 bylo zjištěno v Plzeňském kraji 105 790 křesťanů a 836 židů, dohromady 106 626 obyvatel starších 10 let. \n\nReskriptem Marie Terezie z 23. ledna 1751 byl Plzeňský kraj rozdělen na podíl Plzeňský kraj a Klatovský kraj. Kraj vydržel v původním uspořádání až do roku 1849, v revolučním roce 1848 došlo k závažným změnám ve struktuře i činnosti rakouské správy. Předně byla zrušena patrimoniální (vrchnostenská) správa (panství) a nahrazena byla správou státní (zeměpanskou). Dále byla zavedena samospráva, čímž se veškerá správa zdvojkolejnila. Nové správní uspořádání bylo upraveno několika dokumenty: dubnovou ústavou, císařským nařízením č. 268/1849 ř. z., o nové organizaci soudní, č. 255/1849 ř. z., o nové organizaci správy, a prozatímním zákonem obecním č. 170 ze 17. března 1849. Posledně jmenovaným byla svobodná obec prohlášena za základ svobodného státu.\n\nKraj byl obnoven v pozměněných hranicích k 1. lednu 1850 a vydržel se změněným uspořádáním z roku 1855 až do 23. října 1862, kdy bylo krajské zřízení zrušeno. Po zrušení se země členily již jen na okresy, přičemž Plzeň se stala sídlem okresního hejtmanství od roku 1850. Některé zdroje datují zrušení krajů rokem 1868, kdy byly zrušeny krajské úřady a kraje jako administrativní jednotky. Nadále však zůstala zachována krajská organizace u soudů. Krajský soud sídlil v Plzni.\n\n\nMísta v kraji plzeňském z roku 1654, označená v berní rule tohoto kraje jako města a městečka.\n"}
{"id": "1197654", "url": "https://cs.wikipedia.org/wiki?curid=1197654", "title": "Edmond Marin la Meslée", "text": "Edmond Marin la Meslée\n\nEdmond Marin la Meslée (5. února 1912 – 4. února 1945) byl francouzský stíhací pilot v době druhé světové války. Se šestnácti potvrzenými a čtyřmi pravděpodobnými sestřely je pátým nejúspěšnějším francouzským esem tohoto konfliktu a nejúspěšnějším pilotem Armée de l'air během bitvy o Francii.\n\nEdmond Marin la Meslée se narodil 5. února 1912 ve Valenciennes. Po zahájení studia práv začal také navštěvovat státem subvencované pilotní lekce v letecké škole společnosti Morane-Saulnier ve Villacoublay, kde v roce 1931 získal pilotní oprávnění.\nVe věku 19 let vstoupil do Francouzského letectva, a po absolvování školy pro důstojníky letectva v záloze v Istres byl jako \"sous-lieutenant\" přidělen k 2. stíhacímu pluku (\"2 régiment de chasse\") ve Štrasburku. Po skončení své dvouleté povinné služby se zavázal k další dvěma letům činné služby, ačkoliv to bylo spojené se snížením hodnosti na stupeň \"sergent\".\n\nV září 1936 byl přijat do letecké akademie Francouzského letectva ve Versailles, kterou v říjnu 1937 absolvoval v hodnosti poručíka. Byl pak jako stíhací pilot z povolání přidělen k 1. \"escadrille\" \"groupe de chasse\" I/5 v Remeši, jejíž velitel, Jean Accart, vysoce smýšlel o jeho potenciálu jako stíhače a předával mu své zkušenosti. Jednotka byla vybavena stroji Dewoitine D.500, ale před vypuknutím druhé světové války byla přezbrojena na stroje Curtiss H-75 Hawk.\n\nBěhem bitvy o Francii se Edmond Marin la Meslée vyznamenal 16 jistými a čtyřmi pravděpodobnými sestřely letounů Luftwaffe. Poté co velitel jeho letky 1. června 1940 utrpěl těžké zranění, Marin la Meslée jej nahradil v čele 1. letky GC I/5.\n\nPo uzavření francouzsko-německého příměří byla GC I/5 evakuována do Saint-Denis-du-Sig a později do Rabatu v Maroku.\n\nPo operaci Torch se francouzské ozbrojené síly v severní Africe připojily ke Spojencům a GC I/5 byla přezbrojena na letouny amerického původu, nejprve Curtiss P-40 a později Bell P-39 Airacobra.\nMarin la Meslée, mezitím v prosinci 1941 povýšený do hodnosti \"capitaine\", se se svou letkou v září 1943 přesunul do Tafaraoui v Alžírsku.\n\nDne 3. ledna 1944 Edmond Marin la Meslée převzal velení celé stíhací skupiny, nyní označené jako \"Groupe de chasse 1/5 „Champagne“\", a v červnu 1944 byl povýšen do hodnosti \"commandant\". Jednotka o síle 18 strojů P-39Q pak byla opět nasazena do boje od 30. září 1944 ze základny Salon-de-Provence, převážně k operacím k podpoře francouzských a spojeneckých pozemních sil postupujících údolím Rhôny. V listopadu 1944 byl útvar přezbrojen na stíhací letouny Republic P-47 Thunderbolt.\nBěhem ostřelování pozemních cílů 4. února 1945 nedaleko Colmaru utrpěl stroj Edmonda Marina la Meslée přímý zásah palbou německého protiletadlového dělostřelectva, a po nárazu do země explodoval. Jeho tělo bylo sice z trosek vyproštěno, ale bylo zjištěno, že byl raněn střepinou do hlavy, a pravděpodobně zahynul ještě před dopadem.\n14. února 1953 byla na jeho památku přejmenována základna č. 112 Francouzského letectva v Remeši.\n\n\n"}
{"id": "1197657", "url": "https://cs.wikipedia.org/wiki?curid=1197657", "title": "Kosmos 459", "text": "Kosmos 459\n\nKosmos 459 (), také známý jako DS-P1-M č. 5, byla družice, která posloužila jako cíl při testování protisatelitní zbraně. Byla vypuštěna v Sovětském Svazu v roce 1971 jako součást programu Dnepropetrovsk Sputnik, a použita jako cíl pro Kosmos 462, který byl součástí programu Istrebitel Sputnik.\n\nK vypuštění posloužil raketový nosič Kosmos-3M z odpalovací rampy 132/1 na Kosmodromu Pleseck. Ke startu došlo v 17:30:00 UTC dne 29. listopadu 1971.\n\nKosmos 459 byla umístěna na nízké oběžné dráze (perigeum 199 km, apogeum 286 km), ve sklonu 65 stupňů, a oběžnou dobou 89,4 minut. Byla úspěšně zachycena a zničena družicí Kosmos 462. \n\nKosmos 459 byl čtvrtou z pěti původních DS-P1-M družic, která byla vypuštěna, přičemž byla první, která úspěšně dosáhla oběžné dráhy. Po pěti startech DS-P1-M byl satelit nahrazen derivátem Lira. \n\nSestřelení Kosmos 459 bylo posledním dokončeným testem systému IS-A jako součást sovětské státní zkoušky. V návaznosti na test byl proti-satelitní systém IS-A prohlášen za provozuschopný.\n"}
{"id": "1197663", "url": "https://cs.wikipedia.org/wiki?curid=1197663", "title": "Groupe de chasse Île-de-France", "text": "Groupe de chasse Île-de-France\n\nGroupe de chasse \"Île-de-France\" byla stíhací skupina Svobodné Francie existující v době druhé světové války. Byla první ze sedmi perutí Forces aériennes françaises libres operující ze Spojeného království. Na útvar navazuje Escadron de chasse 2/5 Île-de-France současného Francouzského letectva.\n\n\n\n\n\nStíhací skupina \"Île-de-France\" provedla více než 7100 bojových letů, zničila nebo poškodila 75 letadel nepřítele, a svrhla více než 400 tun bomb. V boji ztratila 38 pilotů.\n\n\n\n"}
{"id": "1197664", "url": "https://cs.wikipedia.org/wiki?curid=1197664", "title": "Fleet Air Arm (Royal Australian Navy)", "text": "Fleet Air Arm (Royal Australian Navy)\n\nFleet Air Arm (Vzdušná zbraň floty), oficiálně Australian Navy Aviation Group (Letecká skupina australského námořnictva), je označení pro leteckou složku Australského královského námořnictva. V současné době se skládá ze čtyř vrtulníkových perutí.\n\nTabulka obsahuje přehled letecké techniky australského námořního letectva v roce 2019 podle Flightglobal.com.\n\n"}
{"id": "1197676", "url": "https://cs.wikipedia.org/wiki?curid=1197676", "title": "Jawa 50/550", "text": "Jawa 50/550\n\nJawa 50/550 Pionýr, zvaný pro tvar sedla také pařez, je malý nekapotovaný jednomístný motocykl lehké konstrukce s jednoválcovým dvoudobým motorem zdvihového objemu 50 cm³ uloženým naležato. Byl vyráběn v letech 1955-1958. Měl být pokračovatelem motocyklu Jawa 100 Robot, nástupcem se stal model Jawa 50/555, odlišující se na první pohled nahrazením zadního blatníku krytem celé zadní části s nosičem.\n\nJe prvním modelem z vývojové řady, pokračující dále typy Jawa 50/555, 05, 20, 21 sport a 23 Mustang. Je to jednosedadlový motocykl lehké konstrukce s jednoválcovým dvoudobým motorem.\n\nPřední kolo je zavěšeno na teleskopické vidlici, zadní kolo na vlečné kyvné vidlici odpružené jednou centrální pružinou. První Pionýry byly vyrobeny v Praze, sériová výroba byla ale přesunuta na Slovensko do Považských strojíren, stejně jako výroba většiny českých maloobjemových motocyklů. Sedlo je oválného tvaru připomínající pařez a Pařez se stal lidovým názvem motocyklu. Od roku 1955 do roku 1958 bylo vyrobeno přes 100 tisíc kusů tohoto typu.\n\n\n\n\n\n\n\n\n"}
{"id": "1197684", "url": "https://cs.wikipedia.org/wiki?curid=1197684", "title": "Kostel svatého Vavřince (Černovičky)", "text": "Kostel svatého Vavřince (Černovičky)\n\nKostel svatého Vavřince v Černovičkách, části obce Středokluky v okrese Praha-západ je původně románská stavba z 2. poloviny 12. století. Katastrálně spadá do obce Číčovice. V blízkosti se nachází přírodní památka Čičovický kamýk. Díky přestavbám a stavebním úpravám v průběhu staletí se v kostele mísí prvky románské, gotické a barokní architektury. Je chráněn jako kulturní památka České republiky. O obnovení kulturního dědictví filiálního kostela sv. Vavřince v Černovičkách usilují členové Komunity Chemin Neuf se sídlem v Tuchoměřicích.\n\nPůvodně románský kostel zasvěcený svatému Vavřincovi, ochránci před ohněm, byl vybudován ve 2. polovině 12. století na místě, kde byl v pohanských dobách uctíván Perunův oheň. K výraznějším úpravám kostela došlo ve 14. století. V první polovině tohoto století byla nahrazena románská apsida gotickým presbytářem, v druhé polovině došlo k zazdění okna v severovýchodní stěně kostela. K podstatným změnám došlo v roce 1764, kdy v rámci oprav a rozšíření kostela v barokním slohu vznikla nová sakristie a kruchta.\nV průběhu 19. století byla po několika obnovách provedena velká oprava kostela mezi lety 1905 a 1910.\n\nKostel se hřbitovem a ohradní zdí byl již ve středověku používán jako hřbitovní, což dokládají tři dochované náhrobky. Ve stěně kněžiště je náhrobek z roku 1353 s latinským názvem. Patří pravděpodobně pražskému měšťanu, obchodníku se suknem Budkovi, který byl také patronem kostela a kterému v té době patřila ves Černovičky, původním návem Černomice. V klenbě kostela je umístěn svorník s jeho erbem. Od počátku 15. století byly Černovičky majetkem rodu Bezdružických z Kolovrat. Druhý, mramorový náhrobek pod hlavním oltářem s nápisem v češtině, patří Vladislavu Bezdružickému z Kolovrat a na Buštěhradě, který zemřel v roce 1575. Třetí náhrobek při jižní zdi kněžiště z roku 1572 náleží panně Kateřině z Martinic a na Okoři, neteři manželky Vladislava Bezdružického.\n\nNa hřbitově poblíž kostela stojí barokní hřbitovní kaple sv. Floriána postavená ve 2. polovině 18. století.\n\nObdélná jednolodní stavba je ukončena pětiboce uzavřeným presbytářem k jehož severovýchodní straně je připojena pseudogotická sakristie. Cihlový presbytář má gotickou křížovou žebrovou klenbu a hrotitá okna s kružbami. Na svorníku je erb Budka z Černomic. Na střeše kostela je umístěn sanktusník.\n\nStěny a klenba presbytáře jsou pokryty původními gotickými malbami ze 14. století. V lodi se nachází nástěnné malby z 1. poloviny 16. století, zobrazující výjevy z Kristových pašijí, sv. Kateřinu a Markétu a pískovcová kazatelna s vytesaným letopočtem 1662. V kněžišti se dochovaly původní sedilia a ve zdi kněžiště gotický sanktuář. Hlavní oltář zdobí obraz od J. V. Hellicha z roku 1858.\n\nKostel je otevřený každou neděli od 2. června do 30. září od 10:00 do 17:00 hod. Na Dušičky se slouží slavnostní mše. V neděli před svátkem sv. Vavřince (počátkem srpna) se zde v 10 hodin koná poutní bohoslužba. V kostele se konají též koncerty klasické a duchovní hudby a po domluvě lze prostor využít k pořádání výstav ap.\n\n\n"}
{"id": "1197685", "url": "https://cs.wikipedia.org/wiki?curid=1197685", "title": "ČZ 175", "text": "ČZ 175\n\nČZ 175 může být:\n\n"}
{"id": "1197686", "url": "https://cs.wikipedia.org/wiki?curid=1197686", "title": "Raci", "text": "Raci\n\nRaci (Astacidea, Astacoidea) jsou desetinozí korýši z třídy rakovci. Je popsáno přes 650 druhů raků, kteří se řadí do tří čeledí: Astacidae, Cambaridae a Parastacidae. Žijí na všech kontinentech vyjma Antarktidy. V Africe žijí původní druhy raků jen na ostrově Madagaskar, na africký kontinent však byli zavlečeni. Raci se vyskytují v tekoucí i stojaté vodě.\n\nV České republice jsou původní dva druhy raků, rak říční a rak kamenáč. V 19. a 20. století pronikly do volné přírody v Česku tři další druhy, rak bahenní, rak pruhovaný a rak signální. Oba původní druhy raků jsou v Česku chráněny jako kriticky ohrožené (mají vysoké nároky na čistotu vody a ohrožuje je račí mor i příbuzné invazní druhy korýšů). Chráněný je rovněž nepůvodní rak bahenní.\n\nV dobách, kdy byli raci hojní, se v českých zemích používali jako oblíbené postní jídlo a zdroj masa pro bohatší vrstvy obyvatel.\n\nČeština má řadu ustálených obratů, v nichž se objevuje rak: „červený jako rak“ (raci po uvaření získají červenou barvu); „ani ryba ani rak“; „chytit raka“ (= nesprávně zavadit o vodu při veslování). Raci se objevují také ve jménech, erbech, domovních i městských znacích příkladem je město Rakovník či erb Jana Žižky z Trocnova.\n\n"}
{"id": "1197687", "url": "https://cs.wikipedia.org/wiki?curid=1197687", "title": "Vesmírná zbraň", "text": "Vesmírná zbraň\n\nVesmírné zbraně jsou zbraně pro využití na případném vesmírném bojišti i k útokům na Zemi. Patří mezi ně zbraně, které mohou zaútočit na objekty na oběžné dráze (tj. proti-satelitní zbraně), útočit na cíle na Zemi z vesmíru nebo likvidovat nepřátelské rakety letící vesmírem.\n\nBěhem militarizace vesmíru za studené války byly tyto zbraně vyvinuty hlavními velmocemi, přičemž některé je vyvíjejí dodnes. \n\nVesmírné zbraně jsou také ústředním tématem ve vojenské sci-fi literatuře a sci-fi videohrách.\n\nBěhem tajného sovětského programu Almaz byla vybavena vojenská vesmírná stanice automatickým 23mm kanónem, určeným k vlastní obraně proti nepřátelským silám.\n\nSovětská bezpilotní bitevní stanice Poljus byla navržena tak, že mohla být vybavena megawattovým karbon-dioxidovým laserem pro vlastní obranu.\n\nProti-satelitní zbraně, ať už operující ze země nebo ze vzduchu, byly vyvinuty Spojenými státy, SSSR/Ruskem, Čínskou lidovou republikou.\n\nV březnu 1983 ohlásil prezident Ronald Reagan spuštění tzv. Strategické obranné iniciativy, výzkumného programu s cílem rozvíjet obranný systém, který by zničil nepřátelské mezikontinentální balistické střely. Obranný systém byl přezdívaný \"Hvězdné války\", který vymysleli jeho kritici v narážce na známý film. Koncepty systému byly různé, například ničení cílů pomocí kinetické energie, malé rakety vypouštěné z družic směrem k cíli (například na letící mezikontinentální střelu) apod.\n\nDále třeba vybavení satelitů silnými lasery či částicovými paprsky. Při startu nepřátelské rakety by systém zachytil žhavé výfukové plyny a upozornil příslušný satelit, aby ji eliminoval. I když žádný skutečný systém nedošel nasazení, armáda dnes testuje využití laseru namontovaného na Boeing 747.\n\nOrbitální zbraň je jakákoliv zbraň, která se pohybuje na oběžné dráze kolem velkého tělesa, jakými jsou planety nebo měsíce. Do roku 2012 nebyly operativně nasazeny žádné orbitální zbraňové systémy. Několik orbitálních zbraňových systémů bylo navrženo Spojenými státy a Sovětským Svazem během studené války. Během druhé světové války mělo nacistické Německo rozpracované plány pro orbitální zbraň s názvem sluneční dělo.\n\nVývoj orbitálních zbraní byl do značné míry přerušen poté, co vstoupily v platnost smlouvy Outer Space Treaty a SALT II. Tyto dohody zakázaly umísťování zbraní hromadného ničení do vesmírného prostoru. \n\nOrbitální bombardování je útokem na cíle nacházející se na planetách a měsících prováděné z oběžné dráhy kolem těchto objektů. Často se vyskytuje v literatuře science fiction, ale bylo navrženo i jako skutečný bojový prostředek, například ve formě kinetického bombardování.\n\nFiktivní nebo skutečné vesmírné zbraně vystupují v různých formách v literatuře sci-fi, ale také ve videohrách s danou tematikou (Call Of Duty: Ghost).\n"}
{"id": "1197688", "url": "https://cs.wikipedia.org/wiki?curid=1197688", "title": "Aviation légère de l'Armée de terre", "text": "Aviation légère de l'Armée de terre\n\nAviation légère de l'Armée de terre (Lehké letectvo pozemních sil, zkratkou ALAT) je letecká složka pozemních sil Francouzské armády. Vzniklo původně v roce 1954 jako \nsoučást jejího dělostřelectva pod označením \"Aviation légère d'observation d'artillerie\" (Lehké dělostřelecké pozorovací letectvo, ALOA). Samostatným druhem zbraně se stalo v roce 2003. Jeho výzbroj se skládá především z vrtulníků.\n\nVelitelství vojskového letectva (\"Commandement de l'aviation légère de l'Armée de terre\", COMALAT), dislokované ve Villacoublay, nese odpovědnost za provoz všech pilotovaných letadel Francouzské armády (\"Armée de terre\"), jejich týlové zabezpečení a výcvik jejich osádek. Pod jeho velení tak spadají zejména čtyři vrtulníkové pluky, které jsou po reorganizaci provedené v červenci 2016 hlavními útvary vojskového letectva armády Francie.\n\nPluky bojových vrtulníků () č. 1, 3 a 5 tvoří 4. vzdušnou bojovou brigádu (\"4e brigade aérocombat\") s velitelstvím dislokovaným v Clermont-Ferrand, která je hlavní operační formací ALAT.\n\nTyto pluky se dělí na dva prapory, z nichž jeden je označen jako prapor průzkumný a bitevní (\"bataillon de reconnaissance et d’attaque\") a druhý jako prapor transportních a výsadkových vrtulníků (\"bataillon d’hélicoptères de manoeuvre et d’assaut\"). Prapory jsou dále tvořeny letkami (\"escadrille\"), typicky v počtu tří.\n\n4. vrtulníkový pluk speciálních sil (\"4e régiment d'hélicoptères des forces spéciales\"), s posádkou v Pau, je složen z pěti letek pro speciální operace (\"escadrille d'opérations spéciales\") a stupeň prapor u něj neexistuje. Tato jednotka podléhá společnému velení COMALAT a Velitelství speciálních sil pozemních vojsk (\"Commandement des forces spéciales terre\"), k jejichž podpoře je především určena.\n\nVelitelství COMALAT je dále podřízeno několik samostatných útvarů školních, cvičných, spojovacích a podpůrných, a 9. prapor podpory aeromobilních sil (\"9e bataillon de soutien aéromobile\"), jednotka specializovaná na opravy a údržbu vrtulníkové techniky. \n\nCOMALAT také nese odpovědnost za výcvik operátorů bezpilotních prostředků užívaných francouzskými pozemními silami, které mu ale z operačního hlediska nejsou podřízeny.\n\nTabulka obsahuje přehled letecké techniky Francouzské armády podle Flightglobal.com.\n\n"}
{"id": "1197692", "url": "https://cs.wikipedia.org/wiki?curid=1197692", "title": "Le Cœur fantôme", "text": "Le Cœur fantôme\n\nLe Cœur fantôme je francouzské filmové drama z roku 1996. Jeho režisérem byl Philippe Garrel, který rovněž spolu s Marcem Cholodenkem a Noémie Lvovsky napsal scénář. Autorem hudby k filmu je Barney Wilen, který s režisérem spolupracoval již na snímku \"Les baisers de secours\" (1989). Hlavní roli malíře Philippa ve snímku ztvárnil Luis Rego, zatímco jeho otce hrál režisérův otec Maurice Garrel. Dále ve filmu hráli Evelyne Didi, Roschdy Zem, Johanna ter Steege nebo Valeria Bruni Tedeschiová.\n\n"}
{"id": "1197694", "url": "https://cs.wikipedia.org/wiki?curid=1197694", "title": "Anna de Noailles", "text": "Anna de Noailles\n\nAnna de Noailles [\"d´noaj\"], plným jménem Anna Elisabeth de Noailles, princezna Brancovan, hraběnka Mathieu (15. listopad 1876, Paříž - 30. duben 1933, Paříž) byla francouzská spisovatelka rumunského původu.\n\nByla dcerou rumunského knížete a vnučkou tureckého paši. Vzala si francouzského šlechtice, Mathieu-Fernand-Frédérick-Pascala de Noailles. Mezi její přátele a literární souputníky patřili Marcel Proust, Paul Valéry či Jean Cocteau. V Paříži organizovala populární literární salon.\n\nPublikovala 24 knih, z toho tři romány. Její sbírky básní \"Le Coeur innombrable\" (:Nespočetné srdce\", 1901), \"Les Éblouissements\" (\"Oslnění\", 1907) a \"L'Honneur de souffrir\" (\"Čest trpět\",1927) vyznávají smyslnou lásku přírodě. Ve své lyrice byla inspirována romantickými básníky 19. století, jako byl Alfred de Vigny či Alphonse de Lamartine. Její pozdější díla odrážejí strach z nevyhnutelného fyzického kolapsu.\n\nByla členkou belgické Královské akademie francouzského jazyka a literatury. Byla první ženou, která získala červenou stužku rytíře Čestné legie.\n"}
{"id": "1197695", "url": "https://cs.wikipedia.org/wiki?curid=1197695", "title": "IMAM Ro.43", "text": "IMAM Ro.43\n\nIMAM Ro.43 byl italský dvoumístný jednomotorový plovákový průzkumný dvouplošník smíšené konstrukce.\n\nRo.43 vznikl na požadavek italského námořnictva, které projevilo zájem o plovákový průzkumný letoun určený pro katapulty válečných lodí, nebo pro pobřežní službu. Šéfkonstruktér společnosti S. A. Industrie Meccaniche e Aeronautiche Meridionali, ing. Giovanni Galasso, navrhl jednoduchou úpravu pozemního průzkumného letounu IMAM Ro.37bis z roku 1934 na plovákový Ro.43.\n\nPřevzetím řady komponentů z Ro.37bis byl umožněn vzlet prvního prototypu Ro.43 (MM244) již 19. listopadu 1934, který provedl šéfpilot Nicolo Lanna. Pohon nového hydroplánu zajišťoval hvězdicový devítiválec Piaggio P-IX RC-40 o 448 kW s krytem NACA s kapkovitými výstupky nad vahadly ventilů. Vrtule byla dvoulistá.\n\nPrvních 23 sériových kusů postavených mezi dubnem a listopadem 1936, včetně následující produkce, bylo vybaveno silnější pohonnou jednotkou Piaggio P-XR o výkonu 515 kW s hladkým krytem NACA a třílistou kovovou vrtulí. Měly také větší SOP. Křídla bylo možno sklopit vzad. Výzbroj tvořil jeden synchronizovaný kulomet Breda-SAFAT ráže 7,7 mm a jeden pohyblivý stejného typu. Dvoučlennou osádku tvořil pilot vojenského letectva a námořní pozorovatel. Přistávací zařízení tvořil jeden centrální celokovový plovák a dva pomocné pod spodním křídlem.\n\nNeapolská firma IMAM vyrobila celkem 149 Ro.43, licenční výroba u společnosti CMASA v Marina di Pisa dala vzniknout úhrnem pětačtyřiceti exemplářům. Dalším vývojem Ro.43 vznikl jednomístný stíhací plovákový letoun IMAM Ro.44.\n\nPrvní Ro.43 byly dodány ve druhé polovině roku 1937 k výcvikovým jednotkám a třem jednotkám vodního stíhacího letectva. Ve stejném roce dostal první stroj také lehký křižník \"Montecuccoli\". S přibývajícími dodávkami převzaly postupně Ro.43 také křižníky \"Trieste\", \"Fiume\", \"Zara\", \"Pola\", \"Gorizia\", \"Trento\" a \"Bolzano\", nosič hydroplánů \"Giuseppe Miraglia\" a následně těžké bitevní lodě třídy \"Vittorio Veneto\", tedy vedle této vlajkové lodi i \"Roma\" a \"Littorio\". Bitevní lodě a křižníky mohly nést tři až čtyři letouny, v praxi se jich neneslo více než dva, spíše jen jeden.\n\nPo vypuštění letounu pro řízení palby či hledání nepřítele se stroj po vyčerpání paliva vrátil k plavidlu, což za vyššího vlnobití nebylo vždy možné, a loď musela asi půl hodiny stát, než byl letoun dopraven na palubu. V bojových podmínkách se často stroje vysílaly k přistání na pobřeží Itálie, nebo jejích kolonií. Většího bojového nasazení se Ro.43 dočkaly v dubnu 1939 při obsazování Albánie.\n\nV prosinci 1939 mělo italské letectvo ve stavu 90 Ro.43 a při vstupu Itálie do války 10. června 1940 105. Čtveřice Ro.43 byla katapultována také při střetnutí italského a britského loďstva u Punta Stilo 8. července 1940 a od té doby se účastnily většiny střetnutí, tedy u mysů Teulada, Matapan, při akcích u Gibraltaru a Alexandrie, mysu Carbonara a bojů u Syrty.\n\nDalšími plavidly, které nesly Ro.43, byly válečné lodě \"Duca d' Aosta\", \"Garibaldi\", \"Cavour\", \"Diaz\", \"Eugenio di Savoia\" a \"Duilio\".\n\nV době italské kapitulace bylo ve stavu ještě 48 Ro.43, z nichž bylo na plavidlech 28. Soustředily se 8. září na Sardinii a před německým útokem se snažily uniknout. Dva stroje byly sestřeleny, zbytek přelétl na Baleáry, kde je Španělé internovali.\n\nÚdaje dle\n\n\n\n"}
{"id": "1197696", "url": "https://cs.wikipedia.org/wiki?curid=1197696", "title": "Friedrich Lenk", "text": "Friedrich Lenk\n\nFriedrich Lenk (\"cca 1809\" – 1. července 1877 Kynšperk nad Ohří) byl rakouský politik německé národnosti z Čech, poslanec Českého zemského sněmu.\n\nPocházel z Lengenfeldu v Sasku. Byl měšťanem a obchodníkem v Kynšperku nad Ohří. V tomto městě zastával od roku 1870 post starosty.\n\nV 70. letech se zapojil do vysoké politiky. V zemských volbách v roce 1870 byl zvolen na Český zemský sněm, kde zastupoval kurii městskou, obvod Vildštejn, Kynšperk, Hazlov. Mandát zde obhájil ve volbách v roce 1872. Patřil mezi kandidáty německé liberální Ústavní strany.\n\nZemřel v červenci 1877 ve věku 68 let. Příčinou úmrtí byla plicní choroba.\n"}
{"id": "1197698", "url": "https://cs.wikipedia.org/wiki?curid=1197698", "title": "Veřejné akvárium", "text": "Veřejné akvárium\n\nVeřejné akvárium nebo také jen akvárium, představuje vodní obdobu zoologické zahrady, může být ale také součástí samotné zoo nebo například muzea. Veřejné akvárium obývají vodní živočichové a rostliny. Většina veřejných akvárií obsahuje nádrže, které jsou větší než ty, které mají doma akvaristé, můžou se zde ale nacházet i menší nádrže. Většina moderních veřejných akvárií se zabývá otázkami ochrany přírody a osvětou veřejnosti. První veřejné akvárium vzniklo již v 19. století v Anglii.\n\nZatímco oceanária mohou být neveřejná a jsou zaměřena pouze na mořskou faunu a flóru, veřejná akvária jsou veřejnosti přístupná a mohou být zaměřena i na sladkovodní svět.\n\nPrvní veřejné akvárium bylo otevřeno v Londýnské zoo v květnu 1853. Bylo konstruováno podobně jako skleník a nazývalo se \"Rybí dům\" (anglicky \"the Fish House\"). V roce 1856 vzniklo první americké akvárium jako část Barnum's American Museum, které se nacházelo v newyorském Broadwayi. Poté se založilo další americké akvárium stojící samo o sobě, Aquarial Gardens v Bostonu. Poté byla založena řada dalších veřejných akvárií jako například Jardin d' acclimatation v Paříži, vídeňské Akvárium Salon (obě založena 1860), poté v Hamburku (1864), v Berlíně (1869) a v Brightonu (1872).\n\nPrvní asijské veřejné akvárium bylo otevřeno v Japonsku jako součást Ueno zoo v roce 1882.\n\nV roce 2005 bylo otevřeno revoluční Georgia Aquarium, s více než 30 milióny litrů mořské a sladké vody, a více než 100 000 živočichy a 500 druhy v americké Atlantě.\n\nModerní akvarijní nádrže můžou díky akrylovému sklu pojmout milióny litrů vody a velké živočišné druhy, včetně delfínů, žraloků nebo běluh. Do moderních akvárií patří také obojživelníci a zvířata, kteří tráví život blízko vody.\n\nVětšina veřejných akvárií se nachází v blízkosti oceánu, pro stabilní dodávky přírodní mořské vody. Vnitrozemským průkopníkem bylo chicagské Shedd Aquarium, ke kterému se mořská voda dostávala po železnici.\n\nVeřejná akvária často spolupracují s vědeckými institucemi zabývající se oceány a vedou s nimi vlastní výzkumné programy. Často se jedná o záchranné programy mořských živočichů.\n\nNejvětší veřejné akvárium v ČR se nachází na výstavišti v Pražských Holešovicích – ZOO Mořský svět založeno v roce 2002. Další veřejná akvária se nachází například v Děčíně, Liberci, v ZOO Olomouc, velké sladkovodní akvárium, které má objem 130 000 litrů, se nachází v Hradci Králové. Akvárium výhradně českých ryb se nachází v Chotěbuzi.\n\n"}
{"id": "1197699", "url": "https://cs.wikipedia.org/wiki?curid=1197699", "title": "Ciprian Porumbescu", "text": "Ciprian Porumbescu\n\nCiprian Porumbescu, rodným jménem Ciprian Gołęmbiowski (14. říjen 1853, Șipote (Bukovina) - 6. červen 1883, Stupca (dnes Ciprian Porumbescu)) byl rumunský hudební skladatel narozený v obci Šepot na území dnešní Ukrajiny, asi 40 km severozápadně od Jasy. Jeho skladba \"Pe-al nostru steag e scris Unire\" se stala albánskou státní hymnou (\"Hymni i Flamurit\"). Jeho skladba \"Trei culori\" byla rumunskou hymnou v letech 1977-1990.\n\nHudbu se učil již v raném věku, veden k ní svým otcem, spisovatelem a pravoslavným knězem. Vystudoval ji v letech 1879-1881 na vídeňské konzervatoři (\"Konservatorium für Musik und darstellende Kunst\"), kde byl žákem Franze Krenna a Antona Brucknera.\nRoku 1882 složil operetu \"Crai nou\", jedno z nejpopulárnějším rumunských děl v tomto žánru. Většinu skladeb složil ale až v pozdějších letech, když pracoval v kostele sv. Mikuláše v Brašově. Jeho velkou inspirací, jako pro mnoho jiných skladatelů romantické éry, byl folklór. Psal též poezii a publicistiku.\n\nRoku 1877 byl zatčen rakouskými úřady (Brašov, stejně jako celá Bukovina, byl tehdy součástí Rakousko-Uherska) za propagování myšlenky rumunské nezávislosti a činnost ve studentském rumunském spolu \"Arboroasa\". Ač byl shledán později nevinným, ve vazební věznici onemocněl tuberkulózou. Na následky tuberkulózy krátce po propuštění zemřel, v 29 letech. Město Stupca, kde zemřel, dnes nese jeho jméno.\n"}
{"id": "1197700", "url": "https://cs.wikipedia.org/wiki?curid=1197700", "title": "Rhenistan draselný", "text": "Rhenistan draselný\n\nRhenistan draselný je draselná sůl kyseliny rhenisté. Je to bílá pevná látka, je slabě rozpustná ve vodě a ethanolu. Je to silný oxidant.\n\nNeutralizace kyseliny rhenisté hydroxidem draselným.\n"}
{"id": "1197701", "url": "https://cs.wikipedia.org/wiki?curid=1197701", "title": "Ronald Gustave Kellett", "text": "Ronald Gustave Kellett\n\nRonald Gustave Kellett DSO, DFC, AE (13. září 1909 – 1998) byl letecké eso Royal Air Force v době druhé světové války.\n\nNarodil se 13. září 1909 v Eldonu v hrabství Durham a vzdělání získal na Rossal School.\n\nV roce 1933 vstoupil do 600. peruti Auxilliary Air Force. Později sloužil jako příslušník 616. peruti RAF. V době bitvy o Británii byl velitelem 249. a později polské 303. peruti, první polské jednotky operující v rámci Royal Air Force. Polskou vládou byl vyznamenán řádem Virtuti Militari V. třídy.\n\nKdyž 303. peruť opouštěl, vepsal o polských letcích do její kroniky následující slova:\n\nPozději až do konce války zastával řadu funkcí ve štábech. S pěti potvrzenými a dvěma pravděpodobnými sestřely a jedním nepřátelským strojem poškozeným dosáhl statusu esa.\n\nPo skončení války byl velitelem 615. peruti RAF. Své hodnosti se vzdal 1. října 1953.\n\n"}
{"id": "1197703", "url": "https://cs.wikipedia.org/wiki?curid=1197703", "title": "SK Věžnice", "text": "SK Věžnice\n\nSportovní klub Věžnice je český fotbalový klub z obce Věžnice, hrající od sezóny 2017/18 okresní přebor Havlíčkobrodska (8. nejvyšší soutěž).\n\nSvé domácí zápasy odehrává na stadionu Věžnice.\n\nZdroj: \n\n\nZdroj: \n\n"}
{"id": "1197705", "url": "https://cs.wikipedia.org/wiki?curid=1197705", "title": "WineRun", "text": "WineRun\n\nWineRun nebo také Krumvířský vinařský běh je běžecký závod, který se koná ve vinařské obci Krumvíř. \n\nHlavní závod měří 6,6km a vede sklepními uličkami obce a vinohrady přes Sklenářův kopec. Závod je atraktivní nejen pro běžce tím, že vítěz hlavního závodu je vyvážen na speciální váze vínem místních vinařů.\nPo dobu akce jsou pro návštěvníky otevřené sklepy a v areálu startoviště stánky prezentující tradiční řemesla, víno, gastronomii a mnoho dalšího.\n\nZa pořádáním tohoto závodu stojí místní spolek proKRUMVÍŘ, který výtěžek z akce pravidelně věnuje na dobrou věc\n"}
{"id": "1197712", "url": "https://cs.wikipedia.org/wiki?curid=1197712", "title": "Everywhere I Go", "text": "Everywhere I Go\n\n„Everywhere I Go“ je singl rap rockové skupiny Hollywood Undead, který je zařazen na jejich debutovém albu \"Swan Songs\". Skladba obsahuje otevřený text, který pojednává o flámování se sexuálními tématy a je jednou z více party/tanečně orientovaných děl skupiny. Píseň se setkala se smíšenými reakcemi, někteří skladbu nazvali výrazem „fun party track“ zatímco jiní kritizovali její drsný text. Všechny verše zarapoval člen skupiny Charlie Scene a refrény nazpíval bývalý člen Deuce. Vokály obsataral Da Kurlzz.\n\nVideoklip byl vydán 12. ledna 2010. Zrežíroval jej Charlie Scene. Videoklip sleduje Charlie Scene na párty se zbytkem kapely, kde se chová jako typický gangster, tančí s ženami a všeobecné si užívá párty.\n\nDigitální singl\n\nUS promo CDS\n\nRadio Edit promo\n\nRock Mix promo\n\n\n"}
{"id": "1197713", "url": "https://cs.wikipedia.org/wiki?curid=1197713", "title": "Kyštymská katastrofa", "text": "Kyštymská katastrofa\n\nJako Kyštymská katastrofa je označována nehoda s následnou radioaktivní kontaminací okolí, která se stala 29. září 1957 v jaderném komplexu Majak, kde se vyrábělo plutonium pro jaderné zbraně Sovětského svazu. Je vyhodnocena stupněm 6 na Mezinárodní stupnici jaderných událostí (INES), což z ní činí třetí nejvážnější jadernou havárii vůbec. Horší byla jen havárie v elektrárně Fukušima Daiiči a Černobylská katastrofa (obě stupeň 7 na stupnici INES).\n\nK události došlo poblíž města Ozjorsk v Čeljabinské oblasti, což bylo uzavřené město. Protože Ozjorsk/kombinát Majak (také známý jako Čeljabinsk-40 a Čeljabinsk-65) nebyl vyznačen na zeměpisných mapách, byla katastrofa pojmenována po Kyštymu, nejbližším známém městě.\n\nPo druhé světové válce zaostával Sovětský svaz za USA v oblasti vývoje jaderných zbraní. Proto rychle spustil program na výzkum, vývoj a výrobu dostatečného množství obohaceného uranu a plutonia. Jaderný kombinát Majak byl postaven ve spěchu v letech 1945 a 1948.\n\nV rané fázi vývoje nebyly obavy o životní prostředí brány v potaz. Všech šest reaktorů bylo napojeno na jezero Kyzyltaš v otevřeném chladicím cyklu za vypouštění kontaminované vody přímo zpět do jezera. Zpočátku sloužila jako odpadiště vysoce radioaktivního odpadu nedaleká řeka Ob, která teče dále do Severního ledového oceánu.\n\nPozději posloužilo pro skladování pod širým nebem jezero Karačaj.\n\nZařízení pro skladování kapalného jaderného odpadu bylo přistavěno kolem roku 1953. Skládalo se z ocelové nádrže namontované na betonový podklad 8,2 metrů pod zemí. Vzhledem k vysoké úrovni radioaktivity odpadů se nádrže ohřívaly kvůli tzv. rozpadovému teplu. Proto bylo kolem každé nádrže 20 chladicích tanků. Zařízení pro monitorování provozu chladiče a obsahu nádrže bylo však nedostatečné.\n\nV roce 1956 systém chlazení v jedné z nádrží, která obsahovala asi 70-80 tun tekutého radioaktivního odpadu, selhal a nebyl opraven. Teplota v něm začala stoupat, což vedlo k vypařování a chemické explozi sušeného odpadu, skládajícího se převážně z dusičnanu amonného a acetátů. Nádrž explodovala 29. září 1957 (síla výbuchu se odhaduje na 70-100 tun TNT) a nadhodila 160tunové betonové víko do vzduchu. Nebyly žádné oběti v bezprostředním důsledku výbuchu, ale bylo uvolněno odhadem 20 MCi (800 PBq) radioaktivity. Většina kontaminace se usadila poblíž místa nehody a způsobila znečištění řeky Teča. Oblak obsahující 2 MCi (80 PBq) radionuklidů se šířil přes stovky kilometrů.\n\nV příštích 10 až 11 hodinách se již radioaktivní mrak pohyboval směrem na severovýchod dosahuje 300-350 kilometrů od nehody. Radioaktivní spad měl za následek dlouhodobou kontaminaci na ploše od 800 do 20 000 kilometrů čtverečních (v závislosti na tom, jak velká úroveň kontaminace je považována za významnou), především cesiem-137 a stronciem-90. Tato oblast je obvykle nazývána  jako Východouralská radioaktivní stopa (EURT).\n\nNejméně 22 vesnic bylo vystaveno záření v důsledku katastrofy, celkový počet evakuovaných obyvatel je kolem 10 000. Někteří byli evakuováni již po jednom týdnu, ale kompletní evakuace trvala téměř 2 roky. \n\nKvůli utajení kombinátu Majak nebylo obyvatelstvo postižených oblastí původně o nehodě vůbec informováno. O týden později (6. října) začala evakuace 10 000 lidí z postižené oblasti, ale stále bez udání důvodu. \n\nI když se objevovaly vágní zprávy o „katastrofální nehodě“ způsobující „radioaktivní spad nad Sovětským svazem a dalšími sousedními státy“ v západním tisku mezi 13. a 14. dubnem 1958, až v roce 1976 Žores Medveděv informoval svět o povaze a rozsahu katastrofy. Medveděvův popis katastrofy v \"New Scientist\" byl zpočátku brán na lehkou váhu západními jadernými kapacitami, ale podstatu příběhu brzy potvrdil Leo Tumerman, bývalý profesor laboratoře biofyziky na Engelhardtově ústavu molekulární biologie v Moskvě.\n\nSkutečný počet úmrtí zůstává nejistý, protože zářením indukovaná rakovina je klinicky k nerozeznání od jakékoliv jiné rakoviny, a její výskyt lze měřit pouze prostřednictvím epidemiologických studií. Jedna z publikací tvrdí, že „dle studie provedené v roce 1992 Institutem Biofyziky pro bývalé sovětské Ministerstvo Zdravotnictví v Čeljabinsku se zjistilo, že 8 015 lidí zemřelo za posledních 32 let jako důsledek této nehody.“ Nejčastěji citovaný odhad je 200 úmrtí v důsledku rakoviny, ale původ tohoto čísla není jasný.\n\nPro snížení šíření radioaktivní kontaminace po nehodě byla kontaminovaná půda vykopána a uskladněna do oplocených areálů. Sovětská vláda v roce 1968 vytvořila v místech východouralské radioaktivní stopy (EURT) Východouralskou přírodní rezervaci, která zakazuje neoprávněný přístup do postižené oblasti.\n"}
{"id": "1197715", "url": "https://cs.wikipedia.org/wiki?curid=1197715", "title": "Azid draselný", "text": "Azid draselný\n\nAzid draselný je anorganická sloučenina se vzorcem KN. Je to bílá, ve vodě rozpustná draselná sůl kyseliny azidovodíkové. Byl nalezen jako inhibitor nitrifikace v půdě.\n\nLaboratorně může být připraven reakcí uhličitanu draselného s kyselinou azidovodíkovou.\n\nAzid draselný je vyráběn reakcí amidu draselného (KNH) a oxidu dusného. (NO)\n\n2 KNH + NO → KN + KOH + NH\n\nPo zahřátí nebo vystavení ultrafialovému záření se explozivně rozkládá na draslík a dusík.\n\nTeploty rozkladu alkalických azidů\n\nStejně jako azid sodný je vysoce toxický. Toxicita azidů roste s jejich schopností inhibovat cytochrom C oxidázu.\n\nMůže reagovat s těžkými kovy za vzniku vysoce explozivních azidů těžkých kovů. (azid olovnatý)\n"}
{"id": "1197716", "url": "https://cs.wikipedia.org/wiki?curid=1197716", "title": "Červená voda", "text": "Červená voda\n\nNázev Červená voda má více vodních toků:\n\n\n"}
{"id": "1197718", "url": "https://cs.wikipedia.org/wiki?curid=1197718", "title": "Anonymní alkoholici", "text": "Anonymní alkoholici\n\nAnonymní alkoholici (AA) je mezinárodní svépomocná skupina pro osoby postižené alkoholismem. Založena byla v roce 1935 (dva roky po konci prohibice v USA) Billem Wilsonem a Bobem Smithem v Akronu v americkém státě Ohio.\n\nTyto skupiny sdružují lidi, kteří mají problém s užíváním alkoholu.\n\nV České republice je společenství AA od roku 1990 a dnes je zde více než 60 skupin ve 41 městech. V Praze a Brně probíhají mítinky každý den.\n\nAnonymní alkoholici je společenství žen a mužů, kteří spolu sdílejí své zkušenosti, sílu a naději, že dovedou vyřešit svůj společný problém a pomoci ostatním k uzdravení z alkoholizmu.\n\nJediným požadavkem pro členství v AA je touha přestat pít. Nemáme žádné povinné poplatky ani vstupné, jsme soběstační díky vlastním dobrovolným příspěvkům.\n\nAnonymní alkoholici nejsou spojeni s žádnou sektou, církví, politickou organizací či jakoukoliv jinou institucí. Nepřejí si zaplést se do jakékoli rozepře, neodporují, ale ani nepodporují žádné vnější programy. Našim prvotním účelem je zůstat střízliví a pomáhat ostatním alkoholikům střízlivosti dosahovat.\n\n"}
{"id": "1197724", "url": "https://cs.wikipedia.org/wiki?curid=1197724", "title": "Žalm 112", "text": "Žalm 112\n\nŽalm 112 (\"Beatus vir\") je součást biblické knihy žalmů. V řeckém (Septuaginta) a latinském (Vulgata) překladu je označován jako \"žalm 111\", ( , ). To je způsobeno rozdělením či spojením některých žalmů při překladu.\n\nTento žalm patří k takzvaným \"abecedním žalmům\", neboť v hebrejském textu začíná každé půlverší vždy dalším písmenem hebrejské abecedy. Mělo to sloužit jako mnemotechnická pomůcka při zapamatování písně. Stejně je sestaven i předcházející žalm 111. Oba jsou vzájemně propojeny nejen formálně, ale i myšlenkovým obsahem. Je blízký i několika dalším žalmům, které se zabývají zbožností spravedlivých a odměnou spravedlivého člověka. Závěrečný verš pak líčí potrestání bezbožníků. Bezbožník musí být svědkem triumfu spravedlivého.\n\nV katolické liturgii se některé verše tohoto žalmu zpívají o páté neděli v liturgickém mezidobí cyklu A.\n\n\n\nLatinský text žalmu, převážně pod názvem Beatus vir, patří mezi nejčastěji zhudebňované biblické texty od renezance až do současnosti. Někteří skladatelé jej zhudebnili i několikrát. Patří mezi ně např.:\na mnoho dalších.\n\n"}
{"id": "1197729", "url": "https://cs.wikipedia.org/wiki?curid=1197729", "title": "FC Budišov-Nárameč", "text": "FC Budišov-Nárameč\n\nFootball Club Budišov-Nárameč je moravský fotbalový klub, reprezentující městys Budišov a obec Nárameč. Od sezóny 2008/09 hraje I. A třídu Kraje Vysočina (6. nejvyšší soutěž). Klub byl založen v roce 1942 pod názvem SK Budišov. V roce 2008 bylo dohodnuto sloučení budišovského celku s klubem z Náramče. Od sezóny 2008/09 tak klub vystupuje pod názvem FC Budišov-Nárameč.\n\nK domácím zápasům využívá klub fotbalové hřiště jak v Budišově, tak i v Náramči.\n\nZdroj: \n\n\nZdroj: \n\n"}
{"id": "1197735", "url": "https://cs.wikipedia.org/wiki?curid=1197735", "title": "Kaple svatého Aignana", "text": "Kaple svatého Aignana\n\nKaple svatého Aignana (fr. \"Chapelle Saint-Aignan\") byla kaple v Paříži nacházející se ve východní části ostrova Cité. Její pozůstatky v domech č. 24 na \"Rue Chanoinesse\" a č. 19 na \"Rue des Ursins\" jsou chráněny jako historická památka.\nKapli zasvěcenou svatému Aignanovi Orleánskému nechal vystavět kolem roku 1120 Étienne de Garlande, orleánský biskup a kancléř krále Ludvíka VI. Odkázal jí dům v klášteře Notre-Dame a tři vinice na Montagne Sainte-Geneviève a ve Vitry.\n\nHeloisa, která bydlela se svým strýcem Fulbertem v klášteře Notre-Dame, navštěvovala kapli, aby se zde modlila a pravděpodobně zde poznala Abélarda. Rovněž Bernard z Clairvaux chodil do kaple meditovat.\n\nKaple byla zrušena v roce 1790 za Velké francouzské revoluce a v roce 1795 byla stržena, její loď však byla zachována a přestavěna na dům. Zbytky lodě zachované v domě č. 19 na \"Rue des Ursins\" byly v roce 1966 zapsány mezi historické památky. Pozůstatky chóru v domě č. 24 na \"Rue Chanoinesse\" jsou chráněny od roku 1995.\n\nZ 23 náboženských staveb na ostrově Cité je vedle katedrály Notre-Dame a Sainte Chapelle poslední zčásti zachovalou stavbou tohoto typu.\n\n"}
{"id": "1197736", "url": "https://cs.wikipedia.org/wiki?curid=1197736", "title": "Rosario + Vampire", "text": "Rosario + Vampire\n\nRosario + Vampire ( ロザリオとバンパイア, \"Rozario to Banpaia\") je japonská šónen manga, kterou vytvořil Akihisa Ikeda. Manga vycházela původně v měsíčníku \"Gekkan šónen Jump\" nakladatelství Šúeiša v letech 2004 až 2007 a byla svázána do deseti souborných svazků. Ještě v roce 2007 začala vycházet druhá řada mangy, tentokrát v časopise \"Jump Square\" téhož nakladatelství. Druhá řada vycházela do roku 2014 a svázána byla do čtrnácti souborných svazků. Na základě první a částečně i druhé řady mangy pak studio Gonzo v roce 2008 vyrobilo adaptaci v podobě stejnojmenného animovaného seriálu o dvou řadách, z nichž každá má po třinácti dílech. K manze bylo rovněž vytvořeno několik her pro různé konzole.\n\n"}
{"id": "1197738", "url": "https://cs.wikipedia.org/wiki?curid=1197738", "title": "Kostel Nanebevzetí Panny Marie (Žatec)", "text": "Kostel Nanebevzetí Panny Marie (Žatec)\n\nŘímskokatolický děkanský kostel Nanebevzetí Panny Marie v Žatci je barokní sakrální stavba stojící v severní čtvrtině propojeného sledu žateckých náměstí: \"Svobody\" – \"Hošťálkovo\" – \"Žižkovo\", proti vstupu do hrazeného města \"Kněžskou branou\". Od roku 1965 je kostel zapsán v seznamu kulturních památek.\n\nNa místě dnešního kostela stál, na předhradí žateckého hradu, původní románský kostel soužící žatecké farnosti. Ten je snad doložen v roce 1004, ale s jistotou v roce 1206. V roce 1336 daroval Jan Lucemburský městu desátek na přestavbu kostela a v letech 1336-1380 byla na původním místě postavena gotická stavba. Nové síňové trojlodí s dlouhým presbytářem nahradilo do konce 14. století původní stavbu, z níž byl ponechán upravený westwerk, k jižní stěně trojlodí byla přiložena dřevěná zvonice na mohutném kamenném soklu (zřejmě v 16. století). Roku 1380 byly položeny základy ke zvonici. Do vzhledu stavby významně zasáhlo baroko. Po roce 1702 bylo upraveno západní průčelí. V letech 1724–1728 vznikla jižně od západních věží centrální kaple sv. Jana Nepomuckého. Po požáru 1738 byla postavena západní dvojice hranolových věží, vyrůstajících z někdejšího západního průčelí, patrně roku 1740. V letech 1770–1773 nahradila dřevěnou část zvonice masivní jižní věž jejímž stavitelem byl \"P. Losch\". V roce 1840 požár poškodil klenbu. Tato část kostela byla poté obnovena zednickým mistrem \"A. Grimmem\". Helmy západních věží byly postaveny za vedení \"Fr. Tipmanna\". Roku 1897 byly doplněny v lodi hlavice a pásy žeber, zvýšen jižní portál a zřízena zde gotická klenba, postavena kruchta, zvětšena některá kostelní okna, obnovena kaple sv. Jana Nepomuckého a postaven vstupní oblouk ke kapli sv. Jana Nepomuckého. Po roce 1945 kostel chátral, opravován začal být postupně po roce 1990.\n\nKostel tvoří síňové gotické trojlodí s užšími bočními loďmi. Má polygonální presbytář s předsíní po jižní straně. Po severní straně je sakristie a předsíň. Na západě se nachází barokní dvouvěžové průčelí. Po jižní straně kostela je zvonice. Trojlodí a presbytář jsou členěny opěráky, portály a vysokými hrotitými okny s kružbami. Západní průčelí, s portálem v ose, je sevřeno dvěma věžemi po stranách a ukončeno trojúhelníkovým štítem. Zvonice je členěna na nárožích vysokým pilastrovým řádem a kryta cibulovitou bání.\n\nPresbytář je sklenut křížovými klenbami a v závěru je sklenut paprsčitě. Žebra dosedají na svazkovité přípory. Trojlodí má vestavěnou kruchtu. Je děleno válcovými pilíři a sklenuto křížovými klenbami na žebrech, které dosedají na konzoly. Kaple sv. Jana Nepomuckého, která je připojená k jihozápadnímu nároží kostela, je polygonální. Kaple je členěná na nárožích zevně i uvnitř pilastry a je sklenutá kupolí s lucernou. Předsíně jsou sklenuty křížovými žebrovými klenbami.\n\nNástěnné malby v presbytáři a na kruchtě pocházejí od \"L. Reimbotha\". V kupoli kaple sv. Jana Nepomuckého se nachází freska se scénami ze života sv. Jana Nepomuckého od \"J. A. Czetsche\" (\"Gentsche\" ?) z roku 1746. Fragment nástěnné malby na archivoltách vnějšího jižního portálu je v dnešní podobě dílem opravy z 19. století. Na oknech jsou sklomalby, které vznikaly od konce 19. století podle návrhu prof. Bauma a provedla je firma \"Tschörner\".\n\nHlavní oltář je opatřen raně barokními sochami sv. Petra a sv. Pavla, sv. Norberta, sv. Augustina, sv. Zikmunda a sv. Václava z roku 1670, jejichž autor je Vít Styrl. Hlavní oltářní obraz \"Nanebevzetí Panny Marie\" z roku 1668 je dílem pražského malíře Antonína Stevense, od téhož umělce jsou i obrazy \"Sv. Norbert adoruje Nejsvětější svátost\" a \"Žehnající Bůh Otec\" v horní části retáblu. V roce 1838 byl spodní obraz restaurován ve Vídni. Oltář \"sv. Anny\" je pseudogotický. Oltář sv. Kateřiny je pseudogotický, nese obraz \"Stětí sv. Kateřiny\" od Antonína Stevense, který je pozůstatkem oltáře zřízeného již roku 1661. Oltář Panny Marie Bolestné je pseudogotický a nese obraz od téhož malíře (signovaný a datovaný 1661). Oltář \"Nejsvětější Trojice\" je pseudogotický. Je doplněn obrazem od Viléma Kandlera a roku 1866 je uváděn jako nový. V presbytáři jsou barokní sochy sv. Jana Nepomuckého a sv. Judy Tadeáše od \"J. K. Vettera\". Pocházejí asi z roku 1700. Na pilířích v lodi kostela jsou raně barokní sochy od Víta Styrla: sv. Kryštof z roku 1664, sv. Vít z roku 1665, Madona z roku 1664, sv. Josef z roku 1664 a sv. Zikmund z roku 1665. Barokní sousoší Kalvárie z roku 1666 pochází též od Víta Styrla. Bylo vytvořeno v životní velikosti. Na jeho novém podstavci, respektive na jeho soklu je nápis, který se vztahuje k padlým v I. světové válce. Po jižní straně triumfálního oblouku je barokní sousoší Piety z roku 1700. Na jižní zdi po stranách oltáře \"Nejsvětější Trojice\" jsou barokní sochy sv. Šebestiána a sv. Floriána z období kolem roku 1750. Z téhož období jsou i sochy sv. Michala, sv. Mikuláše a světice s knihou, které jsou umístěné na vnitřní jižní stěně nad portálem. Soška Madony na severní stěně a sošky Madony a sv. Jana Křtitele na západní stěně pod kruchtou jsou barokní. Pod kruchtou nad portálem se nachází soška sedícího sv. Řehoře z 19. století. Do ostění západní portálu je vezděn románský reliéf sv. Petra z první poloviny 13. století. Reliéfy křížové cesty na stěnách lodi z roku 1946 jsou dílem Františka Rady. Na jižní stěně lodi je obraz sv. Josefa, který pochází patrně ze starého oltáře z roku 1749. Na severní stěně lodi je barokní obraz sv. Floriána z období kolem roku 1750. Epitaf \"Kateřiny Ludmily z Kolovrat\" pochází z roku 1646. Je z černého mramoru s erbem. Kazatelna je z doby kolem roku 1890. Obnovena byla roku 1936. Cínová barokní křtitelnice z roku 1716 je dílem \"J. Gölzera\". Varhany z 19. století pocházejí od firmy \"Schiffner\" z Prahy. Barokní lavice, které se nacházejí pod kruchtou, jsou z konce 17. století. Lavice, které jsou v lodi byly zhotoveny v 19. století. V kostele se nacházejí barokní zpovědnice z konce 17. století a pseudogotické zpovědnice. Německý deskový obraz Madony byl namalován po polovině 16. století.\n\nV kapli sv. Jana Nepomuckého je oltář z roku 1748 zasvěcený témuž světci z dílny \"F. Schirla\". Obraz sv. Jana Nepomuckého, který je na oltáři, je dílem \"J. Czetsche\" (\"Gentsche\" ?). V nástavci oltáře je obraz Panny Marie od \"J. A. Brandeise\". Oltář Panny Marie, který je vestavěný do niky, je barokní a pochází z období asi kolem roku 1720. Pod obrazem je reliéf \"Narození Páně\". Po stranách tohoto oltáře jsou barokní sošky sv. Řehoře a sv. Jeronýma. Oltář \"Bolestné Panny Marie\" je opatřen barokní sochou Panny Marie. Po jeho stranách jsou na podstavcích další dvě sošky církevních Otců. V nice vstupního oblouku se nachází oltář \"sv. Kříže\". Má barokní krucifix nad oltářní menzou a pochází z období kolem roku 1710. Na menze je barokní soška sv. Václava a barokní Pieta.\n\n"}
{"id": "1197746", "url": "https://cs.wikipedia.org/wiki?curid=1197746", "title": "Zdeněk Nytra", "text": "Zdeněk Nytra\n\nZdeněk Nytra (* 6. října 1961 Frýdek-Místek) je český politik a hasič, v letech 2001 až 2016 ředitel Hasičského záchranného sboru Moravskoslezského kraje, od roku 2016 senátor za obvod č. 70 – Ostrava-město, od roku 2018 zastupitel a radní města Ostrava, v letech 2006 až 2018 zastupitel městského obvodu Moravská Ostrava a Přívoz, člen ODS.\n\nV letech 1976 až 1980 vystudoval Střední průmyslovou školu chemickou v Ostravě a následně v letech 1980 až 1984 obor technika požární ochrany a bezpečnosti práce na Hornicko-geologické fakultě Vysoké školy báňské v Ostravě (získal titul Ing.).\n\nOd roku 1985 je hasičem z povolání, nejprve působil jako velitel útvaru u Požární ochrany železnic Ostrava. V roce 1991 vstoupil do řad Hasičského záchranného sboru města Ostravy. Do roku 1993 vykonával na tomto pracovišti funkci odborného referenta, následně byl ředitelem a městským požárním radou. V roce 2001 se stal ředitelem nově vzniklého Hasičského záchranného sboru Moravskoslezského kraje. Funkci zastával do roku 2016, kdy se stal senátorem.\n\nAngažuje se jako viceprezident Mezinárodní organizace hasičských a záchranných služeb (od roku 2015), byl předsedou České hasičské sportovní federace, sekretářem České asociace hasičských důstojníků (od 2009) či členem Vědecké rady Fakulty bezpečnostního inženýrství VŠB – TU Ostrava.\n\nZdeněk Nytra je rozvedený, má jednu dceru. Žije v Ostravě, konkrétně v části Moravská Ostrava. Hovoří anglicky a rusky. \n\nDo politiky se pokoušel vstoupit, když kandidoval jako nestraník za ODS v komunálních volbách v roce 2002 do Zastupitelstva Městského obvodu Ostrava-Proskovice, ale nebyl zvolen. Následně se přestěhoval a ve volbách v roce 2006 uspěl jako nestraník za ODS v Městském obvodu Moravská Ostrava a Přívoz. Ve volbách v roce 2010 svůj mandát opět jako nestraník za ODS obhájil , stejně tak ve volbách v roce 2014.\n\nVe volbách do Senátu PČR v roce 2016 kandidoval jako nezávislý v obvodu č. 70 – Ostrava-město. Společně s ním jeho kampaň financovaly ODS, TOP 09 a Strana soukromníků České republiky (SsČR). Se ziskem 15,44 % hlasů postoupil z druhého místa do druhého kola, v němž porazil poměrem hlasů 51,81 % : 48,18 % kandidátku hnutí NEZÁVISLÍ Lianu Janáčkovou. Stal se tak senátorem. V Senátu je členem senátorského klubu ODS a působí jako místopředseda Výboru pro územní rozvoj, veřejnou správu a životní prostředí.\n\nV komunálních volbách v roce 2018 byl jako nestraník za ODS zvolen zastupitelem města Ostravy, když vedl tamní kandidátku strany (na kandidátce se nacházeli také členové TOP 09 a Soukromníků). V listopadu 2018 se navíc stal radním města. Jako nestraník za ODS kandidoval také do Zastupitelstva městského obvodu Moravská Ostrava a Přívoz, ale na posledním místě kandidátky. Neuspěl a v zastupitelstvu městského obvodu skončil.\n\nPo komunálních volbách v roce 2018 vstoupil do ODS.\n"}
{"id": "1197755", "url": "https://cs.wikipedia.org/wiki?curid=1197755", "title": "Josip Križan", "text": "Josip Križan\n\nJosip Križan (31. prosince 1841, Kokoriči u obce Križevci pri Ljutomeru, Dolní Štýrsko, Slovinsko – 16. července 1921, Varaždín, Chorvatsko) byl slovinský matematik, fyzik a filozof.\n\nPo ukončení studia matematiky, fyziky a filosofie ve Štýrském Hradci v roce 1867, zde také v roce 1869 získal doktorát. Poté působil jako gymnaziální profesor, většinou ve Varaždínu. Významný je i pro slovinskou psychologii, v roce 1885 vydal knihu \"Nauk o čustvima\" v chorvatštině. V pedagogickém časopise \"Popotnik\" vyšlo v roce 1886 jeho dílo \"Logika\", které bylo v následujícím roce v Mariboru vydáno i knižně. Publikace, skládající se ze dvou částí, byla první slovinskou učebnicí logiky, srovnatelnou s tehdejšími německy psanými učebnicemi.\n\nPublikoval i zajímavá pojednání z astronomie v literárních měsíčnících \"Ljubljanski zvon\" a \"Dom in svet\".\n\n"}
{"id": "1197762", "url": "https://cs.wikipedia.org/wiki?curid=1197762", "title": "TJ Sokol Hrotovice", "text": "TJ Sokol Hrotovice\n\nTělovýchovná jednota Sokol Hrotovice je moravský fotbalový klub z města Hrotovice, hrající od sezóny 2017/18 okresní přebor Třebíčska (8. nejvyšší soutěž). Klub byl založen v roce 1934 pod názvem SK Hrotovice.\n\nSvé domácí zápasy odehrává na stadionu Hrotovice.\n\nZdroj: \n\n\nZdroj: \n\n"}
{"id": "1197795", "url": "https://cs.wikipedia.org/wiki?curid=1197795", "title": "Generál dělostřelectva", "text": "Generál dělostřelectva\n\nGenerál dělostřelectva ( General der Artillerie) byla německá generálská hodnost zavedená Wehrmachtem v roce 1935. Označení funkce \"generál dělostřelectva\" se používá i v poválečném Bundeswehru.\n\nTato hodnost byla na stejné úrovni jako hodnosti: Generál jezdectva (\"General der Kavallerie\"), Generál pěchoty (\"General der Infanterie\"), Generál zásobovacích vojsk (\"General der Nachschubtruppe\"), Generál spojovacích vojsk (\"General der Nachrichtentruppe\"), Generál výsadkových vojsk (\"General der Fallschirmtruppe\") a Generál horských vojsk (\"General der Gebirgstruppe\").\n"}
{"id": "1197803", "url": "https://cs.wikipedia.org/wiki?curid=1197803", "title": "Skokanský můstek Bergisel", "text": "Skokanský můstek Bergisel\n\nSkokanský můstek Bergisel ( ) je stadion se skokanským můstkem. Kapacita arény činí 26 000 lidí. Nachází se na kopci Bergisel u Innsbrucku v Rakousku. Je jednou z nejdůležitějších staveb Světového poháru ve skocích na lyžích, na kterém každoročně hostuje Turné čtyř můstků.\n\nPrvní závody se zde konaly roku 1920, kdy tady stála jednoduchá dřevěná konstrukce. Větší můstek byl postaven v roce 1930 a přestavěn před Olympijskými hrami 1964. Za dvacet let poté se zde uskutečnily další Olympijské hry.\n\nSkokanský můstek dnešní (2016) podoby byl postaven v roce 2003 dle návrhu irácké architektky Zahou Hadid. Vybudován je ze železobetonu a jeho celková výška činí 134 m. Vlastní můstek dosahuje výšky 50 m. Délka doskokové plochy je 316 m. Rekordní doskok pochází z roku 2004, kdy Adam Małysz skočil do vzdálenosti 136,0 m.\n"}
{"id": "1197805", "url": "https://cs.wikipedia.org/wiki?curid=1197805", "title": "Ona Carbonellová", "text": "Ona Carbonellová\n\nOna Carbonell Ballestero (* 5. června 1990 Barcelona) je kapitánka španělské reprezentace v synchronizovaném plavání. Je členkou klubu Club Natació Sabadell. Začínala jako moderní gymnastka, akvabelou je od svých deseti let.\n\nNa mistrovství Evropy v plavání získala čtyři zlaté medaile: v roce 2008 vyhrála soutěž družstev i v kombinaci, obě prvenství zopakovala v roce 2012. Na mistrovství světa v plavání 2009 vyhrála soutěž v kombinaci. Startovala na olympiádě 2012 v Londýně, kde skončila na druhém místě v soutěži dvojic společně s Andreou Fuentesovou a byla členkou španělského týmu, který vybojoval bronzové medaile.\n\nV roce 2013 jí byla udělena stříbrná medaile Real Orden del Mérito Deportivo.\n\n\n"}
{"id": "1197815", "url": "https://cs.wikipedia.org/wiki?curid=1197815", "title": "El-Kasseh 1 (501)", "text": "El-Kasseh 1 (501)\n\nEl-Kasseh 1 (501) je minolovka stavěná pro alžírské námořnictvo. Jedná se o plavidlo odvozené od finské třídy \"Katanpää\", která je sama hluboce modernizovanou verzí italské třídy \"Gaeta\".\n\nMinolovku staví loděnice Intermarine v La Spezii. První jednotka byla objednána roku 2014, přičemž součástí kontraktu byla opce na stavbu druhé. Stavba plavidla začala roku 2014. Na vodu byla spuštěna 5. dubna 2016. Do služby vstoupila 30. září 2017.\n\nTrup plavidla je z plastových kompozitů. Výzbroj tvoří jeden 40mm kanón ve věži na přídi. Pohonný systém tvoří dva diesely. Nejvyšší rychlost dosahuje 13 uzlů.\n"}
{"id": "1197817", "url": "https://cs.wikipedia.org/wiki?curid=1197817", "title": "Křemýž (zámek)", "text": "Křemýž (zámek)\n\nKřemýž je barokní zámek ve stejnojmenné vesnici v okrese Teplice. Je chráněn jako kulturní památka.\n\nPrvním panským sídlem v Křemýži byla tvrz připomínaná poprvé v roce 1545. Stála severně od vesnice na návrší Ladenburk. V roce 1669 koupila křemýžské panství baronka Kateřina Alžběta z Bachonhay. V letech 1693–1695 nechala postavit na úpatí Ladenburku barokní zámek a starou tvrz strhnout. Panství po ní zdědila její neteř, která se provdala za Jana Antoníny Hýzrleho z Chodova. Později panství vlastnili Věžníkové z Věžník a Ledebourové, kteří zámek drželi až do roku 1945. Říšský hrabě Klement August Ledebour-Wicheln na počátku devatenáctého století zámek rozšířil o druhé patro a klasicistní rizalit v průčelí. Po polovině devatenáctého století bylo za Adolfa Benna Ledeboura jihozápadní průčelí doplněno novogotickými prvky.\n\nPůvodní zámek tvořila jednopatrová budova s válcovitým rizalitem neseným přízemními sloupy. Ve vrcholové části se rozšiřoval do cibulovité věže s lucernou. Dochovaný zámek je dvoupatrový. Z jihozápadního průčelí vystupuje rizalit, do jehož prvního patra vede klasicistní vnější schodiště. Fasáda přízemí je zdobena barokními prvky, ale prvním a druhém patře se uplatňují klasicistní pilastrové řády s iónskými hlavicemi a římsami. Přízemní sál na severovýchodní straně je zaklenutý valenými klenbami na čtyřech sloupech. Podoba přízemních místností byla změněna vestavbou příček, přesto se v nich dochovaly klenuté stropy na fabionech. Na jihovýchodní křídlo navazuje obytný dům se zjednodušenou podobou zámeckým fasád. K zámku patřila také zimní zahrada a barokní jízdárna.\n\n\n"}
{"id": "1197818", "url": "https://cs.wikipedia.org/wiki?curid=1197818", "title": "Marie Škopková", "text": "Marie Škopková\n\nMarie Škopková též Mařena Škopková je fiktivní postava z filmové trilogie \"Slunce, seno\" od Zdeňka Trošky. Objevila se ve všech filmech; \"Slunce, seno, jahody\", \"Slunce, seno a pár facek\" a \"Slunce, seno, erotika\". Ztvárnila ji Helena Růžičková. Je typická svojí postavou a rázným vyjadřováním. S manželem má dceru Blaženu a malého syna Jirku. Stará se o svou nemohoucí matku. Společně s rodinou bydlí na menším statku, kde mimo jiné chovají králíky, z čehož později vznikne i spor mezi ní a synem, kdy Jirka odmítá jíst Mariino oblíbené králičí maso.\n\nV roce 2012 byla v Hošticích, vesnici, kde se natáčela a odehrávala série \"Slunce, seno\", odhalena podobizna Heleny Růžičkové jakožto Marie Škopkové. Vystavení sochy ale vzbudilo především záporné reakce.\n"}
{"id": "1197819", "url": "https://cs.wikipedia.org/wiki?curid=1197819", "title": "Národní park Aukštaitijos", "text": "Národní park Aukštaitijos\n\nNárodní park Aukštaitijos () je národní park v severovýchodní Litvě, asi 100 km severně od Vilniusu. Byl založen v roce 1974, je nejstarším z pěti litevských národních parků. Původně byl vyhlášen Národním parkem Litevské sovětské socialistické republiky, tím mělo být zdůrazněno, že jde o první národní park v zemi. V roce 1991 vznikly další čtyři národní parky a pojmenovány byly pro etnografických regionech Litvy. Tento park byl pojmenován názvem regionu Aukštaitija („vysočina“).\n\nPark s rozlohou 405,7 km² zabírá polovinu okresu Ignalina. Okresy Utena a Švenčionys mají na svém území každý asi čtvrtinu rozlohy parku. Přísně chráněná území tvoří asi 2,1 % rozlohy. DO nich se lze dostat pouze v doprovodu zaměstnance parku. Více než 70 procent území je zalesněno, z nichž až 80 procent tvoří borovicové porosty, dosahující stáří až 200 let.\n\nŠedesát čtyři druhů rostlin, osm druhů hub a 48 druhů ptáků nacházejících se v parku jsou zahrnuty v litevské Červené knize. Park je znám svou biologickou rozmanitostí: 59 % všech rostlinných druhů rostoucích v Litvě lze nalézt v parku, který pokrývá méně než 1 % jejího území.\n\nV národní parku je mezi lesy a kopci rozptýleno 126 jezer. Mnohá z nich jsou propojena říčkami a potoky a jsou oblíbené pro jízdu na kajacích. Vzhledem k tomu, že park byl založen před více než 40 lety, je infrastruktura pro vodní turistiku dobře vyvinutá. Existuje zde mnoho míst, kde si lze pronajmout motorové čluny a kajaky a také mnoho míst k přenocování. Jezera pokrývají 59,30 km² (15,5 % rozlohy parku). Největším jezerem je jezero Kretuonas (8,29 km²), nachází se zde i Tauragnas, s hloubkou 60,5 metrů vůbec nejhlubší a nejvýše položené jezero Litvy. Celkem je zde 14 jezer o rozloze větší než 1 km². Šest jezer je o velikosti mezi 0,5 až 1 km² a 35 dalších v rozmezí 5 až 50 ha. Zbytek tvoří jezera menší než 5 ha a některá se postupně mění v bažiny.\n\nNa jezeře Baluošas je sedm ostrovů, z nichž jeden má dokonce vlastní jezírko. Z něj teče do jezera malý vodní tok, což je unikát v celé Litvě. Nejdelší řekou je Žeimena, parkem protéká v délce 22 km, celkově má podle některých zdrojů až 114 km. Je velmi čistá a vlévá se do řeky Neris. Všechna jezera a říčky v parku patří do jejího povodí.\n\nJednou z nejznámějších památek v parku je vrch Ladakalnis, z jehož vrcholu lze vidět šest jezer (Ūkojas, Linkmenas, Pakasas, Asėkas, Alksnaitis, Alksnas). Vrch je geomorfologickou přírodní památkou.\n\nV parku je celkem 116 obcí s asi 2300 obyvateli. První vesnice jsou zmiňovány ve 14. století (Vilnius, hlavní město Litvy je poprvé zmíněn v písemných pramenech v roce 1323).\n\nNejznámější z vesnic je Palūšė, kde sídlí správa parku. Kostel, postavený v roce 1750, je považován za nejstarší dřevěný kostel v Litvě. Kostel byl vyobrazen na bankovce s hodnotou 1 litas. Nejstarší vesnicí je Stripeikiai. Sídlí zde jedinečné litevské muzeum staro a středověkého včelařství \"Imkereimuseum Stripeikiai\". Další známou obcí je Ginučiai, turisty sem přitahuje zejména vodní mlýn z 19. století. Jako jeden z mála mlýnů má stále původní mechanismus a byl prohlášen technickou památkou. Nedaleko se nachází dvě významná hradiště. Největší obcí je s 300 obyvateli je Kaltanėnai.\n\nVe vsi Šuminai byl v roce 1972 natáčen film o litevském psanci a národním lidovém hrdinovi Tadasu Blindovi. Šuminai a pět dalších vesnic bylo prohlášeno architektonickou památkou.\n\nNáhodné archeologické nálezy svědčí o tom, že oblast byla osídlena už v období asi 9000-8000 let před naším letopočtem. Hojnější artefakty pocházejí z období kolem 3000 let př. n. l. Bylo zde celkem objeveno 45 pohřebišť, datovaných do 4. až 12. století. Pohřebiště mohou obsahovat od několika do 400 mohyl (obvykle mají několik metrů v průměru, ale největší je 20 metrů). Mohyly jsou obvykle obklopeny kruhem kamenů nebo mělkým příkopem. Lidé byli pohřbíváni společně s předměty, které by mohli potřebovat v posmrtném životě (šperky, nástroje, zbraně, dokonce i koně). V parku se také nachází 11 hradišť.\n\n"}
{"id": "1197820", "url": "https://cs.wikipedia.org/wiki?curid=1197820", "title": "Divine", "text": "Divine\n\nDivine, vlastním jménem Harris Glenn Milstead, (19. října 1945 – 7. března 1988) byl americký zpěvák, herec a drag queen. Herectví ve filmech se začal věnovat již ve druhé polovině šedesátých let. Hrál převážně ženské role, blízce spolupracoval například s režisérem Johnem Watersem. Své první album nazvané \"My First Album\" vydal v roce 1982. Později následovala alba \"The Story So Far\" (1984) a \"Maid in England\" (1988). Zemřel ve věku 42 let na následky kardiomegalie (zvětšení srdce).\n\n"}
{"id": "1197826", "url": "https://cs.wikipedia.org/wiki?curid=1197826", "title": "Měrunice (tvrz)", "text": "Měrunice (tvrz)\n\nMěrunice jsou částečně dochovaná tvrz ve stejnojmenné vesnici v okrese Teplice. Její zbytky se zachovaly ve zdech budovy na jihozápadní straně hospodářského dvora, který stojí nad rybníkem na okraji vesnice.\n\nMěrunická tvrz se poprvé připomíná v roce 1548, kdy jednu ze tří částí vesnice koupil \"Kryštof z Lobkovic.\" Později se vesnice stala součástí libčeveského panství a roku 1664 se uvádí, že byla používaná jako sýpka. Na přelomu sedmnáctého a osmnáctého století byla budova tvrze upravena na sklad a chladírnu mléka a v jejím okolí vznikly budovy dochovaného hospodářského dvora.\n\nZdivo tvrze se dochovalo v budově na jihozápadní straně dvora. Tvrz byla postavena z lomového kamene a měla nároží zpevněná tesanými kvádry. Ve sklepení a v přízemí se dochovaly lunetové klenby, ale půdorys místností změnily vestavby barokních příček. V jedné ze tří sklepních místností je kamenná nádrž na chlazení mléka. Ostění oken jsou také barokní. Úpravy ve třicátých letech dvacátého století změnily půdorys prvního patra.\n"}
{"id": "1197829", "url": "https://cs.wikipedia.org/wiki?curid=1197829", "title": "Michail Alexandrovič Goltison", "text": "Michail Alexandrovič Goltison\n\nMichail Alexandrovič Goltison, ( \"Михаил Александрович Гольтисон\", 28. října 1870 v Kronštadtu - 28. února 1914 v Petrohradě, byl rusko-finský tenorista a hudební kritik.\n\nGoltison byl první finský zpěvák, který natočil svůj zpěv na gramofonové desky.\n\nRoku 1901 představil Goltison v Petrohradu 13 svých desek a čtyři s finskými písněmi \"Kreivin sylissä istunut\", \"Suomen laulu\"/\"Finská píseň\", \"Suomen salossa\"/\"Ve finských lesích\" (\"Honkain keskellä\"/\"Uprostřed boru\") a \"Tuoll' on mun kultani\"/\"Tam je můj miláček\". Všechny písně byly provedeny s doprovodem klavíru. Později na podzim roku 1901 zazpíval Mooses Putro se svým sborem Suomalainen lauluseura písně v Petrohradě. Se skladbami se poté Goltison zúčastnil hudebního festivalu v Tartu\".\"\n\n"}
{"id": "1197831", "url": "https://cs.wikipedia.org/wiki?curid=1197831", "title": "TJ Sokol Kouty", "text": "TJ Sokol Kouty\n\nTělovýchovná jednota Sokol Kouty je moravský fotbalový klub z obce Kouty, hrající od sezóny 2017/18 Přebor Kraje Vysočina (5. nejvyšší soutěž). Klub byl založen v roce 1959.\n\nSvé domácí zápasy odehrává na stadionu Kouty.\n\nZdroj: \n\n"}
{"id": "1197832", "url": "https://cs.wikipedia.org/wiki?curid=1197832", "title": "Chocholačka", "text": "Chocholačka\n\nChocholačka (\"Pseudofumaria\") je rod vytrvalých, trsnatých rostlin z čeledi makovitých, který vznikl vydělením z rodu dymnivka. Rod obsahuje pouze dva druhy, které jsou původní v jihoevropské květeně. Oba druhy se vyskytují i v české přírodě, kde jsou považované za naturalizované neofyty.\n\nChocholačky potřebují půdu propustnou a nejlépe zásaditou. Pokud mají dostatek vláky snesou i plné slunce, jinak jim postačí polostín. Ve volné přírodě vyrůstají v puklinách skal a různých kamenných i cihlových zídek, podél plotů, cest a chodníků, všeobecně jim vyhovují místa dotčená lidskou činností.\n\nBývají jako okrasné rostliny vysazované do zahrad kde zplaňují a semeny nebo úlomky oddenků se šíři do volné přírody. Poměrně lehce zakoření a na nových stanovištích se snadno rozrůstají. Jsou zimovzdorné a své přezimující pupeny mají tyto hemikryptofyty skryty pod úrovní terénu. První jedinci rodu byli v české přírodě pozorováni ke konci 19. století a v současnosti má šíření jejích populací velkou dynamiku.\n\nByliny rodu jsou trsnaté trvalky vyrůstající z článkovaného, plazivého, neztlustlého oddenku. Jejich přímé, větvené, lysé lodyhy bývají vysoké nejvýše 40 cm a porůstají jen asi třemi řapíkatými, dvakrát až třikrát zpeřenými listy s obvejčitými lístky.\n\nZ paždí listů vyrůstají na dlouhých vzpřímených stopkách konečné hrozny oboupohlavných květů na stopkách. Květenství jsou za kvetení hustě stěsnaná, po odkvětu se vřetena hroznů prodlužují. Květy jsou žluté nebo bílé se žlutým vrcholem, jejich okvětí vyrůstá ve třech kruzích. Drobné kališní lístky jsou dva a brzy opadávají. Čtyři korunní lístky rostou ve dvou kruzích. Dva vnitřní (po bocích) jsou stejnotvaré a špičkami srostlé. Dva venkovní (horní a spodní) jsou různě velké a vpředu jsou rozšířené do pysku, horní z nich je větší a má vakovitou ostruhu. Šest dvoubratrých tyčinek je nitkami srostlých do dvou svazečků, střední z nich nesou dva pylové váčky a krajní jen jeden. Svrchní semeník s jedním pouzdrem obsahuje několik vajíček a má jednu čnělku s laločnatou bliznou. Květy jsou opylovány hmyzem slétajícím se za nektarem prýštícím ze žlázek u báze tyčinek.\n\nPlod je jednopouzdrá, elipsoidní, asi 1 cm dlouhá tobolka otvírající se dvěma chlopněmi. Obsahuje černá, kulovitá semena s elaiozómem.\n\nRostliny rodu chocholačka jsou pro své květy i zajímavě tvarované listy vysazované jako okrasné květiny do zahrad. Jsou na půdu i starostlivost nenáročné a spolehlivě přezimují. Občas zplaňují a za pomoci semen se dostávají do volné přírody. Např. chocholačka žlutá je tak odolný a vitální druh, že se časem může se stát i plevelem.\nRod je tvořen těmito druhy:\n\n"}
{"id": "1197835", "url": "https://cs.wikipedia.org/wiki?curid=1197835", "title": "FC Náměšť nad Oslavou-Vícenice", "text": "FC Náměšť nad Oslavou-Vícenice\n\nFootball Club Náměšť nad Oslavou-Vícenice je moravský fotbalový klub z města Náměšť nad Oslavou, hrající od sezóny 2018/19 Krajský přebor Kraje Vysočina (5. nejvyšší soutěž). Klub byl založen v roce 1922 pod názvem SK Náměšť nad Oslavou.\n\nSvé domácí zápasy odehrává na stadionu Náměšť nad Oslavou s kapacitou 400 diváků.\n\nZdroj:\n\n\nZdroj:\n\n"}
{"id": "1197836", "url": "https://cs.wikipedia.org/wiki?curid=1197836", "title": "Vojenský hřbitov (Hradčany)", "text": "Vojenský hřbitov (Hradčany)\n\nZrušený Vojenský hřbitov na Hradčanech se nachází v Praze na rozhraní městských částí Hradčany a Střešovice v ulici Patočkova, pod barokním opevněním na bastionech X. (svatého Františka Borgii) a XI. (Kamenný) a kurtině mezi nimi. Je chráněn jako nemovitá kulturní památka.\n\nVojenský dělostřelecký hřbitov byl založen roku 1786 pro posádku pražského dělostřeleckého pluku. Po zrušení Malostranského hřbitova v Košířích sloužil i pro civilní pohřby. Byli zde pohřbeni například podplukovník Miesitschek z Vyškova (1866) či Josef Jüttner (1775 - 1848), kartograf, generálmajor rakouské armády a tvůrce prvního plánu Prahy vytvořeného na geodetickém základu. Nejhonosnější náhrobek patří generálovi Wenzelu Schipkovi, rytíři z Blumenfeldu. Jeho erb byl vytesán obráceně, protože generál byl posledním svého rodu. Roku 1866 zde byl zřízen společný šachtový hrob pruských dělostřelců zemřelých společně dne 25. srpna 1866 při náhodném výbuchu střeliva (v době okupace Prahy po prohrané bitvě u Hradce Králové). Tento hrob byl označen hvězdicovitým náhrobkem s křížem uprostřed. Zbytek tohoto hrobu se dochoval společně s několika náhrobníky vsazenými do zdi opevnení. Některé náhrobky pocházely z kamenické dílny Josefa Emanuela Krondela a Roberta Platzera. Hřbitov hlídal oddíl dělostřeleckých fyzilírů. Na nároží Úvozu měli dělostřelci v letech 1800 - 1837 vlastní malý špitál, který byl poté přesunut do Martinického paláce v Loretánské ulici čp.181/4. Nejvíce se zde pohřbívalo za napoleonských válek a za války prusko-rakouské roku 1866.\n\nHřbitov byl zrušen roku 1906, za 1. světové války se zde již nepohřbívalo. Některé ostatky a náhrobní desky byly přeneseny na vojenský hřbitov ve Štěrboholích.\n\n\n"}
{"id": "1197837", "url": "https://cs.wikipedia.org/wiki?curid=1197837", "title": "ZPS", "text": "ZPS\n\nZPS může znamenat: \n"}
{"id": "1197839", "url": "https://cs.wikipedia.org/wiki?curid=1197839", "title": "International Computer and Information Literacy Study", "text": "International Computer and Information Literacy Study\n\nInternational Computer and Information Literacy Study (ICILS) je první mezinárodní komparativní studií sledující schopnost žáků používat počítače k vyhledávání, vytváření a sdílení informací za účelem úspěšného fungování jedince ve společnosti.\n\nOrganizátorem mezinárodního šetření je International Association for the Evaluation of Educational Achievement (IEA), která od svého vzniku v 60. letech 20. století uskutečnila více než 30 rozsáhlých mezinárodních výzkumů a ICILS na ně volně navazuje.\n\nNa národní úrovni České republiky je studie organizovaná Českou školní inspekcí prostřednictvím projektu Kompetence III.\n\nVýzkum vznikl na základě vzrůstajícího užívání informačních a komunikačních technologií v moderní společnosti a potřebě občanů přezkoumat dovednosti nutné k efektivnímu žití ve společnosti. Je prvním mezinárodním projektem, který zkoumá úroveň rozvoje vědomostí, dovedností a postojů v oblasti ICT.\n\nCílem bylo zjistit úroveň počítačové a informační gramotnosti mladých lidí a popsat způsoby jejich rozvíjení. Součástí studie bylo i shromažďování údajů o školních zdrojích a metodách práce s počítači v rámci výuky a také přehled o vzdělávacích systémech a vzdělávací politice zúčastněných zemích se zvláštním důrazem na ICT.\n\nICILS byl představen v červenci 2010 na prvním střetnutí mezinárodních výzkumných koordinátorů v Amsterdamu.\n\nNástroje byly vytvořeny do první poloviny roku 2012, s testováním se začalo začátkem roku 2013.\n\nZákladní otázky se týkaly prostředí, v němž je počítačová a informační gramotnost rozvíjená a dosažené úrovně počítačové a informační gramotnosti žáků.\n\nCílovou skupinou šetření byli žáci 8. ročníku povinné školní docházky za předpokladu, že průměrný věk je alespoň 13,5 let. V ČR byli do šetření zařazení žáci 8. ročníku základní školy a tomu odpovídajících ročníků víceletých gymnázií.\n\nPro účast v šetření byly školy vybrány mezinárodním centrem a to tzv. dvoukrokovým stratifikovaným výběrem. Každý stát byl prezentován min. 150 školami, které byly vybrány systematicky s ohledem na počet studentů v daném ročníku. Přednost měly větší školy. Poté byli ze škol vybrání žáci. Ve větších školách bylo náhodně vybráno 20 žáků napříč třídami. V případě menších škol, kde byl počet žáků do 25 v příslušném ročníku, byli zapojeni všichni žáci.\n\nDo šetření byli zapojeni i učitelé žáků, a to všichni, kteří ve zkoumaném ročníku učí běžné předměty, alespoň jednu třídu a jsou ve škole zaměstnání, alespoň od začátku příslušného školního roka. Z takto stanoveného základního souboru bylo poté náhodným výběrem vybráno 15 učitelů a v případě, že v ročníku bylo takových učitelů nejvýše 20, byli zapojeni všichni.\n\nV ČR bylo takto zapojeno 170 škol, 3200 žáků (z toho 86,4 % žáků ZŠ a 13,6 % žáků víceletých gymnázií) a 2150 učitelů.\n\nCelkově se ICILS zúčastnilo (přibližně) 3300 škol, 60 000 žáků a 35 000 učitelů.\n\nŠetření se zúčastnili i ředitelé a koordinátoři ICT ze všech vybraných škol.\n\nPři šetření byly použity tyto testové nástroje:\n\n\n\n\n\n\nTest pro žáky byl zadáván lokálně prostřednictvím USB flash disků (pro každého žáka byl připraven jeden flash disk) a dotazníky pro učitele, ředitele a školní koordinátory ICT byly zadávány online pomocí webové aplikace.\n\nVýsledky testů byly uváděny v bodech, které byly rozděleny do čtyř levelů.\n\nLevel 1 (skóre 407 – 491 bodů) – studenti demonstrují pracovní znalost s počítači jako s nástroji. Používají základní příkazy k vykonání základních komunikačních činností. Dokáží např. oříznout obrázek pomocí software či otevřít link v novém okně prohlížeče.\n\nLevel 2 (skóre 492 – 576 bodů) – studenti používají počítače k velmi jednoduchému a přesně formulovanému vyhledávání nebo k organizačním činnostem. Umí jednoduše upravit text, nebo vytvořit jednoduchý informační produkt, ve kterém udržují konzistentní úpravu a mají základní povědomí o mechanismech ochrany osobních údajů. Dokáží např. využít funkci formátování nebo použít jednoduchý editor pro tvorbu webových stránek či vysvětlit souvislost mezi počtem znaků hesla a jeho sílou.\n\nLevel 3 (skóre 577 – 661 bodů) – studenti zvládnou samostatně používat počítače k vyhledávání a zpracovávání informací. Umí vybrat nejvhodnější zdroj pro daný účel a vyhledat informace v poskytnutých zdrojích. Dovedou např. pracovat s rozložením obrázků při tvorbě plakátu či pracovat s barvami a kontrastem.\n\nLevel 4 (skóre víc než 661 bodů) – studenti vybírají nejrelevantnější informace, které používají ke komunikaci. Vytvářejí informace s ohledem na zaměření a složení publika a uvědomují si rizika spojená s používáním soukromých informací na internetu. Dokáží např. vybrat ze široké nabídky výsledků ve vyhledávači takový, který vyhovuje specifikovaným kritériím, nebo posoudit spolehlivost informací určených k propagaci nějakého produktu na komerční webové stránce.\n\n84 % všech žáků dosahuje alespoň Level 1 - základní znalosti práce s PC\n\n61 % všech žáků dosahuje alespoň level 2 - základní práce s PC jako zdrojem informací\n\n23 % všech žáků dosahuje alespoň level 3 - dostačující znalosti a dovednosti informačních a komunikačních technologií pro získávání a užívání informací\n\n2 % všech žáků dosahuje level 4 - při hledání a používání informací využívají kritické myšlení\nS průměrem 553 bodů se na prvním místě umístila Česká republika. Za ní následuje Dánsko a Polsko.\n\nNa posledních příčkách se umístilo Chile (487 bodů), Thajsko (373 bodů) a Turecko(361 bodů).\n\nMéně než Level 1 – 2 % žáků\n\nLevel 1 – 13 % žáků\n\nLevel 2 – 48 % žáků\n\nLevel 3 – 34 % žáků\n\nLevel 4 – 3 % žáků\n\nDo šetření bylo zapojeno 21 edukačních systémů z celého světa. Tři z nich byli tzv. benchmarkingoví účastnící, a to Buenos Aires, Newfoundland a Labrador (Kanada) a Ontario (Kanada).\n\n\nAustrálie, Čile, Chorvatsko, Česká republika, Dánsko, Německo, Hongkong (SAR), Korea, Litva, Nizozemsko, Norsko, Polsko, Ruská federace, Slovenská republika, Slovinsko, Švýcarsko, Thajsko a Turecko.\n\nStudie prokázala, že dívky mají lepší výsledky než chlapci, ale méně si věří a pro rozvíjení ICT je pro ně škola důležitá. Naopak chlapci se více dovedností naučili sami. Úspěch studentů závisí i na dalších faktorech jako je přístup k počítačům, počet knih v domácnosti, vzdělání rodičů, partnerský status rodičů.\n\nŠkola tedy může přispět k rozvíjení gramotnosti studentů, a to častějším využívaním ICT nástrojů učiteli při výuce a vedení žáků k využívání ICT při školní práci. Je potřebné profesní vzdělávání učitelů a nastavení školských podmínek k podpoře využívání ICT při výuce.\n\nOd roku 2015 se připravuje další kolo studie ICILS 2018, výsledky by měly být dostupné v roce 2019.\n"}
{"id": "1197840", "url": "https://cs.wikipedia.org/wiki?curid=1197840", "title": "Angela Eiter", "text": "Angela Eiter\n\nAngela Eiter (* 27. ledna 1986, Arzl im Pitztal, Tyrolsko) je rakouská profesionální lezkyně a reprezentantka ve sportovním lezení na obtížnost. Mistryně světa i Evropy, vítězka Světových her a světového poháru. Zvítězila téměř ve všech typech nejvýznamnějších světových závodů v lezení na obtížnost, až na Mistrovství světa juniorů kde získala stříbro a bronz (Mistrovství Evropy juniorů se ještě nekonalo).\n\n\n\n\n\n"}
{"id": "1197850", "url": "https://cs.wikipedia.org/wiki?curid=1197850", "title": "Ivantějevka", "text": "Ivantějevka\n\nIvantějevka () je město v Moskevské oblasti v Ruské federaci. Při sčítání lidu v roce 2010 měla bezmála šedesát tisíc obyvatel.\n\nIvantějevka leží na řece Uči (levém přítoku Kljazmy v povodí Oky) ve vzdálenosti přibližně 17 kilometrů na severovýchod od Moskevského dálničního okruhu.\n\nPoprvé je Ivantějevka zmíněna v roce 1586 jako \"Vantějevo\". Původně náležela Trojicko-sergijevské lávře.\n\nV 16. století vznikla v blízkosti města první ruská papírna a město se tak stalo centrem papírenského průmyslu.\n\nMěstem se Ivantějevka stala v roce 1938.\n\n"}
{"id": "1197851", "url": "https://cs.wikipedia.org/wiki?curid=1197851", "title": "Karel Freja", "text": "Karel Freja\n\nKarel Freja (1877 – 1937) byl český fotbalista, univerzální hráč. Po skončení aktivní kariéry působil jako funkcionář, byl od roku 1901 byl prvním předsedou Českého svazu fotbalového.\n\nHrál v předligové éře v letech 1896–1900 za SK Slavia Praha a v letech 1900–1901 za ČAFC Vinohrady. Byl historicky prvním kapitánem SK Slavia Praha.\n\n\n"}
{"id": "1197852", "url": "https://cs.wikipedia.org/wiki?curid=1197852", "title": "Tudor Arghezi", "text": "Tudor Arghezi\n\nTudor Arghezi, rodným jménem Ion Nae Theodorescu (21. květen 1880, Bukurešť – 14. červenec 1967, Bukurešť) byl rumunský spisovatel.\n\nPocházel z rolnické rodiny, od nejútlejšího mládí musel pracovat a vystřídal přitom řadu zaměstnání. Již v jedenácti letech odešel z domova, ve čtrnácti publikoval svou první báseň, a to v časopise \"Liga Ortodoxă\". V devatenácti, roku 1899, se rozhodl pro mnišský život, v ortodoxním klášteře Cernica, ale po čtyřech letech ho opustil. Cestoval poté po Evropě, pobýval ve Švýcarsku a ve Francii, v Ženevě byl roku 1907 i krátce vězněn, jako levicový buřič a obhájce rolníků byl preventivně zatčen během rumunské rolnické vzpoury. Roku 1910 se vrátil do Rumunska a živil se jako novinář. Za první světové války zastával pacifistická stanoviska, roku 1918 byl načas uvězněn za článek do proněmeckých novin. \n\nRoku 1927 vydal svou první sbírku básní \"Cuvinte potrivite\" (\"Vhodná slova\"), která zaznamenala úspěch. Jeho poezie se dávala do souvislosti se symbolismem či secesí. Svůj literární pseudonym si zvolil podle řeky Argeş. K jeho blízkým přátelům patřili spisovatelé Vasile Demetrius a Gala Galaction. Spolu také vydávali časopis \"Linia Dreaptă\", vyšlo však jen pět čísel. Poté vydal dva romány, v nichž zpracoval zkušenost ze dvou životních epizod – svou deziluzi z klášterního života popsal v románu \"Iconae de lemn\" (\"Dřevěné ikony\", 1930), zážitky z věznění za války pak v románu \"Poarta neagra\" (\"Černá brána\", 1930). Třetí jeho významnou prózou se stala dystopická satira \"Tablete din Tara de Kutty\" (\"Obrázky z Kuttské země\", 1933). V Rumunsku je dnes ovšem vnímán zejména jako autor poezie pro děti. K nejslavnějším takovým sbírkám patří \"Cartea cu jucarii\" (\"Kniha s hračkami\", 1931), \"Carticia de seara\" (\"Večerní knížka\", 1935) či \"Hore\" (\"Hóry\", 1939). Za druhé světové války byl znovu vězněn. Po nástupu komunistů a oficiálního socialistického realismu v literatuře byl upozaděn. Kompromis s estetickými požadavky doby představil v knihách \"1907\" (1957), \"Cintare omului\" (\"Zpěv člověka\", 1956) či \"Versuri pestrite\" (\"Pestré verše\", 1957). Dnes je však za vrchol jeho tvorby většinou považováno dílo z 20. a 30. let.\n\n"}
{"id": "1197857", "url": "https://cs.wikipedia.org/wiki?curid=1197857", "title": "Druid (hudební skupina)", "text": "Druid (hudební skupina)\n\nDruid byla britská hudební skupina působící na progressive rockové scéně v 70. letech. Její tvorba byla ovlivněná skupinou Yes.\n\n\n\n\n"}
{"id": "1197859", "url": "https://cs.wikipedia.org/wiki?curid=1197859", "title": "NGC 5823", "text": "NGC 5823\n\nNGC 5823 (také známá jako Caldwell 88) je otevřená hvězdokupa v souhvězdí Kružítka vzdálená přibližně 3 888 světelných let. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. \n\nNa obloze se nachází v severní části souhvězdí, těsně u hranice se souhvězdím Vlka, na spojnici hvězd Alfa Centauri a Zéta Lupi, posunutá blíže k této druhé hvězdě. 1 stupeň severně od hvězdokupy se v souhvězdí Vlka nachází rozsáhlá otevřená hvězdokupa NGC 5822. Hvězdokupa není pouhým okem viditelná, ale již v triedru ji můžeme zrakem přizpůsobeným na noční vidění spatřit jako malou světlou skvrnu, částečně rozlišitelnou na hvězdy. Malý hvězdářský dalekohled ji snadno rozloží na jednotlivé hvězdy, uprostřed mírně zhuštěné. Její nejjasnější hvězdy jsou 10. magnitudy a nachází se spíše na okraji hvězdokupy, zatímco uprostřed jsou spíše slabší hvězdy.\n\nKvůli její velké jižní deklinaci je hvězdokupa pozorovatelná hlavně z jižní polokoule; na severní polokouli je možné ji pozorovat pouze v tropických oblastech. Nejvhodnější období pro její pozorování na večerní obloze je od května do října.\n\nHvězdokupu nalezl James Dunlop v roce 1826 při svém pobytu v Austrálii. John Herschel ji znovu pozoroval v období mezi 15. a 20. dubnem 1836 a popsal ji jako kupu slabých hvězd s magnitudami v rozsahu 13 a 14.\n\nNGC 5823 je poměrně bohatá hvězdokupa nacházející se ve vzdálenosti kolem 3 888 světelných let, tedy na vnější hraně ramena Střelce Mléčné dráhy. Její stáří je zhruba 800 milionů let\na je tedy velmi stará. V podstatě neobsahuje zvláště hmotné hvězdy, ty již dávno vybuchly jako supernovy.\n\nČervení obři nacházející se směrem k této hvězdokupě mají neobvyklé vlastnosti, ze kterých usuzujeme, že k hvězdokupě nepatří. Také se objevily dohady, že ideálně by měly její hvězdy vykazovat ještě vyšší zhuštění oproti okolním hvězdám, z čehož by vyplývalo, že se buď nejedná o opravdovou hvězdokupu, nebo se na ni promítají další hvězdy na pozadí.\nDalší studie ovšem potvrdila její status opravdové hvězdokupy určením minimálně 103 hvězd, které k ní patří a nachází se v průměru 12'; z tohoto rozměru a její vzdálenosti můžeme určit její skutečný rozměr na 12 světelných let.\n\n"}
{"id": "1197863", "url": "https://cs.wikipedia.org/wiki?curid=1197863", "title": "VTB Ice Palace", "text": "VTB Ice Palace\n\nVTB Ice Palace (, česky Ledový palác), dříve známá jako Aréna Legend () je krytá multifunkční sportovní aréna, která se nachází v Moskvě v Rusku. Sponzorem stadionu je ruská banka VTB. Jedná se o domácí stadion týmu OHK Dynamo Moskva. V roce 2016 se na stadionu konalo Mistrovství světa v ledním hokeji. Výstavba arény stála 4,5 miliardy rublů.\n\nUvnitř stadionu se nachází 3 různé arény - velká, malá a tréninková hala. Kapacita arén:\n\n"}
{"id": "1197867", "url": "https://cs.wikipedia.org/wiki?curid=1197867", "title": "Fragmentace souborového systému", "text": "Fragmentace souborového systému\n\nFragmentace souborového systému je v informatice situace, kdy jsou data v souborovém systému uložena po nesouvisle po menších částech (tzv. alokačních jednotkách). Jde o speciální případ datové fragmentace, která má negativní vliv na rychlost a latenci práce s daty uloženými na pevném disku.\n\nFragmentace způsobuje nutnost častějšího přesunu hlaviček disku, což má zpomalující efekt a kvůli prodlevám (latenci) se snižuje i rychlost čtení/zápisu. Odstranění fragmentace je nazýváno defragmentace, kterou lze provádět v určitých intervalech (souborový systém NTFS v systémech Microsoft Windows) nebo ukládat data rovnou tak, aby byla fragmentace snížena (například souborové systémy v systému Linux).\n"}
{"id": "1197870", "url": "https://cs.wikipedia.org/wiki?curid=1197870", "title": "Latence (rozcestník)", "text": "Latence (rozcestník)\n\nLatence může být:\n\n\n"}
{"id": "1197872", "url": "https://cs.wikipedia.org/wiki?curid=1197872", "title": "Herny", "text": "Herny\n\nHerny je francouzská obec v departementu Moselle v regionu Grand Est. V roce 2013 zde žilo 477 obyvatel.\n\nSousední obce jsou: Adaincourt, Arriance, Han-sur-Nied, Hémilly, Holacourt, Many, Vatimont a Vittoncourt.\n\n\"Počet obyvatel\"\n\n"}
{"id": "1197873", "url": "https://cs.wikipedia.org/wiki?curid=1197873", "title": "Jawa 50/555", "text": "Jawa 50/555\n\nJawa 50/555 Pionýr, je malý nekapotovaný jednomístný motocykl lehké konstrukce s jednoválcovým dvoudobým motorem zdvihového objemu 50 cm³ uloženým naležato. Předchůdcem byl typ Jawa 50/550, vyráběný od července 1958 do roku 1962, nástupcem se stal dvoumístný model Jawa 50/05.\n\nJe druhým modelem z vývojové řady, začínající typem pařezem 550 a pokračující dále dvoumístnými typy 05, 20, 21 sport a 23 Mustang.\n\nPřední kolo je zavěšeno na teleskopické vidlici, zadní kolo na vlečné kyvné vidlici odpružené dvěma centrálními pružinami. První prototypové studie byly vyrobeny v pražské Jawě, sériová výroba byla ale přesunuta na Slovensko do Považských strojíren, stejně jako výroba většiny českých maloobjemových motocyklů. Vyrobeno byl 327 320 kusů, počínaje výrobním číslem 150000. Oproti typu 550 je přepracována zadní část, kde na blatníku je na horní části praktický nosič. Změněn je i přední blatník a motocykl je vybaven tachometrem.\n\n\n\n\n\n\n\n\n"}
{"id": "1197879", "url": "https://cs.wikipedia.org/wiki?curid=1197879", "title": "Top-Pojištění.cz", "text": "Top-Pojištění.cz\n\nTop-Pojištění.cz je česká společnost provozující stejnojmenný webový portál se srovnávačem povinného ručení a cestovního pojištění na českém internetu. Zabývá se prodejem cestovního pojištění do zahraničí i ČR, povinného ručení, havarijního pojištění a pojištění majetku. \n\nTop-Pojištění.cz bylo založeno 1. listopadu 2005. Do roku 2016 patřila firma do mezinárodní finanční skupiny GrECo JLT, v dubnu ji koupila Československá obchodní banka.\n\nV září 2005 mu byly Českou národní bankou uděleny licence pojišťovacího makléře a pojišťovacího agenta. Současně je také členem Asociace pro elektronickou komerci.\n\nZnačku „top-pojištění.cz“ zaregistroval dne 23. prosince 2014 Úřad průmyslového vlastnictví jako registrovanou ochrannou známkou. \n\n"}
{"id": "1197882", "url": "https://cs.wikipedia.org/wiki?curid=1197882", "title": "Jan Bouzar", "text": "Jan Bouzar\n\nJan Nepomuk Bouzar (30. dubna 1831 Polička – 15. června 1892 Polička) byl rakouský politik české národnosti z Čech, poslanec Českého zemského sněmu a starosta Poličky.\n\nPocházel z rodiny kupce Jiřího Bouzara. Ten v 50. letech byl poličským purkmistrem. Jan Bouzar získal základní vzdělání. Byl měšťanem a obchodníkem v Poličce. V období let 1867–1872 zastával funkci starosty osady města Polička (historické město) a v letech 1867–1873 i starosty politické obce Polička (včetně předměstí). Do funkce poličského starosty usedl poté, co zemřel předchozí purkmistr Josef Smola. Patřil do mladočeského proudu v rámci Národní strany (formálně se mladočeská strana osamostatnila až v 1. polovině 70. let). V roce 1868 byl Bouzar pokutován, když coby předseda spolku Měšťanská beseda podpořil státoprávní deklaraci českých poslanců. Ve funkci starosty řešil trvalé spory mezi obyvateli vlastního města a předměstí, přičemž Bouzar obhajoval privilegia měšťanů z vnitřního města, za což byl kritizován i v mladočeských \"Národních listech\". V roce 1873 se proto kandidatury na starostu vzdal. Od 50. let 19. století byl aktivní ve vedení Spolku divadelních ochotníků „Tyl“.\n\nV 70. letech se zapojil do vysoké politiky. V doplňovacích volbách v září 1871 byl zvolen na Český zemský sněm, kde zastupoval kurii městskou, obvod Litomyšl, Polička. Mandát zde obhájil v řádných zemských volbách v roce 1872. Čeští poslanci (Národní strana, staročeská) tehdy na protest praktikovali politiku pasivní rezistence (bojkotu sněmu). Byl proto následně zbaven mandátu pro absenci a manifestačně opět zvolen v doplňovacích volbách roku 1873. V doplňovacích volbách v roce 1874 kandidoval na sněm za mladočechy, kteří nyní odmítali politiku pasivní rezistence. O 15 hlasů ho ovšem porazil staročeský protikandidát. Tím byl František Gregor. Touto volební prohrou Bouzarova politická kariéra skončila (již roku 1873 odešel z funkce starosty).\n"}
{"id": "1197886", "url": "https://cs.wikipedia.org/wiki?curid=1197886", "title": "Henri Lhote", "text": "Henri Lhote\n\nHenri Lhote (16. března 1903 Paříž — 26. března 1991 Saint-Aignan (Loir-et-Cher)) byl francouzský etnograf, spisovatel a cestovatel, objevitel skalních maleb na Sahaře.\n\nByl žákem abbé Henriho Breuila, paleontologa zaměřeného na výzkum jeskynního malířství. Při pobytu v Alžírsku se roku 1933 v Djanetu setkal s vojákem jménem Brenans, který mu vyprávěl o tom, jak v jednom údolí liduprázdného pohoří Tassili objevil na skalách malby zvířat. Lhote se na místo vypravil a datoval petroglyfy do období 6. tisíciletí př. n. l., kdy byla Sahara travnatou savanou s množstvím zvěře, které uživilo početnou loveckou a pasteveckou populaci, nazývanou Bovidiáni. Ve spolupráci s pařížským Musée de l'Homme pořídil soupis více než osmi set bovidiánských artefaktů a v roce 1957 uspořádal velkou výstavu jejich kopií v Musée des arts décoratifs. O svých nálezech také napsal řadu úspěšných publikací, dvě z nich byly přeloženy i do češtiny.\n\nKontroverzi vzbudil Lhote svými pokusy interpretovat některé malby jako doklady o návštěvách mimozemšťanů, které ovlivnily vznik lidské civilizace. Například postavu s kulatou hlavou připomínající přilbu nazval „Velký marťanský bůh“.\n\n\n"}
{"id": "1197887", "url": "https://cs.wikipedia.org/wiki?curid=1197887", "title": "Arriance", "text": "Arriance\n\nArriance je francouzská obec v departementu Moselle v regionu Grand Est. V roce 2013 zde žilo 217 obyvatel.\n\nSousední obce jsou: Hémilly, Herny, Mainvillers a Many.\n\n\"Počet obyvatel\"\n\n"}
{"id": "1197891", "url": "https://cs.wikipedia.org/wiki?curid=1197891", "title": "Curtiss XF15C", "text": "Curtiss XF15C\n\nCurtiss XF15C-1 Stingaree byl jednomístný americký palubní stíhací letoun s kombinovaným pohonem pístovým a proudovým motorem.\n\nProjektové práce na XF15C-1 byly zahájeny po zveřejnění dokumentu leteckého úřadu US Navy z 31. prosince 1943, požadující nové typy stíhacích letadel. Úřad nakonec souhlasil s projektem No.1, který představoval jednomístný letoun s dolnoplošným lichoběžníkovým křídlem, klasickými ocasními plochami a zatahovacím podvozkem příďového typu. V přídi trupu pod krytem NACA byl pístový motor Pratt & Whitney R-2800 se čtyřlistou vrtulí, za křídlem pak proudový motor de Havilland/Halford H-1B s krátkou výstupní tryskou ústící pod štíhlým nosníkem ocasních ploch. Štěrbinové nasávací otvory vzduchu k proudové pohonné jednotce byly v náběžné hraně křídla. Letoun měl být vyzbrojen čtyřmi kanóny ráže 20 mm v křídle.\n\nV únoru a březnu 1944 se vedla upřesňující jednání mezi Bureau of Aeronautics a Curtissem, ovlivněná i prvními námořními zkušenostmi s proudovým pohonem, získanými v lednu 1944 při testech armádního letounu Bell P-59 Airacomet. Dne 7. dubna 1944 obdržela firma Curtiss oficiální objednávku typu XF15C-1, finančně kryjící vývoj a stavbu tří prototypů čísel 01213, 01214 a 01215.\n\nV mezidobí se tým vedený Fredem Steelem věnoval detailnějším návrhům a rozpracovávání základních sestav, podsestav a detailů. Již den po převzetí objednávky tak v prototypové montážní hale měli dokončenou maketu stroje ve skutečné velikosti. Na maketě se postupně ověřovaly konstrukční změny, vycházející z pozměňovaných požadavků leteckého úřadu US Navy.\n\nNa podzim roku 1944 byl již první prototyp XF15C-1 (01213) značně rozpracován, na speciálním přípravku se ještě testovala funkce příďového podvozku. V listopadu došlo rovněž ke zkouškám motoru H-1B. Zálet nového stroje byl naplánován na únor 1945.\n\nDne 25. února 1945 byl první protoyp přemístěn do hangáru pro letadla ve zkouškách, kde byly provedeny pozemní testy pístového motoru. Pojížděcí zkoušky byly zahájeny následující den, letoun však zatím nebyl vybaven proudovým motorem, který se stále nacházel v úpravě u společnosti Allis-Chalmers. Dne 27. února pokračoval tovární zkušební pilot Lloyd Childs v rychlých pojížděcích zkouškách a následující den s prvním prototypem provedl krátký let. Další zkušební lety byly provedeny v březnu 1945.\n\nInstalace originálního britského proudového motoru H-1B byla zahájena po jeho dodání 20. března a na 30. dubna 1945 byl naplánován let s oběma motory v chodu. Termín se nepodařilo splnit, protože společně s motoráři na letounu pracovali také odborníci na řízení, kteří upravovali křidélka, kormidla a jejich vyvažovací plošky. První let s oběma instalovanými motory proběhl až 3. května 1945, i když pouze s pracující pístovou pohonnou jednotkou.\n\nV následujících zkušebních letech se v kokpitu Stingaree střídali piloti Lloyd Childs a Charles Cox a letoun byl dovážen na vypočtenou bojovou vzletovou hmotnost. Proudový motor nadále nebyl spuštěn. Při třiadvacátém letu XF15C-1 8. května 1945 došlo k havárii způsobené poruchou v dodávce paliva pístového motoru R-2800-22W. Po jeho vysazení během přistání došlo ke ztrátě rychlosti a pádu letounu, při kterém stroj explodoval a shořel.\n\nDruhý prototyp L. Childs zalétal 9. července 1945 s oběma pracujícími motory typu R-2800-34W a Allis-Chalmers J36. V tomto období se začalo uvažovat o rekonstrukci ocasních ploch do tvaru písmene T, kterou již navrhovala organizace NACA při testech modelu v aerodynamickém tunelu. Po schválení nových ocasních ploch konstruktéra Bruce Eatona byla zahájena jejich stavba pro třetí a zpětně i pro druhý prototyp.\n\nOd 30. srpna 1945 se do zkušebních letů XF15C-1 zapojili piloti Bureau of Aeronautics Cdr. Bakutis a Cdr. Sutherland. Během září se pak tovární zkoušky druhého stroje blížily k uzavření a připravovalo se jeho předání námořnímu zkušebnímu středisku Naval Air Test Center na základně Patuxent River. K NATC již vyzbrojený druhý vyrobený stroj odlétl v polovině října a jeho testovacím pilotem byl určen Cdr. E. M. Owens. Při čtyřiaosmdesátém letu došlo k závadě na příďové noze podvozku, která se nezajistila v zámcích a během přistání poklesla. Po opravě zničené přídě a vrtule pokračoval druhý prototyp v testech.\n\nPřed koncem roku 1945 se XF15C-1 č. 01214 vrátil k mateřské továrně Curtiss-Wright v Buffalu, kde se připojil ke třetímu dohotovenému letounu. Ten vzlétl stále ještě s původními ocasními plochami v polovině prosince.\n\nZ důvodu uzavření továrny v Buffalu se oba Stingaree přemístily i s drakem pro pevnostní zkoušky do Curtissovy pobočky v Columbusu ve státě Ohio. Zde během zkušebních letů stroje 01214 obdržel třetí 01215 nové ocasní plochy ve tvaru T. Přestavěný třetí prototyp zalétal pilot „Skip“ Ziegler 13. března 1946. Původní vrtule Hamilton Standard byla s montáží nových ocasních ploch vyměněna za Curtiss Electric. Současně bylo vyosení pístové pohonné jednotky směrem dolů zvětšeno ze 2° na 5°, což bylo aplikováno i na druhém prototypu, který od 20. srpna 1946 létal s ocasními plochami tvaru T.\n\nVzhledem ke skutečnosti, že konkurenční Ryan FR-1 Fireball již sloužil u bojové jednotky a čistě proudový McDonnell FH-1 Phantom již absolvoval palubní testy, ukončilo US Navy 10. října 1946 celý program XF15C-1.\n\nPo ukončení vývoje přelétly oba Stingaree v majetku US Navy na základnu NATC, kde je využívali zkušební piloti k získání zkušeností s tímto druhem pohonu. Prototyp 01214 byl uzemněn v květnu 1947 a předán ke zkouškám palivových nádrží u Cornell Aeronautical Laboratory v Buffalu ve státě New York. Poté byl sešrotován.\n\nStroj 01215 dolétal na počátku roku 1948 a po několik let byl vystavován na základně NAS Norfolk ve Virginii. Následně přešel do majetku Bradley Field Museum ve státě Connecticut.\n\nÚdaje podle.\n\n"}
{"id": "1197894", "url": "https://cs.wikipedia.org/wiki?curid=1197894", "title": "Ignaz Graße", "text": "Ignaz Graße\n\nIgnaz Graße (27. července 1829 Lasvice – 17. května 1900 Liberec) byl rakouský lékař a politik německé národnosti z Čech, poslanec Českého zemského sněmu.\n\nVystudoval gymnázium v České Lipě a medicínu na Karlo-Ferdinandově univerzitě v Praze. Roku 1855 získal titul doktora medicíny. Od roku 1857 působil jako okresní lékař v Liberci, od roku 1860 jako městský fyzik (lékař). Podle jiného zdroje byl městský fyzikem v letech 1868–1872. Od roku 1862 byl členem spolku Verein für Geschichte der Deutschen in Böhmen. Od roku 1871 do roku 1874 dočasně působil v Praze, pak se vrátil do Liberce, kde byl okresním lékařem do roku 1888.\n\nV 70. letech se zapojil do vysoké politiky. V doplňovacích volbách v září 1871 byl zvolen na Český zemský sněm, kde zastupoval kurii městskou, obvod Liberec. Mandát obhájil v řádných zemských volbách v roce 1872. Rezignoval roku 1874. Na sněmu ho nahradil Ludwig Ehrlich von Treuenstätt mladší. V období let 1872–1874 byl rovněž členem zemského výboru. Patřil mezi kandidáty německé liberální Ústavní strany.\n"}
{"id": "1197896", "url": "https://cs.wikipedia.org/wiki?curid=1197896", "title": "Brôdok", "text": "Brôdok\n\nNázev Brôdok má více vodních toků:\n\n"}
{"id": "1197898", "url": "https://cs.wikipedia.org/wiki?curid=1197898", "title": "Miroslav Kahler", "text": "Miroslav Kahler\n\nMiroslav Kahler (21. října 1922 Praha – 30. ledna 2011 Praha) byl český vědec a výzkumník působící především v českém pivovarnictví i v zahraničí. Jeho působnost však byla rozsáhlejší a působil i v českém vinařství.\n\nVystudoval reálné gymnázium, vyšší chemickou průmyslovku, kde 1944 maturoval, a poté Vysokou školu chemického inženýrství, kterou ukončil v roce 1950. V roce 1961 obhájil na Vysoké škole chemicko-technologické disertační práci na téma Kontinuální kvašení piva a stal se prvním kandidátem věd v pivovarském průmyslu.\n\nV roce 1950 nastoupil do Pivovarského domu, tehdejšího Výzkumného ústavu, kde se v letech 1950–1954 věnoval výzkumu chmele a dezinfekčních prostředků. V roce 1954 byl vyžádán ředitelem pivovaru Braník Františkem Hlaváčkem do pokusného střediska pivovaru Braník, kde působil jako vedoucí chemického a mikrobiologického oddělení.\n\nPo návratu zpět do Výzkumného ústavu pivovarského (dnes VÚPS) vedl v letech 1958–1987 oddělení výzkumu technologie piva. Specializoval se na zkoumání intenzifikace kvasného procesu a jeho vlivu na tvorbu vedlejších metabolitů a senzorických vlastností piva (článek \"Změny karbonylových látek při dokvašování piva\" a podobné). Své znalosti uplatňoval jako poradce při řešení technologických problémů pivovarů. Vedle kvašení to byla i oblast přípravy mladiny, filtrace a stáčení piva.\n\nVýsledky výzkumu byly využívány při výstavbě nových závodů (pivovary Topoľčany, Banská Bystrica, Most) a při zvyšování výrobní kapacity pivovarů (např. ve Velkém Šariši, Hurbanovu a Nošovicích). Jednalo se o tzv. cylindrokónické tanky (CKT), jež byly patentovány v roce 1969 a jejich prototypy zkoušeny od roku 1973. Kahler také zaváděl nové technologie v pivovarech v tehdejším Sovětském svazu (dnes Rusko a Estonsko) a dále v Maďarsku.\n\nDo VÚPS se ještě vrátil v letech 1992–1995. Působil jako poradce a rovněž jako výzkumný pracovník v pokusném a vývojovém středisku Braník, kde pracoval na řadě dalších projektů.\n\nKromě působení v českém pivovarství se v roce 1975 ve spolupráci s Českými vinařskými závody podílel na řešení problematiky kontinuální výroby šumivých vín.\n\nV letech 1985–1986 byl vedoucím redaktorem časopisu Kvasný průmysl.\n\nVýznamná byla i jeho publikační činnost. Uveřejnil na 50 článků a statí v českém i zahraničním tisku, vedl řadu diplomových a disertačních prací, přednášel na pivovarských symposiích a kongresech u nás i v zahraničí. Je spoluautorem 7 knih. Jmenujme například Pivovarské kvasnice, Pivovarsko-sladařská analytika, Pivovarské kvasinky. Spolu s Ing. Janem Voborským napsal Filtraci piva, která byla přeložena do ruštiny, dále např. Kvasinky ve výzkumu a praxi, Cylindrokónické tanky v pivovarském průmyslu a byl členem autorského kolektivu třídílné monografie Pivovarsko-sladařská analytika.\n\nPo odchodu do důchodu byl v letech 1990–1991 sládkem v bosenském Bihači. Za svou celoživotní vědeckou činnost byl Miroslav Kahler v roce 2003 uveden do Síně slávy českého pivovarství a sladařství.\n\n"}
{"id": "1197899", "url": "https://cs.wikipedia.org/wiki?curid=1197899", "title": "Poljot (raketa)", "text": "Poljot (raketa)\n\nPoljot (též Sputnik, GRAU index 11A59) byla prozatímní orbitální raketa, postavená k testování proti-satelitních zbraní. Byla nutným provizoriem po zrušeném programu UR-200 před vstupem nových raket Ciklon do služby. Byly provedeny pouze dva starty dne 1. listopadu 1963 a 12. dubna 1964. Oba tyto lety byly úspěšné.\n\nSrovnatelnými raketami byly rakety Ciklon a UR-200.\n\n\n"}
{"id": "1197900", "url": "https://cs.wikipedia.org/wiki?curid=1197900", "title": "Anton Lehmann", "text": "Anton Lehmann\n\nAnton Lehmann (13. července 1826 Jablonné v Podještědí – 20. března 1906 Jablonné v Podještědí) byl rakouský politik německé národnosti z Čech, poslanec Českého zemského sněmu a starosta Jablonného v Podještědí.\n\nPůsobil jako měšťan a hostinský v Jablonném. Od roku 1872 zastával post okresního starosty. Roku 1873 se stal starostou města Jablonné. Byl členem zemské subkomise pro vyměření pozemkové daně. Od roku 1877 působil i jako člen okresní školní rady. Byl členem městského ostrostřeleckého sboru. Funkci starosty zastával po 12 let, v městské radě zasedal po dobu 30 let a okresním starostou byl 23 let (členem okresního zastupitelstva po 40 let). Zasloužil se o rozvoj školství a hasičstva.\n\nV 70. letech se zapojil i do vysoké politiky. V zemských volbách v roce 1872 byl zvolen na Český zemský sněm, kde zastupoval kurii venkovských obcí, obvod Jablonné, Chrastava. Mandát obhájil ve volbách v roce 1878. Rezignoval roku 1880. Na sněmu ho nahradil Wenzel Teubner.\n\nZemřel v březnu 1906 ve věku 80 let.\n"}
{"id": "1197901", "url": "https://cs.wikipedia.org/wiki?curid=1197901", "title": "Guilty Crown", "text": "Guilty Crown\n\nGuilty Crown ( ギルティクラウン, \"Giruti Kuraun\") je japonský anime seriál vytvořený studiem Production I.G. V Japonsku se vysílal od 13. října 2011 do 22. března 2012 v programovém bloku noitaminA Fuji TV. K seriálu byly později vytvořeny dvě manga adaptace, light novel, vizuální román a jedna OVA.\n\n"}
{"id": "1197902", "url": "https://cs.wikipedia.org/wiki?curid=1197902", "title": "Monsieur", "text": "Monsieur\n\nMonsieur (zkráceně M., v plurálu \"messieurs\") je francouzské zdvořilé oslovení muže, resp. společenský neakademický titul, ekvivalent českého titulu \"\"pan\"\". \n\nV psané formě se často používá zkrácená podoba: M.. Ve starší literatuře se můžeme setkat s podobou M. Objevuje se také zkrácenná forma Mr, zde se ovšem jedná o nesprávnou podobu přejatou z angličtiny.\n\nŽenským ekvivalentem pro oslovení vdané ženy (paní) je ve fransouzštině \"madame\" (zkr. Mme., v pl. \"mesdames\"), pro slečnu pak \"mademoiselle\" (zkr. \"Mmselle\"., pl. \"mesdemoiselles\")\n\n\"Monsieur\" bylo původně oslovení/označení příslušníků francouzských šlechtických resp. královského rodu, viz heslo monsieur (titul).\n\n"}
{"id": "1197906", "url": "https://cs.wikipedia.org/wiki?curid=1197906", "title": "Ion Ivanovici", "text": "Ion Ivanovici\n\nIon Ivanovici, známý také jako Iosif Ivanovici (1845, Temešvár – 28. září 1902, Bukurešť) byl rumunský kapelník a hudební skladatel dechové taneční a pochodové hudby. Proslavil se valčíkem \"Dunajské vlny\" (\"Valurile Dunari\", německy \"Donauwellen\")\n\nNejprve se učil hrát na flétnu. Později se zapsal do 6. armádního pluku se sídlem v Galati, kde se pod vedením Aloise Riedla naučil hrát na klarinet. Brzy se stal jedním z nejlepších hudebníků v pluku. Poté pokračoval ve studiu v Jasy, kde ho vedl Emil Lehr. Poté řídil několik různých vojenských kapel, než byl v roce 1900 jmenován inspektorem vojenské hudby. Tuto funkci zastával až do své smrti v roce 1902.\n\nDnes je znám nejvíce díky valčíku \"Dunajské vlny\", který napsal roku 1880 v Bukurešti a věnoval ho své ženě Emmě Gebauerové. Celkem napsal přes 350 tanečních kusů a pochodů. Za pochodovou hudbu získal cenu na Světové výstavě v Paříži v roce 1889, když uspěl mezi 116 přihlášenými skladateli své doby.\n\nJeho hudba je blízká stylu Johanna Strausse a jeho současníků, ale je silně ovlivněna rumunskými hudebními tradicemi, což ji činí specifickou.\n"}
{"id": "1197910", "url": "https://cs.wikipedia.org/wiki?curid=1197910", "title": "TJ Nová Ves u Nového Města na Moravě", "text": "TJ Nová Ves u Nového Města na Moravě\n\nTělovýchovná jednota Nová Ves u Nového Města na Moravě je moravský fotbalový klub z obce Nová Ves u Nového Města na Moravě, hrající od sezóny 2016/17 Přebor Kraje Vysočina (5. nejvyšší soutěž). Klub byl založen v roce 1961 pod názvem TJ Sokol Nová Ves u Nového Města na Moravě.\n\nSvé domácí zápasy odehrává na stadionu Nová Ves u Nového Města na Moravě.\n\nZdroj: \n\n\nZdroj: \n\n"}
{"id": "1197912", "url": "https://cs.wikipedia.org/wiki?curid=1197912", "title": "Ciklon (raketa)", "text": "Ciklon (raketa)\n\nCiklon (Циклон) byl sovětský raketový nosič určený k vynášení satelitů na nízké oběžné dráhy. Byl založen na mezikontinentální balistické raketě R-36 a navrhl jej Michail Jangel. Bylo uskutečněno osm startů, sedm úspěšných a jeden neúspěšný. Všechny starty byly provedeny z rampy LC-90 na Kosmodromu Bajkonur. \n\nPrvní let se uskutečnil 27. října 1967. Konstrukce pohonu byla tajná a tak nebyly vytvořeny žádné obrázky nebo filmové klipy. Kompletní startovací sestava byla veřejnosti představena až po rozpadu Sovětského svazu, protože se používala výhradně pro vojenské náklady a také proto, že byla odvozena z aktivně sloužících raketových systémů. Po roce 1991 skončil závod na výrobu R-36/Ciklon na území nově nezávislé Ukrajiny.\n\nCiklon byl navržen konstrukční kanceláří Južnoje a vyroben v Južmaši (obé v Dněpropetrovsku, Ukrajina). Řídicí systém byl navržen v NPO \"Elektropribor\" (Charkov, Ukrajina). Poslední let odvozené rakety Ciklon-3 proběhl v lednu 2009, nicméně další derivát Ciklon-4 je nyní ve vývoji.\n\nZ Ciklonu byly odvozeny dvě rakety: Ciklon-2 a Ciklon-3 (SL-11 a SL-14).\n\nDvoustupňová raketa Ciklon-2 poprvé startovala 6. srpna 1977 z Kosmodromu Bajkonur v Kazachstánu. Ciklon-2 byl 39,7 m dlouhý, startovací sestava vážila 182 tun. Poslední let proběhl v roce 2006.\n\nCiklon-3 byl třístupňový nosič se znovupoužitelným třetím stupněm. První start proběhl dne 24. června 1977 z Kosmodromu Pleseck. Ciklon-3 je 39,27 m dlouhý, naplněný palivem váží 186 až 190 tun. \n\nDne 27. prosince 2000 selhala raketa Ciklon-3 při pokusu vynést šest ruských satelitů na oběžnou dráhu. Pravděpodobnou příčinou byla závada na elektroinstalaci ve třetím stupni.\n\nCiklon-3 byl vyřazen po vypuštění satelitu Koronas-Foton 30. ledna 2009.\n\nCiklon-4 je nyní ve vývoji.\n"}
{"id": "1197914", "url": "https://cs.wikipedia.org/wiki?curid=1197914", "title": "Vrély", "text": "Vrély\n\nVrély je francouzská obec v departementu Somme v regionu Hauts-de-France. V roce 2013 zde žilo 447 obyvatel.\n\nSousední obce jsou: Beaufort-en-Santerre, Caix, Méharicourt, Rosières-en-Santerre a Warvillers.\n\n\"Počet obyvatel\"\n"}
{"id": "1197921", "url": "https://cs.wikipedia.org/wiki?curid=1197921", "title": "Petr Žantovský", "text": "Petr Žantovský\n\nPetr Žantovský (* 15. května 1962 Pardubice) je český novinář, publicista, komentátor a vysokoškolský pedagog. Je považován za předního představitele české dezinformační scény. Dne 28. října 2017 mu byla z rukou českého prezidenta Miloše Zemana udělena medaile 1. stupně Za zásluhy v oblasti kultury a školství.\n\nNarodil se v Pardubicích 15. května 1962. V roce 1988 absolvoval obor rozhlasová žurnalistika na Fakultě žurnalistiky Univerzity Karlovy v Praze. Doktorát získal v oboru teorie a historie žurnalistiky a médií na Katolické univerzitě v Ružomberku, kde obhájil dizertační práci na téma \"Dějiny české žurnalistiky po roce 1989\". V roce 2015 pak habilitoval v oboru masmediální studia na Fakultě masmédií Panevropské univerzity v Bratislavě, když obhájil práci na téma \"Mediální manipulace – nemoc české demokracie\".\n\nV 80. letech se stal redaktorem časopisu \"Melodie\" poté, co byl v souvislosti s tažením proti rockové hudbě jmenován nový šéfredaktor Miroslav Kratochvíl a odešla z něj většina redaktorů; toto období je spojováno s výrazným poklesem kvality časopisu. Publikoval také v periodicích \"Amatérská scéna\" a v jazzovém měsíčníku \"Akcent,\" po roce 1989 pracoval jako vedoucí kulturní rubriky v deníku \"Práce\" a v týdeníku \"Reportér\".\n\nV letech 1994–2003 působil v nakladatelské oblasti, jako ředitel nakladatelství Melantrich (1994–1996) a Votobia (1997–2003). Následně přešel do akademické sféry, od roku 2003 působil na Univerzitě J. A. Komenského v Praze, kde počínaje rokem 2005 vedl katedru sociální a masové komunikace. Pak se stal spoluzakladatelem Vysoké školy Zdeňka Kalisty, neuspěl však u Akreditační komise. V roce 2012 se stal prorektorem pro pedagogickou činnost Akademie managementu a komunikace v Praze (AMAK), uskutečňující v Česku studijní program ukrajinské Meziregionální akademie řízení personálu v Kyjevě. Vedl katedru Public Relations a komunikace na soukromé Vysoké škole mezinárodních a veřejných vztahů v Praze. Veřejně přednáší o mediálních a politicko-ekonomických tématech. V Akademickém roce 2016–17 pedagogicky působil na Panevropské VŠ v Bratislavě – Fakultě masmédií. Je členem oborové rady do doktorská studia Katedry žurnalistiky Filozofické fakulty Univerzity Komenského v Bratislavě.\n\nV letech 1998–2000 byl místopředsedou Syndikátu novinářů ČR a od prosince 2000 do dubna 2003 členem Rady pro rozhlasové a televizní vysílání (nominant ODS). Působil také jako poradce předsedy Poslanecké sněmovny PČR Václava Klause. V roce 2007 jej Masarykovo demokratické hnutí navrhlo do rady nově vzniklého Ústavu pro studium totalitních režimů. Na jaře 2011, 2012 a znovu i 2015 se neúspěšně ucházel o místo v Radě České televize. Na jaře 2011 byl mezi neúspěšnými kandidáty na generálního ředitele ČTK, v prosinci 2015 pak marně kandidoval na generálního ředitele Českého rozhlasu.\n\nOd roku 2003 spolupracoval s Českým rozhlasem 6 na pořadu \"Lidé od novin\", později přejmenovaného na \"Hovory o médiích\". V letech 2005–2008 moderoval pořad České televize \"Před půlnocí\". Byl také zakladatelem a do roku 2013 prostřednictvím společnosti Ultravox jediným majitelem soukromé hudební rozhlasové stanice zaměřené na world music Rádio Ethno, v době prodeje přejmenované na Color, která vysílala od září 2008 v Praze a od června 2010 i v Brně.\n\nV současnosti je stálým přispěvatelem zpravodajského portálu ParlamentniListy.cz, \"Literárních novin\", Českého rozhlasu, v letech 2016-2018 měl každotýdenní talkshow s názvem \"Pražská kavárna\" na TV Praha. K roku 2018 byl mediálním poradcem Asociace národních sil, podporující vystoupení z Evropské unie a NATO. V roce 2020 kritizoval organizaci Člověk v tísni za nevyváženost jejího vzdělávacího programu o mediální gramotnosti \"Jeden svět na školách\" pro údajný diletantismus a politickou indoktrinaci; jako vadu například uvedl to, že \"\"řeší nebezpečí ruské propagandy, ale o americké a německé nemluví\"\".\n\nVěnuje se i publikační činnosti. Vydal knihy rozhovorů s osobnostmi politického, kulturního a společenského života, např. s Evou Urbanovou, Václavem Klausem, Janem Potměšilem, Milošem Zemanem, Otakarem Vávrou, Miroslavem Mackem, Mirkem Topolánkem, Milanem Knížákem, Vladimírem Železným, Petrem Havlíkem, Yektou Uzunoglu, Ladislavem Jaklem. Dále publikoval knihy analýz a komentářů (např. \"Dobře nám tak\", \"V Síti\", \"Obludiště\", \"Dualog\") i monografie o české žurnalistice (\"Průvodce minovým polem české žurnalistiky\", \"Média na pranýři\", \"Hovory o médiích\", \"Manipulace v médiích, Česká politika a média po roce 1989, Mediální manipulace a krize v České televizi v roce 2000, Černá kniha České televize, Méídia a politika v digitální, světě atd.\"), podílel se na přípravě několika sborníků (např. \"Česká xenofobie, Médiokracie, Média a moc, Průniky české a slovenské literatury po rozdělení federace r. 1992, Bulvarizace českých médií atd.\"). Editoval knihy Václava Klause.\n\nJe činný také literárně. Napsal např. i písňové texty k inscenaci Williama Saroyana \"Jim Dandy\", kterou v Národním divadle moravskoslezském režírovala v sezóně 1992/93 jeho žena Irena Žantovská. Vydal dvě sbírky poesie – \"Tady bydlím,\" 2012 a \"Zakázané květiny\", 2016, za kterou obdržel v roce 2017 Výroční prémii Slovenského centra Pen-klubu (jehož je členem od r. 2008).\n\nSe svou manželkou Irenou, divadelní režisérkou, pedagožkou a také básnířkou vydal společnou básnickou sbírku \"Príbehy a iné pokušenia\" – ve slovenštině. Zúčastnil se několika básnických almanachů, v ČR i na Slovensku, do prozaického Almanachu Kmene 2015 přispěl rozsáhlou novelou \"Nouzový východ\" a do Almanachu Kmene 2016 literárním esejem \"Mé Rusko\". Další vydanou knihou jsou \"Otevřené dopisy\", soubor více než 50 epistolárních textů adresovaných žijícím i nežijícím osobnostem české i světové kultury, společnosti a výjimečně i politiky (vyšla 2016, předmluvu napsal Jiří Žáček, kmotrem byl Jaromír Nohavica). Počátkem roku 2018 vyšel obdobný soubor, \"Příběhy s otevřeným koncem\", reflexe rovněž víc než 50 historických událostí s přesahem a poučením pro dnešní dobu. V říjnu 2018 vydal společně se slovenským novinářem Pavolem Dinkou soubor textů (slovensky) \"Necenzurované eseje a úvahy\". Byla to už druhá kniha podobného druhu. V roce 2008 napsal – dvojjazyčně – se slovenským spisovatelem a publicistou Gustávem Murínem knihu \"Česko-slovenský dualog\". V červnu 2019 vyšla jeho kniha, napsaná společně s Evou Kantůrkovou, s názvem \"Navzdory času\". Vedle toho je autorem řady vysokoškolských učebnic a skript z oblasti žurnalistiky a médií.\n\nOd února 2018 je členem Rady České tiskové kanceláře, od února do prosince 2019 byl i jejím místopředsedou. Nominovalo ho hnutí ANO 2011.\n\n"}
{"id": "1197923", "url": "https://cs.wikipedia.org/wiki?curid=1197923", "title": "UR-200", "text": "UR-200\n\nUR-200 byla mezikontinentální balistická střela (ICBM) vyvinutá v Sovětském Svazu v kanceláři OKB-52 Vladimirem Čelomejem. Během studené války byla známa pod kódovým označením NATO jako SS-10 \"Scrag\" a interně potom dle GRAU indexu jako 8K81.\n\nPrvní start proběhl 4. listopadu 1963 z Kosmodromu Bajkonur. Devátý a poslední let byl uskutečněn dne 20. října 1964.\n\nUR-200 byla dvoustupňová mezikontinentální balistická střela (ICBM) na kapalný pohon.\n\nByla schopna pojmout kolem 3175 kg nákladu a mohla být vypouštěna jak přímo z rampy, tak z raketového sila postaveného pro raketu R-16 .\n\nFOBS (Fractional Orbital Bombardment System) byl sovětský program mající za cíl umístit jadernou hlavici na nízkou oběžnou dráhu Země ve výšce okolo 150km, aby ji bylo možné zaslat nad nepřátelské území z jakéhokoli směru a s vyhnutím se radarovým systémům nepřítele. UR-200 byla jedním z několika typů rakety navržené pro tento účel. Dalšími byly 8K713 a R-36. Využití rakety UR-200 pro FOBS bylo zrušeno v říjnu 1964, kdy byl odstaven od moci Nikita Chruščov.\n\n"}
{"id": "1197927", "url": "https://cs.wikipedia.org/wiki?curid=1197927", "title": "NGC 6087", "text": "NGC 6087\n\nNGC 6087 (také známá jako Caldwell 89) je otevřená hvězdokupa v souhvězdí Pravítka vzdálená přibližně 3 700 světelných let. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. \n\nNa obloze se nachází v jihovýchodní části souhvězdí, 4 stupně západně od hvězdy Éta Arae. Hvězdokupu je možné snadno najít a dokonce je na hranici viditelnosti pouhým okem. Její hlavní vlastností je přítomnost několika hvězd s magnitudou od 6 do 8, z nichž nejjasnější je proměnná hvězda typu Delta Cephei s názvem S Normae, která hvězdokupě vévodí. Hvězdokupa není příliš bohatá a skládá se ze zhruba 35 hvězd jednoduše rozlišitelných i větším triedrem. Malý hvězdářský dalekohled ji zcela rozloží na jednotlivé hvězdy i při malém zvětšení, i když má hvězdokupa poměrně malé rozměry.\n\nKvůli její velké jižní deklinaci je hvězdokupa pozorovatelná hlavně z jižní polokoule; na severní polokouli je možné ji pozorovat pouze v tropických oblastech. Nejvhodnější období pro její pozorování na večerní obloze je od května do října.\n\nHvězdokupu nalezl James Dunlop v roce 1826 při svém pobytu v Austrálii, kdy objevil a zapsal do katalogu velké množství hvězdokup, které se nachází na jižní obloze. Později ji znovu pozoroval John Herschel, který ji popsal jako rozlehlý a rozptýlený objekt nepravidelného tvaru, kterému vévodí hvězda s magnitudou 7.\n\nNGC 6087 je poměrně chudá a málo hustá hvězdokupa nacházející se ve vzdálenosti kolem 3 700 světelných let, tedy na vnější hraně ramena Střelce Mléčné dráhy. Nejznámější a nejstudovanější hvězdou této hvězdokupy je její hlavní proměnná hvězda S Normae; její průměrná magnituda je 6,52 a mění se v rozsahu 6,12 až 6,77 s periodou 9,75 dne. Její opravdovou příslušnost ke hvězdokupě potvrdilo mnoho fotometrických studií.\nJejí stáří je zhruba 94 milionů let.\n\nV roce 1989 byla na jihovýchodním okraji hvězdokupy nalezena malá planetární mlhovina, která byla zapsána do katalogu jako KoRe 1 (zkratka příjmení jejích objevitelů). Plyn této mlhoviny je velmi vybuzený díky velmi vysoké povrchové teplotě centrální hvězdy, která dosahuje 300 000 K. Ovšem malý jas a rozměry mlhoviny (14\") naznačují, že není fyzicky spojena s hvězdokupou, ale leží mnohem dále a pouze se do ní promítá.\n\n"}
{"id": "1197928", "url": "https://cs.wikipedia.org/wiki?curid=1197928", "title": "Karl Schranz", "text": "Karl Schranz\n\nKarl Schranz (* 18. listopadu 1938 Sankt Anton am Arlberg) je bývalý rakouský reprezentant v alpském lyžování, trojnásobný mistr světa.\n\nNa mistrovství světa v alpském lyžování 1962 v Chamonix vyhrál ve sjezdu a alpské kombinaci, v obřím slalomu byl druhý. Třetí titul mistra světa získal roku 1970 ve Val Gardeně, kde v obřím slalomu těsně porazil krajana Wernera Bleinera. Od založení Světového poháru roku 1967 v něm vyhrál dvanáct závodů, v letech 1969 a 1970 byl první v celkové klasifikaci, kromě toho získal dva malé Křišťálové glóby za sjezd (1969, 1970) a jeden za obří slalom (1969). Čtrnáctkrát vyhrál v závodě Arlberg-Kandahar, čtyřikrát na Laubernhornu a třikrát na Hahnenkammu. Nikdy se však nestal olympijským vítězem, jeho nejlepším výsledkem byla stříbrná medaile v obřím slalomu na domácí půdě v Innsbrucku na hrách 1964. O čtyři roky později byl v slalomu po prvním kole druhý, druhé kolo nedokončil a dožadoval se opakování jízdy, protože mu údajně jeden z pořadatelů vběhl do cesty. Bylo mu vyhověno, novou jízdu zajel nejlépe a radoval se z celkového vítězství, byl však dodatečně diskvalifikován za neprojetí branky a zlato získal domácí Jean-Claude Killy. Před olympiádou 1972 se stal Schranz aktérem aféry, kdy předseda Mezinárodního olympijského výboru Avery Brundage zveřejnil fotografii, na níž rakouský sjezdař pózuje za finanční odměnu v reklamním tričku. Označil ho kvůli tomu za profesionála a inicioval hlasování exekutivy MOV, které poměrem hlasů 28:14 vyloučilo Schranze z olympiády. Závodník protestoval, že podobné příjmy jsou u špičkových sportovců normální, rakouská výprava hrozila bojkotem olympiády, Schranz to ale svým kolegům rozmluvil a vrátil se do Vídně, kde mu sto tisíc diváků v čele s kancléřem Bruno Kreiskym připravilo triumfální uvítání.\n\nPo skandálu v Sapporu se Schranz zúčastnil závodů profesionální sjezdařské série a po ukončení kariéry si otevřel hotel v rodném St. Antonu. Byl členem organizačního výboru mistrovství světa v alpském lyžování 2001 a poradcem pořadatelů zimních olympijských her 2014 v Soči. Byl třikrát zvolen nejlepším sportovcem Rakouska (1959, 1962 a 1970), obdržel Čestný odznak Za zásluhy o Rakouskou republiku.\n\n"}
{"id": "1197933", "url": "https://cs.wikipedia.org/wiki?curid=1197933", "title": "TJ Ježek Rantířov", "text": "TJ Ježek Rantířov\n\nTělovýchovná jednota Ježek Rantířov je moravský fotbalový klub z obce Rantířov, hrající od sezóny 2017/18 I. B třídu Kraje Vysočina (7. nejvyšší soutěž). Klub byl založen v roce 1960.\n\nSvé domácí zápasy odehrává na stadionu Rantířov Arena.\n\nZdroj: \n\n"}
{"id": "1197935", "url": "https://cs.wikipedia.org/wiki?curid=1197935", "title": "SK Telč", "text": "SK Telč\n\nSK Telč je historický název těchto klubů:\n"}
{"id": "1197937", "url": "https://cs.wikipedia.org/wiki?curid=1197937", "title": "Kostel Narození svatého Jana Křtitele (Roztoky, Povrly)", "text": "Kostel Narození svatého Jana Křtitele (Roztoky, Povrly)\n\nŘímskokatolický farní kostel Narození svatého Jana Křtitele v Roztokách je novorománská sakrální stavba. Stojí na návrší nad někdejší hornickou obcí, která se zabývala těžbou stříbra, uprostřed hřbitova.\n\nPůvodně se jednalo pravděpodobně o barokní kostel, který byl upraven v novorománském stylu v 19. století. Ve 21. století byl kostel opraven.\n\nStavba je jednolodní, neorientovaná a centrální. Má osmibokou loď s nízkou stanovou střechou a pětiboký presbytář, který je orientovaný k západu. Hlavní východní a obě boční fasády, které jsou delšími stranami osmiúhelníku, mají bosovaná nároží. Kostel má trojici vedle sebe situovaných obdélných, polokruhově zakončených oken s hladkou kružbou a trojúhelným neodděleným štítem. V ose východní a severní fasády je ještě pravoúhlý portál v polokruhově zakončeném rámci. V tympanonu východního portálu je klasicizující reliéf dvou jelenů u kašny. V ose jižního průčelí ve spodním pásmu je segmentové okno. Nad středem střechy se nachází čtyřboká prkenná věžička se zkosenými rohy. Presbytář s bosovanými nárožími je členěn pouze obdélnými, polokruhově zakončenými okny.\n\nPresbytář má plochý strop. Triumfální oblouk je polokruhový. Delší strany lodi s plochým stropem jsou lemovány slepou arkádou. V arkádě do je portál a nahoře trojice oken. Ve východní části lodi se nachází dřevěná kruchta na čtyřech dřevěných pilířích.\n\nHlavní oltář pochází z 19. století a je historizující. Je na něm obraz z 19. století sv. Jana Křtitele a barokní sochy sv. Jana Křtitele a Zachariáše pocházející z 18. století. Oltář Panny Marie je rokokový. Je z období kolem poloviny 18. století. Jsou na něm andílci, rokokové sochy sv. Kryštofa a sv. Jana Nepomuckého, a novodobá socha Madony. Obraz sv. Jana Nepomuckého je rokokový z 2. poloviny 18. století. Kamenná barokní křtitelnice s dřevěným víkem se sochou \"Kristova křtu\" pochází z roku 1780.\n\nV obci se nachází na čp. 38 fara.\n\n"}
{"id": "1197938", "url": "https://cs.wikipedia.org/wiki?curid=1197938", "title": "Námořní muzeum v základně Balaklava", "text": "Námořní muzeum v základně Balaklava\n\nNámořní Muzeum v základně Balaklava (ukrajinsky: Морський музейний комплекс \"Балаклава\") je muzeum v podzemní ponorkové základně v Balaklavě na Krymském poloostrově (Rusko/Ukrajina) původně označené jako \"Objekt 825 GTS\". Byla to přísně utajená ponorková základna během studené války.\n\nDnes slouží jako námořní muzeum a sídlí zde také muzeum Krymské Války.\n\nCelý objekt je v první kategorii protijaderné ochrany (má odolat přímému zásahu atomovou bombu s kapacitou 100 kt) a zahrnuje kombinovaný podzemní vodní kanál se suchými doky, opravny, sklady pro torpéda a jiné zbraně. Nachází se v hoře Tavros, na obou stranách jsou vybudovány východy. K výjezdu na otevřené moře byl určen tunel na severní straně. Díry ve skále byly úhledně pokryté maskovacím zařízením a sítěmi.\n\nObjekt 825 GTS, spadající pod 155. Ponorkovou Brigádu, byl určen pro opravu a údržbu ponorek projektů 613 a 633 a také pro skladování munice určené pro tyto ponorky. Do centrálního tunelu (o délce 602 metrů) se vejde 7 ponorek, v případě nutnosti se do celého zařízení vejde až 14 ponorek. Teplota uvnitř základny je stále kolem 15 stupňů.\n\nV období po druhé světové válce začaly dvě velmoci - SSSR a USA - budovat svůj jaderný arzenál, schopný zasazovat preventivní i odvetné jaderné údery. Josef Stalin vydal tajnou směrnici Lavrentiji Berijovi (který byl v té době zodpovědný za \"jaderný projekt\"), ve které žádal vyhledání místa, kde by mohla být zbudována ponorková základna pro odvetný jaderný úder. Po několika letech výzkumu volba padla na klidnou Balaklavu. Především kvůli ústí širokému jen 200 - 400 metrů a také z důvodu, že základna není vidět z otevřeného moře pod žádným úhlem. Mimo jiné je v blízkosti Sevastopol, hlavní námořní základna ruské Černomořské Floty.\n\nV roce 1957 byl ustanoven speciální stavební úřad číslo 528, který přímo řídil výstavbu podzemního zařízení. Stavba komplexu trvala 4 roky od roku 1957 do roku 1961. V průběhu výstavby bylo odstraněno 120 tisíc tun kamene. Po uzavření v roce 1993 je většina areálu nehlídaná. V roce 2000 bylo opuštěné zařízení předáno námořnictvu Ozbrojených Sil Ukrajiny.\n\nMuzeum bylo založeno dne 30. prosince 2002. Po převedení objektu pod Centrální Muzeum Ozbrojených Sil Ukrajiny začala nová etapa v jeho historii. Otevření základny se konalo 1. června 2003.\n"}
{"id": "1197939", "url": "https://cs.wikipedia.org/wiki?curid=1197939", "title": "Jean-Baptiste Greuze", "text": "Jean-Baptiste Greuze\n\nJean-Baptiste Greuze (21. srpna 1725 Tournus – 4. března 1805 Paříž) byl francouzský rokokový malíř. Jeho prvním učitelem byl Charles Grandon v Lyonu, ve 25 letech pak Greuze odešel do Paříže studovat École des Beaux-Arts, kde byl jeho hlavním učitelem Charles Joseph Natoire, pod jehož vedením vytvořil svůj první slavný obraz \"Otec rodiny vykládá svým dětem bibli\" (1755). V letech 1755 až 1757 podnikl studijní cestu do Florencie, Říma a Neapole. Po návratu se v Paříži etabloval jako malíř na volné noze. O něco později se oženil, jeho dcerou byla malířka Anna Greuzeová. \n\nMalířova pozdější léta nebyla šťastná: Jeho manželství se nevydařilo, rokokové umění vycházelo z módy a Greuze navíc zchudnul následkem spekulací s asignáty a francouzské revoluce. Živil se výukou malby a kreslení, jednou z jeho žákyň byla Constance Mayerová. Zemřel v naprosté chudobě. \n\nZ jeho díla jsou známé jednak moralizující obrazy dívek, často na hranici kýče (např. \"Rozbitý džbán\", 1771, Louvre), a jednak portréty; Greuze zpodobnil například mladého Mozarta nebo Benjamina Franklina.\n"}
{"id": "1197940", "url": "https://cs.wikipedia.org/wiki?curid=1197940", "title": "Kawasaki VN 800 Drifter", "text": "Kawasaki VN 800 Drifter\n\nKawasaki VN 800 Drifter, také označovaná jako Kawasaki Vulcan 800 Drifter, je motocykl kategorie cruiser, vyvinutý firmou Kawasaki, vyráběný v letech 2000-2006. Větší model Kawasaki VN 1500 Drifter se stejnými liniemi byl ve výrobě od rok dříve.\n\nMotocykl volně svými liniemi navazuje na klasický Indian Chief 1940, vzhledově především hlubokými blatníky. Žebrování válců je pouze ozdobné. Zadní odpružení je skryté.\n\n\n\n"}
{"id": "1197941", "url": "https://cs.wikipedia.org/wiki?curid=1197941", "title": "Kostel Narození Panny Marie (Buškovice)", "text": "Kostel Narození Panny Marie (Buškovice)\n\nŘímskokatolický farní kostel Narození Panny Marie v Buškovicích je původně gotická, později zbarokizovaná sakrální stavba stojící na svahu návrší severně od čtvercové návsi a tvořící se svým okolím církevní komplex. Kostel je severně a východně od něj obklopen hřbitovem. Západní vstup lemují dvě centrální kaple. Od roku 1964 je kostel chráněn jako kulturní památka. Kostel v současnosti spravuje spolek Pro kostely.\n\nStavba je v jádře raně gotická (klenba a presbytář). V roce 1717 byla přestavěna a zbarokizována. K obnově kostela došlo v roce 1820.\n\nKostel je jednolodní stavbou s pravoúhle zakončeným presbytářem, který je orientován k východu. Z východu se připojuje nízká sakristie, z jihu lodi kaple s oratoří. V ose západního průčelí je představena hranolová věž s cibulovou bání, pokrytou výjimečně zachovanou krytinou z eternitových šablon. Střecha kostela je sedlová, nad závěrem zvalbená. Presbytář sklenut jedním polem gotickou křížovou klenbou, která pochází zřejmě z poloviny 14. století. Oratoř má valený strop. Loď kostela má plochý strop. Vnější vzhled je výsledkem barokní úpravy.\n\nPřed západním průčelím jsou postaveny symetrické centrální kaple se stanovými střechami. Východní průčelí jižní kaple bylo ve 20. letech 20. století upraveno na památník padlým z I. světové války (ve stylu \"art deco\"). Po roce 1945 původní pamětní deska zničena a nahrazena ideově vhodnější připomínkou údajných padlých rudoarmějců. Ve druhé dekádě 21. století je kostel a zejména obě kaple ve špatném stavu. Márnice na hřbitově je zřícena. Jsou však viditelné známky probíhajících zajišťovacích prací na hřbitovní zdi a kostele.\n\nZařízení kostela je klasicistní z konce 18. století. Hlavní oltář pochází z roku 1870. Rokokové varhany byly po částečném rozkradení převezeny do kostela v Malém Březně.\n\nPřed kostelem stojí barokní socha sv. Jana Nepomuckého z roku 1713. Obnovena byla v roce 1925. Její hranolový sokl je zdoben reliéfními akanty. Západně od návsi naproti domu čp. 17 stojí socha sv. Floriána a v jižní straně návsi, u domu čp. 127 se nachází sloup \"Nejsvětější Trojice\".\n\n"}
{"id": "1197943", "url": "https://cs.wikipedia.org/wiki?curid=1197943", "title": "Osteuropa (časopis)", "text": "Osteuropa (časopis)\n\nOsteuropa je měsíčník, zabývající se politickým vývojem a kulturou zemí střední a východní Evropy z interdisciplinárního hlediska. Vychází v Berlíně.\n\nČasopis Osteuropa založil Otto Hoetzsch v roce 1925 v Berlíně. V roce 1939 muselo být vydávání zastaveno, od roku 1951 opět vychází. Mezi léty 1951-1975 vedl časopis Klaus Mehnert, po něm do roku 2002 Alexander Steininger. Současným šéfredaktorem je Manfred Sapper. Dalšími redaktory jsou Volker Weichsel, Margrit Breuer, Olga Radetzkaja, Andrea Huterer a Ansgar Gilster. Sídlem redakce byl mezi léty 1925-1939 Berlín a mezi léty 1951-2003 Cáchy. V roce 2003 redakce přesídlila zpět do Berlína.\n\nPodle vlastního popisu je Osteuropa \"měsíčník pro analýzu politiky, hospodářství, společnosti, kultury a soudobých dějin východní, středovýchodní a jihovýchodní Evropy.\" Vydavatelem je Deutsche Gesellschaft für Osteuropakunde e. V. (DGO). Časopis uveřejňuje kromě článků v němčině, také články v angličtině, ruštině, ukrajinštině a jazycích východní Evropy.\n\n"}
{"id": "1197944", "url": "https://cs.wikipedia.org/wiki?curid=1197944", "title": "Příběhy ze záhrobí", "text": "Příběhy ze záhrobí\n\nPříběhy ze záhrobí (v anglickém originále Tales from the Crypt) je americký hororový seriál vysílaný v letech 1989 až 1996 stanicí HBO. Seriál byl natočen podle stejnojmenného komiksu, jehož autory jsou William Gaines a Al Feldstein. V České republice jej poprvé uvedla TV Nova v roce 1995. Celkově bylo natočeno 93 epizod a tři celovečerní filmy \"Rytíř démon\", \"Upíří nevěstinec\" a \"Rituál\".\n\nV každé epizodě vypráví strážce krypty děsivé příběhy s humornými prvky.\n"}
{"id": "1197950", "url": "https://cs.wikipedia.org/wiki?curid=1197950", "title": "Friedrich Tietz", "text": "Friedrich Tietz\n\nFriedrich Tietz, pokřtěný Friedrich Ferdinand Tietze (27. srpna 1822 Stvolínky – 18. června 1904 Žatec) byl rakouský politik německé národnosti z Čech, poslanec Českého zemského sněmu a starosta Rumburku.\n\nPůsobil jako měšťan a v letech 1868–1872 i jako starosta města Rumburk. Následně na starostenský post v srpnu 1872 rezignoval, protože se přestěhoval do Vídně. Od roku 1871 byl členem spolku Verein für Geschichte der Deutschen in Böhmen.\n\nV 70. letech se zapojil i do vysoké politiky. V zemských volbách v roce 1872 byl zvolen na Český zemský sněm, kde zastupoval kurii městskou, obvod Rumburk. Politicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Rezignoval ale již v září 1872. Do sněmu byl místo něj v říjnu 1872 zvolen Wilhelm Woratschka.\n\nZemřel po krátké nemoci v červnu 1904 ve věku 82 let. Příčinou úmrtí byla mrtvice (apoplexie).\n\nJeho syn Heinrich Tietz byl lékárníkem v Žatci, další syn Viktor Tietz byl vrchním daňovým inspektorem v Karlových Varech.\n"}
{"id": "1197951", "url": "https://cs.wikipedia.org/wiki?curid=1197951", "title": "Facekiny", "text": "Facekiny\n\nSlovo facekiny (anglicky: facekini) označuje jednodílné obličejové plavky, populární v některých oblastech na východě Číny. Na rozdíl od tradičních typů plavek, účelem facekin není zakrýt intimní partie těla, ale ochránit obličej před některými nepříznivými vlivy. Facekiny zakrývají kompletně celou hlavu. V západním světě jsou pro svůj celkový charakter považovány za regionální zvláštnost a jejich používání se zatím mimo Čínu neprosadilo. \n\nZpravodajská média si facekin začala všímat v roce 2012, takže vznik tohoto typu plavek lze umístit buď do tohoto roku, nebo krátce před něj. Jejich tvůrce svým neobvyklým výrobkem údajně reagoval na obavy některých obyvatel přímořské oblasti Šan-tung na východě Číny z negativních účinků slané vody a slunečních paprsků na lidský obličej. Přišel proto s nápadem vyrábět ochranu obličeje z běžných plavkových materiálů. Produkcí svých bestrobarevných plavkových kukel nastartoval mezi místními obyvateli, zvláště mezi ženami, které si chtějí udržet světlou pleť, nový kulturní trend.\n\nSmysluplnost používání facekin je z pohledu Evropanů diskutabilní. Zatímco některé argumenty vyznávají v jistém smyslu logicky (např. ochrana před sluncem), jiné příliš důvěryhodně nepůsobí (ochrana před žraloky). V médiích se objevují tyto údajné argumenty čínských spotřebitelů, nebo prodejců k používání facekin:\n\nOchrana a zdraví\nMóda\n\n\nStarnadardní plavkovina v podobných textilních a barevných variacích, používaných k výrobě jiných druhů plavek.\n"}
{"id": "1197955", "url": "https://cs.wikipedia.org/wiki?curid=1197955", "title": "SK Telč (fotbalový klub)", "text": "SK Telč (fotbalový klub)\n\nSportovní klub Telč je moravský fotbalový klub z města Telč, hrající od sezóny 2015/16 I. A třídu Kraje Vysočina (6. nejvyšší soutěž). Klub byl založen v roce 1920 pod názvem SK Telč.\n\nSvé domácí zápasy odehrává na stadionu Telč.\n\nZdroj: \n\n\nZdroj: \n\n"}
{"id": "1197956", "url": "https://cs.wikipedia.org/wiki?curid=1197956", "title": "Markéta Pruská", "text": "Markéta Pruská\n\nMarkéta Pruská (\"Markéta Beatrice Feodora Pruská\", 22. dubna 1872, Postupim — 22. ledna 1954, Kronberg im Taunus) byla dcera Fridricha III., německého císaře, a jeho manželky Viktorie Sasko-Koburské, která byla dcerou britské královny Viktorie. Vdala se za Fridricha Karla Hesenského, který se krátce stal králem Finska. Poté se ale trůnu vzdal. Místo toho přijal titul lankraběte Hesenského, čímž se Markéta stala lankraběnkou. Přestože dětství prožila šťastně, její život se vyznačuje velkým smutkem po tom, co jí tři ze šesti synů zemřeli ve světových válkách.\n\nMarkéta Beatrice Feodora byla nejmladší z osmi dětí Fridricha III. Pruského a jeho manželky Viktorie, Princess Royal a nejstarší dcery britské královny Viktorie. Narodila se 22. dubna 1872 v Postupimi. Jejím kmotrem byl Pedro II. Brazilský a jméno Markéta Beatrice Feodora získala díky kmotře Markétě Savojské.\n\nMarkéta byla vychovávána převážně matkou Viktorií, jelikož otec jako generál pruské armády musel často cestovat. Právě jejich matka měla na dcery velké nároky, především lpěla na vzdělání. Měla několik sourozenců; sestry Šarlotu, Viktorii a Sofii a bratry Viléma, Jindřicha, Zikmunda a Waldemara. Kromě Zikmunda a Waldemara se všichni její sourozenci dožili dospělosti, Sofie se dokonce stala řeckou královnou. Po smrti otce zůstala s matkou a obecně byla považována za nejpopulárnější z Vilémových sester. Udržovala dobré vztahy se všemi členy své rodiny, na rozdíl od sestry Šarloty, která jejich matku Viktorii nenáviděla.\nMarkéta se zamilovala do Maxmiliána Bádenského, avšak ten její lásku neopětoval. Tak se Markéta přesunula k jeho blízkému příteli Fridrichu Karlovi, budoucí hlavu dynastie Hesensko-Kasselských a finského prince. Pár byl oddán 25. ledna 1893 v Berlíně v den výročí svatby Markétiných rodičů.\n\nV době svatby ještě nebyl Fridrich Karel hlavou rodiny, tuto pozici si stále držel jeho téměř slepý a starší bratr Alexandr Fridrich. Ten se svého titulu vzdal v polovině roku 1920, díky čemuž mu bylo povoleno vstoupit do morganatického manželství.\n\nManželství Markéty a Fridricha Karla bylo šťastné. Sama Markéta byla známá díky své silné osobnosti a charakteru. Pár po svatbě žil v zámku Rumpenheim, poté ale Markéta zdědila po matce zámek Friedrichshof a přestěhovala se tam. Na tu dobu bylo nezvyklé, aby muž žil v domě manželky, ale v případě Markéty a Fridricha Karla tomu tak bylo.\n\nV roce 1918 Markéta a její manžel přijali nabídku na usednutí na trůn čerstvě svobodného Finska. Vzhledem k neštěstím, která se odehrála během první světové války, se ale manželé po krátké době rozhodli titulu se vzdát a stáhnout se do ústraní.\nMarkétini nejstarší synové, Fridrich Vilém a Maxmilián, byli zabiti během první světové války. Maxmilián, Markétin nejoblíbenější syn, sloužil u Aisne a v říjnu 1914 byl vážně zraněn kulometem. Brzy zemřel na zranění a byl tajně pohřben vesničany z Caestre, kteří se dozvěděli, že byl synovcem císaře Viléma II. (Markétina bratra). Následně Markétin čtvrtý syn Wolfgang apeloval na Brity, kteří mu pomohli s vyhledáním bratrova těla a jeho převezením domů. Fridrich Vilém zemřel v Rumunsku bajonetem.\n\nDalší synové, Filip a Kryštof, se krátce po smrti bratrů přiklonili k nacismu. Nakonec byl roku 1939 sám Filip jmenován členem vrchního Hitlerova štábu. Když se ale nacismus začal vzdalovat od ideálů, ve které Filip věřil, rozhodl se vycouvat. To se mu ale nepovedlo. Nadále tedy zůstával ve své pozici a pomáhal Židům při útěcích do Nizozemska. O všem se nakonec dozvěděl sám Hitler, který nechal Filipa i jeho manželku Mafaldu Marii uvěznit do koncentračních táborů. Sama Mafalda zemřela v koncentračním táboře Buchenwald na vykrvácení. Kryštof byl také vášnivý přívrženec nacismu. Po bitvě u Stalingradu ale začal být frustrovaný a začal nacismus očerňovat. Plánoval také odejít z německé nacistické strany, avšak roku 1943 zemřel při leteckém neštěstí. Markéta tak přežila tři ze šesti synů.\n\nPosledních několik let prožívala Markéta těžké deprese, nejen kvůli ztrátě synů, ale následně i kvůli okupaci. Během ní se několik amerických vojáků nastěhovalo do zámku Friedrichshof, kde Markéta žila. Společně se synem Wolfgangem v zámku ukryla drahé rodinné šperky v hodnotě asi dva miliony liber. Jeden z Američanů, kapitán Kathleen Nash, ale šperky objevil a všechny ukradl. Na krádež přišla Markéta až o rok později, kdy chtěla šperky vyzvednout a podpořit jimi druhou svatbu princezny Sofie (vdova po Markétině synovi Kryštofovi). Až roku 1951 se některé šperky navrátily do Německa - bylo to však pouze 10 % z nich.\n\nMarkéta Pruská zemřela jako poslední z potomků císaře Fridricha III. ve věku 81 let. Zemřela na 53. výročí smrti své babičky, britské královny Viktorie.\n\nZ manželství s Fridrichem Karlem Hesenským vzešlo šest dětí, všechno to byli synové. Hned tři z nich ale během světových válek zemřeli, což Markéta nesla obzvláště těžce.\n\n"}
{"id": "1197958", "url": "https://cs.wikipedia.org/wiki?curid=1197958", "title": "OK-GLI", "text": "OK-GLI\n\nOK-GLI (v programu Buran označen BTS-02) je testovací raketoplán programu Buran. Byl postaven v roce 1984 a využit pro 25 zkušebních letů v letech 1985 až 1988. Nyní se nachází v Technikmuseum Speyer v Německu.\n\nVývoj raketoplánu Buran začal v pozdních sedmdesátých letech jako odpověď americký program Space Shuttle. Konstrukční práce na orbiteru začaly v roce 1980 a v roce 1984 vyjel první testovací Buran v měřítku 1:1 z hangáru. První suborbitální testovací let modelu proběhl již v červenci 1983. Postupně bylo vyrobeno dalších pět testovacích modelů.\n\nOK-GLI je zkušební model vyrobený v roce 1984. Byl vybaven čtyřmi proudovými motory AL-31 připevněnými na záď(přičemž palivové nádrže pro motory zabíraly čtvrtinu nákladového prostoru). Tento Buran mohl vzlétnout vlastní silou k letovým zkouškám na rozdíl od amerického testovacího modelu \"Enterprise\".\n\nProudové motory byly využity ke vzletu z normální vodorovné dráhy a po dosažení určité výšky byl tah snížen a OK-GLI klouzal zpět na zem. To poskytlo cenné informace o letových vlastnostech Buranu. \n\nOK-GLI provedl 9 pojezdových zkoušek a 25 testovacích letů. Všechny testy a lety byly provedeny na Bajkonuru.\n\nPo zrušení programu byl OK-GLI uložen v Letecko-výzkumném institutu M. M. Gromova poblíž Moskvy, kde byl vystaven během výstavy MAKS air show.\n\nV roce 2000 byl Buran prodán australské společnosti Buran Space Corporation, kterou vlastní australský astronaut Paul Scully-Power. Byl rozebrán a přes Göteborg převezen lodí do Sydney. Zde byl několik let k vidění jako turistická atrakce v Darling Harbour.\n\nOK-GLI byl vystaven během letních olympijských her v Sydney. Návštěvníci mohli chodit kolem i uvnitř raketoplánu (chodník byl postaven podél nákladového prostoru). Následně majitelé skončili v konkurzu a stroj byl rok uložen na oploceném parkovišti, chráněn jen obyčejnou plachtou.\n\nOK-GLI byl pak nabízen k prodeji v radiové aukci v Los Angeles' News 980 KFWB-AM s vyvolávací cenou 6 milionů dolarů, avšak nedorazila žádná skutečná nabídka.\n\nDne 4. března 2008 OK-GLI začal svou cestu po moři do Technikmuseum Speyer, kde byl zrekonstruován a slouží jako průchozí exponát výstavy.\n"}
{"id": "1197959", "url": "https://cs.wikipedia.org/wiki?curid=1197959", "title": "Mistrovství světa v ledním hokeji 2016 – kanadské bodování", "text": "Mistrovství světa v ledním hokeji 2016 – kanadské bodování\n\nTento článek udává postavení hráčů v kanadském bodování na Mistrovství světa v ledním hokeji 2016.\n"}
{"id": "1197961", "url": "https://cs.wikipedia.org/wiki?curid=1197961", "title": "Seznam dílů seriálu Příběhy ze záhrobí", "text": "Seznam dílů seriálu Příběhy ze záhrobí\n\nToto je seznam dílů seriálu Příběhy ze záhrobí, který byl vysílaný v letech 1989 až 1996 na stanici HBO. Celkově bylo natočeno 93 epizod a tři celovečerní filmy \"Rytíř démon\", \"Upíří nevěstinec\" a \"Rituál\". Některé díly vyšly zvlášť na VHS.\n\n<onlyinclude></onlyinclude>\n\n\n\n\n\n\n\n"}
{"id": "1197963", "url": "https://cs.wikipedia.org/wiki?curid=1197963", "title": "TJ Vladislav", "text": "TJ Vladislav\n\nTělovýchovná jednota Vladislav je moravský fotbalový klub z městyse Vladislav, hrající od sezóny 2017/18 Okresní přebor Třebíčska (8. nejvyšší soutěž). Klub byl založen v roce 1929 pod názvem DSK Vladislav.\n\nSvé domácí zápasy odehrává na stadionu Vladislav.\n\nPůsobil zde mj. Vladimír Bouzek. Ve Vladislavi začínal Jiří Texl.\n\nZdroj: \n\n\nZdroj: \n\n\n"}
{"id": "1197967", "url": "https://cs.wikipedia.org/wiki?curid=1197967", "title": "2.01 (třída Buran)", "text": "2.01 (třída Buran)\n\n2.01 je označení třetího raketoplánu vyprodukovaného jako součást sovětského programu Buran. Dle indexu GRAU má sériové číslo \"11F35 K3\" a je také označován jako \"OK-2K1\", \"Orbiter K3\", \"OK 2.01\" nebo \"Raketoplán 2.01\". Tento orbiter nebyl oficiálně pojmenován, ale je známý pod přezdívkou Bajkal. Jeho stavba nebyla dokončena, když byl program Buran ukončen, byl hotov ze 30-50%.\n\n2.01 je první z druhé řady orbiterů typu Buran. Hlavní rozdíly mezi první a druhou sérií jsou v kokpitu, který byl vylepšen díky zpětné vazbě z dřívějších testů modelů Buranu. Byl také vybaven vystřelovacími sedadly Zvezda K-36RB. \n\nV roce 1989 bylo naplánováno, že orbiter 2.01 vykoná první pilotovaný testovací let do vesmíru v roce 1994. Let měl trvat dvacet čtyři hodin. Byl vybaven systémy pro podporu života a dvěma vystřelovacími sedadly. Posádka by se skládala ze dvou kosmonautů — Igor Volk (velitel) a Alexandra Ivanchenko (letový inženýr).\n\nOrbiter byl uložen v závodu Tushino, kde byl postaven. Představitelé v roce 2006 nesprávně uvedli, že bude orbiter 2.01 vystaven v Sinsheim Auto & Technik Museum. Nicméně německé muzeum zakoupilo model OK-GLI (proudový zkušební Buran), který je vystaven od září 2008.\n\nOd roku 2004 je raketoplán 2.01 ponechán pod širým nebem na parkovišti v Moskvě, v blízkosti Khimki.\n\nDne 22. června 2011 byl orbiter přeložen na člun, aby mohl být převezen na výstavu MAKS 2011, která se konala od 16. do 21. srpna v Žukovském (Moskevská oblast).\n"}
{"id": "1197971", "url": "https://cs.wikipedia.org/wiki?curid=1197971", "title": "TJ Sokol Želetava", "text": "TJ Sokol Želetava\n\nTělovýchovná jednota Sokol Želetava je moravský fotbalový klub z městyse Želetava, hrající od sezóny 2012/13 I. A třídu Kraje Vysočina (6. nejvyšší soutěž). Klub byl založen v roce 1939 pod názvem SK Želetava.\n\nSvé domácí zápasy odehrává na stadionu Želetava.\n\nZdroj: \n\n\nZdroj: \n\n"}
{"id": "1197972", "url": "https://cs.wikipedia.org/wiki?curid=1197972", "title": "Tomáš Trč", "text": "Tomáš Trč\n\nTomáš Trč (* 31. května 1955 Praha) je český lékař – ortoped, od roku 1997 přednosta Kliniky dětské a dospělé ortopedie a traumatologie 2. LF UK a Fakultní nemocnice v Motole.\n\nV roce 1981 absolvoval Fakultu všeobecného lékařství Univerzity Karlovy v Praze (získal titul MUDr.). V roce 1991 obhájil kandidátskou práci (získal titul CSc.) na téma náhrady kyčelního kloubu a o rok později se habilitoval (získal titul doc.) prací z oblasti dětské ortopedie (prodlužování kostí). Profesorem ortopedie byl jmenován v roce 2012.\n\nPracoval na I. ortopedické klinice ve Fakultní nemocnici Královské Vinohrady jako první asistent prof. Čecha, později byl zástupcem přednosty II. ortopedické kliniky 2. lékařské fakulty Univerzity Karlovy v Praze. Od roku 1997 je přednostou Kliniky dětské a dospělé ortopedie a traumatologie 2. LF UK a Fakultní nemocnice v Motole. Operuje jak na klinice, tak v privátním sanatoriu v Mladé Boleslavi. Jako konzultant působí na řadě pracovišť v České republice.\n\nV letech 2004 až 2006 se angažoval jako předseda České společnosti pro ortopedii a traumatologii. Publikuje řadu odborných vědeckých článků.\n\nTomáš Trč je ženatý a má dva syny (Tomáš a Lukáš), jeho manželkou je operetní zpěvačka Pavla Břínková. Žije v Praze, v městské části Hodkovičky.\nVe volbách do Senátu PČR v roce 2016 kandidoval jako nestraník za TOP 09 v obvodu č. 16 – Beroun. Jeho kandidaturu podporovalo také hnutí STAN. Se ziskem 14,46 % hlasů skončil na 4. místě a do druhého kola nepostoupil.\n"}
{"id": "1197973", "url": "https://cs.wikipedia.org/wiki?curid=1197973", "title": "Smaragdové oči", "text": "Smaragdové oči\n\nSmaragdové oči je název knihy, kterou napsal Daniel „Steel“ Kvasnica ve spolupráci s frontmanem slovenské kapely Horkýže Slíže Peterem Hrivňákem. Kniha obsahuje CD s fotogalerií a nevydanou písní „Blues starej ubytovne“, na které se podílel i tourmanažer Sex Pistols Neil Stewart McLaren (kytara, zpěv). Kniha byla vydána 10. prosince 2008.\n\nKniha měla být původně scénář k filmu. Nakonec z něho sešlo, protože se členové kapely obávali, že žádný režisér nebo producent na tom nebude chtít spolupracovat, ale ukradne jim nápady. Proto zůstali u knihy.\n\nPříběh vypráví o fiktivní nitranské kapele Smaragdové oči, která se omylem dostala do kontaktu s místním podsvětím, a o jejich fanouškovi Martinovi. Příběh je inspirován skutečnými událostmi.\n\nPodobnost skupiny Smaragdové oči s reálnou kapelou Horkýže Slíže Kuko popisuje slovy: \"„Osudy ani ne, spíše duše je společná. Dialogy Smaragdových očí vyšli z úst Horkýže Slíže. Používají starou zelenou Volhu, jako používali Horkýže Slíže a hrají stejnou muziku. Charakteristika členů je identická tak na 50%.“\".\n"}
{"id": "1197976", "url": "https://cs.wikipedia.org/wiki?curid=1197976", "title": "Kostel Narození Panny Marie (Ročov)", "text": "Kostel Narození Panny Marie (Ročov)\n\nKostel Narození Panny Marie v Ročově je římskokatolický farní kostel vystavěný v novogotickém slohu v letech 1878-1883.\n\nPůvodně gotický kostel byl stavěný současně s městečkem Horní Ročov v roce 1355. Dokončen byl pravděpodobně roku 1358. Tento kostel byl v roce 1674 obnoven. Dnešní pseudogotický kostel pochází z let 1878-1883.\n\nJedná se o jednolodní obdélnou stavbu s pětibokým presbytářem. Má příčnou loď a věž v průčelí. Uvnitř je sklenut křížově bez žeber.\n\nZařízení kostela je pseudogotické z poslední čtvrtiny 19. století. Kamenná křtitelnice pochází z období kolem roku 1600.\n\n"}
{"id": "1197986", "url": "https://cs.wikipedia.org/wiki?curid=1197986", "title": "Kostel Narození Panny Marie (Hrušovany)", "text": "Kostel Narození Panny Marie (Hrušovany)\n\nŘímskokatolický farní kostel Narození Panny Marie v Hrušovanech je barokní sakrální stavba při jižní straně návsi, která je spolu s bývalým hřbitovem, zvonicí a farou součástí ohrazeného areálu. Od roku 1964 je kostel chráněn jako kulturní památka.\n\nJádro kostela pochází ze 14. století. Kostel byl rozšířen a renesančně upraven ve druhé polovině 16. století. V roce 1589 zemřel místokancléř Českého království Osvald Zejdlic ze Šenfeldu a o několik týdnů později ho následovala i jeho manželka Lukrecie z Wittennu. Oba manželé byli pohřbeni v tomto kostele. Kostel byl barokně upraven kolem roku 1735. V té době severní průčelí převzalo vzhledem k poloze vůči návsi funkci hlavního vstupního. Po roce 1945 kostel ponechán bez údržby svému osudu, kolem roku 2000 opravena střecha, chátrání budovy se však zastavit nedaří a přes dílčí opravy je stavbě stále silně chátrající. Kostel je v soukromém vlastnictví. Ve druhém desetiletí 21. století majitel s podporou státních dotací a pod odborným dohledem památkářů památku postupně opravuje. V roce 2017 bylo konsolidováno staticky narušené zdivo presbyteria a opraveny jeho exteriérové omítky.\n\nJedná se o trojlodní renesanční stavbu, orientovanou k východu, s polygonálním gotickým presbytářem a západ přesíní. Barokní průčelí na severním boku směrem k návsi je s rizalitem, pilastry a štítem. Na průčelí je páskový štukový ornament a výklenek se sochou Panny Marie z roku 1735. Presbytář je s opěrnými pilíři a hrotitými okny bez kružeb.\n\nV presbytáři je křížová klenba ze 14. století z kamenných klínových žeber s výžlabkem a ostruhovými konzolami a tepaná gotická mřížka sanktuáře. V přilehlé sakristii je rovněž gotická křížová klenba. V hlavní lodi jsou nízké hranolové pilíře a na klenbě renesanční zvědicová síť ze štukových profilových žeber z 2. poloviny 16. století. V obou bočních lodích jsou křížové klenby s hřebínky. V severní lodi je empora.\n\nÚdaje z roku 1977 týkající se mobiliáře uvádějí, že hlavní oltář je nový. Nad ním se nachází bohatě řezaný a zlacený barokní rám s akantem a stuhou z počátku 18. století. V něm je titulní obraz z 19. století. Po stranách jsou sochy sv. Víta a sv. Václava, a hlavičky andílků. V kostele je barokní oltář s plastickou \"skupinou Kalvárie\", dále nový \"oltář Narození Páně\", ale s pozdně gotickou reliéfní dřevořezbou Svaté rodiny z období kolem roku 1500. Renovován byl roku 1616. Křtitelnice je malá, cínová. Jsou na ní reliéfní hlavy. Na chybějícím víku křtitelnice byl údajně letopočet 1522. Kazatelna je polygonální z konce 18. století. Obraz biblického výjevu \"Uzdravení slepého od narození\" pochází od \"F. Günthera\" z Litoměřic, který jej namaloval v roce 1833. Několik dalších obrazů v kostele jsou umělecky nevýznamné, pocházející z Prachové. Epitaf \"Oswalda ze Šenfeldu a jeho ženy\", který se nachází v jižní boční lodi, je renesanční z roku 1589. Jedná se o dílo v pískovci s vysokým reliéfem klečícího manželského páru ve sloupové edikule. V nástavci je reliéf \"Krista na Olivetské hoře\". Po stranách jsou sochy Mojžíše a Jana Křtitele. Jedná se o saskou práci, patrně z Pirny. Vedle jsou dva menší kamenné náhrobníky s figurálními reliéfy s letopočtem 1607 a 1596. Další dva renesanční náhrobníky jsou jeden nápisový a druhý figurální. Jsou umístěny za bočním oltářem a jsou nepřístupné. Ve druhé dekádě 21. století se mobiliář nachází snad v depozitářích.\n\nNa přilehlém hřbitově je čtyřboká, renesanční, nepříliš vysoká zvonice se sgrafitovým kvádrováním. Zvonice má půlkruhově sklenutá okna, která jsou zčásti zdvojená. Ve zvonici dole je kostnice, nahoře renesanční zvon s figurami i ornamenty. Je signován \"„Brykcy Zwonarz z Czymperku Leta 1573“\". Hřbitovní zeď má výklenky. V jednom z nich se nachází náhrobník s nápisem a letopočtem 1624.\n\nNedaleko stojí na vysokém podstavci socha sv. Jana Nepomuckého z 1. poloviny 19. století. U cesty ke hřbitovu je litinový pseudogotický křížek s letopočtem 1864.\n\n"}
{"id": "1197990", "url": "https://cs.wikipedia.org/wiki?curid=1197990", "title": "ATM (časopis)", "text": "ATM (časopis)\n\nČasopis ATM je specializovaný odborný měsíčník zaměřený na všechny oblasti vojenství. Magazín je vydáván a distribuován v Česku i na Slovensku.\n\nV roce 1969 začalo nakladatelství Naše vojsko ve spolupráci s tehdejším ministerstvem národní obrany vydávat časopis ATOM, Armádní technický obrázkový měsíčník, jehož první číslo vyšlo 5. ledna 1969. ATOM obsahoval především články o minulosti, současnosti a budoucnosti vojenské techniky. Navzdory politicky tendenčnímu vyznění většiny článků se jednalo o kvalitní a odborně fundované periodikum, které si našlo si široký okruh čtenářů mezi vojáky z povolání, civilními odborníky i dalšími zájemci o problematiku vojenské techniky.\n\nV roce 1990 byl časopis ATOM přejmenován na Armádní technický magazín (ATM) a jeho vydávání převzalo ministerstvo obrany ve spolupráci s nakladatelstvím Magnet Press. Magazín ATM se v roce 2000 stal součástí divize vojenského tisku Ministerstva obrany ČR AVIS. Šéfredaktorem ATM byl jmenován Dr. Jiří Csermelyi. Na počátku roku 2003 koupila práva na vydávání ATM společnost 100+1 a šéfredaktorem časopisu byl jmenován novinář David Šebek. Původní redakce ATM přestoupila pod vydavatelství Aeromedia, patřící slovenské společnosti Magnet Press Slovakia, a začala vydávat vlastní časopis se zkratkou ATM – Armády, technika, militaria.\n\nOd roku 2004 vydávala Armádní technický magazín firma StarPRESS. V polovině roku 2005 koupil Magnet Press Slovakia práva i na Armádní technický magazín, který od července 2005 vycházel ve vydavatelství Aeromedia. Vedení společnosti se proto rozhodlo nastavit profily obou časopisů tak, aby si vzájemně příliš nekonkurovaly. Armádní technický magazín (atm) přinášel zejména kratší články, novinky a komentáře k aktuálním událostem vojenského charakteru, zatímco v magazínu Armády, technika, militaria (ATM) se objevovaly především rozsáhlejší analytické články z minulosti, současnosti i budoucnosti vojenství. Šéfredaktorem Armádního technického magazínu byl jmenován odborník na pozemní a leteckou techniku Ing. Zdeněk Odehnal.\n\nPočínaje květnovým číslem roku 2007 se oba dosavadní tituly (atm – armádní technický magazín a ATM – Armády, technika, militaria) spojily pod názvem ATM.\n\nČasopis ATM vydává MAGNET PRESS, SLOVAKIA s.r.o. ve spolupráci s AEROMEDIA, a.s., na základě licence MAGNET PRESS, CZ s.r.o.<ref name=\"1/2020\"></ref>\n\nRedakce časopisu ATM:\n\n\n"}
{"id": "1197992", "url": "https://cs.wikipedia.org/wiki?curid=1197992", "title": "American Translation", "text": "American Translation\n\nAmerican Translation je francouzský hraný film z roku 2011, který režírovali Pascal Arnold a Jean-Marc Barr. Film zachycuje jednání bisexuálního psychopata.\n\nAurore žije v Paříži. Její bohatý otec je Američan, momentálně bydlí v USA a Aurore využívá jeho byt. Náhodně se seznámí s Chrisem a zamiluje se do něj. Netuší, že Chris je sériový vrah, který zabíjí náhodné homosexuály, se kterými měl pohlavní styk. Chris se svou dodávkou vyjíždí do okolí Paříže, kde se seznamuje s mladíky, které po sexuálním aktu uškrtí. Když toto Aurore zjistí, nedokáže se již od Chrise odpoutat a pomáhá mu odklízet následky jeho zločinů.\n"}
{"id": "1197995", "url": "https://cs.wikipedia.org/wiki?curid=1197995", "title": "Kostel Narození Panny Marie (Mory)", "text": "Kostel Narození Panny Marie (Mory)\n\nŘímskokatolický farní kostel Narození Panny Marie v Morech je barokní sakrální stavba. Kostel stojí nedaleko návsi a je obklopen starým zrušeným hřbitovem. Od roku 1964 je kostel chráněn jako kulturní památka.\n\nPůvodně gotický kostel ze 14. století nebo z 15. století. Z té doby se zachovala klenba presbytáře (křížová s šestipaprskovým závěrem) a vítězný oblouk. Dnešní vzhled je výsledkem barokní přestavby.\n\nKostel je jednolodní s pětiboce zakončeným presbytářem. Má sakristii a točité schodiště pro zvoníka u severního boku presbytáře, které umožňovalo výstup do věžice nad vítězným obloukem. Kostel má novou dřevěnou předsíňku před jižním vchodem. Západní průčelí je rovné. Má tři osy a je završeno štítem s trojúhelným nástavcem. Fasády jsou členěny pilastry. Okna jsou obdélná, segmentově zakončená.\n\nPresbytář je sklenut jedním polem křížové klenby a paprsčitě v závěru na klín, vyžlabených žeber, které vybíhají z půlválcových přípor (od země) bez konzol. Kostel má hladké kruhové svorníky. Sakristie má valenou klenbu. Triumfální oblouk je hrotitý se zkoseným ostěním. V lodi je plochý strop se štukovým zrcadlem a dřevěná kruchta.\n\nHlavní oltář je z 2. poloviny 18. století. Jedná se o rámový oltář se sochami světců na tabernáklu. Při triumfálním oblouku se nacházejí dva boční oltáře z 1. třetiny 18. stoleti. Jsou jimi: oltář Panny Marie, který je portálový, sochařský s řezanými akantovými postranicemi se stouhou, a oltář sv. Filipa s obrazem pocházejícím z doby vzniku oltáře a se svatostánkem z 2. poloviny 17. století. Kazatelna má sošky evangelistů na řečništi. Kamenná renesanční křtitelnice pochází z roku 1598. Jsou na ní nápisy z let 1613 a 1617.\n\nV kostele se nekonají pravidelné bohoslužby a proto je obtížně nepřístupný.\n\nU rybníka stojí, na trojbokém kamenném soklu, socha sv. Jana Nepomuckého z 18. století.\n\n"}
{"id": "1197997", "url": "https://cs.wikipedia.org/wiki?curid=1197997", "title": "Roman Will", "text": "Roman Will\n\nRoman Will (* 22. května 1992, Plzeň) je český hokejový brankář, který momentálně hraje za Rögle BK. V lednu 2016 debutoval v NHL, když odehrál 18 minut v dresu Colorado Avalanche.\n\nZa A tým české hokejové reprezentace debutoval 9. února 2019 v zápase proti finské reprezentaci (zápas v rámci Švédských hokejových her) a svými zákroky přispěl k vítězství 3:1.\n"}
{"id": "1197999", "url": "https://cs.wikipedia.org/wiki?curid=1197999", "title": "Jižní Svahy (rozcestník)", "text": "Jižní Svahy (rozcestník)\n\nJižní Svahy nebo Jižní svahy je název více míst: \n\n"}
{"id": "1198004", "url": "https://cs.wikipedia.org/wiki?curid=1198004", "title": "Robert Uhlmann", "text": "Robert Uhlmann\n\nRobert Erik Uhlmann (* 14. března 1968 Malmö) je švédský hudební producent a skladatel. Napsal či produkoval hudbu například pro umělce jako Dr. Alban, Jonny Jakobsen, Arash, Basshunter, Samantha Fox, Shaggy, Sean Paul, Smile.dk, Josefine Ridell a mnoho dalších. Pracuje v hudebním vydavatelství Extensive Music.\n\n"}
{"id": "1198025", "url": "https://cs.wikipedia.org/wiki?curid=1198025", "title": "Marie, hraběnka z Harewoodu", "text": "Marie, hraběnka z Harewoodu\n\nMarie, hraběnka z Harewoodu (25. dubna 1897, York Cottage – 28. března 1965, Harewood House) byla příslušnice britské královské rodiny a královská princezna.\n\nNarodila se 25. dubna 1897 v York Cottage jako dcera prince Jiřího (pozdějšího krále) a jeho manželky princezny Marie z Tecku. Pokřtěna byla 7. června 1897 v kostele sv. Marie Magdaleny blízko Sandringhamu a jejími kmotry byly prababička královna Viktorie, prastrýc král Jiří I. Řecký, prateta carevna Marie Sofie Dánská, prarodiče princ a princezna z Walesu, babička vévodkyně Marie Adelaida z Cambridge, teta princezna Viktorie z Walesu a strýc František z Tecku.\n\nVzdělávala se svými bratry princem Eduardem a princem Jiřím, princem Henrym.\n\nDne 28. února 1922 se ve Westminsterském opatství vdala za vikomta Lascellese, syna Henry Lascelles, 5. hrabě z Harewoodu a Lady Florence Bridgeman.\n\nSpolu měli dvě děti:\n\nZemřela 28. března 1965 v Harewood House.\n"}
{"id": "1198028", "url": "https://cs.wikipedia.org/wiki?curid=1198028", "title": "Meltas", "text": "Meltas\n\nMeltas ( , ) byl král (tyran) Argu, který vládl na rozhraní šestého a pátého století před kr. (možná mýtický)\n\nMelt byl synem a nástupcem argejského krále Leókéda. Starověký historik Herodotos uvádí, že jeho otec byl jedním z nápadníků Agaristy, dcery sikyónskeho vládce Kleisthena. O vládě argejského krále Melta antické záznamy mlčí, pouze Pausanias zaznamenal, že Meltas, desátý panovník Sikyónu od vlády jeho prapředka Medóna byl zbaven trůnu svým lidem.\n\n\n"}
{"id": "1198033", "url": "https://cs.wikipedia.org/wiki?curid=1198033", "title": "Čmelák (rozcestník)", "text": "Čmelák (rozcestník)\n\nČmelák může být:\n"}
{"id": "1198034", "url": "https://cs.wikipedia.org/wiki?curid=1198034", "title": "Argos (Peloponés)", "text": "Argos (Peloponés)\n\nArgos (řecky \"Άργος\"- Argos, italsky \"Argo\") je město v Řecku na Peloponéském poloostrově, v kraji Argolida, v blízkosti přístavu Nafplio. Je to jedno z nejstarších měst Řecka. Žije zde přibližně 25 000 obyvatel.\n\nPrvním králem Argu byl podle mytologie Inachos, syn Okeana a Tethydy. Inachos měl do Argu přijít z Egypta s mnoha vyhnanci, kteří zde založili město. Podle jiné pověsti byl Argos založen stejnojmenným hrdinou Argom, synem boha Dia a Niobé. Z Argu pocházeli mnozí řečtí mýtičtí hrdinové, například Helena Trojská, Herakles, Perseus a makedonská královská dynastie.\n\nJméno \"Argos\" je pravděpodobně předřecké, pelasgické. Předřeckého původu je i jméno městské pevnosti Larissa. Stejného původu je i jméno celé oblasti, Argolida.\n\nStarověk\nV blízkosti města bylo objeveno i neolitické sídliště. Později zůstalo místo opuštěné a nové osídlení vzniká kolem roku 2000 před Kr. a pokračuje do roku 1600 před Kr. V této době zde sídlili předřečtí Pelasgové. Město se jménem Argos bylo založeno pravděpodobně během mykénské doby, po roce 1600 před Kr., kdy sem přišlo řecké obyvatelstvo, ale nestál zde významný palác, jako v sousedních Mykénách či v Tirynte. Z mykénské doby nemáme dostatečně zachovány nálezy. Argos však vzpomíná Homér jako významné Mykénské centrum. Argos mohl ve skutečnosti být jedna z pevností nedalekých Mykén, jelikož i v pozdějším období byla využívána místní pevnost Larissa. Po pádu mykénské civilizace se zde usazují Dórové, kteří se promíchali s původním obyvatelstvem. V 8. stol. před Kr. začíná Argos opět nabírat na důležitosti a tak se dostává do sporů se Spartou. V roce 699 před Kr. Argos porazil Spartu a ovládl velkou část severního Peloponésu. V 6. stol. začíná slábnout vliv Argu, ze kterého se vymanily Korint a Sikyón, dokonce byly Argejci poraženi Sparťany a Argos vystupoval jako spojenec Atén. Během Řecko-perských válek byl podepsán mír se Spartou a Argos se zúčastnil v protiperských válkách. V letech 474 – 470 působil v Argu ostrakizovaný athénský politik Themistoklés, který přispěl k šíření nových antispartských myšlenek a také demokratizaci dlouho aristokracií ovládaného Argu. Vznik jistého stupně demokracie ještě více podnítil spojení se s Aténami, během vlády Perikla. V celé první Peloponéské válce byl Argos ve spojení s Aténami. V druhé válce však ve městě zvítězila prospartská strana a tak se Argos spojil se Spartou proti Aténám, později však byla prospartská vláda svržena, zatčena Atéňany a spojenectví se obnovilo až do úplné porážky Atén Sparťany. Síla Argu byla definitivně zlomena. V 3. stol. již Argos ztratil svou politickou moc, pocházela však odsud známá básniřka Telesilla. V 2. stol. před Kr. Argos znovu ovládli Sparťané, později se osvobodil a stal se členem Achajského spolku, který v roce 146 před Kr. ovládli Římané. Během římské vlády zažívá Argos nový velký rozmach, po neklidných předešlých stoletích. Císař Hadrián zde postavil divadlo, Serapidin chrám, lázně (jedny z největších nejzachovalejších římských lázní v Řecku), odeón a akvadukt. Ve městě se postupně začíná šířit křesťanství. V roce 267 Argos vyplenili Gótové, v roce 395 Ostrogóti. V tomto roce se Řecko stalo součástí Východořímské (Byzantské) říše. V 4. a 5. stol. byly zrenovované všechny městské stavby, jako Odeon a divadlo, které byly v minulosti zničeny během zmíněných vpádů barbarů. Postavila se i nová stoa a mnoho křesťanských bazilik. Velká křesťanská bazilika stála na městské akropoli Larissa. Tato bazilika patřila mezi nejstarší baziliky na Peloponésu. Biskup z Arga měl významné postavení.\n\nByzantská a benátská doba\nV roce 552 po Kr. byl Argos zničen velkým zemětřesením. Následně se na Peloponésu usazují Slované, kteří Argos kompletně zničili. V roce 805 Byzantští Řekové porazili řecké Slovany a tak se i Argos vrátil pod byzantskou správu. Bylo obnoveno argejské biskupství. V 9. stol. zde jako biskup působil jistý Sv. Petr z Konstantinopole, který pomohl znovuvybudovat město a vystavěl ve městě mnoho škol. Mezi 10 – 12. stol. byl již Argos znovu významným městem a obchodním střediskem. V roce 1204 dobyli křižáci Byzantskou říši, ovládli i Argolidu. V roce 1388 ovládli Argolidu Benátčané. Během této doby sídlil v Argu benátský místodržící a katolický biskup. Ve městě žili kromě Řeků i Italové a Francouzi. V této době se ve velké části Argolidy, i v blízkosti města Argos usadili Arvanité (Albánci), kteří zde žijí dodnes. V samotném městě však zůstaly Řekové. V roce 1463 dobyli od Benátčanů Argos Osmanští Turci, město se stalo součástí Osmanské říše.\n\nTurecká nadvláda\nPo dobytí Argu Turky se velká část místního obyvatelstva vystěhovala do Konstantinopole. Benátky dobyli Argos ještě jednou, ale nakonec ho v roce 1479 předaly Turkům. Benátčané ovládali město naposledy v období od roku 1688 do roku 1715, ale následně ho definitivně ovládli Turci. V 18. stol. město zcela upadlo, stalo se z něj jen malé provinční osmanské město, přestože místní Řekové stále udržovali obchodní kontakty. Argos se zapojil do Řecké války za nezávislost od Turků 23. Března 1821, na čele místního povstání stál Stamatelos Antonopulos, významným objektem bojů Řeků a Turků se stala pevnost Larissa.\n\nV Řecku\nPo vzniku Řecka v roce 1830 začíná opětovný rozmach Argu. Za rozmachem města stál hlavně první řecký premiér Ioannis Kappodistrias, který ve městě postavil nové domy, radnici, kasárna a základní školu. Koncem 19. a začátkem 20. stol. se z Argu stalo jedno z nejvýznamnějších a nejbohatších měst Řecka. Bohatí podnikatelé zde vystavěli velkolepé neoklasicistní domy, jako tzv. \"Megaro Konstantopulu (Konstantopulosova budova)\", nebo nová městská neoklasicistní Agora. Po osvobození severního Řecka se z Argu stalo klidné menší město, kterým je i dnes.\n\n"}
{"id": "1198035", "url": "https://cs.wikipedia.org/wiki?curid=1198035", "title": "329 (číslo)", "text": "329 (číslo)\n\nTři sta dvacet devět je přirozené číslo, které následuje po čísle tři sta dvacet osm a předchází číslu tři sta třicet. Římskými číslicemi se zapisuje CCCXXIX.\n\n\n\nSilnice II/329 je česká silnice II. třídy vedoucí na trase I/12 – Plaňany – Pečky – Písková Lhota \"peáž s II/611\" Poděbrady – Netřebice – Křinec\n\n\n"}
{"id": "1198084", "url": "https://cs.wikipedia.org/wiki?curid=1198084", "title": "Bitva 300 bojovníků", "text": "Bitva 300 bojovníků\n\nBitva 300 bojovníků byl konflikt mezi Argem a Spartou přibližně v roce 545 př. n. l. Obě strany se při ní dohodly na souboji svých 300 nejlepších bojovníků, aby se tak vyhnuli zbytečným ztrátám na životech. Po krvavém souboji přežili jen tři muži – dva z Argu a jeden Sparťan. Muži z Argu se prohlásili za vítěze, protože jejich přežilo víc, a vrátili se domů. Sparťan však za vítěze prohlásil sebe, protože byl jediným bojovníkem, který udržel na bojišti svou pozici a postavil vlastníma rukama \"značku\" vítězství Sparty.\n\nArgu se to samozřejmě nelíbilo a tak nakonec došlo ke střetu obou, zhruba stejně silných armád. Sparta přesvědčivě zvítězila a získala kontrolu nad Thyreou.\n\nO století později, v roce 420 před Kr., v období klidu mezi peloponéskými válkami, vyzval Argos Spartu na odvetu Bitvy 300 bojovníků; Sparta však odmítla.\n\n"}
{"id": "1198085", "url": "https://cs.wikipedia.org/wiki?curid=1198085", "title": "Bitva u Lalasu", "text": "Bitva u Lalasu\n\nBitva u Lalas, řecky \"Μάχη του Λάλα (Machi zde Lala)\", případně i Obléhání Lalasu, \"Πολιορκία του Λάλα (Poliorkia zde Lala)\", byla významná bitva Řecké války za nezávislost od Turků. Odehrávala se od 9. do 13. června 1821 u vesnice Lalas, v kraji Ilia na Peloponésu, nedaleko starověké Olympie. Bojovali zde Řekové proti Albáncům a Turkům.\n\nV březnu 1821 povstali peloponéští Řekové proti Osmanské říši a brzy se k nim přidala i Rumélie a Egejské ostrovy. Hlavním vůdcem povstání byl Theodoros Kolokotronis. Řekové měli ze začátku povstání velký úspěch, podařilo se jim dobýt mnoho významných peloponéských pevností a měst, jako např. Nafplio či Kalamata. Nejvýznamnějším úspěchem Řeků bylo dobytí hlavního města Peloponésu a sídla tureckého správce, Tripolitsu. Obyvatelé vesnice Lalas, blízko Olympie byly muslimští Albánci, známí jako nejlepší muslimští bojovníci Peloponésu, jejichž předci sem přišli v 14. století, ještě dříve než ortodoxní řečtí křesťané. Po vypuknutí řecké revoluce obléhali Řekové opevněný hrad tureckého vojska v Elide, pevnost Chlemutsi (Clermont). Místní Turci byli v těžké situaci, ale náhlý příchod Laliotov (tedy obyvatel Lalas) Řeků odehnal. Následně Lalióti často napadali okolní řecké vesnice a mnoha řeckých vesničanů přinutily k útěku na ostrov Zakynthos.\n\nPo těchto problémech se řecký generál Charalambos Vilaetis z Pyrgos rozhodl 10. května oblehout vesnici Lalas. Řecká vojska se usadila v okolních řeckých vesnicích, ale Lalióti provedli náhlý útok. Sice jim Řekové způsobily vážné ztráty v jejich jízdě, v hrdinském boji padl řecký velitel Charalambos Vilaetis. Následně dorazili k Lalasu nové řecké posily, kterým veleli Georgakis Plaputas, Liberios Zafiropulos, Kanellos Delijanis a Tzanetos Christopulos. K obléhání se připojilo i 500 řeckých dobrovolníků z Jónských ostrovů, které tvořily autonomní řecké území pod Britským impériem. Ostrovanům veleli bratři Konstantinos a Andreas Metaxas, dále Dionysis Sembrikos a Vengelis Panas ze Zakynthosu. Tato řecká armáda pod vedením dobře vybavených a organizovaných ostrovanů oblehla Lalas.\n\nV táboře Řeků se však začaly vyostřovat spory o to, jak na Lalióty zaútočit. Ostrované požadovali okamžitý útok, zatímco Peloponézané chtěli počkat na vhodnou příležitost a zatím pokračovat ve vyhladovění Albánců. Když se však po řeckém táboře roznesla zvěst, že se Lailióti hodlají vzdát ostravanům, ostrované doručili do Lalasu dopis, ve kterém Albáncům nadiktovali možnosti míru. Podle toho by se měly Lalióti vzdát Peloponézanům a opustit vesnici. Albánci však odpověděli jen tím, že Řekům poslali třešně a koláče, \"jako znak přátelství\" a žádali čas na rozmyšlenou. Nakonec po dvou dnech však Albánci ironicky odpověděli, že z vesnice odejdou pouze tehdy, pokud ji Řekové přestanou obléhat.\nPo této odpovědi se Řekové rozhodli zaútočit. Arkádané a Olympiané měli zaútočit z pravé strany, ostatní, tedy Ilióti a ostrované by měli obsadit okolní vesnice a odtud zaútočit. Mezi Řeky však došlo k nedorozumění a tak zaútočili pouze Arkádané pod vedením Plaputasa, který však během boje dostal mozkovou mrtvici a zemřel a mnozí jeho muži zanechali boje, do kterého se mezitím už zapojili i ostrované. Boj se tedy skončil stále nerozhodně, byť Řeků padlo jen 14, zatímco Albánci měli těžší ztráty. Když se Theodoros Kolokotronis dozvěděl o Plaputasově smrti, vyslal k Lalasu nové vojsko pod vedením Plaputasova bratra Dimitrise. \nNásledující dny se odehrálo několik nerozhodných bojů. Albánci, kterým již bylo jasné, že dříve nebo později je Řekové porazí, začali přemýšlet o odchodu. Navíc nechtěli skončit jako obležení Turci v Tripolitsi, které po dobytí města Řekové všechny zmasakrovali. Turecká pomoc byla velmi daleko, protože nově vyslaná turecká armáda Omera Vryonisa sváděla těžké boje s Řeky v Rumélii a postup na Peloponés byl tedy v nedohlednu. Albánci se následně rozhodli požádat o pomoc od turecké armády Júsufa Paši z nedaleké Patry. Jusuf Paša však byl sám ve špatné pozici a tak přišel na pomoc jen s částí armády.\nNásledně se 13. června rozpoutal krutý boj mezi Řeky proti Jusufovým Turkům a Albáncům z Lalas. Řekové však Turkům způsobili vážné ztráty a ostrované se dokonce zmocnili tureckých kanónů a tak Turci boj zanechali a utekli. Spolu s nimi se z bitvy podařilo utéci i Albáncům se svými rodinami a tak zanechali Lalas prázdný.\nNásledujícího dne vstoupili do Lalasu Řekové a celý ho vypálili. Lalióti odešli společně s Turky do Patry a odtud definitivně odešli do Malé Asie.\n\nVítězství Řeků při Lalas bylo velmi důležité. Řekové se zbavili obávaných Albánců z Lalasu, kteří neustále terorizovali vesničany a zároveň ovládli celý střední Peloponés. O měsíc nato zaznamenali Řekové pod vedením Kolokotronisa obrovské vítězství, když na hlavu porazili proti nim poslané turecké vojsko Mahmúda Dramaliho Paši, čímž osvobodili skoro celý Peloponés. Později se Řekům v Rumélii podařilo zničit obrovskou armádu Omera Vryonisa, čímž Turci nebyli schopni sami potlačit řecké povstání na pomoc si museli zavolat Egypťany. Za účast na povstání britská vláda potrestala obyvatele Jónských ostrovů. Mnozí byli zabiti a uvězněni.\n\n"}
{"id": "1198087", "url": "https://cs.wikipedia.org/wiki?curid=1198087", "title": "Vojenský hřbitov", "text": "Vojenský hřbitov\n\nVojenský hřbitov může být:\n\nVojenská pohřebiště jako část civilních hřbitovů:\n\n"}
{"id": "1198088", "url": "https://cs.wikipedia.org/wiki?curid=1198088", "title": "Central Business District Praha", "text": "Central Business District Praha\n\nCentral Business District Praha je plánovaný komplex multifunkčních objektů v centru Prahy, který by měl být dokončen po roce 2025. Bude stát v okolí Masarykova nádraží a na navazujících ulicích, na obou stranách pražské magistrály. V souboru budov se budou nacházet kanceláře s pracovními místy až pro 10 000 lidí, bude zde ale i určitý počet bytů a komerční zóny.\n\nPozemky mají velikost 22 000 m² a vnitřní plocha má být něco kolem 90 000 m². Celkové náklady jsou odhadovány na přibližně 7 až 10 miliard Kč. Projekt propojí Prahu 1, 3 a 8, a dále Masarykovo nádraží s Hlavním nádražím, mělo by se zde nacházet množství veřejných prostranství a parků, ulice Na Florenci se rozšíří v bulvár. Investorem je česko-slovenská společnost Penta Investments, jejímž hlavním spolumajitelem je podnikatel Marek Dospiva. Projekt je aktuálně v přípravné fázi.\n\nPozemky v okolí Masarykova nádraží skoupila v lednu 2016 developerská společnost Masaryk Station Development, patřící pod Penta Investments.\n\nVýběrové řízení na návrh nové čtvrti bylo vyhlášeno v roce 2012. Komisi bylo předloženo celkem pět projektů. Do soutěže se přihlásila například architektonická studia Daniela Libeskinda a Zahy Hadidové, přičemž to druhé soutěž v roce 2014 vyhrálo.\nPři zahájení prací na archeologickém průzkumu instalovala společnost Penta ve spolupráci s Českým vysokým učením technickým v Praze na západní straně staveniště při ústí ulice Na Florenci do Havlíčkovy ulice železnou konstrukci o hmotnosti 10 tun, jež je tvořena 86 ocelovými pláty spojenými celkem 6486 šrouby, maticemi a kotvami. Konstrukce slouží jako vyhlídková plošina, z níž může veřejnost sledovat aktuální dění na staveništi.\n\nK zahájení výstavby by mělo dojít v roce 2020. Výstavba první etapy podél ulice Na Florenci by měla trvat přibližně 18 měsíců. K dokončení celého projektu by mělo dojít ale až po roce 2025.\n\nKomplex se bude skládat celkem z osmi objektů, dominantou celé stavby bude „Zlatá věž\", která bude stát naproti současnému Florentinu. Architektura bude inspirována vlaky, které denně přijíždí na pražské nádraží, respektuje stávající pražskou zástavbu.\n\nNávrh vytvořil kolektiv architektů, většinou z ateliéru v Londýně, který až do své smrti dne 31. března 2016 vedla světoznámá architektka iráckého původu Zaha Hadid. Tento ateliér i nadále působí.\n\n\nProjekt byl kritizován spolkem památkářů Klub za starou Prahu, odbornou veřejností, fakultou urbanismu, občanskými spolky jako ASORKD a také Českou pirátskou stranou. Důvodem kritiky bylo umístění přiliš velkého jednotvárného objektu do čtvrti zcela jiného (menšího) měřítka. Projekt údajně „nerespektuje zdejší rozmanitou střešní krajinu“ a výškový objekt „Zlatá věž\" nezapadá podle kritiků mezi zdejší výškové dominanty.\n\nAnonymně vystupující český kritik architektury a urbanismu Arch Vader označil roli Zahy Hadid v tomto projektu jako pouze mediální. O projektu řekl: „\"Zaha Hadid v tomto projektu hraje jen mediální roli. Její projekt není nijak významný, není nijak světový a rozhodně není dobrý. Vytvořil ho tým mladých architektů jejího ateliéru. A podle toho to také vypadá. Bombastické vizualizace, prázdná hesla, hnusné veřejné prostory a unifikované budovy\".“\n\n\n"}
{"id": "1198091", "url": "https://cs.wikipedia.org/wiki?curid=1198091", "title": "Sadiq Khan", "text": "Sadiq Khan\n\nSadiq Aman Khan (* 8. října 1970 Tooting, Londýn) je labouristický britský politik, právník a od května 2016 starosta Londýna, jakožto první muslim v čele velkého hlavního města Západu. Jeho rodiče jsou pákistánského původu. V letech 2005–2016 byl členem Dolní sněmovny Parlamentu za volební obvod Tooting. Na funkci rezignoval po nástupu do úřadu starosty. Zastává názory, které ho řadí do umírněného sociálně demokratického křídla strany.\n\nNarodil se v Londýně, vystudoval práva na University of North London a do roku 2005 pracoval jako advokát zejména v oboru lidských práv. V letech 1994 až 2006 byl zastupitelem v londýnském obvodu Wandsworth.\n\nV roce 2008 byl jmenován státním ministrem pro komunity ve vládě Gordona Browna a stal se tak druhým britským Pákistáncem, který kdy sloužil v britské vládě.\nO rok později se stal státním ministrem dopravy v téže vládě. Poté, co labouristé odešli do opozice, byl členem několika stínových vlád Jejího veličenstva, než v květnu 2015 tyto funkce opustil, aby se věnoval kandidatuře na starostu Londýna. V září 2015 byl zvolen labouristickým kandidátem na tento post a v květnu 2016 byl úspěšně zvolen.\n\nSadiq Aman Khan ( ) se narodil roku 1970 v Tootingu v Jižním Londýně. Byl pátým dítětem z osmi dětí v rodině pákistánského původu. Jeho prarodiče se přestěhovali z Indie do Pákistánu po rozdělení Indie v roce 1947, jeho rodiče pak přijeli z Pákistánu do Anglie krátce před tím, než se Khan narodil. Jeho otec Amanullah Khan pracoval jako řidič autobusu, matka Sehrun byla švadlena. Od svého dětského věku Khan musel pracovat.\n\nKhan se původně chtěl stát zubařem, ale později se na doporučení svého učitele začal věnovat studiu práva a byl přijat na University of North London.\n\nPo absolvování studií si vybudoval advokátní praxi na úrovni solicitora.\n\nV letech 1994 až 2006 byl Khan zástupcem Tootingu v zastupitelstvu londýnského obvodu Wandsworth.\n\nV roce 2003 labouristé rozhodli o otevřeném výběru kandidáta na post poslance, což vedlo stávajícího poslance Toma Coxe, který zastupoval Tooting v parlamentu od roku 1974, aby oznámil svůj odchod do politického důchodu. Khan v následujících primárkách porazil dalších pět kandidátů a získal labouristickou nominaci do voleb. V nich byl v roce 2005 zvolen.\n\nV srpnu roku 2006 byl Khan signatářem otevřeného dopisu, který kritizoval zahraniční politiku Tonyho Blaira.\n\nPo změnách, které premiér Gordon Brown udělal ve své vládě v říjnu 2008, byl Khan jmenován státním ministrem pro komunity. V roce 2009 se stal státním ministrem dopravy.\n\nVe volbách v roce 2010 Khan obhájil svůj post, i když jeho strana přišla o parlamentní většinu. Následně došlo k volbám nového vedení labouristické strany, kde Khan úzce spolupracoval s Edem Milibandem jako manažer jeho kampaně. Ve volbách v roce 2015 Khan podruhé obhájil svůj mandát, když svého soupeře z konzervativní strany porazil jen o 2842 hlasů. Při volbách nového vedení labouristické strany byl jedním z 36 poslanců, kteří nominovali na předsedu Jeremyho Corbyna.\nOd voleb 2010 byl Khan členem stínových kabinetů, a to postupně ve funkcích ministra dopravy, lorda kancléře a ministra spravedlnosti. Později byl jmenován stínovým ministrem pro Londýn.\n\nV roce 2013 Khan tvrdil, že obdržel výhrůžky smrtí poté, co hlasoval ve prospěch zákona o manželství osob stejného pohlaví. Bulvární média vydala zprávu, že imám z mešity v Bradfordu vydal fatvu, podle které se Khan už nemůže považovat za muslima. Khan následně konzultoval s policií otázky své bezpečnosti.\n\nPo spekulacích, které se objevovaly od roku 2013, potvrdil v květnu 2015, že bude kandidovat na starostu Londýna. V září toho roku vyhrál primárky, v nichž s 37,5 % hlasů porazil exministryni Tessu Jowellovou (29,7 %).\n\nV listopadu 2015 slíbil zmrazit v případě zvolení jízdné za jízdy v londýnském metru, vlacích a autobusech na čtyři roky. Podle jeho vyjádření by takový krok stál 450 milionů liber, ale zástupci TfL jeho údaj opravili na 1,9 miliardy liber z důvodu zanedbání každoročního růstu počtu cestujících a nových příjmů z projektu Crossrail, který má být uveden do provozu v letech 2018 a 2019.\n\n6. května 2016 byl Khan zvolen starostou Londýna, když porazil Zaca Goldsmithe.\n\nKhan se v roce 1994 oženil s právničkou Saadiyou Ahmedovou. Mají dvě dcery, Anisah (* 1999) a Ammarah (* 2001).\n\nPolitičtí komentátoři Nick Cohen a Amol Rajan zařadili Khana do sociálně demokratického křídla Labouristické strany.\n"}
{"id": "1198095", "url": "https://cs.wikipedia.org/wiki?curid=1198095", "title": "Ľubomír Bulík", "text": "Ľubomír Bulík\n\nGen. Ing. Ľubomír Bulík, CSc. (* 22. září 1957, Turzovka) je slovenský generál a bývalý náčelník Generálního štábu ozbrojených sil Slovenské republiky.\n\nNarodil se 22. září 1957 v Turzovce. Mezi lety 1975 a 1977 absolvoval dvouletou důstojnickou školu ve Vyškově na Moravě, následně byl přijat do služebního poměru a jmenován do první důstojnické hodnosti podporučíka. Roku 1981 ukončil vysokou vojenskou školu a byl mu přiznán titul inženýr. Do roku 1984 vykonával základní velitelské a štábní funkce, od roku 1985 působil ve vojenském vysokém školství. Roku 1993 ukončil externí vědeckou aspiranturu a začal působit na Ministerstvu obrany Slovenské republiky. Vykonával tam postupně funkce ředitele odboru, náčelníka štábu a generálního ředitele sekce. V roce 1995 absolvoval studium na velitelské akademii generálního štábu v Hamburku, poté v roce 2000 absolvoval kurz anglického jazyka v Texasu v USA. V září 2000 byl jmenován do první generálské hodnosti. 21. prosince 2004 byl ustanoven do funkce náčelníka Generálního štábu ozbrojených sil Slovenské republiky. Ovládá německý, anglický a ruský jazyk. Je ženatý, má dva syny.\n\n\nVydal mnoho článků z oblasti bezpečnostní a obranné problematiky i obranného plánování.\n\n"}
{"id": "1198096", "url": "https://cs.wikipedia.org/wiki?curid=1198096", "title": "Chaplin posluhou", "text": "Chaplin posluhou\n\nChaplin posluhou (v anglickém originále The New Janitor) je americká němá komedie, kde hlavní roli hrál Charles Chaplin. Jednalo se o 27. film natočený společností Keystone Studios. Producentem byl Mack Sennett.\n\nChaplin ve filmu hrál postavu uklízeče ve firmě, který je vyhozen z práce, protože omylem shodil kbelík vody z okna na svého šéfa. Mezitím jeden z nižších manažerů má dluhy z hazardních her a tak se rozhodne ukrást peníze ve společnosti, ale je chycen při činu sekretářkou, která přivolá pomoc. Chaplin přijde na pomoc, ale dojde ke zkreslení situace a on se ocitá v roli zloděje. Nakonec se ale vše vyřeší a obdrží spravedlivou odměnu za to, že zmařil loupež.\n"}
{"id": "1198098", "url": "https://cs.wikipedia.org/wiki?curid=1198098", "title": "SK Bělkovice-Lašťany", "text": "SK Bělkovice-Lašťany\n\nSportovní klub Bělkovice-Lašťany je moravský fotbalový klub z obce Bělkovice-Lašťany, hrající od sezóny 2005/06 I. A třídu Olomouckého kraje (6. nejvyšší soutěž). Klub byl založen v roce 1963.\n\nSvé domácí zápasy odehrává na stadionu Bělkovice-Lašťany.\n\nZdroj: \n\nPoznámky:\n\n"}
{"id": "1198101", "url": "https://cs.wikipedia.org/wiki?curid=1198101", "title": "Láokoón a jeho synové", "text": "Láokoón a jeho synové\n\nLáokoón a jeho synové je antické sousoší znázorňující trojského kněze Láokoónta a jeho dva syny v okamžiku, kdy je napadli mořští hadi. Bylo vykopáno v Římě na vinici Felice de Fredise na jih od Esquilinu v únoru 1506 a brzy poté od majitele vinice odkoupeno papežem Juliem II. Ten je vystavil ve Vatikánu, kde zůstává dodnes jako exponát Vatikánských muzeí. Během napoleonských válek bylo sousoší ukořistěno Francouzi a přemístěno do Paříže, po porážce Napoleona bylo ovšem navráceno.\n\nSousoší je vytvořeno z bílého mramoru pravděpodobně řecké provenience. Sochy jsou v životní velikosti a celek je vysoký něco přes 2 metry. Dílo je poměrně dobře dochováno, i když některé části chybí (ruce, kusy hadů) a byly během 16. až 19. století doplňovány a při restaurování ve 20. století opět odebrány.\n\nNení jasná přesná datace vzniku sousoší a odhady se pohybují od cca 200 př. n. l. po 70. léta prvního století n. l. Stylově patří do takzvaného „pergamonského baroka“, helénistického uměleckého stylu, který se objevil v Malé Asii kolem roku 200 př. n. l. Není také jasné, zda jde o originál nebo o kopii jiného staršího díla. Druhá možnost se však jeví pravděpodobnější a originál je ztotožňován se sochou Láokoónta, o níž se pochvalně zmiňuje Plinius Starší v encyklopedii \"Naturalis Historia\" (XXXVI, 37) a kterou měli podle Plinia vytvořit tři rhodští sochaři Hagésandros, Polydóros a Athénodóros.\n\nSousoší mělo již od doby svého znovunalezení velký vliv na výtvarné umění, bylo považováno za prototyp klasické krásy a trvale patří k nejznámějším a nejvíce citovaným sochám světa.\n\nSádrový odlitek tohoto sousoší je součástí expozice v Galerii antického umění v bývalém františkánském klášteře v Hostinném.\n"}
{"id": "1198102", "url": "https://cs.wikipedia.org/wiki?curid=1198102", "title": "Contemporary Arts Center", "text": "Contemporary Arts Center\n\nContemporary Arts Center (CAC; česky: \"centrum současného umění\") je průkopnické moderní muzeum umění, nacházející se ve městě Cincinnati v Americkém státě Ohio. Muzeum CAC ukazuje „umění posledních pěti minut\" – zaměřuje na aktuální vývoj v malířství, sochařství, fotografii a architektuře. V tomto muzeu jsou vystavováni také známí umělci jako například Andy Warhole.  \n\nV roce 2003 se CAC přesunulo do nové budovy navrženou Zahou Hadid. Budova pokrývá přibližně 1000 m², celková plocha je 7 400 m² a má 7 pater. \n\n"}
{"id": "1198103", "url": "https://cs.wikipedia.org/wiki?curid=1198103", "title": "Čolek dunajský", "text": "Čolek dunajský\n\nČolek dunajský (\"Triturus dobrogicus\") je mlok žijící hlavně v povodí Dunaje, je jedním ze tří druhů rodu \"Triturus\" vyskytující se na území České republiky. Nejvíce se podobá čolku velkému, za jehož varietu byl původně považován.\n\nVýskyt tohoto ocasatého obojživelníka je znám, mimo České republiky, z těchto zemí: Bulharsko, Chorvatsko, Maďarsko, Moldavsko, Rakousko, Rumunsko, Slovensko, Slovinsko, Srbsko a Ukrajina. V Česku žije pouze na východě jižní Moravy, tj. na soutoku Moravy s Dyjí, v okolí Novomlýnských nádrží a poblíž Bzence.\n\nPodstatnou část svého života tráví ve vodním prostředí, za vhodné biotopy si nejčastěji vybírá stará říční ramena, odvodňovací a zavodňovací kanály s pomalu proudící vodou, vodní nádrže i tůně se stojatou vodou a zatopené lomy a pískovny. Dává přednost místům s hlubší vodou, přirozeným i uměle vytvořeným. Je živočichem nížin, vyskytuje se do nadmořské výšky 250 m. Žije na březích ve smíšených listnatých lesích s bylinných i křovinným porostem, kde přebývá pod spadanými větvemi, stromy i mezi kameny. Bývá spatřen i v blízkosti lidských obydlí a v obdělávané zemědělské krajině. Jeho početní stavy nejsou rovnoměrné, přibližně se zvyšují s mohutností Dunaje, v Rakousku a Česku je vzácnější než u ústí Dunaje.\n\nČolek dunajský má tělo i hlavu štíhlou, samec bývá dlouhý do 14 cm a samice do 16 cm. Má poměrně krátké i tenké končetiny. Na hřbetě i bocích má základní barvu hnědou až červenohnědou, ve které jsou drobné a málo výrazné tmavé skvrny. Břicho má oranžově červené s hnědočernými skvrnami. Samci roste dlouhý hřbetní hřeben sahající až do úrovně očí, samice má na hřbetě rezavý nebo načervenalý proužek.\n\nRozmnožování předchází březnová či dubnová výrazná změna zbarvení samečka a složité vodní svatební „tanečky“. Po vytvoření páru samice vsaje kloakou samečkem vypuštěný spermatofor a oplodní tak svá vajíčka, která jednotlivě naklade na listy vodních rostlin. Z vajíček se přibližně za dva týdny vylíhnou larvy mající keříčkovité žábry umožňující jim dýchat ve vodě. Živí se planktonem a asi za tři měsíce (v červenci až září) se jim vyvinou plíce a metamorfují v čolky, kteří po nějakou dobu ve vodě ještě setrvávají. Dospělci po vylíhnutí larev ještě ve vodě před návratem na souš zůstávají, samci obvykle až šest měsíců. Ve vodě se živí drobnými obratlovci i bezobratlými, na souši též měkkýši, brouky a různými červy. Jsou příležitostnými kanibaly. Na souši jsou aktivní převážně v noci.\n\nObvykle přezimují na souši v dírách v zemi nebo ve spleti kořenů kde hibernují. Někteří však s příchodem zimního období přecházejí, hlavně samci, přezimovat na dně vod. Jedinci se mohou dožít i 16 let, zjištěné maximum je 28 roků.\n\nČolek dunajský z přírody mizí hlavně v důsledku změn vodního režimu nešetrnými zásahy do přírody. Nejvíce ho ohrožuje odvodňování luk a lužních lesů, zasypávání tůněk, výstavba protipovodňových hrází, proměna vlhkých luk v ornou půdu, zarybňování tůní i jezírek a vysoké počty chovaných ryb. Planktonem se živící ryby čolkům potravně konkurují a dravé druhy méně pohyblivé čolky přímo požírají.\n\nPodle Mezinárodního svazu ochrany přírody IUCN jsou v globální měřítku stavy čolka dunajského posuzovány jako klesající a druh je hodnocen jako téměř ohrožený (NT). V České republice je v „Červeném seznamu ohrožených druhů ČR - obratlovci“ z roku 2003 zařazen mezi druhy kriticky ohrožené.\n\nNěkdy jsou rozlišovány dva poddruhy čolka dunajského:\n\n\n"}
{"id": "1198105", "url": "https://cs.wikipedia.org/wiki?curid=1198105", "title": "Karen Wetterhahnová", "text": "Karen Wetterhahnová\n\nKaren Wetterhahn (16. října 1948 - 8. června 1997) byla americká profesorka chemie na Dartmouthské univerzitě v New Hampshire, která se specializovala na toxické kovy. Zemřela ve věku 48 let, v důsledku náhodného vystavení organické sloučenině dimethylrtuť (Hg(CH)). V té době použité ochranné rukavice neposkytovaly dostatečnou ochranu a vystavení se pouze několika kapkám chemikálie způsobilo smrt za méně než rok.\n\nKaren Wetterhahn se narodila v Plattsburghu ve státě New York. Měla tituly z Univerzity St. Lawrence a z Kolumbijské univerzity. Nastoupila na Dartmouthskou fakultu v roce 1976 a publikovala více než 85 výzkumných prací.\n\nDne 14. srpna 1996 Karen Wetterhahn, specialistka na toxické kovy, studovala jak ionty rtuti reagují s DNA proteiny za použití dimethylrtuti jako standardního referenčního materiálu pro měření nukleární magnetické rezonance Hg. Zkoumala toxické vlastnosti také jiných vysoce toxických těžkých kovů, jako třeba kadmia.\n\nWetterhahnová si vybavovala, že rozlila jednu nebo dvě kapky dimethylrtuti ze špičky pipety na svou latexovou rukavici. Nevěřila, že je v bezprostředním nebezpečí, protože dodržela všechna doporučená opatření. Nicméně testy později ukázaly, že dimethylrtuť může ve skutečnosti rychle pronikat různými druhy latexových rukavic do kůže během asi 15 sekund. Expozice byla později potvrzena testováním vlasů, které ukázalo dramatický skok v úrovni rtuti 17 dnů po nehodě, s vrcholem na 39. dnu.\n\nPřibližně tři měsíce po nehodě Wetterhahnová začala trpět krátkými bolestmi břicha a zaznamenala výrazný úbytek na váze. Charakteristické neurologické příznaky otravy rtutí, včetně ztráty rovnováhy a nezřetelné řeči, se objevily v lednu 1997, pět měsíců po nehodě. V tomto bodě testy prokázaly, že trpí otravou rtutí. Byla přijata do nemocnice, kde bylo objeveno, že jediná expozice dimethylrtuti zvedla hladinu rtuti v krvi na 4000 mikrogramů/litr, osmdesátinásobek prahu toxicity. Obsah rtuti v moči stoupl na 234 μg/litr. Normální rozmezí je od 1 do 5 a toxická hladina je > 50 μg/l\n\nI přes agresivní léčbu se její stav rychle zhoršoval. Tři týdny po tom, co se objevily neurologické symptomy, Karen upadla do něčeho, co vypadalo jako vegetativní stav přerušovaný obdobími extrémní agitace. Karen Wetterhahn byla odpojena od podpory života a zemřela dne 8. června 1997, necelý rok po její počáteční expozici.\n\nByly tu i předchozí doložené případy úmrtí v důsledku otravy dimethylrtutí. V roce 1865, pár anglických laborantů zemřel několik týdnů poté, co poprvé pomohli syntetizovat dimethylrtuť. V roce 1972 28letý chemik v Československu trpěl stejnými příznaky jako Karen Wetterhahn po syntéze 6 kg této sloučeniny.\n\nJejí smrt šokovala nejen celé oddělení na Darthmoutu, ale také regulační agentury, jak došlo k expozici, když dodržovala veškerá bezpečnostní opatření, která byla v té době známa. Ta zahrnovala použití latexových rukavic, digestoře a dodržování standardních bezpečnostních postupů. Po její otravě rtutí její kolegové testovali různé ochranné rukavice proti dimethylrtuti a zjistili, že malá nepolární molekula pronikne téměř všemi během několika sekund. To bylo mnohem rychleji, než se očekávalo. Nyní se doporučuje nosit vysoce odolné, flexibilní, plastovo-laminátové rukavice při manipulaci s dimethylrtutí a jinými podobně nebezpečnými látkami. Pro zvýšenou ochranu lze použít kombinaci laminátových a neoprenových rukavic. V té době byla dimethylrtuť běžný kalibrační standard, protože má určité výhody oproti jiným alternativám, které existovaly. V důsledku této nehody se změnila bezpečnostní opatření a od použití dimethylrtuti je odrazováno.\n\nDartmouthská univerzita vytvořila ocenění ve jménu Karen Wetterhahn, které má podpořit ostatní ženy, aby usilovaly o kariéru ve vědě. Kdykoliv je to možné, přednost při udělování ocenění je dána ženě. Národní institut environmentálních zdravotních věd také udržuje výroční cenu pro absolventy nebo postgraduální výzkumníky, jako poctu Karen Wetterhahn.\n"}
{"id": "1198106", "url": "https://cs.wikipedia.org/wiki?curid=1198106", "title": "Kostel svatého Stanislava (Bošovice)", "text": "Kostel svatého Stanislava (Bošovice)\n\nKostel svatého Stanislava je římskokatolický chrám v obci Bošovice v okrese Vyškov. Je chráněn jako kulturní památka České republiky.\n\nKostel svatého Stanislava je dominantou obce Bošovice. Na dnešním místě byla v letech 1566–1620 postavena hlavní loď kostela. Hlavní loď v sobě skrývá zbytky gotických prvků. Koncem 18. století byla k lodi přistavěna kaple s oltářem sv. Izidora Vendelína – patrona rolníků. Věž kostela a kůr byly přistavěny v roce 1851.\n\nV letech 1996–2005 proběhla generální oprava kostela. Jednomanuálové varhany postavil varhanář Gottwald ze Bzence v roce 1842. Jsou jediným dochovaným nástrojem tohoto typu v českých zemích. V letech 2013–2015 se podařilo uskutečnit jejich generální opravu.\n\nJde o jednolodní stavbu s odsazeným pětibokým kněžištěm, ke kterému přiléhá čtyřboká sakristie. Závěr kněžiště je je opatřen opěrnými pilíři s pultovou stříškou. V hladkých fasádách jsou prolomena velmi nízká, půlkruhem završená okna. Kněžiště je zaklenuté valenou klenbou, sakristie a loď mají ploché stropy.\n\nJde o farní kostel farnosti Bošovice.\n"}
{"id": "1198107", "url": "https://cs.wikipedia.org/wiki?curid=1198107", "title": "Manžel k pohledání", "text": "Manžel k pohledání\n\nManžel k pohledání (v anglickém originále Happily Divorced) je americký komediální televizní seriál z let 2011–2013. Námět vychází z osobní zkušenosti herečky Fran Drescher, která hraje hlavní roli.\n\nFran a Peter bydlí v Los Angeles a jsou manželé už 18 let. Fran provozuje malé květinářství, Peter je realitní makléř. Životy obou se obrátí naruby poté, co Peter manželce oznámí, že je gay. Rozvedou se sice spolu, ale protože Peter nemůže najít nové bydlení, zůstávají oba v jednom domě. Peter je tak svědkem Franiných pokusů navázat nový vztah s hudebním manažerem Elliotem. Fran svůj život řeší také se svou nejlepší kamarádkou Judi, se svými rodiči i se svým všetečným zaměstnancem Cesarem.\n\n\n"}
{"id": "1198111", "url": "https://cs.wikipedia.org/wiki?curid=1198111", "title": "Všechno je relativní", "text": "Všechno je relativní\n\nVšechno je relativní (v anglickém originále It's All Relative) je americký komediální televizní seriál, který v letech 2003–2004 vysílal televizní kanál ABC.\n\nLiz Stoddard-Banksová studuje na univerzitě a má dva otce - Philipa Stoddarda a Simona Bankse. Je vychovávána dvěma gayi v liberálním prostředí. Bobby O'Neill pochází z původem irské konzervativní katolické rodiny. Jeho rodiče Mace a Audrey provozují hospodu, kde pracuje Bobby i jeho mladší sestra Maddy. Oba se poznali při lyžování v horách a nyní musejí svým rodičům oznámit, že spolu chodí, chtějí se zasnoubit a z jakých poměrů pochází jejich partner. Seznámení rodičů nedopadne napoprvé dobře, neboť obě rodiny trpí vůči druhé předsudky. Mace považuje Philipa a Simona za nepraktické zženštilé homosexuály, oni zase jeho za netolerantního barbara a omezence. Najít mezi rodinami nějakou shodu se zdá být téměř nemožné, ale Liz a Bobby trvají na tom, že se chtějí zasnoubit.\n\n"}
{"id": "1198114", "url": "https://cs.wikipedia.org/wiki?curid=1198114", "title": "Au-delà de la haine", "text": "Au-delà de la haine\n\nAu-delà de la haine (tj. \"Za hranicemi nenávisti\") je francouzský dokumentární film z roku 2005, který režíroval Olivier Meyrou.\n\nV září 2002 byl v městském parku v Remeši ubit k smrti třemi mladými neonacistickými skinheady 29letý François Chenu kvůli své homosexualitě. Neonacisté v parku číhali původně na Araby. Film zachycuje pozůstalé (rodiče a sourozence) zhruba rok po útoku a krátce před zahájením soudního procesu s obviněnými. Vzpomínají na Françoise a snaží se pochopit pohnutky, které útočníky vedly k tomuto zločinu. Rozmlouvají s psychologem, se soudcem, prokurátorem, obhájcem i sami se sebou.\n"}
{"id": "1198115", "url": "https://cs.wikipedia.org/wiki?curid=1198115", "title": "Vilín měkký", "text": "Vilín měkký\n\nVilín měkký (\"Hamamelis mollis\") je druh rostliny z čeledi vilínovité. Je to opadavý keř s jednoduchými střídavými listy se srdčitou bází. Žluté vonné květy s páskovitými korunními lístky se rozvíjejí podobně jako u jiných vilínů v zimním období. Druh pochází z Číny. V České republice je pěstován v různých kultivarech jako okrasný keř.\n\nVilín měkký je opadavý keř dorůstající obvykle výšky 3 až 5 metrů, v domovině i strom až 8 metrů vysoký. Mladé větévky jsou hvězdovitě chlupaté, později olysávající. Pupeny jsou úzce vejcovité, žlutavě plstnaté. Listy jsou okrouhle obvejčité až podlouhlé, 8 až 15 cm dlouhé a 6 až 10 cm široké, se srdčitou, asymetrickou bází a zvlněně zubatým okrajem. Na líci jsou poněkud drsné, roztroušeně hvězdovitě chlupaté, na rubu hustě hvězdovitě chlupaté. Žilnatina je zpeřená, tvořená 6 až 8 páry postranních žilek. Květy jsou vonné, čtyřčetné, oboupohlavné, v úžlabních hlávkovitých květenstvích. Kalich je vytrvalý, asi 3 mm dlouhý. Korunní lístky jsou žluté, nezvlněné, asi 1,5 cm dlouhé. Tyčinky jsou 4, s krátkými, asi 2 mm dlouhými nitkami, a střídají se se sterilními šupinovitými patyčinkami. Semeník je chlupatý, polospodní, srostlý ze 2 plodolistů obsahujících po 1 vajíčku. Kvete od ledna do března. Plodem je dřevnatá tobolka pukající v horní polovině 2 chlopněmi. Plody jsou kulovitě vejcovité, asi 1,2 cm dlouhé, s vytrvalou češulí sahající asi do 1/3 délky tobolky. Semena jsou asi 8 mm dlouhá.\n\nOd ostatních vilínů se vilín měkký odlišuje zejména plstnatými listy se srdčitou bází. Okraj korunních lístků je na rozdíl od vilínu japonského a křížence vilínu prostředního nezvlněný. Barva korunních lístků sahá od bledě žluté (kultivar 'Pallida') po temně oranžovou ('Brevipetala')\n\nVilín měkký pochází z Číny. Je rozšířen v provinciích An-chuej, Kuang-si, Chu-pej, Chu-nan, Ťiang-si, S’-čchuan a Če-ťiang. Roste v křovinách a lesích v nadmořských výškách od 300 do 800 metrů.\n\nVilín měkký byl popsán v roce 1887. Do Evropy byl poprvé dovezen koncem 19. století. Z této doby pochází také nejstarší známý kultivar, 'Coombe Wood'.\n\nVilín měkký je pěstován v různých kultivarech jako okrasný keř, významný zejména zimním kvetením. Častěji je ovšem pěstován jeho kříženec s vilínem japonským (\"H. japonica\"), vilín prostřední (\"H. intermedia\"). Z kultivarů vilínu měkkého jsou z českých botanických zahrad a arboret udávány např. 'Brevipetala', 'Coombe Wood', 'Goldcrest', 'Pallida', 'Sunburst' nebo 'Verna'.\n\n"}
{"id": "1198117", "url": "https://cs.wikipedia.org/wiki?curid=1198117", "title": "Arnošt Schrattenbach", "text": "Arnošt Schrattenbach\n\nDom Arnošt Schrattenbach, OSB († 1729) byl v letech 1720-1729 opatem benediktinského kláštera v Praze na Slovanech (Emauzy). Pocházel ze šlechtické rodiny z Frank. Jeho starším bratrem byl olomoucký arcibiskup Wolfgang Hannibal von Schrattenbach.\n\nNarodil se jako Maxmilian Anton von Schrattenbach v rodině říšského komoří Johanna Balthasara von Schrattenbach. Po vstupu do benediktinského řádu používal jméno Arnošt. Po smrti Martina Zedlitze se stal opatem v pražských Emauzích. Emauzští mniši jej vnímali jako vetřelce a vadil jim jeho značně světský způsob života. Do historie Emauz se opat Schrattenbach zapsal výstavbou tzv. \"staronového kláštera\", který byl zamýšlen jako ubytování pro doprovod opatova bratra, arcibiskupa olomouckého Wolfganga Hannibala von Schrattenbacha během korunovace Karla VI. českým králem. Stavbu se nepodařilo do korunovace dokončit a zůstala nevyužitá. Později byla adaptována na klášterní školu.\n\nOpat Arnošt Schrattenbach zemřel v roce 1729. Jeho nedobré vztahy s vlastními mnichy se projevily bezprostředně po jeho smrti. Mniši totiž ihned odstranili z klášterního kostela Schrattenbachův opatský znak. Novým opatem se v následujícím roce stal Maxmilián Bach.\n\n"}
{"id": "1198121", "url": "https://cs.wikipedia.org/wiki?curid=1198121", "title": "Seta", "text": "Seta\n\nSeta ( – „Sexuální rovnost“), založená v roce 1974, je hlavní organizací bojující za práva LGBT ve Finsku. Jedná se o národní organizace s několika dalšími členskými organizacemi napříč zemí. Její generálním sekretářkou je Kerttu Tarjamo a předsedou Viima Lampinen. Jedenáctá finská prezidentka Tarja Halonen zastávala funkci předsedkyně Sety v letech 1980-81.\n\nSeta obdržela \"Asiallisen tiedon omena\" (\"Jablko faktických informací\"), což je každoročně vyhlašovaná cena, kterou dostávají lidé nebo organizace za přínos LGBT minoritě nebo šíření objektivních informací o diverzitě sexuality a genderu. Ocenění náleželo následujícím osobám nebo organizacím, mezi nimi:\n\n\n\"Kunniarotta\" (\"Čestná krysa\") je ironická anticena osobám a organizacím za diskriminaci jiných sexuálních orientací a genderových identit, anebo znekvalitňování životní úrovně LGBT osobám. Krysou byly oceněni následující:\n\n\n\n"}
{"id": "1198123", "url": "https://cs.wikipedia.org/wiki?curid=1198123", "title": "Muzeum staré zemědělské techniky", "text": "Muzeum staré zemědělské techniky\n\nMuzeum staré zemědělské techniky (jinak také Muzeum staré zemědělské techniky při SŠ řemesel Třebíč) je muzeum v Třebíči, muzeum bylo založeno v roce 1988 a do roku 2014 bylo součástí Střední školy řemesel Třebíč, po sloučení se Střední průmyslovou školou technickou Třebíč se stalo součástí nově vzniklé Střední průmyslové školy Třebíč. Muzeum je umístěno v budově bývalé Střední školy řemesel na Žďárského ulici čp. 183.\n\nVe sbírkách muzea jsou uloženy převážně benzinové a naftové motory pro zemědělské stroje, převážná část sbírek pochází ze 40. – 60 let 20. století, nejstarším předmětem však je parní lokomotiva z roku 1917. Ve sbírkách jsou uloženy i funkční zemědělské stroje, traktory či zemědělské nářadí. \n\n"}
{"id": "1198126", "url": "https://cs.wikipedia.org/wiki?curid=1198126", "title": "Mutua Madrid Open 2016 – ženská čtyřhra", "text": "Mutua Madrid Open 2016 – ženská čtyřhra\n\nDo soutěže ženské čtyřhry na tenisovém turnaji Mutua Madrid Open 2016 nastoupilo dvacet osm dvojic. Obhájcem titulu byl australsko-kazašský pár Casey Dellacquová a Jaroslava Švedovová, jehož členky nestartovaly společně. Dellacquová se turnaje nezúčastnila. Spoluhráčkou Švedovové se stala Maďarka Tímea Babosová, s níž skončila ve čtvrtfinále na raketách Garciaové s Mladenovicovou.\n\nVítězem čtyřhry se stal pátý nasazený francouzský pár Caroline Garciaová a Kristina Mladenovicová, který ve finále zdolal švýcarsko-indické turnajové jedničky Martinu Hingisovou a Saniou Mirzaovou výsledkem 6–4 a 6–4. Obě šampionky si do žebříčku WTA připsaly 1 000 bodů, získaly třetí společnou trofej a soupeřky v boji o titul porazily stejně jako na dubnovém Stuttgart Open 2016. Naopak s nimi odešly poraženy z lednového Apia International Sydney 2016.\n\nČtyři nejvýše nasazené páry měly volný los do druhého kola.\n"}
{"id": "1198128", "url": "https://cs.wikipedia.org/wiki?curid=1198128", "title": "Naučná stezka Josefa Vavrouška", "text": "Naučná stezka Josefa Vavrouška\n\nStezka Josefa Vavrouška, na mapách i v terénu vyznačená jako naučná stezka Teplickým skalním městem, byla slavnostně otevřena 23. 7. 1999. Vede po modře značeném turistickém okruhu Teplickými skalami. Na trase dlouhé 6 km měla při otevření 15 zastavení s informacemi o živé i neživé přírodě, o historii a objevování skal i o turistice a horolezectví. Jednotlivá zastavení měla bohatý textový a obrazový obsah provedený technikou velkoplošného digitálního tisku. Slavnostního otevření naučné stezky Teplickým skalním městem se účastnili mimo jiné ing. Eva Vavroušková, ing. Petr Moucha (SCHKO ČR), ing. Igor Míchal (STUŽ), sponzoři a další osobnosti. Stezka je věnována tragicky zemřelému Josefu Vavrouškovi.\nV roce 2015 bylo vyrobeno a na jaře 2016 instalováno 19 informačních tabulí. Byly doplněny také o dřevěné plastiky, fošny s gravírovanými stopami zvířat a tabulkami k označení vzácných rostlin. Náklady na obnovenou stezku z programu Návštěvnická infrastruktura byly 550 tis Kč. Cílem opravy stojanů a aktualizace informačních panelů bylo atraktivní formou poskytnout návštěvníkům základní informace o přírodních hodnotách území se zdůvodněním jeho významu a ochrany pro společnost. \n\nNa podnět subjektů hospodařících v území a z důvodu potřeby informovat a usměrňovat návštěvníky doplnila Správa CHKO Broumovsko původní naučnou stezku o 3 pultové panely umístěné ve Vlčí rokli věnované rašeliništi, mrtvému dřevu a regulaci návštěvnosti. Na nejvyšší místo stezky byla instalována \"vrcholová knížka\" - zápisník pro návštěvníky a na několika místech zábradlí pro usměrnění návštěvníků. Cílem bylo poutavou formou představit chráněné hodnoty území i mladším, nebo méně informovaným návštěvníkům. Slavnostní otevření obnovené stezky proběhlo v rámci oslav 25. výročí vyhlášení Chráněné krajinné oblasti Broumovsko 29. dubna 2016 za účasti ministra životního prostředí Richarda Brabce.\n\n"}
{"id": "1198129", "url": "https://cs.wikipedia.org/wiki?curid=1198129", "title": "Kostel Narození Panny Marie (Osenice)", "text": "Kostel Narození Panny Marie (Osenice)\n\nŘímskokatolický farní kostel Narození Panny Marie Osenicích je pseudoslohová sakrální stavba. Od 1. srpna 1995 je kostel chráněn jako kulturní památka České republiky.\n\nPůvodní kostel byl ve farnosti již ve 13. století. Připomínán byl v roce 1352. Tento původní kostel byl v 17. století rozšířen. Současný osenický farní kostel byl zednickým mistrem \"Č. Říhou\" v letech 1864-1865.\n\nJedná se o jednolodní, obdélnou stavbu s věží v západním průčelí.\n\nKostel je zařízen výbavou současnou s dobou výstavby kostela a barokními doplňky, které pocházejí ze starého kostela. Zbytky původní barokní výzdoby z období kolem roku 1730 jsou uloženy v muzeu v Libáni. Na hlavním oltáři se nachází obraz od \"Svobody\" z Prahy a obraz od \"A. Lhoty\" z roku 1867. Dalším obrazem je zde barokní obraz \"Panny Marie se spícím Ježíškem\". Po stranách oltáře jsou barokní sochy sv. Jana Evangelisty a sv. Josefa, které pocházejí ze 40. let 18. století. Boční oltář od \"V. Kroupy\" nese obraz z roku 1864 a obraz \"Svaté rodiny\" na dřevě, který pochází z poslední čtvrtiny 17. století, zřejmě od \"H. Bysse\". Autorkou křížové cesty je \"K. Suchardová\". Po stranách vchodu jsou kvalitně zpracované kamenné barokní sochy sv. Josefa a Panny Marie z období kolem roku 1720.\n\nOsenická fara je pozdně barokní z roku 1796. Jedná se o jednopatrovou stavbu s mansardovou střechu.\n\n"}
{"id": "1198142", "url": "https://cs.wikipedia.org/wiki?curid=1198142", "title": "Kostel Narození Panny Marie (Třebenice)", "text": "Kostel Narození Panny Marie (Třebenice)\n\nŘímskokatolický farní kostel Narození Panny Marie v Třebenicích je goticko-renesanční sakrální stavba postavená na místě staršího předchůdce a tvořící dominantu uprostřed protáhlého třebenického \"Paříkova náměstí\". Od roku 1964 je kostel chráněn jako kulturní památka.\n\nPrvní zmínka o farní lokalitě jako trhové vsi svatojiřského kláštera v Třebenicích pochází z roku 1227. Datum založení farnosti není doloženo, avšak matriky jsou vedeny od roku 1671. Rozvoj městečka v 16. století umožnil stavbu nového kostela. Nejprve vznikla roku 1551 velká věž v severozápadním nároží. Loď a presbytář byly postaveny v letech 1591–1601. Kostel byl obnoven po požáru roku 1669. V letech 1823–1824 byla postavena nová sakristie. Dále byl opraven v roce 1838 a znovu opraven v roce 1934 architektem \"J. Fialou\". Oproti původní stavbě byl dodatečně upravený. Kostel přístupný během bohoslužeb.\n\nLoď i závěr kostela jsou členěny vysokými polokruhovými slepými arkádami na přízedních pilířích. V nich jsou hrotitá okna s kružbami a nad nimi se nacházejí okrouhlá okna. Na jižní straně a závěru jsou pod hrotitými okny ještě ploché polokruhové výklenky. Sakristie má zaoblené rohy a lizénové rámce, které pochází z doby opravy v letech 1821-1824. Věž se spárovanými nárožími je členěna vysokou lichou arkádou. V horní části je věž členěna nárožními pilastry a obdélnými okny s polokruhovými nástavci. Na východní straně věže je nižší přístavek schodiště s úzkým portálem v pozdně goticky profilovaném rámci. Při západním nároží severní strany věže se nachází nápis svědčící o jejím založení v roce 1551. V západním průčelí je hrotitý vchod do předsíně.\n\nLoď i presbytář tvoří jednotný, neoddělený prostor se slepými polokruhovými arkádami na pilastrech a obíhající hladkou římsou, která odděluje hrotitá a okruhlá okna. Valená klenba s lunetami a sítí štukových pásků je jednotná. Barokní zděná kruchta má poprsnici, která je nesená dvěma širokými segmentovými oblouky na hranolovém piliří. Podklenutá je valenou klenbou s lunetami. Jižní pole podkruchtí je odděleno skleněnými dveřmi od dlouzé západní vstupní prostory. Je sklenuté dvěma poli valené klenby s lunetami a sítí štukových pásků na přízední pilíře, které jsou postavené v ose pilíře podkruchtí. Po severní straně této vstupní prostory v podvěží je obdélná kaple. Ta je sklenátá valenou klenbou s dvěma lunetami. Jsou zde železné dveře s pobíjenými pásky a růžicemi. Nad předsíní se nachází ještě druhá kruchta. Je sklenutá valenou klenbou s lunetami a štukovými pásky. Zábradlí této druhé kruchty je dřevěné, kuželkové. Severní předsíň je sklenuta plackou. Sakristie má plochý strop.\n\nHlavní oltář je barokní a pochází z 1. čtvrtiny 18. století. Je na něm obraz \"Narození Panny Marie\". V nástavci oltáře je obraz Nanebevzetí Panny Marie od \"J. Žáka\" z roku 1858. Jsou zde také barokní sochy sv. Mikuláše a sv. Prokopa. Barokní oltář sv. Vavřince s barokními sochami sv. Rocha a sv. Šebestiána pochází z 1. poloviny 18. století. Barokní oltář sv. Antonína s obrazem sv. Antonína je z 1. poloviny 18. století. V jeho nástavci je obraz Zvěstování Panny Marie. Oltář sv. Jana Nepomuckého je pseudobarokní. Kazatelna je barokní a pochází z 1. čtvrtiny 18. století. Je doplněna sochou sv. Jana Nepomuckého na stříšce a obrazy evangelistů a církevních Otců na řečništi kazatelny. Barokní zpovědnice je s obrazem sv. Jana Nepomuckého. Kostelní lavice jsou rokokové. Obraz sv. Petra a sv. Pavla v rokokovém rámu je 2. poloviny 18. století. V kostele se nacházejí dva malé renesanční alabastrové reliéfy s výjevy z Apokalypsy v chiaroscurovém rámování. Jedná se patrně o saskou práci z 16. století. Krucifix je barokní, relikviáře pak rokokové. V jižní stěně je umístěn renesanční figurální náhrobník \"Zdislava ze Lhoty\" z roku 1574. Pozdně gotická cínová křtitelnice z 1. poloviny 16. století s reliéfy \"Ecce Homo\", sv. Jakuba a sv. Václava pochází od \"mistra Tomáše\". V sakristi je pozdně gotický reliéf \"Poslední večeře\" z 1. poloviny 16. století.\n\nNa náměstí u kostela je mariánský sloup s Immaculatou z roku 1705, chráněný od 3. května 1958 chráněna jako kulturní památka České republiky. V čp. 68 se nachází barokní fara z 18. století, která je také od 3. května 1958 chráněna jako kulturní památka České republiky. Jedná se o řadovou, jednopatrovou budovu s pilastry a dvěma polokruhově zakončenými vjezdy se štukovým rámcem a klenáky. Okna jsou obdélná a mají obdélné zdobné parapety a suprafenestry s římsami. Místnosti v přízemí a schodiště jsou sklenuty valenými klenbami s lunetami. V přízemí se nachází oratorium přístupné z ulice.\n\n"}
{"id": "1198144", "url": "https://cs.wikipedia.org/wiki?curid=1198144", "title": "Eduard Bagrickij", "text": "Eduard Bagrickij\n\nEduard Georgijevič Bagrickij (rusky \"Эдуа́рд Гео́ргиевич Багри́цкий\", vlastním jménem Eduard Godelevič Dzjubin, 3. listopad 1895, Oděsa – 16. únor 1934, Moskva) byl sovětský básník židovského původu narozený na území dnešní Ukrajiny. \n\nNarodil se v Oděse, v židovské, nepříliš náboženské rodině. \n\nSvé verše psal rusky, k jeho tématům patřily ideály nového komunistického života a budování (zejm. \"Dumka o Opanasovi\", \"Smrt pionýrky\"). Někdy je řazen k literárnímu konstruktivismu.\n\nSvé první práce publikoval v roce 1913, poté přispíval do několika oděských literárních časopisů. \n\nPo vypuknutí únorová revoluce roku 1917 ji podporoval a sloužil v jednotkách Prozatímní vlády. V roce 1919 se přidal na stranu bolševiků a vstoupil do Rudé armády. \n\nV roce 1925 odešel do Moskvy, kde začal oficiálně publikovat, a až do své smrti roku 1934 byl ctěn jako přední autor komunistické orientace. Nikdy se ovšem nezřekl židovských kořenů a kultury, překládal například jidiš poezii Icika Fefera, nebo Perece Markiše do ruštiny. To časem způsobilo, že se stával v sovětské, stále více antisemitské kultuře kontroverzním tématem, ač byl pohřben se státními poctami, jako \"druhý největší básník nové doby po Majakovském\". Jeho poslední báseň \"Únor\", v níž se zabýval dilematy židovsko-ruské identity, nesměla dlouho vyjít. Odpor vyvrcholil v 70. letech 20. století, kdy se po ponižujících porážkách sovětských sil Izraelem ke slovu v brežněvovském režimu dostaly i vyloženě nacionalistické a antisemitské hlasy (Stanislav Kuňajev, Igor Šafarevič).\n\nJeho literární pseudonym měl politický význam, dá se přeložit jako \"karmínový, purpurový\", ale také \"rudý\".\n\nJeho syn Vsevolod Bagrickij se stal rovněž básníkem.\n"}
{"id": "1198146", "url": "https://cs.wikipedia.org/wiki?curid=1198146", "title": "Martin Zedlitz", "text": "Martin Zedlitz\n\nDom Martin Zedlitz byl v letech 1709-1720 opatem benediktinského kláštera v Praze na Slovanech (Emauzy). Byl prvním českým opatem od předání kláštera montserratské benediktinské kongregaci.\n\nMartin Zedlitz se stal emauzským opatem v roce 1709. Zasáhl výrazněji do stavební podoby kláštera. Nechal v klášterním kostele vystavět novou kruchtu, čímž ovšem značně a ne zrovna šťastně zasáhl do prostorového pojetí interiéru. Rovněž bylo vystavěno dvouvěžové západní průčelí kostela, které pak v různé úpravě bylo dominantou klášterního areálu až do požáru v důsledku bombardování v roce 1945. Byly rovněž pořízeny nové varhany a do kostelíka sv. Kosmy a Damiána byl pořízen nový hlavní oltář. Opat Zedlitz zemřel v roce 1720 a novým opatem se stal Arnošt Schrattenbach, vnímaný mnichy značně kontroverzně.\n\n"}
{"id": "1198147", "url": "https://cs.wikipedia.org/wiki?curid=1198147", "title": "Kostel Narození Panny Marie (Záboří)", "text": "Kostel Narození Panny Marie (Záboří)\n\nŘímskokatolický farní kostel Narození Panny Marie v Záboří je novorenesanční sakrální stavba situována na návsi ve staré části obce stojící na místě staršího kostela. Od roku 1966 je kostel chráněn jako kulturní památka.\n\nZáboří se jako majetek svatojiřského kláštera v Praze připomíná poprvé počátkem 14. století. Nejpozději tehdy zde byl postaven gotický kostel. Podle císařského otisku katastrální mapy z roku 1842 šlo proti dnešku o podstatně menší stavbu, zřejmě s mírně pootočenou podélnou osou. Linie jejího západního průčelí se v podstatě shodovala se současným kostelem, který byl postaven v roce 1884. Opravou prošel v letech 1958–1959. Po roce 2000 byla obnovena fasáda horní části věže a kostel dále prochází postupnou rekonstrukcí.\n\nKostel je jednolodní, obdélný s příčnou lodí. Má obdélný, polokruhově ukončený presbytář. Vstupní průčelí je se středním rizalitem, který je vyvrcholený věží. Průčelí je členěno pilastry. Na věži jsou pásy rustiky a dvojice polokruhově ukončených oken. Na bočních fasádách jsou rustikované pilastry a obdélná, polokruhově ukončená okna.\n\nPresbytář i loď mají plochý strop.\n\nHlavní oltář je rokokový z 2. poloviny 18. století a pochází ze zrušeného kláštera servitů v Praze. Obraz \"Korunování Panny Marie\" je z 1. poloviny 18. století. Barokní obraz Piety je signovaný „\"J. M. Rottmayer\" Fecit 1690“. Socha sv. Václava pochází ze 2. poloviny 18. století a socha sv. Jana Nepomuckého z 1. poloviny 19. století. Ostatní zařízení kostela je z 19. století.\n\nJe přístupný během bohoslužeb, které se konají o nedělích od 11.00 hodin.\n\nObklopuje ji bývalý hřbitov s litinovým krucifixem. Severně přes ulici stojí bývalá fara. Je barokní a pochází ze 3. čtvrtiny 18. století. Fara je obdélná a patrová. Má sedlovou střechu a je členěná obdélnými okny a v patře pilastry.\n\n"}
{"id": "1198148", "url": "https://cs.wikipedia.org/wiki?curid=1198148", "title": "Kostel Navštívení Panny Marie (Letov)", "text": "Kostel Navštívení Panny Marie (Letov)\n\nŘímskokatolický farní kostel Navštívení Panny Marie v Letově, části města Podbořany v okrese Louny, je barokní sakrální stavba stojící na mírném vršku uprostřed návsi. Od roku 1964 je kostel chráněn jako kulturní památka.\n\nLetov byl zmíněný roku 1325 v souvislosti s prodejem obce vyšehradské kapitule. Byl farní vsí již roku 1384, ale původní kostel spolu s celou vesnicí vyhořel za třicetileté války roku 1636. Zachovala se pouze tři stavení. Starý kostel stál snad na místě dnešní zničené pohřební kaple. Nový barokní kostel byl postaven až roku 1774 jako náhrada za zničenou gotickou svatyni. V letech 1945–1989 byl kostel postupně devastován. Po roce 2000 se kostel měnil rychle ve zříceninu. Ve střeše lodi menší díry. Je staticky narušen; ve zdivu je více prasklin. Omítka mírně poškozena. Část oken rozbitá nebo chybějí. Okenice z věže ukradli na otop místní obyvatelé. Když byly ukradeny i trámy z krovů, vstupy do kostela byl zazděny. Kostel v současnosti spravuje spolek Pro kostely.\n\nKostel je jednolodní s trojboce zakončeným presbytářem, se sakristií v ose na východní straně a s hranolovou věží stojící před jihozápadním průčelím, které je zakončená cibulí s lucernou. Fasády kostela jsou nečleněné. Nároží lodi jsou konkávně vybrána. Obdélná okna jsou zakončena segmentem. Na plochých stropech presbytáře a lodi jsou štuková zrcadla a rámování. Stěny jsou nečleněné.\n\nÚdaje o vnitřním zařízení z roku 1978 uvádějí, že hlavní oltář je z 2. poloviny 18. století. Jedná se o portálový oltář se soškami světců. Dva protějškové boční oltáře jsou zasvěceny sv. Anně a asi sv. Alosii. Jsou z 2. poloviny 17. století s novými sochami Panny Marie a sv. Josefa. Kazatelna má rokajový dekor. Lavice mají řezaná čela, postranice a zadní strany jsou s mřížkovým a rokajovým dekorem. Pocházejí z období kolem roku 1730. Zařízení bylo přesunuto do depozitářů.\n\n"}
{"id": "1198151", "url": "https://cs.wikipedia.org/wiki?curid=1198151", "title": "Maison Blanchard", "text": "Maison Blanchard\n\nMaison Blanchard (\"Blanchardův dům\") byla věznice v Paříži během Velké francouzské revoluce. Nacházela se ve čtvrti Picpus v prostoru dnešní ulice \"Rue de Picpus\".\n\nJistý Riedain pronajal v 18. století přibližně tři hektary zahrad s ovocnými stromy ženskému klášteru. V zahradě se nacházela grotta, kterou jeptišky přeměnily na kapli. Budovy kláštera se nacházely u pozemku podél ulice \"Rue de Picpus\". Riedain zde za Velké francouzské revoluce zřídil psychiatrickou léčebnu sloužící jako věznice, která umožňovala bohatým občanům uniknout gilotině. Byl zde rovněž internován Jacques Belhomme, který tento systém vymyslel, neboť špatně spravoval své vlastní zařízení (Pension Belhomme).\n\nBlanchardův dům sloužil jako věznice pro choromyslné v letech 1792–1794 a byl zbořen v roce 1912.\n"}
{"id": "1198154", "url": "https://cs.wikipedia.org/wiki?curid=1198154", "title": "MAXXI", "text": "MAXXI\n\nMAXXI (italsky \"Museo nazionale delle arti del XXI secolo,\" česky \"Národní muzeum umění 21. století\") je národní muzeum a centrum současného umění a architektury v Římě. Muzeum spravuje nadace vytvořená Italským Ministerstvem turismu a kulturního dědictví.\n\nBudova byla navržena iráckou architektkou Zahou Hadid. Prostory fungují jako také jako víceúčelové kulturní centrum i zázemí pro akce, odkázané experimentaci a inovaci moderním umění. V roce 2010 získala tato budova dvě ocenění - RIBA European Award a Stirlingovu cenu.\nMuzeum vystavuje stálé sbírky. Pořádají se zde také tematické soutěže, soutěže pro mladé umělce a dočasné vystavení uměleckých děl.\n\nJsou zde vystaveny díla těchto umělců: Alighiero Boetti, William Kentridge, Kara Walker, Ed Ruscha, Gilbert & George, Gino De Dominicis, Michael Raedecker, Anish Kapoor, Gerhard Richter, Francesco Clemente, Lara Favaretto, Marlene Dumas, Maurizio Cattelan, Gabriele Basilico, Kiki Smith, Thomas Ruff, Luigi Ghirri, Manfredi Beninati, Vanessa Beecroft, Francis Alys, Ugo Rondinone, Thomas Schutte, Francesco Gostoli\n\nNachází se zde archivy umělců: Carlo Scarpa, Aldo Rossi, Pier Luigi Nervi.\n"}
{"id": "1198155", "url": "https://cs.wikipedia.org/wiki?curid=1198155", "title": "I. A třída Jihomoravské župy 1993/94", "text": "I. A třída Jihomoravské župy 1993/94\n\nV soubojích 1. ročníku I. A třídy Jihomoravské župy 1993/94 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro. Jednalo se o první ročník v rámci samostatné ČR.\n\nZdroj: \n\nZdroj: \n\n\n"}
{"id": "1198157", "url": "https://cs.wikipedia.org/wiki?curid=1198157", "title": "I. A třída Jihomoravské župy 1994/95", "text": "I. A třída Jihomoravské župy 1994/95\n\nV soubojích 2. ročníku I. A třídy Jihomoravské župy 1994/95 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nZdroj: \n\nZdroj: \n\n\n"}
{"id": "1198158", "url": "https://cs.wikipedia.org/wiki?curid=1198158", "title": "Adolf Wenzel", "text": "Adolf Wenzel\n\nAdolf Wenzel (19. listopadu 1832 Chřibská – 6. listopadu 1893 Chřibská) byl rakouský politik německé národnosti z Čech, poslanec Českého zemského sněmu a starosta Chřibské.\n\nPokřtěn byl Adolf Ignác Augustin, narodil se v rodině chřibského obchodníka (Handelsman) Ignáce Wenzela a matky Marie Anny, rozené Weidlichové.\n\nZastával funkci starosty Chřibské. Byl též poštmistrem a dlouholetým předsedou Spolku poštmistrů v Čechách. Na funkci předsedy tohoto spolku rezignoval ze zdravotních důvodů krátce před smrtí. V březnu 1893 mu byl udělen Řád Františka Josefa. Jako starosta Chřibské se uvádí již v roce 1872.\n\nV 70. letech se zapojil i do vysoké politiky. V zemských volbách v roce 1872 byl zvolen na Český zemský sněm, kde zastupoval kurii venkovských obcí, obvod Rumburk, Varnsdorf. Politicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v listopadu 1893. Bylo mu 60 let.\n"}
{"id": "1198161", "url": "https://cs.wikipedia.org/wiki?curid=1198161", "title": "Gustav Körber", "text": "Gustav Körber\n\nGustav Adolf Körber (8. prosince 1816 Liběšice – 13. dubna 1898 Vídeň) byl rakouský soudce a politik německé národnosti z Čech, poslanec Českého zemského sněmu.\n\nVystudoval práva a byl kandidátem práv. Od roku 1840 působil jako substitut (zástupce) státního návladního v Mostě, od roku 1846 byl auskultantem u zemského soudu. V roce 1873 se stal radou Vrchního zemského soudu v Praze, už v roce 1875 ale nastoupil na post dvorního rady u Nejvyššího soudního dvora ve Vídni. Do penze odešel roku 1888. Císař mu při té příležitosti udělil Císařský rakouský řád Leopoldův.\n\nV 70. letech se zapojil i do vysoké politiky. V doplňovacích zemských volbách v roce 1873 byl zvolen na Český zemský sněm, kde zastupoval kurii městskou, obvod Praha-Malá Strana. Politicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v dubnu 1898.\n"}
{"id": "1198167", "url": "https://cs.wikipedia.org/wiki?curid=1198167", "title": "Areál Výzkumného ústavu cukrovarnického Střešovice", "text": "Areál Výzkumného ústavu cukrovarnického Střešovice\n\nAreál vybudovaný v letech 1920–1922 zaujímá jeden samostatný blok na pražské Ořechovce ve svažitém terénu. Sestává ze 7 budov, z čehož jsou čtyři původní a tři novodobé. Areál navrhl architekt Záruba-Pfeffermann, jehož ﬁrma stavěla mimo jiné elektrárnu v Prostějově a Státní výzkumný ústav zemědělský v Praze. Architekt Záruba-Pfeffermann byl známou veřejnou osobností. Podílel se na politickém životě v letech 1910–14 jako člen výkonného výboru Masarykovy realistické strany, byl též účastníkem 1. odboje a známým politickým publicistou.\nHlavní objekt, vlastní výzkumný ústav, je třípodlažní s rozsáhlým podkrovím, na obdélném půdorysu. V pravé části objektu ve 2. NP byl obnoven reprezentativní prostor knihovny s vestavěnými skříněmi, štukovým stropem a restaurovanými dobovými detaily (dřevěné obložení, mosazné prvky kování aj.). Obnoveno bylo rovněž předsálí s mozaikou dlažby a dřevěným dekorativním zábradlím schodiště, vedoucím do spojovací chodby s domem správce. Zajímavý je také hlavní vestibul budovy s trojramenným schodištěm a zábradlím s organicky zaobleným kamenným madlem. Dochován a obnoven do původní podoby byl i vstupní vestibul s kazetovým štukovým stropem, jehož pastelová, žlutozelená barevnost připomíná původní funkci budovy jako cukrovarnického ústavu. Loubím s krytou přístupovou chodbou je v úrovni mezipatra propojen s vilovým objektem, původně domem správce. Ten je dvoupodlažní na nepravidelném půdorysu, s mansardovou střechou. Další dva objekty jsou podobné, jen různě velké. Větší vila byla budova úředníků, menší objekt měl vlastní výzkumné prostory a laboratoře, ubytovací prostory pro zaměstnance a nákladné reprezentační prostory. Součástí areálu byly také dvě zahrady a dvě dřevěné zahradní besídky.\n\nCelý komplex je v půvabné kombinaci historizujícího stylu s originálními prvky geometrické secese či architektonické moderny. V interiérech se uplatňují motivy dobového národního stylu včetně rondokubistických detailů. Pozoruhodné je též perfektně dochované původní oplocení.\n\nV roce 1950 vzniká Ústřední ústav fyzikální (ÚÚF) reorganizací Fyzikálního výzkumu Škodových závodů pod vedením J. Bačkovského. Byl podřízen tzv. Ústředí vědeckého výzkumu. Tento výzkumný ústav získal budovy areálu. Postupně docházelo ke změnám názvu, od roku 1990 nese název Fyzikální ústav Akademie věd České republiky.\n\nV roce 2010 byl areál navržen za kulturní památku.\n\n\n"}
{"id": "1198168", "url": "https://cs.wikipedia.org/wiki?curid=1198168", "title": "Marie Černá (rozcestník)", "text": "Marie Černá (rozcestník)\n\nMarie Černá může být:\n\n"}
{"id": "1198170", "url": "https://cs.wikipedia.org/wiki?curid=1198170", "title": "TJ Sokol Bohuňovice", "text": "TJ Sokol Bohuňovice\n\nTělovýchovná jednota Sokol Bohuňovice je moravský fotbalový klub z obce Bohuňovice, který byl založen v roce 1926. Od sezóny 2012/13 hraje I. A třídu Olomouckého kraje (6. nejvyšší soutěž).\n\nSvé domácí zápasy odehrává na stadionu Bohuňovice.\n\nZdroj: \n\nPoznámky:\n\n"}
{"id": "1198171", "url": "https://cs.wikipedia.org/wiki?curid=1198171", "title": "Den dobytí Bastily", "text": "Den dobytí Bastily\n\nDen dobytí Bastily (v anglickém originále Bastille Day) je americko-francouzský akční film z roku 2016. Režisér James Watkins jej natočil podle scénáře Andrewa Baldwina s Idrisem Elbou a Richardem Maddenem v hlavních rolích. Ti představují bývalého agenta CIA a zručného zlodějíčka na protiteroristické misi ve Francii.\n\nMichael Mason (Richard Madden) je americký kapesní zloděj žijící v Paříži, který se náhle ocitne v hledáčku CIA, když se mu shodou okolností podaří ukrást tašku s výbušninou. Sean Briar (Idris Elba) je agent, který řeší jeho případ a záhy zjišťuje, že Mason je jen náhodná malá ryba v mnohem větším a nebezpečnějším rybníce. A právě Michaelovy mimořádné zlodějské schopnosti mu přijdou vhod při proniknutí do pozadí rozsáhlého zločinného spolčení. K tomu ovšem musí porušit své příkazy, oba se stávají terči a musí spojit své síly k překonání společného nepřítele.\n\nSpolečnost Studio Canal uvedla film do britských kin 22. dubna 2016. Původně měl být ve Velké Británii už od února a v Německu od března téhož roku, jeho premiéru však o dva měsíce odsunuly teroristické útoky v Paříži v listopadu 2015, při nichž zemřelo 130 lidí. \n\nPremiérové uvedení ve Francii bylo naplánováno na předvečer výročí dobytí Bastily, tedy 13. července 2016. Kvůli útoku v jihofrancouzském Nice 14. července 2016, při kterém bylo jedním útočníkem zabito více než 80 obětí během oslav Dne Bastily, však Studio Canal stálo ve Francii veškeré reklamy a digitální poutače. Rozhodnutí o promítání snímku, který byl v té době nasazen do 230 kinosálů, původně ponechalo na provozovatelích kin, později však film z úcty k obětem a jejich rodinám stáhlo úplně.\n\nV době francouzské premiéry ještě nebylo stanoveno datum promítání ve Spojených státech amerických ani v Česku, zatímco již film proběhl kiny v Austrálii, Singapuru či na Filipínách.\n\n"}
{"id": "1198177", "url": "https://cs.wikipedia.org/wiki?curid=1198177", "title": "TJ Sokol Dobšice", "text": "TJ Sokol Dobšice\n\nTJ Sokol Dobšice (celým názvem: Tělovýchovná jednota Sokol Dobšice) je český fotbalový klub, který sídlí v Dobšicích na Znojemsku v Jihomoravském kraji. Založen byl roku 1976. Od sezony 2008/09 hraje I. A třídu Jihomoravského kraje – sk. A (6. nejvyšší soutěž).\n\nSvé domácí zápasy odehrává na stadionu Dobšice.\n\nOd března 2015 zde působí Petr Šuba.\n\nZdroj: \n\n\n\nZdroj: \n\n\n\nZdroj: \n\nTJ Sokol Dobšice „B“ je rezervním týmem dobšických, který od ročníku 2009/10 hraje Okresní přebor Znojemska (8. nejvyšší soutěž).\n\n\nZdroj: \n\n\n\nZdroj: \n\n"}
{"id": "1198178", "url": "https://cs.wikipedia.org/wiki?curid=1198178", "title": "Microsoft HoloLens", "text": "Microsoft HoloLens\n\nMicrosoft HoloLens, známý mezi vývojáři také jako Projekt Baraboo, jsou brýle na rozšířenou a virtuální realitu. vyvinuté a vyráběné společností Microsoft Corporation. HoloLens je jedním z prvních počítačů se systémem Windows Holographic.\n\nPrvní verze HoloLens byla vydána 30. března 2016, a je určena pro vývojáře ve Spojených státech a v Kanadě za cenu 3,000$. Samsung a Asus chtějí produkovat jejich vlastní produkty, ve spolupráci s Microsoft, založená na konceptu HoloLens.\n\nNa únor 2016, Alex Kipman, hlavní vynálezce HoloLens, oznámil, že Microsoft má zpoždění s uvedením spotřebitelské verze která byla vydána až později téhož roku. \n\nK dubnu 2017 je pro tento přístroj 189 aplikací. \n\n\n\nPro vyvíjení jak 2D i 3D aplikací se používá Microsoft Visual Studio. Pro jejich testování se používá HoloLens emulator (která se nachází v Visual Studiu 2015 IDE nebo se dá stáhnout do Hyper-V). \n\nHoloLens umí spustit téměř všechny Universal Windows Platform apps. Tyto aplikace potom vypadají jako 2D projekce. Ne všechny Windows 10 API aplikace podporují systém HoloLens, ale ve většině případech stejná Windows 10 API aplikace se dá spustit ve všech Windows 10 zařízeních (včetně HoloLens) a aplikace se kterými se vyvíjí aplikace pro Windows PC nebo Windows Phone se dají také použít pro vývíjení aplikací pro HoloLens.\n3D aplikace neboli \"holografické\" aplikace používají Windows Holographic API. Microsoft doporučuje Unity a Vuforiu pro vytváření 3D aplikací pro HoloLens.\n\n\n \n"}
{"id": "1198180", "url": "https://cs.wikipedia.org/wiki?curid=1198180", "title": "EDHEC Business School", "text": "EDHEC Business School\n\nEDHEC Business School je evropská obchodní škola s kampusy (pobočkami) v Paříži, Londýně, Lilleě, Niceu a Singapuru. Škola byla založena v roce 1906.\nEDHEC je akreditována u tří mezinárodních organizací: EQUIS, AMBA, a AACSB. Škola má přibližně 30000 absolventů ze 130 zemí a více než 140 národností. Mezi významné absolventy patří Delphine Arnault (ředitel společnosti Louis Vuitton) a zpěvák Jean-Jacques Goldman.\n\nEDHEC nabízí magisterský program v oboru managementu (Master in Management), několik specializovaných magisterských programů v oborech jako marketing, finance, média či personalistika (HR). EDHEC také nabízí doktorské studium, které vede k získání titulu Ph.D.\n\nV roce 2015 se program “Master in Management” umístil na 18. místě v mezinárodním žebříčku deníku Financial Times.\n\n"}
{"id": "1198181", "url": "https://cs.wikipedia.org/wiki?curid=1198181", "title": "Sharp Corporation", "text": "Sharp Corporation\n\nSharp Corporation ( シャープ株式会社) je japonská firma vyrábějící spotřební elektroniku. Hlavní sídlo se nachází v Abeno-ku na předměstí Ósaky, prezidentem společnosti je od roku 2013 Kozo Takahaši. Americká pobočka sídlí v Mahwah (New Jersey) a evropská v britském Uxbridge. Společnosti patří také velká továrna v polské Toruni.\n\nFirmu založil v září 1912 v Tokiu devatenáctiletý Tokudži Hajakawa a zabývala se výrobou různého kovového zboží. Hajakawa vynalezl přezku \"tokubijo\", která umožnila zkrátit opasek bez přidání děr, a v roce 1915 uvedl na trh mechanickou tužku \"Ever-sharp\" (anglicky „pořád ostrá“), podle které se nakonec podnik pojmenoval. Po velkém zemětřesení v Kantó se firma přestěhovala do Ósaky. V roce 1925 se stala prvním japonským výrobcem rozhlasových přijímačů. Dalšími produkty firmy jsou televizory, kalkulačky, integrované obvody, mobilní telefony, mikrovlnné trouby nebo fotovoltaické články. Sharp byl průkopníkem technologie LCD, kterou rozvíjel od roku 1973. Ve spolupráci s firmou Nintendo také produkoval herní konzole. Světová finanční krize 2008 a konkurence levnějších výrobců elektroniky vedly k poklesu poptávky po výrobcích firmy a Sharp Corporation se od roku 2012 ocitla ve ztrátě, poklesla hodnota jejích akcií a začalo propouštění zaměstnanců. V březnu 2016 bylo oznámeno, že dvoutřetinový podíl ve firmě odkoupila za 3,47 miliardy dolarů tchajwanská společnost Foxconn.\n\n"}
{"id": "1198182", "url": "https://cs.wikipedia.org/wiki?curid=1198182", "title": "SK FC Doubravník", "text": "SK FC Doubravník\n\nSportovní klub Football Club Doubravník byl moravský sportovní klub z Doubravníka, který zanikl roku 2009.\n\nHráli zde mj. bývalí prvoligoví hráči Pavel Kobylka a Pavel Černík.\n\n\n"}
{"id": "1198185", "url": "https://cs.wikipedia.org/wiki?curid=1198185", "title": "TJ Slovan Černovír", "text": "TJ Slovan Černovír\n\nTělovýchovná jednota Slovan Černovír je moravský fotbalový klub z olomoucké místní části Černovír, který byl založen v roce 1931 pod názvem SK Černovír. Od sezóny 2017/18 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Černovír.\n\nS fotbalem zde začínal mj. Miroslav Uvízl a Zdeněk Mandík.\n\nZdroj: \n\n\nZdroj: \n\nPoznámky:\n\n"}
{"id": "1198187", "url": "https://cs.wikipedia.org/wiki?curid=1198187", "title": "Ruróni Kenšin", "text": "Ruróni Kenšin\n\nRuróni Kenšin: Meidži kenkaku romantan ( るろうに剣心 -明治剣客浪漫譚-, v překladu \"Potulný samuraj Kenšin aneb milostná šermířská rozprávka z období Meidži\") je japonská manga, kterou vytvořil Nobuhiro Wacuki. Její příběh se odehrává v Japonsku na počátku období Meidži a sleduje osud šermíře Kenšina, neblaze proslulého zabijáka z období Bakumacu, jenž se rozhodl po úspěšném převratu ochraňovat lidi a již nikoho nezabíjet. Manga původně vycházela v časopise \"Šúkan šónen Jump\" nakladatelství Šúeiša v letech 1994 až 1999 a postupně byla vydána v celkem dvaceti osmi souborných svazcích. Později byla adaptována do podoby kresleného seriálu, několika OVA, light novel a série hraných filmů.\n\n"}
{"id": "1198189", "url": "https://cs.wikipedia.org/wiki?curid=1198189", "title": "Jan Velička", "text": "Jan Velička\n\nJan Velička (9. listopadu 1985 – 6. května 2016) byl český pornoherec účinkující v heterosexuální, bisexuální i gay pornografii. Vystupoval pod mnoha různými pseudonymy, nejčastěji však jako Denis Reed.\n\nNarodil se 9. listopadu 1985. Studoval leteckou mechaniku na Středním odborném učilišti Aero Vodochody v Odolena Vodě a v té době se přes inzerát dostal k účinkování v pornografii.\n\nV roce 2005 se objevil pod svým civilním jménem Jan Velicka v produkci značky Best Czech Boys Production, jako Sven Capsson ve filmech Bubble B Entertainment, dále následovaly značky Pelikan Video, Eagle Video, Au Natural Productions, JH Production, Puppy Productions, U.S. Male Studios, AVI Production, Ayor Studios a další. V letech 2005–2007 pracoval jako Pavel Matous také pro pražské studio amerického režiséra a producenta Williama Higginse. V následujícím období natočil např. řadu bisexuálních a skupinových scén pro série \"Guys Go Crazy\" a \"Bi Maxx\" studia Eromaxx, točil pro značky Vimpex Gay Media, Sparta Video, Gordi Films, Hammer Entertainment. Objevil se i ve filmech amerického studia Falcon (\"Uprising\", \"Roman's Holiday 2\", \"Czech Tales 1\"). Pracoval také pro německé studio Marcela Bruckmanna Man's Art, resp. XY Studios, díky jehož filmu \"Boys at Service\" byl v roce 2009 nominován v jedné z kategorií HustlaBall Award.\n\nV druhé dekádě 21. století účinkoval mimo jiné v produkci Staxus Films nebo BigDaddy.com, byl také jedním z tzv. lovců kluků z ulice ve formátu Czech Hunter, heterosexuální a bisexuální scény točil pro značky Doghouse Digital, Combat Zone, Bluebird Films a další. Na podzim 2013 proběhla českými bulvárními médii zpráva o tom, že se dcera prezidenta Miloše Zemana Kateřina Zemanová nebo jí velmi podobná dívka měla jako komparzistka zúčastnit hromadné párty s natáčením pornografického filmu, a Velička byl jimi jakožto aktivní účinkujíci zpovídán. Následně si postěžoval, že kvůli tomu upadl v branži v nelibost.\n\nPatřil patrně k nejproduktivnějším hercům všech dob, server Gay Erotic Video Index jej uvádí na třetím místě s celkem 252 filmy a mezinárodní filmová databáze IAFD v roce 2014 dokladovala účast ve více než 400 snímků větší produkce. Na jaře 2011 byl také např. uváděn jako třetí nejsledovanější herec v erotické aplikaci RealTouch.\n\nZ několikaletého vztahu s přítelkyní měl malého syna. Dne 6. května 2016 při jízdě na motocyklu nezvládl řízení a havaroval do stromu, vážným zraněním při převozu do nemocnice podlehl.\n\n\n"}
{"id": "1198190", "url": "https://cs.wikipedia.org/wiki?curid=1198190", "title": "Zeitlarn", "text": "Zeitlarn\n\nZeitlarn je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 5 834 obyvatel.\n\nSousední obce jsou: Bernhardswald, Lappersdorf, Regensburg, Regenstauf a Wenzenbach.\n\n"}
{"id": "1198193", "url": "https://cs.wikipedia.org/wiki?curid=1198193", "title": "Chuchelský hřbitov", "text": "Chuchelský hřbitov\n\nChuchelský hřbitov se nachází v Praze 16 v městské části Velká Chuchle, v Chuchelském háji u kostela svatého Jana Nepomuckého.\n\nV Chuchli býval hřbitov původně u kostela Narození Panny Marie v Malé Chuchli. Protože byl často zaplavován povodněmi, byl zřízen pro obyvatele obou Chuchlí nový hřbitov nad obcí, na vrchu v lese.\n\nHřbitov má dvě části – starou, kde se nacházejí hroby, a novou, která je upravena jako urnový háj a která je od starého hřbitova oddělena původní hřbitovní zdí. V průchodu mezi oběma hřbitovy se nachází márnice, v centrální části starého hřbitova je na hlavní cestě umístěn černý litinový kříž s Kristem.\n\nDo staré části hřbitova vede od kostela hlavní vstup. Zde je pohřben například spisovatel a lékař František Novotný, pomocník a přítel Jana Evangelisty Purkyně. Spolek mediků českých v Praze mu věnoval a odhalil 1. července 1882 pomník, který je při severovýchodní hřbitovní zdi uprostřed. Hrob zde má též spisovatel Norbert Frýd. Ve východním rohu, ve hřbitovním výběžku, jsou dva velké pomníky s funerální plastikou, patřící přírodozpytci Lvu Uherkovi a Marii Ossip Uherek. Tento výběžek má zvenku samostatný vchod.\n\nNová část hřbitova má samostatný vstup do urnového háje, kde jsou desky rozmístěny na zemi v trávě mezi stromy. Zde je pohřben dirigent a skladatel Milivoj Uzelac.\n\n"}
{"id": "1198195", "url": "https://cs.wikipedia.org/wiki?curid=1198195", "title": "SK Řetězárna Česká Ves", "text": "SK Řetězárna Česká Ves\n\nSportovní klub Řetězárna Česká Ves je slezský fotbalový klub z obce Česká Ves, hrající od sezóny 2014/15 I. A třídu Olomouckého kraje (6. nejvyšší soutěž). Klub byl založen v roce 1946.\n\nSvé domácí zápasy odehrává na stadionu Česká Ves.\n\nV ročníku 1949 zde působil vratimovský rodák Karol Petroš, který se v sezoně 1962/63 stal nejlepším střelcem nejvyšší soutěže v dresu prešovského Tatranu.\n\nV současné době má klub SK Řetězárna Česká Ves 121 aktivních hráčů. Souběžně je těchto 121 hráčů rozděleno dle věkové kategorie do 7 mužstev. Mužstva hrají jak krajské soutěže, tak i okresní přebory v jesenickém okrese. \n\nPrvní kategorií jsou muži, kde působí hráči narození roku 1999 a starší. V současné době Řetězárna disponuje dvěma mužstvy mužů, tým A a tým B. Tým ,A\" hraje ALEA sportswear 1. A třídu skupiny A.Tým ,B\" působí v okresním přeboru.\n\nDále v tomto klubu také hraje tým dorostu, kde hrají hráči narození mezi lety 2000 až 2003. V letošní sezóně 2018/2019 působí toto mužstvo v Krajské soutěži dorostu skupiny ,A\".\n\nVelkou skupinu hráčů tvoří týmy žáků. Tyto týmy jsou věkově rozděleny do dvou mužstev. Prvním mužstvem je tým starších žáků. Zde hrají chlapci a dívky narození mezi lety 2004 až 2005. Starší žáci momentálně hrají BELSPORT Okresní přebor žáků.\n\nOproti tomu mladší žáci se v letošní sezóně 2018/2019 nově utkávají se soupeři ve FLY UNITED krajské soutěži mladších žáků. Zde hrají děti narozené mezi lety 2006 až 2007.\n\nStarší přípravka, kde hrají děti narozené v letech 2008 až 2009, momentálně hraje K + K SLUŽBY Okresní přebor starších přípravek.\n\nVelká část hráčů tvoří mužstva mladších přípravek. Do této kategorie spadají děti narozené roku 2010 či mladší. V klubu momentálně jsou dva týmy, a to tým ,A\" a ,B\". Oba dva tyto týmy shodně hrají Okresní přebor. \n\nZdroje: \n\nZdroj: \n\nPoznámky:\n\n"}
{"id": "1198196", "url": "https://cs.wikipedia.org/wiki?curid=1198196", "title": "Kostel a klášter svatého Františka", "text": "Kostel a klášter svatého Františka\n\nKostel a klášter sv. Františka (španělsky Iglesia y Monasterio de San Francisco), známý jako el San Francisco, je římskokatolický komplex budov ze 16. století v ekvádorské metropoli Quitu, který představuje nejrozsáhlejší architektonický celek vzniklý v koloniální éře Latinské Ameriky, a proto bývá označován za „Escorial Nového světa“. Jeho výstavba, probíhající mezi lety 1534–1680, byla přerušována zemětřeseními a zahrnula v sobě několik slohů.\n\nKlášter sv. Františka, jakožto konvent, komunikuje s okolním světem třemi prostory:\n\nKostel s klášterem se rozkládají na ploše okolo tří hektarů a zahrnují třináct křížových chodeb, včetně šesti hlavních ambitů. Součástí vnitřního areálu jsou tři kostely a rozlehlé nádvoří. Zastavěná plocha činí okolo 40 tisíc m. Konvent je typickým příkladem středověkého kláštera. Hlavní kostel stojí v centrální ose komplexu a přes krytý ochoz na něj navazuje klášter s refektářem a vinicí. Ve vnitřním prostoru je nádvoří čtvercového půdorysu. Nacházejí se zde také místnosti pro zdravotní péči, vzdělávání, řemeslnou výrobu, zahrada a vězení napomáhající udržování přísné disciplíny. V opozoci hlavnímu kostelu stojí Muzeum sv. Františka (Museo Francisco).\n\nVýstavba kostela byla zahájena několik týdnů po založení Santiaga de Quito v roce 1534 a dokončena pak roku 1604. Jeho zakladatelem se stal františkánský misionář Jodoco Ricke. Hlavní křížová chodba vznikla roku 1605. Orientace původního malého kostela ze 16. století byla změněna na počátku následného století, kdy také došlo k jeho významnému rozšíření, včetně výstavby impozantního průčelí.\n\nV červenci 2015 v kostele promluvil k zástupcům občanské společnosti papež František během návštěvy Ekvádoru na téma sociálních problémů.\n\nFasáda hlavního kostela sv. Františka – poprvé na jihoamerickém kontinentu takto zdobená –, obsahuje manýristické prvky, které se staly jedním z určujících znaků slohu, jenž se rozšířil na další stavby kontinentu. Strohost renesančního a mudejarského exteriéru kontrastuje s bohatou vnitřní výzdobou barokních a mudejarských elementů lodi, kaplí a hlavního oltáře v exoticky zlatém provedení. Původní kněžiště z konce 16. století obsahuje dochované mudejarské prvky, přestože byla hlavní loď stržena zemětřesením a znovu zastřešena barokním stropem z roku 1770.\n\nKomplex uchovává na 3 500 uměleckých děl z období španělského kolonialismu, směšující různé umělecké styly a techniky, které daly vzniknout tzv. quitské umělecké škole (\"Escuela Quiteña\"). Nejznámější skulptura, dřevěná Panna z Quita, pochází od Bernarda de Legardy z roku 1734. Františkánská knihovna byla v sedmnáctém století popisována jako největší v místokrálovství Peru.\n"}
