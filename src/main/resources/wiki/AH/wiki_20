{"id": "1210068", "url": "https://cs.wikipedia.org/wiki?curid=1210068", "title": "Anthedon", "text": "Anthedon\n\nAnthedon je v řecké mytologii jméno několika postav:\n"}
{"id": "1210069", "url": "https://cs.wikipedia.org/wiki?curid=1210069", "title": "Mieszkowice", "text": "Mieszkowice\n\nMieszkowice () jsou město v okrese Gryfino v Západopomořanském vojvodství na severozápadě Polska. Jsou správním střediskem městsko-vesnické gminy Mieszkowice. Městem, které leží v nadmořské výšce okolo 50 metrů, protéká řeka Kurzyca a vede železniční trať Štětín – Kostrzyn nad Odrou. V roce 2014 ve městě žilo 3 603 obyvatel.\n\nOd poloviny třináctého století byly Mieszkowice součástí Braniborska a městská práva získaly před rokem 1298. V první čtvrtině čtrnáctého století bylo město opevněno, přesto však bylo dobyto při vpádu husitů v roce 1433. V letech 1540 a 1558 vyhořelo a během třicetileté války přišlo o téměř všechny obyvatele. Ve druhé světové válce ztratilo třicet procent budov. Přesto se však dochovalo středověké uspořádání pravoúhlé uliční sítě. Významnými památkami jsou gotický farní kostel, zbytky hradeb a věží a pomník polského knížete Měška I.\n\nNázev \"Berenvalde\" se poprvé objevu v listině z 30. srpna 1295 a vychází z německého označení pro mědvěda, který se objevuje na městské pečeti a ve znaku. Je odvozen ze jména údajného zakladatele města z pomořanského rodu \"von Behr,\" nebo ze jména markraběte Albrechta I. Medvěda, který žil ve dvanáctém století. Existuje však také hypotéza, že kořenem názvu je výraz pro spálený les. Moderní název Mieszkowice je odvozen příponou z osobního jména Měšek, které rovněž označuje medvěda.\n\nV průběhu staletí se název města objevuje ve tvarech: Berenvalde (1295), Berwald (1298), Berenwolde (1317), Bernwald (1319), Bernwolde (1325), Bernwalde (1338), Bernwoldt (1348), Berenwaldt (1350), Berinwalde (1371), Bernwalde (1625–1945), Bärwalde (1945), Barwice (1945–1947) a Mieszkowice (od roku 1947).\n\nOkolí města bylo osídleno již v neolitu (3000–1700 př. n. l.). Svědčí o tom četné nálezy kamenných seker, ale osada nebo pohřebiště z té doby nebylo nalezeno. Z doby bronzové byly nalezeny stopy pecí, odpadních jímek a žárových hrobů v údolí Odry. Na počátku dvacátého století byla mezi železniční tratí a řekou nalezena sada ženských šperků z doby okolo roku 1500 př. n. l. Později byly odkryty hroby ohraničené kameny. V období osmého až sedmého století před naším letopočtem zde stály dvě osady: jedna mezi řekou a železniční tratí a druhá mezi hradbami a jezerem. Plnily funkci obchodních středisek a jejich obyvatelé se živili především zemědělstvím a rybolovem.\n\nV letech 960–972 ovládl okolní území polský kníže Měšek I., ale nejpozději v roce 1007 Polsko o oblast Pomořanska přišlo. V polovině třináctého století bylo mieszkowické území připojeno k Braniborsku a do oblasti obydlené převážně slovanským obyvatelstvem začali pronikat němečtí kolonisté.\n\nMěsto bylo pravděpodobně založeno na zelené louce, ale existuje hypotéza, že u severovýchodního břehu jezera (blízko budovy základní školy) stával raně středověký hrad. Za zakladatele je považován braniborský markrabě Albrecht III. Braniborský, kterému území patřilo od roku 1284. První písemná zmínka o městě pochází z roku 1295 a uvádí darování Mieszkowic klášteru v Pełczycích. O dva roky později jsou potom Mieszkowice označeny jako město s půdorysem o rozměrech 600 × 300 metrů, do kterého vedly dvě brány. Hospodářské zázemí města tvořilo 124 lánů půdy a příjem mělo také z celních poplatků na obchodní cestě z Frankfurtu nad Odrou přes Kostrzyn nad Odrou a Chojnu do Štětína.\n\nNa konci třináctého století byl na místě staršího dřevěného kostela postaven nový žulový kostel a v prvních dvou desetiletích čtrnáctého století město obklopily hradby. V roce 1317 koupili bohatí měšťané od markraběta Jana V. močál \"Gors\" (pravděpodobně se nacházel někdo okolo řeky Kurzyci) a brzy poté město získalo dva vodní mlýny. Zástupcem panovníka ve městě býval starosta, který také dohlížel na dodržování zákonů a soudil případné spory. Po roce 1470 převzala soudní pravomoci rodiny pánů ze Sydowa.\n\nV roce 1309 ve městě zemřel markrabě Waldemar, který zde jednal s biskupem Henrykem z Havelbergu o darech pro havelberský kostel a klášter Chorin. V roce 1348 město zachvátil požár, který způsobil velké škody, ale brzy se vzpamatovalo. Příčinami rychlé obnovy bylo odpuštění daní na dobu tří let a právo svobodného dopravy na Odře a Wartě. Ke zhoršení hospodářské situace došlo za vlády německých rytířů (1402–1454/1455) a zejména po husitském vpádu v roce 1433. Situace se zlepšila až ve druhé polovině patnáctého století díky rozvoji obchodu mezi Kostrzynem a Chojnou a na přelomu patnáctého a šestnáctého století město prožívalo období největšího rozmachu. Následující roky v době vlády Jana Kostrzynského však město postihly další požáry, vzrostly daně a robotní povinnosti, které tak vedly ke zhoršení prosperity.\n\nKritickým obdobím se stala třicetileté válka, během které se výrazně snížil počet obyvatel. Roku 1628 ve městě žilo pouze čtyřicet obyvatel. Švédský král Gustav II. Adolf ve městě uzavřel dohodu s francouzskou delegací, ale vpády vojsk v letech 1633, 1635 a 1636 vedly ke zničení města. Úbytek obyvatel byl zastaven až po roce 1680 a ke zlepšení ekonomické situace došlo až v první polovině osmnáctého století. Rozvoj města pokračoval s přerušením v době sedmileté války (1756–1763) i v první polovině devatenáctého století. Po celou dobu si město udržovalo rovnováhu mezi zemědělstvím a řemesly. V roce 1782 tu žilo 82 zemědělců, kteří mimo jiné pěstovali pšenici a tabák a okolo roku 1800 zase 138 řemeslníků. Postupně však docházelo k rozmachu zemědělství a v polovině devatenáctého století městu patřilo 18 553 jiter půdy. Z toho orná půda tvořila 10 118 jiter a lesy 4842 jiter.\n\nRoku 1876 bylo uvedeno do provozu nádraží na trati ze Štětína do Kostrzyna nad Odrou. Ve stejné době se město začalo rozrůstat mimo své středověké hranice, takže byly zbourány obě městské brány (v letech 1870 a 1872). Otevřeny byly nové školy: městská škola v roce 1873 a soukromá dívčí škola v roce 1880. Začaly vycházet místní noviny \"Bärwalder Wichenblatt\" (1872). Okolo roku 1880 však začalo ubývat obyvatel, protože místní Němci odcházeli do bohatších oblastí Německa na západě. Okolo roku 1900 byla ve snaze zastavit snižování počtu obyvatel otevřena cihelna a mlékárna, vybudovány kanalizace a rozvody plynu a další dívčí škola.\n\nK oživení ekonomiky došlo po roce 1932, když německé úřady poskytly vysoké finanční prostředky, které měly pomoci zvýšit životní úroveň oblastí u východní hranice. Od roku 1939 byly v Mieszkowicích umístěny vojenské jednotky a pracovní tábor, ve kterém pracovali zejména nuceně nasazení Poláci. Město bylo osvobozeno sovětskými vojsky 4. února 1945. Během bojů bylo zničeno asi 30 % budov.\n\nOd 30. dubna 1945 se město dostalo pod polskou správu a prvním starostou se stal Tadeusz Milk. Němečtí obyvatelé museli své domovy opustit již v únoru téhož roku, ale v květnu podnikali pokusy o návrat. Zároveň však od jara začalo osídlování vojáky vysídlenými ze středního Polska a později také lidmi, kteří museli opustit polské území začleněné do Sovětského svazu. Němečtí obyvatelé byli vysídleni v letech 1946–1947.\n\nPoválečný rozvoj města se zaměřoval zejména na zemědělství a v menší míře na průmysl. Málo rozvinuté zemědělství a nedostatečné investice v oblastech kulturních a společenských potřeb však vedly ke stagnaci a odchodu obyvatel. K oživení došlo až v průběhu osmdesátých let dvacátého století, kdy bylo otevřeno nové kulturní centrum, sportovní stadion a vznikly nové obytné domy.\n\nPo roce 1990 zaniklo mnoho výrobních podniků a jiné musely projít restrukturalizací. Na konci dvacátého století vznikla nová úpravna vody, kanalizace, pokračovala výstavba vodovodů, byla dokončena plynofikace a v roce 2003 zmodernizována čistírna odpadních vod.\n\nKrajinu západně od města porůstají lesy tvořené zejména borovicemi, ale v menší míře také duby, buky, smrky a břízami. Typickými zvířaty jsou jeleni, divoká prasata, srnci, daňci, lišky, jezevci, ondatry a mývalové. Ze vzácných druhů se vyskytují orel mořský, čáp černý, luňák červený, bobr, vydra a želva bahenní. Ve druhé polovině roku 2008 byl zaznamenán výskyt několik vlků. V severovýchodní části lesů se nachází přírodní rezervace Siegniewská jezera. Na severozápadě se rozkládá Cedyńský přírodní park.\n\nMieszkowice jsou správním a hospodářským centrem okolních obcí. V prosinci 2008 zde sídlilo 330 společností, z nichž 310 působilo v soukromém sektoru. Nejvíce jich podnikalo v oblastech výroby, velkoobchodu a maloobchodu, opravách motorových vozidel, služeb pro domácnost a podnikání a obchodu s nemovitostmi.\n\nMěsto leží na křižovatce silnic Štětín – Kostrzyn nad Odrą a Dębno – Osinów Dolny. Vede tudy osobní i nákladní dvoukolejná a elektrifikovaná železniční trať č. 273 Štětín–Vratislav, která místní region spojuje s oblastí Slezska a s přístavem ve Štětíně.\n\nVe městě začíná modře značená turistická trasa přes Moryń do Chojny a červeně značená trasa do Siekierki u hranice s Německem.\n\nVe městě je k dispozici mateřská a základní škola, gymnázium a vzdělávací zemědělské středisko.\n\nVe městě působí kulturní centrum, ve kterém probíhá pravidelná výuka uměleckých oborů jako je tanec, hudba a další. Kromě toho centrum pořádá populárně naučné přednášky, workshopy, příležitostné pobyty v přírodě, Mieszkowické dny kultury a přátelství apod. Druhou kulturní institucí je obecní knihovna s několika pobočkami v okolních vesnicích.\n\n\n"}
{"id": "1210070", "url": "https://cs.wikipedia.org/wiki?curid=1210070", "title": "Arge", "text": "Arge\n\nArge je v řecké mytologii jméno několika postav:\n"}
{"id": "1210075", "url": "https://cs.wikipedia.org/wiki?curid=1210075", "title": "Argyra", "text": "Argyra\n\nArgyra (starořecky: Ἀργυρᾶ) je v řecké mytologii vodní nymfa (najáda), která přebývala ve studni. Podle legendy se nymfa Argyra zamilovala do pastýře Selemna ale postupem času ho přestala milovat. Když zemřel žalem, tak ho bohyně Afrodita proměnila na řeku. Legenda říká, že pokud se v ní vykoupe opuštěný milenec, zmizí mu bolest.\n"}
{"id": "1210082", "url": "https://cs.wikipedia.org/wiki?curid=1210082", "title": "Asterodia", "text": "Asterodia\n\nAsterodia je v řecké mytologii jméno několika postav:\n"}
{"id": "1210083", "url": "https://cs.wikipedia.org/wiki?curid=1210083", "title": "Benjamin Demel", "text": "Benjamin Demel\n\nBenjamin Josef Demel (12. ledna 1818 Opava – 6. června nebo 6. září 1867 Vídeň nebo Deutsch Altenburg) byl rakouský právník a politik německé národnosti (ale podporující české státní právo) z Moravy; poslanec Moravského zemského sněmu a starosta Kroměříže.\n\nProfesí byl advokátem. V roce 1860 je uváděn jako advokát v Kutné Hoře. V roce 1862 přesídlil do Kroměříže. Dne 19. června 1865 koupil v Kroměříži na Velkém náměstí tzv. Lontanův dům za 15 000 zl. r., který po jeho nešťastné smrti koupila 3. září 1876 za 15 400 zl. Klementina Czapová, sestra předchozího starosty Aloise Czapa. Na domě je umístěna pamětní deska Františku Palackému, který zde bydlel v době konání Kroměřížského sněmu.\n\nOd 2. ledna 1867 byl za slovanskou komunální stranu Perioda zvolen do úřadu starosty Kroměříže. Ve funkci starosty nahradil tragicky zesnulého Aloise Czapa. Snažil se ve funkci zastávat umírněná národnostní stanoviska. Byl proto terčem kritiky části německé komunity v Kroměříži, stejně jako osob z řad zámeckého správního aparátu. Některé zdroje uvádějí, že musel kvůli opozici po necelém roce opustit Kroměříž. Jiné dobové zdroje ale ještě ve zprávách o úmrtí Demela v červnu 1867 uvádějí, že šlo o starostu Kroměříže.\n\nV 60. letech se zapojil krátce i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Kroměříž. Zvolen zde byl i v krátce poté konaných zemských volbách v březnu 1867. V dubnu 1867 je uváděn jako \"federalistický\" poslanec. A v téže době je označován za \"českého\" starostu. Národností byl Němec. Pocházel z německého jazykového prostředí. Podporoval ovšem české státní právo a na sněmu působil jako federalista. Mezi jeho přátele patřil Jan Kozánek. Do zemských voleb v březnu 1867 šel jako oficiální kandidát Moravské národní strany (staročeské).\n\nZemřel v červnu 1867. 4. června odjel z Opavy na návštěvu do Vídně, kde byl od 6. června pohřešován. Ubytoval se v hotelu v hotelu Zur Nordbahn v Leopoldstadtu. 6. června večer opustil hotel kvůli návštěvě divadelního představení. Do hotelu už se nevrátil. 26. června ohlašuje tisk, že tělo nalezené nedlouho předtím v Dunaji u Vídně bylo identifikováno jako Demel. V pramenech ovšem panují rozpory ohledně data a místa úmrtí. Demelova mohyla, která byla na podzim 1867 odhalena na hřbitově v Kroměříži a jejímž autorem byl kameník Antonín Tomáš Beck (1835-1908), uváděla, že zemřel v září 1867.\nK jeho smrti František Václav Peřinka v kroměřížském místopisu uvádí: \"Nervově uštván krom. soukmenovci utopil se pod Vídní v Dunaji, Krajský soud v Uh. Hradišti\nprohlásil 17. červen 1867 dnem úmrtním\".\n\nV roce 1933 byla po něm v Kroměříži pojmenovaná nově vzniklá Demelova ulice (v době okupace Demel-Gasse), od roku 1953 ulice Partyzánská.\n\nJeho bratr Johann Demel von Elswehr byl starostou Těšína.\n"}
{"id": "1210085", "url": "https://cs.wikipedia.org/wiki?curid=1210085", "title": "Antverpský přístav", "text": "Antverpský přístav\n\nAntverpský přístav nacházející se severozápadně od centra belgických Antverp je měřeno hmotností nákladu největším z belgických přístavů, po rotterdamském přístavu druhým největším v celé Evropě a v rámci světa v druhé desítce. \n\nAntverpský přístav leží v estuáru Šeldy, který je pro lodě nad sto tisíc tun splavný přes 80 kilometrů do vnitrozemí, což zkracuje vzdálenost, po které musí zboží následně cestovat dál do vnitrozemí po železnici nebo silnicích. Kromě toho je výhodně položený v centru takzvaného modrého banánu a pět hlavních měst je od něj vzdáleno méně než 250 kilometrů.\n\nV roce 2015 prošlo přístavem 208,4 miliónů tun a 9,6 miliónu kontejnerů.\n\n"}
{"id": "1210087", "url": "https://cs.wikipedia.org/wiki?curid=1210087", "title": "Metal Blade Records", "text": "Metal Blade Records\n\nMetal Blade Records je americké hudební vydavatelství založené Brianem Slagelem v roce 1982. Vydavatelství se zaměřuje hlavně na heavy metalovou hudbu. Mezi distributory vydavatelství patří RED Distribution v USA a Sony Music Entertainment v Kanadě.\n\nMezi nejznámější kapely, které u vydavatelství vydávaly, nebo vydávají svá alba patří DragonForce, The Goo Goo Dolls, Amon Amarth, As I Lay Dying, Behemoth nebo The Black Dahlia Murder.\n\n"}
{"id": "1210088", "url": "https://cs.wikipedia.org/wiki?curid=1210088", "title": "Milena Šeborová", "text": "Milena Šeborová\n\nMilena Šeborová (18. října 1916 Praha - 14. prosince 2000 Denver, USA) byla česká kryptografka, za protektorátu zapojena do ilegální činnosti v nekomunistickém odboji. Od poloviny roku 1941 až do konce druhé světové války byla vězněna, ale válku přežila. V roce 1948 se stala jednou z obětí politického procesu s tzv. Krajinovou kanceláří a byla odsouzena k pěti letům věznění. Po propuštění z výkonu trestu se jí po čase podařilo emigrovat ze socialistického Československa do Spojených států amerických.\n\nStudovala v Praze na Karlově univerzitě orientalistiku. Když Němci uzavřeli vysoké školy, byla zaměstnána jako úřednice. Její snoubenec, radiotelegrafista Obrany národa André Regenermel ji začátkem roku 1940 zapojil do ilegální odbojové činnosti jako šifrantku v týmu docenta Vladimíra Krajiny. Bratr Mileny Šeborové, JUDr. Miloš Šebora, pracoval jako úředník české policie. Od něho také Vladimír Krajina získával zpravodajsky cenné informace. Milena Šeborová bydlela za protektorátu na adrese: Korunní 1304/92 (Kronenstrasse) v Praze 10. Z jejího bytu v letech 1940 a 1941 vysílal šifrované zprávy André Regenermel. Dne 12. května 1941 byla zatčena příslušníkem gestapa Willi Abendschönem a až do konce druhé světové války vězněna v KT Ravensbrück.\n\nPo skončení války nastoupila 1. října 1947 na Ústředním sekretariátě Československé strany národně socialistické (ČSNS) do funkce úřednice v oddělení Vladimíra Krajiny. V únorových dnech roku 1948 byla zatčena. V září 1948 následně proběhl vykonstruovaný politický proces s tzv. Krajinovou kanceláří ve kterém bylo souzeno 51 osob, převážně funkcionářů České strany národně sociální. Mezi souzenými byla i Milena Šeborová. Ta byla spolu s ostatními obžalována z toho, že pod vedení Vladimíra Krajiny vytvořili „vyzvědačskou kancelář“.\nNejprve se zabývala zapisováním pamětí o činnosti skupiny ÚVOD a postupně měla být údajně zapojena do celé vyzvědačské činnosti, spolupracovat a být nápomocna Miliči Solskému i Karlu Heerovi. V její obžalobě dále stojí také obvinění z účasti při pálení tajných kartoték spolu s Miličem Solským, Karlem Heerem, Alešem Kočím a dalšími obžalovanými. Vykonstruovaný proces byl ale tehdy ještě připraven špatně a skončil propuštěním řady obžalovaných. To se ale netýkalo Mileny Šeborové. Ta byla odsouzena a její věznění trvalo pět let. Státní bezpečnost ji nakonec vystěhovala z Prahy.\n\nPo čase se jí podařilo emigrovat spolu se svým manželem do Spojených států amerických. V USA napsala vzpomínkovou knihu \"A Czech Trilogy\". Zemřela v americkém Denveru 14. prosince 2000.\n\nŠeborová, Milena. Česká trilogie: Vezeňkyní Hitlera i Gottwalda. Praha: Academia 2019. ISBN 978-80-200-2968-3\n\n"}
{"id": "1210089", "url": "https://cs.wikipedia.org/wiki?curid=1210089", "title": "Statutární ředitel", "text": "Statutární ředitel\n\nStatutární ředitel je statutární orgán akciové společnosti, který je jmenován správní radou. Statutárnímu řediteli přísluší obchodní vedení společnosti (tedy exekutivní činnost – rozhoduje). Statutární ředitel je zodpovědný správní radě, která též schvaluje \"Smlouvu o výkonu funkce statutárního ředitele\". Statutárním ředitelem může být fyzická osoba, ale na druhou stranu tuto funkci může vykonávat i předseda správní rady. V případě akciové společnosti s proměnným základním kapitálem může roli statutárního ředitele zastávat i právnická osoba. Za ni potom jedná pověřený zmocněnec.\n\nInstitut statutárního ředitele (a jeho odpovědnost správní radě) se vytváří v \"monistickém systému\" akciové společnosti, jedná se o jistou obdobu, resp. alternativu, představenstva v \"dualistickém systému\" společností (to má odpovědnost vůči dozorčí radě – byť správní rada nemá na rozdíl od zmiňované dozorčí rady jen funkci kontrolní). \n"}
{"id": "1210091", "url": "https://cs.wikipedia.org/wiki?curid=1210091", "title": "Svirská jezera", "text": "Svirská jezera\n\nSvirská jezera () nebo Svirská skupina jezer () je skupina jezer na severozápadě Běloruska. Rozprostírají se na území Naračano-Vilejské nížiny. Leží na teritoriu Vilejského a Mjadzelského rajónu v Minské oblasti. Náleží do povodí řeky Strača (přítok řeky Vilija).\n\nSkupina Svirských jezer zahrnuje následující jezera:\n\n\n\n\n\n\nJezero Višněŭskaje přes řeku Smolka má odtok do jezera Svir, ze kterého teče řeka Svirica vlévajíci se do řeky Strača. Jezero Svirnišča a Hluchoje mají odtok do řeky Svirica přes kanalizovaný potok.\n\nJezera a jejich okolí se nachází na území Naračanského národního parku.\n"}
{"id": "1210093", "url": "https://cs.wikipedia.org/wiki?curid=1210093", "title": "BAP Carrasco (BOP-171)", "text": "BAP Carrasco (BOP-171)\n\nBAP Carrasco (BOP-171) je oceánografické výzkumné plavidlo peruánského námořnictva. Mezi jeho hlavní úkoly patří výzkum v peruánských vodách a v Arktidě a podpora provozu peruánské arktické základny Machu Picchu, ležící na Ostrově krále Jiřího. Dále bude sloužit k humanitárním a záchranným operacím nebo k likvidaci ropného znečištění.\n\nSoutěž na stavbu výzkumné lodě schopné operací v arktických oblastech byla vypsána roku 2014. Vítězem se stala španělská loděnice Construcciones Navales P Freire (C.N.P.) Freire ve Vigu. Plavidlo v hodnotě 90 milionů amerických dolarů bylo objednáno v prosinci 2014. Trup byl na vodu spuštěn 7. května 2016 za přítomnosti peruánského prezidenta Ollanta Humaly. Námořnictvo hotovou loď převzalo 22. března 2017. Dne 27. března 2017 vyplula z Freire, přičemž cestou do Peru navštívila přístavy Cartagena, Ciudad de Panamá, Guayaquil a Paita. Na svou budoucí základnu Callao loď připlula 3. května 2017 a téhož dne byla oficiálně přijata do služby.\n\nPosádku plavidla bude tvořit 50 námořníků a 60 vědců. Plavidlo bude vybaveno pro provádění hydrografického, biologického, geologického, geologického, oceánologického, geofyzikálního a meteorologického výzkumu. Ponese prostředky pro odběr vzorků z mořské vody a dna. Ponese výzkumné vybavení dodané společnostmi Simrad a Kongsberg Maritime, včetně dvou dálkově ovládaných miniponorek Kongsberg Hugin. Na zádi bude přistávací plocha a hangár pro jeden vrtulník. Diesel-elektrický pohonný systém bude dodávat energii podům Rolls Royce. Nejvyšší rychlost dosáhne 16 uzlů a cestovní 12 uzlů. Vytrvalost bude 51 dní.\n"}
{"id": "1210096", "url": "https://cs.wikipedia.org/wiki?curid=1210096", "title": "Dopředná bezpečnost", "text": "Dopředná bezpečnost\n\nDopředná bezpečnost () je pojem z oboru kryptografie označující žádoucí vlastnost zabezpečených komunikačních protokolů, totiž že prozrazení soukromého klíče či hesla neohrozí dávnou komunikaci, respektive vyjádřeno naopak, že komunikace „dopředu“ v budoucnosti a její případná kompromitace nepředstavuje ohrožení pro současnou komunikaci. U protokolů, které postrádají dopřednou bezpečnost, si útočník při budoucím zjištění soukromého klíče může rozšifrovat všechnu starší komunikaci, k jejímuž šifrování byl klíč použit a kterou si útočník odposlechl a uložil.\n\nTypickou metodou, jak zajistit dopřednou bezpečnost, je používat pro jednotlivé rozhovory vždy nové jednorázové klíče, které jsou po ukončení rozhovoru zahozeny a nelze je zpětně ze znalosti dlouhodobých klíčů odvodit. K dohodě na jednorázovém klíči lze použít nějakou variantu Diffieho-Hellmanovy výměny klíčů, přičemž zprávy dohadující jednorázový klíč jsou podepsány dlouhodobým klíčem k zabránění útoku člověka uprostřed.\n"}
{"id": "1210097", "url": "https://cs.wikipedia.org/wiki?curid=1210097", "title": "Guilt", "text": "Guilt\n\nGuilt je americký televizní seriál, vysílaný televizní stanicí Freefrom. Tvůrkyněmi seriálu jsou Kathryn Price a Nichole Millard. V hlavní roli Američanky, která studuje v Londýně a jejíž spolubydlící je zavražděna, se představila Daisy Head. ABC Family objednala pilotní epizodu v červnu 2015 a seriál byl vybraný v listopadu 2015. První díl měl premiéru 13. června 2016. Stanice prozradila, že seriál bude mít 10 epizod, ve kterých bude odhaleno, kdo Molly zabil. 20. října 2016 stanice oznámila zrušení seriálu.\n\n\nSeriál obdržel smíšené kritiky. Rotten Tomatoes seriálu dal 60 %. Metacritic přidělil seriálu 52 bodů ze 100 na základě 8 recenzí.\n"}
{"id": "1210098", "url": "https://cs.wikipedia.org/wiki?curid=1210098", "title": "Talea", "text": "Talea\n\nTalea (z francouz. \"taille\" – „díl, část, úsek“, mn.č. \"taleae\") je rytmické schéma ve středověké hudbě. Jedná se o opakování tenoru (cantu firmu) v izorytmickém motetu.\n\n\n"}
{"id": "1210099", "url": "https://cs.wikipedia.org/wiki?curid=1210099", "title": "Ymer Dishnica", "text": "Ymer Dishnica\n\nYmer Dishnica (21. února 1912, Dishnica, Osmanská říše – 22. září 1998) byl albánský politik a lékař. V letech 1946–1947 byl předsedou albánského národního shromáždění.\n\nDishnica se narodil ve vesnici stejného názvu v roce 1912. Na základní škole se učil ve 4 km vzdáleném městě Korçë. Poté studoval na francouzském lyceu ve stejném městě. Maturoval v roce 1932. V letech 1932–1941 se věnoval studiu lékařství na Univerzitě v Lyonu a na Pařížské univerzitě.\n\nBěhem druhé světové války vstoupil Dishnica do partyzánského hnutí. Byl jedním ze zakládajících členů albánské Komunistické strany (vznikla v listopadu 1941) a již o rok později patřil k jejím hlavním členům. Byl jedním z delegátů partyzánů na kongresu v Mukje, kde se podílel na jednání o vzniku společné vlády s některými ballisty. Po skončení konfliktu jej Enver Hodža za tento krok ostře kritizoval. V roce 1944 se stal Dishnica albánským ministrem zdravotnictví.\n\nBěhem čistek v Albánské straně práce byl nakonec v roce 1947 z komunistické strany vyloučen rozhodnutím Kočiho Dzodze. Poté se přestal věnovat politice a pracoval jako lékař v jedné z tiranských nemocnic. V 50. letech byl i vězněn a nesměl pobývat v albánské metropoli Tiraně. V 90. letech byl zvolen za předsedu organizace albánských válečných veteránů.\n"}
{"id": "1210101", "url": "https://cs.wikipedia.org/wiki?curid=1210101", "title": "Rybí tuk", "text": "Rybí tuk\n\nRybí tuk je tuk obsažený ve tkáních ryb. Zahrnuje esenciální omega-3 nenasycené mastné kyseliny eikosapentaenovou (EPA) a dokosahexaenovou (DHA). Tyto látky mají mít příznivé účinky na organismus. Dalšími důležitými látkami z hlediska zdraví jsou vitaminy A a D. Velké studie ale příznivé účinky neprokazují.\n\nRybí tuk je při pokojové teplotě tekutý. Množství tuku u ryb se mění v průběhu roku, více tuku mají ryby v období teplých měsíců (díky vyššímu příjmu potravy) a starší ryby. Množství tuku bývá nižší také v období tření ryb a reprodukce. Uměle chované ryby mívají oproti volně žijícím druhům více tuku ve svalovině. Obsah ω-3 mastných kyselin (MK) lze (v případě farem) částečně regulovat i složením krmiva. Čím tučnější ryba je, tím má zpravidla vyšší obsah ω-3 MK.\n\nω-3 MK mohou být snadno poškozeny vlivem vyšších teplot, působením světla a vzduchu. Kvalita rybího tuku se snižuje s narůstající teplotou a dobou skladování. Je proto důležité uchovávat rybí tuk na tmavém chladném místě, bez přítomnosti kyslíku. Doba skladování by měla být omezena na minimum. Poškození ω-3 MK se projeví změnou chutě i vůně. Běžné kulinární úpravy nevedou k přílišným ztrátám MK, ale například smažení při vysokých teplotách vede k jejich narušení, neboť polynenasycené MK jsou velmi náchylné k oxidaci.\n\nNejdostupnějším potravinovým zdrojem EPA a DHA jsou tučné ryby, jako je losos, sleď, makrela, ančovička a sardinka. Tuk z těchto ryb má v průměru asi sedmkrát vyšší obsah omega-3 mastných kyselin než omega-6 mastných kyselin. Ostatní tučné ryby, jako například tuňák, obsahují omega-3 v poněkud menším množství. Ačkoliv ryby jsou pro člověka hlavním zdrojem rybího tuku, omega-3 mastné kyseliny ve skutečnosti neprodukují, ale hromadí se v jejich těle po konzumaci planktonu nebo jiných druhů ryb. Zejména tučné dravé ryby, jako žraloci, mečouni, štíhlice, makrely a tuňáci, které jsou v moři na vrcholu potravního řetězce mají v těle vysoký obsah omega-3 mastných kyselin, ale současně se v nich hromadí také toxické látky (například rtuť). Z tohoto důvodu se nedoporučuje nadměrná spotřeba dravých ryb zejména ženám v plodném věku. Podobně problematický z hlediska obsahu škodlivých látek může být rybí tuk z ryb chovaných na pobřežních farmách.\n\nProtektivní účinek rybího tuku je přisuzován esenciálním ω-3 MK EPA a DHA, na které je rybí tuk bohatý. Rybí tuk je v podobě EPA a DHA prekurzorem eikosanoidů, což jsou signální moleuly, které působí proti zánětu a ateroskleróze. ω-3 MK mají pozitivní účinky na několik srážecích faktorů, tromboxan A2, leukotrien B4 a prostaglandin PGE2, interleukin 1, tumor nekrotizující faktor, destičkový růstový faktor, triacylglyceroly (TAG), lipoprotein (a) a fibrinogen. Rybí olej inhibuje srážení krevních destiček a funkci monocytů a makrofágů. Naopak zvyšuje tvorbu prostacyklinu (PGI3), leukotrienu B5, interleukinu 2, od endotelu odvozeného relaxačního faktoru či koncentraci HDL cholesterolu. \n\nω-3 MK jsou spojovány s řadou pozitivních účinků, většina z nich však nebyla jednoznačně potvrzena. Úřad pro kontrolu potravin a léčiv (FDA) schválil tvrzení, že rybí olej vede ke snížení TAG. Nejpříznivějších účinků rybího oleje je dosaženo u osob s nejvyššími hladinami TAG. Množství rybího tuku velmi pravděpodobně také ovlivňuje o kolik se hladina TAG sníží. Aby se pozitivní efekt na snížení hladiny TAG projevil, je nutné přijmout okolo 3,4 g ω-3 MK/den (denní dávka schválená FDA). \n\nDle Evropského úřadu pro bezpečnost potravin (EFSA) pomáhají ω-3 MK udržovat normální hladinu TAG pouze nalačno (při příjmu EPA a DHA v rozmezí 2-4 g/den)\".\" \n\nPříjem rybího tuku by mohl být také prevencí v rozvoji KVO, případně snížení rizika úmrtí u osob, které již trpí onemocněním srdce. U osob již užívajících léky na kardiovaskulární systém nemusí zařazení rybího tuku představovat rovnocenný benefit v ochraně kardiovaskulárního systému. Nižší riziko KVO potvrdilo mnoho epidemiologických studií, ne však všechny. Výsledky studií sledujících vliv rybího tuku na aterosklerózu se různí. Dle některých zdrojů snižují riziko aterosklerotických onemocnění. \n\nVliv rybího oleje na krevní tlak se v rámci studií také liší. Rybí tuk by mohl mít pozitivní vliv na mírné snížení krevního tlaku především u osob s velmi vysokým tlakem. U osob s normálním krevním tlakem není tento efekt pozorován. \n\nω-3 MK také ovlivňují tvorbu eikosanoidů, konkrétně prostaglandinů (látky podobné hormonům které regulují rozšiřování cév, ovlivňují zánětlivé reakce a další důležité procesy). Mohou mít pozitivní vliv na projevy bolesti, nevolnost a jiné problémy spojené s menstruací. Pomáhají udržovat správné funkce mozku. Mají protizánětlivé účinky.\n\nRybí tuk by mohl mít také pozitivní dopad na další onemocnění. Výsledky studií v tomto směru však nejsou zatím jednoznačné a dostatečně přesvědčivé pro učinění závěrů. Nezbytný je tak další výzkum na tomto poli. Mezi takováto onemocnění patří:\n\nPoruchy pozornosti u dětí s ADHD, které by mohly být zmírněny užíváním rybího oleje. Některé dřívější studie prokázali zvýšení pozornosti a mentálních funkcí u dětí školního věku. Množství DHA pro pozitivní efekt by se mělo pohybovat okol 300 mg Vyšší hladina ω-3 MK by mohla pozitivně působit na CNS a biologické membrány – jejich fluiditu a složení fosfolipidů. Zvýšená koncentrace MK by mohla pozitivně ovlivňovat přenos neurotransmiterů serotoninu a dopaminu na synapsích. EFSA však toto tvrzení pro nedostatek důkazů zamítla. \n\nRevmatoidní artritida. Užívání rybího oleje při revmatoidní artritidě pravděpodobně zlepšuje symptomy, může zmírňovat bolest i otoky. Zvýšený příjem EPA a DHA je spojen s nižší mírou zánětu. Je to v důsledku snížené tvorby prozánětlivých eikosanoidů a zvýšené tvorby protizánětlivých eikosanidů. Při dostatečně vysokých dávkách EPA a DHA (například 54 mg/kg EPA a 36 mg/kg DHA/den) byl pozorován příznivý efekt i při revmatoidní artritidě. Jsou však nezbytné další studie, pro jednoznačné posouzení účinnosti rybího tuku u chronických zánětlivých onemocnění. \n\nPravidelná konzumace ryb 1-2 krát týdně pravděpodobně snižuje riziko cévní mozkové příhody. Rybí tuk totiž pravděpodobně pozitivně ovlivňuje hladinu TAG a jiných krevních tuků. Význam ω-3 MK z rybího oleje, zejména v podobě doplňků stravy, pro snížení rizika cévní mozkové příhody však pravděpodobně není velký, spíše zanedbatelný\".\" \n\nZmírnění osteoporózy. Užívání rybího oleje samostatně nebo v kombinaci s vápníkem a pupalkovým olejem by mohlo pozitivně ovlivňovat osteoporózu, zvýšením kostní denzity stehenní kosti a páteře starších lidí a pomalejším odbouráváním kostní hmoty. Je nutné provést další studie, protože za případným pozitivním efektem ω-3 MK na osteoporózu může stát současně vyšší příjem vápníku. Dosud provedené studie nedospěly k jednoznačným závěrům. \n\nDle Evropského úřadu pro bezpečnost potravin (EFSA) ω-3 MK z rybího oleje:\n\nPomáhají udržovat optimální funkci mozku a kognitivní funkce (při užití 1,5 g EPA/DHA denně).\n\nPomáhá udržet energii, duševní pohodu, paměť (minimální 1 g rybího tuku, rovná se průměrně 320 mg EPA a 220 mg DHA).\n\nPřispívají k normální stavbě biologických membrán u mozku a buněk sítnice (24 mg rybího tuku denně, zejména starší lidé a osoby s lehkou poruchou paměti a soustředěním se).\n\nPřispívají k ředění krve (24 mg rybího tuku denně, zejména starší lidé a osoby s lehkou poruchou paměti a soustředěním se). \n\nRybí tuk můžeme získat jak běžnou stravou, tak pomocí doplňků stravy. Rybí olej jako doplněk stravy je nejčastější ve formě roztoku nebo gelových kapslí. Olej by měl být očištěn od kontaminantů jako těžkých kovů, stopových prvků, sterolů, halogenů, dusíku, síry a dalších nečistot. Doplňky stravy zpravidla obsahují 180−300 mg EPA a 120−200 mg DHA. Doplňky stravy dostupné na českém trhu se drží dolní hranice obsahu ω-3 MK, okolo 180 mg EPA a 120 mg DHA. \n\nDůležitý je i poměr ω-6 MK k ω-3 MK. Dle WHO jsou vhodné dávky 0,8−1,1 g α-linolenové (ω-6) a 0,3−0,5 g DHA + EPA (ω-3).  Poměr průměrné stravy v dnešní době je velmi vysoký, až 16 : 1 (ω-6 : ω-3). Člověk se přitom původně vyvíjel na stravě s poměrem okolo 1 : 1. Příliš vysoké zastoupení ω-6 MK ve stravě je nežádoucí a může být jedním z faktorů řady civilizačních chorob. \n\nDávka závisí na tom, za jakým účelem rybí tuk užíváme. Pro zdravého jedince je doporučeno minimálně 250 mg EPA a DHA, které lze dosáhnout i konzumací ryb. German Nutrition Society (DGE) doporučuje 250 mg EPA a DHA v primární prevenci ICHS denně. Americká kardiologická asociace doporučuje kombinaci EPA a DHA v množství 1 g denně. Příjem 3 g ω-3 MK denně ve formě rybího tuku by pravděpodobně mohl snižovat úmrtnost na srdeční onemocnění u pacientů po infarktu (nezávisle na jiné terapii). \n\nDenní dávka schválená FDA je 3,4 g ω-3 MK/den pro pozitivní efekt na snížení hladiny TAG při hypertriacylglycerolémii. V USA je rybí tuk využíván pro snížení TAG i jako léčivo na předpis. \n\nTěhotné a kojící ženy by měly mít také dostatečný příjem rybího tuku, zejména kvůli DHA. Metabolické nároky na DHA se během těhotenství zvyšují a dochází tak ke zvýšené syntéze. Minimální množství odpovídá 200 mg DHA denně, avšak pozor na kontaminaci rtutí. Zahrnutí ryb do stravy těhotných a kojících žen může mít pozitivní vliv (díky DHA) na rozvoj mozku a zraku dítěte. EFSA však považuje důkazy pro vliv zvýšeného příjmu DHA na vývoj mozku za nedostatečné, uznala pouze určitý pozitivní účinek na sítnici. Panel EFSA, který posuzuje tvrzení týkající se složek výživy, došel k závěru, že není dostatek důkazů pro zdravotní tvrzení, týkající se významu suplementace DHA během těhotenství a kojení a podpoře vývoje zraku u nenarozených dětí a kojenců. \n\nUžívání doplňků stravy s rybím olejem je obecně bezpečné, důležité je však nepřekračovat denní dávku. V případě užití příliš vysokých množství může být zvýšeno riziko krvácení a pravděpodobně i mrtvice, dále může rybí tuk potlačovat imunitní odpověď. Z toho důvodu je vhodné doplněk stravy konzultovat s lékařem, zejména v případě vyšších dávek a užívání dalších léčiv. \n\nMožnými nežádoucími účinky jsou rybí pachuť, zápach z úst, trávicí obtíže, nevolnost, průjem, vyrážka. \n\nRybí olej se stejně jako jiné doplňky stravy může dostávat do interakcí s užívanými léčivy. Z toho důvodu je vhodné jejich užívání konzultovat s lékařem. Mezi tyto látky patří:\n\n·        Antikoagulační a protidestičkové léky (včetně doplňků stravy a léčivých rostlin s podobným účinkem) – látky snižující krevní srážlivost. Rybí tuk také snižuje krevní srážlivost, tím může být posílen účinek a zvýšeno riziko krvácení.\n\n·        Látky působící na krevní tlak. Rybí tuk může mírně snižovat krevní tlak a umocnit účinek léku na jeho snižování.\n\n·        Účinek některých antikoncepčních přípravků by mohl být narušen užíváním rybího oleje.\n\n·        Orlistat. Užívání tohoto může snížit vstřebávání žádoucích MK z rybího oleje.\n\n·        Užívání rybího oleje může vést ke snížení hladiny vitaminu E. \n\nVětšina rybího tuku v současnosti se prodává ke spotřebě jako součást stravy nebo potravinových doplňků. Kromě toho se také používá jako změkčovadlo, mazadlo, olej na svícení, izolace proti chladu, přísada do mýdla a především jako krmivo. Více než 50% světové produkce rybího tuku, používaného zejména jako krmivo v akvaristice se získává z lososů chovaných na rybích farmách.\n"}
{"id": "1210103", "url": "https://cs.wikipedia.org/wiki?curid=1210103", "title": "Sejfulla Malëshova", "text": "Sejfulla Malëshova\n\nSejfulla Malëshova (2. března 1900, Këlcyrë, Osmanská říše – 9. června 1971, Fier, Albánie) byl albánský partyzán a komunistický politik. \n\nMalëshova byl osobním tajemníkem albánského meziválečného politika Fana Noliho. K této pozici se Malëshova dostal poté, co dokončil svá studia lékařství v Itálii. Poté, co byla Noliho vláda svržena, odešel Malëshova do Paříže a později do Moskvy, kde se stal komunistou a studoval marxismus. \n\nV letech 1930 – 1932 se stal členem Komunistické strany Sovětského svazu, nicméně byl velmi brzy jako příznivec Nikolaje Bucharina vyloučen, vzhledem k probíhajícím čistkám v KSSS v 30. letech a boji o moc. Přeložil komunistický manifest do albánštiny. Po založení Albánské strany práce na začátku druhé světové války se stal členem této strany. Věnoval se také poezii a tvořil pod pseudonymem Lame Kodra. Poté, co albánští komunisté převzali v zemi moc se stal ministrem kultury a propagandy. V témže roce byl zvolen do nově vzniklého Albánského svazu spisovatelů a umělců. Sám Malëshova přeložil některá díla světové literatury do albánštiny. \n\nMalëshova byl kritikem Envera Hodži v řadě oblastí. Kritizoval plánovanou pozemkovou reformu; obával se, že povede k hladomoru.\n\nMalëshova byl ve srovnání s řadou dalších albánských komunistů poměrně umírněný. Cenzurní pravidla uplatňoval víceméně velmi vágně, což mu vyneslo nelibost ze strany albánského komunistického vůdce Envera Hodži. Sám Malëshova napsal několik dopisů Harrymu Trumanovi a Clementu Attlee s cílem, aby Spojené státy a Velká Británie uznaly novou albánskou vládu. V roce 1946 obvinil Hodža Malëshovu z pravicových úchylek. Koči Dzodze ho následně vyloučil z komunistické strany. Enver Hodža jej označil za jugoslávského trockistu. Následně byl ve vykonstruovaném procesu odsouzen na 20 let vězení.\n\nZbytek svého života strávil Malëshova jako skladník v přístavním městě Fier. \n"}
{"id": "1210104", "url": "https://cs.wikipedia.org/wiki?curid=1210104", "title": "Kostel Nanebevzetí Panny Marie (Březník)", "text": "Kostel Nanebevzetí Panny Marie (Březník)\n\nKostel Nanebevzetí Panny Marie je farní kostel farnosti Březník. Je chráněn jako kulturní památka České republiky.\n\nJde o románský kostel vystavěný ve dvou časově blízkých etapách dvanáctého století. Nejprve bylo zbudováno kněžiště s plochostropou lodí, pak byla přistavěna věž pravděpodobně s dřevěnou zvonicí.\nVe druhé polovině 15. století bylo kněžiště zbořeno a vznikla příčná loď s novým kněžištěm a sakristií. Po třicetileté válce byla loď zaklenuta. Poslední stavební úpravy pocházejí z konce 18. století. Roku 1839 byla přistavěna márnice. Při opravách kostela roku 1931 bylo obnaženo románské zdivo lodi a věže. \n\nBěhem druhé světové války byly z kostela v roce 1942 odvezeny dva zvony, jeden byl ale hned v dubnu téhož roku navráce a druhý se vrátil až po válce, protože byl nalezen v Praze.\n\nJedná se o jednolodní stavbu s uzavřeným kněžištěm, k němuž přiléhá čtyřboká sakristie. Následuje příčná a hlavní loď obdélníkového půdorysu, k níž se na jihu přimyká předsíň a v ose západního průčelí hranolová věž. Fasády příčné lodi a kněžiště se sakristií jsou prolomeny okny se segmentovým záklenkem. Loď a věž jsou z režného kvádříkového zdiva kladeného na maltu. Věž má v dolních etážích původní úzké obdélníkové střílnové otvory. V ose jižní zdi lodi je původní portál. Příčná loď a kněžiště jsou zaklenuty žebrovou křížovou klenbou. Žebra klínového profilu se protínají v hladkých kruhových svornících a zabíhají do zdi.\n"}
{"id": "1210105", "url": "https://cs.wikipedia.org/wiki?curid=1210105", "title": "Saračanská jezera", "text": "Saračanská jezera\n\nSaračanská jezera () nebo Saračanská skupina jezer () je skupina jezer v Bělorusku, která se nachází na území Astravěckého rajónu Hrodenské oblasti, v povodí řeky Vilija. \n\nCelková plocha jezer činí 4,3 km², celková plocha povodí jezer je 180 km². Jezera mají společné ledovcové údolí o délce více než 20 km. Údolí se vytvořilo v důsledku tání paazjorského ledovce a činností, které poté následovaly. Kolem jezer se rozkládá rozmanitá krajina: morénní vysočiny se střídají s bažinatými nížinami. Podél jezer se táhnou eskerové hřebeny, je zde i velké množství kamenitých vrchů porostlých lesy.\n\nJsou zde jezera charakteristická mělkým dnem (maximální hloubka nepřekračuje 6 m) a středně hlubokým dnem (hloubka dosahuje maximálně 21 metrů). \n\nK mělkým jezerům patří Kljevěl, Vjerabji, Bělaje, Turavějskaje, Haladzjanka. Ty mají jednoduchou strukturu podloží, litorální zóna těchto vodních ploch je písčitá a dosahuje šířky 50–70 metrů a pak postupně přechází v zónu hlubokých vod, která je charakterizována saprapelem. Mělká jezera jsou značně zarostlá a vegetační pásmo má šířku 40–200 m. Jezero Kljevěl je zarostlé po celé své ploše. \n\nJezera se střední hloubkou mají úzké pobřeží, části s hlubokými vodami mají podloží z sapropelu. Tato jezera jsou mírně zarostlá a šířka porostu na březích nepřesahuje 30 m. \n\nPřes většinu Saračanských jezer protéká řeka Kljevěl. Z Turavějského jezera vytéká řeka Saračanka. Jezera Jodzi, Hulběza a Věrabi jsou vzájemně propojena a mají soutok v řece Strača.\n"}
{"id": "1210106", "url": "https://cs.wikipedia.org/wiki?curid=1210106", "title": "Incident v Korfském průlivu", "text": "Incident v Korfském průlivu\n\nIncident v Korfském průlivu představoval sérii střetů mezi Albánií a Velkou Británií. Patří mezi první z událostí studené války. Odehrál se v letech 1946 – 1948.\n\nNa závěr roku 1945 se Royal Navy rozhodlo odminovat úzký průliv mezi nejjižnějším cípem Albánie a ostrovem Korfu (patřícím Řecku). Albánská komunistická vláda proti tomuto kroku ostře protestovala s argumenty, že albánské teritoriální vody sahají 3 míle od pobřeží. Britská strana byla toho názoru, že průliv spadá pod mezinárodní vody a jako důležitou dopravní spojnici je nezbytné jej odminovat. Dne 15. května 1946 vypálila albánská armáda z břehu na britské lodě; následně Britové vyslali do průlivu několik torpédoborců, z nichž dva dokázali Albánci potopit.\n\nAlbánský komunistický vůdce Enver Hodža kritizoval britskou vládu za vniknutí britského námořnictva do albánských teritoriálních vod na zasedání OSN. Celý případ byl následně předán Mezinárodnímu soudnímu dvoru, který uznal albánskou vládu odpovědnou za potopení dvou lodí a ztrátu 44 námořníků. Nařídil také albánské vládě zaplatit Británii odškodnění.\n"}
{"id": "1210108", "url": "https://cs.wikipedia.org/wiki?curid=1210108", "title": "Vít Adam", "text": "Vít Adam\n\nDom Vít Adam, OSB († 1782) byl v letech 1775-1782 opatem Emauzského kláštera v Praze.\n\nRumburský rodák Vít Adam byl zvolen administrátorem Emauzského kláštera několik málo dní po smrti předchozího opata, Anselma Günthera. Před zvolením působil jako převor benediktinského kláštera na Bezdězu. Dne 12. května 1775 byl Vít Adam císařovnou Marií Terezií potvrzen jako nový Emauzský opat a pražský arcibiskup Antonín Petr Příchovský z Příchovic jej uvedl do úřadu. Doba, v níž se ujal řízení Emauz, nebyla vůbec jednoduchá. Klášter se musel potýkat s osvícenskými reformami, v jejichž důsledku byl například nuceně snížen počet mnichů v komunitě. Opat se snažil klášter zvelebovat, nicméně do jeho pravomocí stále častěji zasahovala světská moc.\n\nKdyž opat Vít Adam v roce 1782 zemřel, státní moc nedovolila mnichům novou opatskou volbu. Materiální správu Emauz převzal Břevnovský klášter a komunitu řídili volení administrátoři. Placidus Čemž a později Fabián Piskáček. Dalším opatem se stal až Prokop Škoda v roce 1801.\n\n"}
{"id": "1210111", "url": "https://cs.wikipedia.org/wiki?curid=1210111", "title": "Franz Zacharias Römisch", "text": "Franz Zacharias Römisch\n\nFranz Zacharias šlechtic von Römisch (12. prosince 1757 Mikulášovice – 6. listopadu 1832 Malá Skála) byl česko-německý podnikatel a šlechtic, zakladatel Pantheonu na Malé Skále.\n\nFranz Zacharias Römisch pocházel z mikulášovické podnikatelské rodiny Römischů. Jeho otec se jmenoval Zacharias Römisch (1720–1799) a živil se jako punčochář a obchodník s textilním zbožím. V Mikulášovicích vlastnil mimo jiné i takzvaný Císařský dům (čp. 2), kde roku 1779 přespal císař Josef II. (1780–1790). Matka Maria Anna Römischová (1736–1821), rozená Wähnerová, byla údajně neteří zemského stavitele Hanse Jacoba Wähnera, který měl mít podíl na stavbě mikulášovického kostela svatého Mikuláše.\n\nFranz Zacharias Römisch se vyučil u svého strýce Johanna Georga Wähnera, významného mikulášovického podnikatele, a následně společně vedli firmu Wähner & Römisch. Předmětem podnikání byl především výkup plátna, příze a punčoch od domácích výrobců, jejich následná úprava a prodej. Vedle kostela dal postavit takzvaný Römischův dvůr (čp. 574), ve kterém byla umístěna textilní továrna. Podnikatelské úspěchy umožnily Römischovi podporu umění a kultury. V Mikulášovicích založil přibližně třicetičlennou literární společnost, která postupně vlastnila rozsáhlou sbírku knih. Römisch rovněž sbíral drahé kameny a ve svém domě soustředil množství obrazů. Většinu z nich maloval šluknovský malíř Dominik Kindermann (1739–1817), známé jsou portréty Römische a jeho manželky, dále jeho otce, děda a dalších příbuzných, ale také olejomalby krajiny Saského Švýcarska. Römisch se oženil s dcerou lipovského obchodníka Marií Theresií Seilerovou. Jejich manželství zůstalo bezdětné.\n\nRömischova textilní továrna zažila velký rozvoj v době napoleonských válek, díky válečným dodávkám pro rakouskou armádu Römisch značně zbohatl. Roku 1802 koupil od Františka Václava hraběte Desfours-Walderode za sumu 335 000 zlatých a 300 dukátů panství Malá Skála. Příjmy z podnikání, rozšířené o výnosy ze zemědělství a z lesního hospodářství, umožnily rozsáhlé investice do rozvoje majetku. V Malé Skále dal roku 1817 postavit školu s kapacitou 150 žáků a s vlastní knihovnou, platy učitelů financoval z vlastních prostředků. Na panství dal vybuduvat rozsáhlou síť nových cest. Jeho největším dílem však bylo patrně vybudování Pantheonu na hradě Vranov. V napoleonských válkách se Römisch angažoval nejen obchodně, ale také osobně. Roku 1813, kdy v Liberci a jeho okolí řádili francouzští a polští vojáci, ubytoval na svém zámku uprchlíky. Ve stejné době finačně podporoval při tažení proti francouzským vojskům jezdeckou divizi generála Adama Alberta hraběte Neipperga (1775–1829). Za tyto aktivity a za věrnost panovníkovi získal roku 1815 od císaře Františka I. (1792–1835) stříbrný civilní Čestný kříž. Jako majitel šlechtického statku a rozsáhlého bohatství se začal ucházet o šlechtický titul. První žádost z roku 1817 nebyla vyslyšena. O rok později podal další žádost, která se dočkala odezvy po pěti letech. Dne 6. ledna 1823 císař žádost schválil a udělil Römischovi čestný titul šlechtic a také erb.\n\nFranz Zacharas von Römisch přežil svou ženu, která žila v posledních letech svého života ve Vídni. Sám zemřel roku 1832, pochován je na jím založeném hřbitově na kraji vranského lesa. Jeho náhrobek se sochou Víry vytvořil sochař Franz Pettrich (1770–1844). Protože Römisch zemřel bezdětný, odkázal své jmění bratrovi Janu Karlu Emanuelovi Römischovi (1778–1853). Potomci rodu Römischů žijí v bavorském městě Furth im Wald.\n\nOdkaz Franze Zachariase von Römische je patrný dodnes. Císařský dům a Römischův dvůr patří k nejstarším dochovaným stavbám Mikulášovic, oba přečkaly velký požár středu vsi v roce 1840. Roku 1783 dal vybudovat na pozemku u Römischova dvora pomník císaři Josefu II., který je mylně přisuzován drážďanskému dvornímu sochaři Franzi Pettrichovi. Oba muži nicméně spolupracovali v následujících letech; Pettrich je autorem náhrobků Römischových rodičů na starém hřbitově u kostela svatého Mikuláše v Mikulášovicích, skalních plastik v Pantheonu a také Römischova hrobu se sochou Víry na vranském hřbitově. Po zakoupení panství Malá Skála začal budovat v okolí zříceniny hradu Vranova romantický přírodní park nazývaný Pantheon, jehož dominantou je novogotický letohrádek. Při budování parku s mnoha pomníky a sochami nezapomněl ani na svůj rodný kraj – jeden z dochovaných pomníků od sochaře Ignáce Martince (1784–1841) je věnován botanikovi Tadeáši Haenkemu (1761–1817) z Chřibské. Samotný zámek Malá Skála dal empírově přestavět a upravil také zámecký park. Portrét Františka Zachariáše Römische je vystaven na zámku Vrchotovy Janovice.\n\nSchválený erb se liší od původního Römischova návrhu. Štít je podélně dělený, v dolním poli stoupá do zeleného vrchu zlatý, kráčející, zpět hledící lev, horní pole je devětkrát dělené ve stříbrno-modré kombinaci. Na štítu stojí korunovaná turnajová přilba s modro-zlatými a modro-stříbrnými přikrývadly. Z koruny ční stříbrné, zlaté a modré paví pero.\n\n\n\n"}
{"id": "1210116", "url": "https://cs.wikipedia.org/wiki?curid=1210116", "title": "Jiří Douglas Sternberg", "text": "Jiří Douglas Sternberg\n\nJiří Douglas Vojtěch Damasus hrabě Sternberg (10. prosince 1888 Praha – 27. července 1965 Bruneck, Jižní Tyrolsko) byl český šlechtic, potomek šlechtického rodu Šternberků a vlastník hradu Český Šternberk.\n\nNarodil se 10. prosince 1888 v Praze jako druhý syn a druhý ze čtyř potomků hraběte Filipa Sternberga (13. srpen 1852 Březina – 18. červenec 1924 Jemniště) a jeho manželky (sňatek 1. května 1884 Vídeň) hraběnky Karolíny Thurn-Valsássina-Como-Vercelli (5. říjen 1863 Bleiburg – 29. únor 1944 Podlesí).\n\nV září 1939 byl signatářem Národnostního prohlášení české šlechty.\n\nJiří Sternberg vlastnil až do roku 1949 hrad Český Šternberk, kdy byl hrad státem vyvlastněn. Podařilo se mu pak stát se správcem a působil tak ve funkci kastelána na svém bývalém hradě. Během svého působení sepsal inventář hradu, čímž mnoho původních předmětů zachránil. \n\nZemřel při návštěvě příbuzných v Rakousku a byl pohřben v obci Aufhofen, kde bylo později uloženo i tělo jeho manželky Kunhuty. \n\nJiří Sternberg se oženil 6. dubna 1921 v Chotělicích s hraběnkou Kunhutou (Kunigunde) Mensdorff-Pouilly (11. leden 1899 Praha – 19. listopad 1989 Dírná), dcerou Emanuela Mensdorff-Pouilly (5. září 1866 Peggau, Štýrsko – 28. březen 1948 Český Šternberk) a jeho manželky (sňatek 12. červenec 1892 Praha) hraběnky Anny Marie Vestfálské z Fürstenbergu (18. únor 1869 Chlumec u Chabařovic – 29. prosinec 1948 Český Šternberk). Narodilo se jim 9 dětí (4 synové a 5 dcer): \n\n\n"}
{"id": "1210121", "url": "https://cs.wikipedia.org/wiki?curid=1210121", "title": "Miroslav Vacek (fotbalista, 1954)", "text": "Miroslav Vacek (fotbalista, 1954)\n\nMiroslav Vacek (* 1954) je bývalý český prvoligový fotbalista.\n\nNejvyšší soutěž hrál v ročníku 1976/77 za Bohemians Praha, zasáhl do 3 utkání, aniž by skóroval. V nižších soutěžích hrál též za Viktoriu Žižkov.\n\n"}
{"id": "1210122", "url": "https://cs.wikipedia.org/wiki?curid=1210122", "title": "Operace Banner", "text": "Operace Banner\n\nOperace Banner byl název pro operaci Britských ozbrojených sil v Severním Irsku od srpna 1969 do července 2007. Ty byly zpočátku nasazeny na žádost unionistické vlády Severního Irska podpořit Královskou ulsterskou policii (RUC). Po belfastské dohodě (1998), intenzita operace začala klesat. Úkolem operace Banner bylo prosadit autoritu vlády Spojeného království v Severním Irsku.\n\nHlavní odpor proti nasazení britské armády přišel od prozatímní irské republikánské armády (PIRA). Ta vedla partyzánskou kampaň proti britské armádě od roku 1970 do roku 1997. Interní dokument vydaný britskou armádou v roce 2007 uvedl, že i když armáda nedokázala porazit Irsku republikánskou armádu, bylo pro IRA nemožné vyhrát násilím a také díky operací se podstatně snížil počet obětí v posledních letech konfliktu.\n\nPrimárním úkolem britské armády byla podpora policejních složek. Spolu s Královským letectvem poskytovaly vzdušnou podporu s helikoptérami, pokud to bylo nutné. Námořní složky byly poskytovány od Královského námořnictva a Královské námořní pěchoty pod kódovým označeným Operace Grenada. To byl úkol na zastavení dodávek zbraní a munice pro polovojenské skupiny. Viditelně je zastrašovali nápadnou námořní přítomností kolem pobřeží Severního Irska a Lough Neagh.\n\nNa vrcholu operace v 70. letech měla britská armáda nasazeno asi 21 000 vojáků. Do roku 1980 toto číslo kleslo na 11 000 vojáků. V roce 1985 počet klesl na 9000. Po zintenzivnění aktivit IRA na konci 80. let stoupl počet na 10 500. V roce 1992 bylo v Severním Irsku nasazeno celkem 17 750 vojáků. Britskou armádu tam tvořily 3 brigády pod vedením nadporučíka-generála. V červenci 1997 během zuřivých nepokojů v nacionalistických oblastech vyvolanými Drumcreemským konfliktem se celkový počet bezpečnostních sil v Severním Irsku zvýšil na více než 30 000 (včetně RUC).\n\nBěhem Operace Banner, britská armáda zabila 305 lidí, z nichž 156 (~ 51%) byly neozbrojení civilisté. Z nich 61 byly děti. Charakteristikou britské armády bylo také, že se dohodli s nelegálními Loajalistickými polovojenskými skupinami, které byly odpovědné za četné útoky na civilisty. Novinář Fintan O'Toole tvrdí, že: \"jak vojensky, tak ideologicky byla britská armáda v konfliktu hráč a ne rozhodčí\".\n\nMnozí členové katolické komunity zpočátku uvítali nasazení britské armády. Katolické oblasti bývaly bod útoky loajalistů a RUC. Nicméně vztahy mezi britskou armádou a katolíky rychle ochladly. Akce britské armády na podporu policie a unionistické vlády postupně získaly pověst zaujatosti ve prospěch protestantů a unionistů. V kampani britské armády proti IRA byly katolické oblasti vystavovány domovním přepadům, kontrolními stanovišti, hlídkami a zákazy vycházení. Během těchto prohlídek vojáci fyzicky i vulgární útočili na katolíky, zatímco protestantské oblasti se těmto kontrolám vyhýbali. V některých čtvrtích se běžně vyskytovaly střety mezi katolíky a britskou armádou. V dubnu 1970, vrchní velitel britské armády v Severním Irsku Ian Freeland oznámil, že někdo byl zastřelen britskou armádou za to, že po vojácích házel zápalné bomby a nedbal na varování vojáků. \n\nZákaz vycházení ve Falls v červenci 1970 byla hlavní rána do vztahů mezi britskou armádou a katolíky. Hledání zbraní v převážně katolické oblasti Falls v Belfastu přerostlo do nepokojů a nakonec do přestřelek s IRA. Britská armáda nato uložila 36hodinový zákaz vycházení a zatkla všechny novináře uvnitř oblasti zákazu vycházení. Stovky domů, hospod a podniků bylo prohledávano kvůli zbraním a oblast byla zamořena slzným plynem. Hledači způsobili mnoho škod a bylo podáno desítky stížností na vojáky kvůli bití, ohrožování, urážení a ponižování obyvatel. Během tohoto incidentu byli zatčeni čtyři civilisté a dalších 60 utrpělo střelná zranění.\n\nDne 9. srpna 1971 byly v Severním Irsku představeny internace (vězení bez soudu). Vojáci začali přepadové akce a internován téměř 350 osob podezřelých z členství IRA. Toto rozhořelo čtyři dny trvající násilnosti v nichž bylo zabito 20 civilistů a tisíce z nich muselo opustit své domovy. 17 civilistů bylo zabito britskými vojáky, z toho 11 během masakru v Ballymurphy. Žádný loajalisté nebyli zahrnuti do tohoto cyklu a mnozí ze zatčených byli obyčejní katolíci bez jakékoli spojitosti s IRA. Mnozí také hlásili, že jejich rodinám bylo vojáky vyhrožováno, byly napadány a slovně uráženy. Výslechové techniky používané na internovaných popsal Evropský soud jako nelidské a ponižující a Evropská komise pro lidská práva je označila jako mučení. Operace vedla masovým protestům a prudkému nárůstu násilí během následujících měsíců. Internace trvaly až do prosince 1975, kdy bylo 1 981 lidí internovaných.\n\nHlavní bod obratu ve vztahu mezi britskou armádou a katolickou komunitou byl 30. leden 1972 - Krvavá neděle. Během anti-internačního pochodu v Derry 26 neozbrojených demonstrantů a kolemjdoucích bylo postřelených vojáky z 1. praporu výsadkového pluku. 14 z nich zemřelo. Někteří byli zastřeleni zezadu nebo při snaze pomoci zraněným. Vyšetřování Krvavé neděle v roce 2010 dospělo k závěru, že vraždy byly neodůvodněné a neomluvitelné.\n\n9. července 1972 britští vojáci ve městě Portadown použili slzný plyn a gumové projektily na katolíky, kteří blokovali pochod Oranžského řádu, který procházel kolem jejich oblastí. Britská armáda pak nechala členy řádu pochodovat do katolických oblastí, v doprovodu alespoň 50 maskovaných a uniformovaných polovojenských jednotek ulsterských obranného sdružení (UDA). V té době byla UDA legální organizace. Ve stejný den v Belfastu, britští odstřelovači zastřelili pět katolických civilistů včetně tří dětí během Springhillského masakru. V noci z 3. na 4. února 1973 odstřelovači britské armády zastřelili čtyři neozbrojené muže (z nichž byl jeden člen IRA) v katolické oblasti New Lodge v Belfastu. \n\nV časných ranních hodinách 31. července 1972 britská armáda začala Operaci Motorman aby znovu získala Severoirská \"uzavřené oblasti\". Byly to většinu katolické čtvrti zabarikádované obyvateli, aby je ochránili před bezpečnostními složkami a loajalisty. Během této operace britská armáda zastřelila čtyři lidi v Derry, zabila 15letého civilistu a neozbrojeného člena IRA. \n\nOd 1971 do 1973 tajné britské armádní jednotky označované jako Vojenské reakční síly (MRF) prováděly tajné operace v Belfastu. Zabili a zranili několik neozbrojených katolických civilistů střelbou z aut. Britská armáda zpočátku tvrdila, že civilisté byli ozbrojeni, ale nebyl nalezen žádný důkaz, který by podporoval toto tvrzení. Bývalí členové MRF později připustili, že jednotka střílela na lidi bez varování. Jeden člen pro BBC uvedl: \"Nebyli jsme tam působit jako vojenské jednotky. Byli jsme tam působit jako teroristická skupina.\" Zpočátku mnoho střeleb z aut bylo připisovaných protestantským loajalistům. Republikáni tvrdili, že MRF se snaží nasměrovat IRA do náboženského konfliktu, a odvrátit IRA od jejího kampaně proti Spojenému království. \n\n12. a 17. května 1992 došlo ke střetům mezi výsadkáři a katolickými civilisty kvůli bombovému útoku, který jednomu výsadkář utrhl nohy. Vojáci údajně vyplenili dvě hospody, poškodili civilní auta a spustili palbu do davu. Tři civilisté byli hospitalizován se střelnými poraněními. V důsledku toho byl výsadkový prapor převelen mimo městských částí a brigádní generál 3. pěší brigády byl zbaven velení.\n\nV jejich úsilí porazit IRA vznikla tajná dohoda mezi britskou armádou a Loajalistickými skupinami. Ta zahrnovala vojáky, kteří se účastnili Loajalistických akcí v době mimo službu a poskytovaly zbraně a informace loajalistům namísto toho, aby je zatkli a začali proti nim vyšetřování. Britská armáda měla také dvojité agentů a informátory uvnitř Loajalistických skupin, kteří organizovali útoky na rozkaz armády nebo s vědomím armády. Zpráva De Silvy uvedla, že během 80. let 85 % informací, které používaly loajalisti při útocích, bylo od bezpečnostních složek. Zpráva irské vlády z roku 2006 uvedla, že britští vojáci také pomáhali loajalistům při jejich útocích v Irsku. \n\nVzhledem k mnoha faktorům, rekruti ulsterských obranného pluku (UDR) byly ze 97 % protestanti od konce roku 1972. Navzdory procesu prověřování, Loajalistickým militantním skupinám se podařilo získat zbraně, výcvik a informace. Dokument britské Vlády z roku 1973 (odkryt v roce 2004) navrhl, aby 5-15% vojáků z UDR bylo členy Loajalistických polovojenských skupin. Ve zprávě se uvádělo, že UDR byl hlavním zdrojem zbraní pro tyto skupiny, přestože v roce 1973 ztráty zbraní klesly až o 75% částečně v důsledku přísnějších kontrol. \n\nV roce 1977 armáda vyšetřovala dvě roty 10. praporu UDR. Vyšetřování zjistilo že 70 vojáci měli vazby na ulsterské dobrovolnické síly (UVF). Následkem toho byly dva propuštěni z bezpečnostních důvodů. Bylo zjištěno, že 30 vojáků podvodně odchýlilo 47 000 liber do UVF a že členové UVF se stýkali s vojáky v jejich špíně. Vyšetřování bylo zastaveno poté, co starší důstojník prohlásil, že by to poškodilo morálku a podrobnosti byly odkryty až v roce 2011.\n\nZpočátku armáda dovolila vojákům vstoupit do UDA, která byla legální organizace až do 1992 i přes její účasti v náboženských vraždách. V listopadu 1972 armáda prohlásila, že voják by měl být propuštěn pokud sympatie pro polovojenské skupiny ovlivňují jeho výkon, loajalitu nebo nestrannost. Do konce roku 1975 bylo propuštěno 171 vojáků s kontakty na UDA. \n\n29 vojáků UDR bylo odsouzených za vraždy. V roce 1990 bylo přinejmenším 197 vojáků uznaných vinnými z terorismu a dalších závažných zločinů včetně bombových útoků, únosů a napadání. To byl jen malý zlomek ze 40 000 vojáků, který sloužili v pluku, ale tento podíl byl vyšší než u britské armádě a RUC.\n\nBěhem 70. let, Glenanský gang - tajná skupina složená z Loajalistického militantů, britských vojáků a RUC provedl sérii útoků proti katolíkům v oblasti Severního Irska známé jako \"vražedný trojúhelník\". Také podnikli útoky v Irsku. Vyšetřování 76 vražd přisuzovaných skupině ukázalo, že policisté a vojáci byli zapojeni v 74 z nich. Jeden člen RUC John Weir prohlásil, že jeho nadřízení věděli o tajné dohodě, ale dovolili tomu pokračovat. Casselova zpráva uvedla, že někteří vysocí důstojníci věděli o zločinech, ale neudělali nic na jejich prevenci a nezačaly vyšetřování. Útoky přisuzovány skupině jsou Bombové útoky v Dublinu a Monaghane (1974), vyvraždění kapely Miami Showband (1975) a vraždy Reaveyovcov a O'Dowdovcov (1976).\n\nStevensovo vyšetřování dospělo k závěru, že konflikt byl intenzivnější abyl prodloužen kvůli britským vojákům a policejním důstojníkům, kteří pomáhali loajalistům zabíjet lidi, včetně civilistů. Příslušníci bezpečnostních sil se snažili zabránit Stevensovu vyšetřování. To odhalilo existenci |Polní průzkumné jednotky (FRU), což byla tajná britská armádní zpravodajská jednotka, která používala dvojitých agentů na infiltrování se do polovojenských skupin. FRU rekrutovala Briana Nelsona a pomohla se mu stát šéfem rozvědky UDA. V roce 1988 byly pod vedením Nelsona odeslané z Jižní Afriky zbraně pro loajalisty. Prostřednictvím Nelsona, FRU pomáhala UDA označovat cíle na vraždy. Velitelé FRU říkají, že jejich plánem bylo udělat UDA více profesionální tím, že jí pomohli označovat republikánské aktivisty a tím zabránit tomu, aby byly zabíjeni nezúčastnění katoličtí civilisté. Stevensovo vyšetřování našlo důkaz, že byly zachráněny pouze dva životy a že Nelson byl zodpovědný za nejméně 30 vražd a mnoho dalších útoků, jejichž oběti byly většinou nezúčastnění civilisté. Jednou z nejprominentnějších obětí byl advokát Pat Finucane. I když byl Nelson v roce 1992 uvězněn, FRU nadále pomáhala UDA a dalším Loajalistickým skupinám. V letech 1992 až 1994 byli loajalisté zodpovědni za více úmrtí než republikáni.\n\nBěhem 38leté operace zahynulo 1441 příslušníků britských ozbrojených sil včetně přirozených příčin a sebevražd. \n\nV červenci 2009 bylo oznámeno, že jejich nejbližším přibude nárok na Alžbětin kříž.\n\nPodle Suttonová indexu úmrtí na CAIN britská armáda zabila 305 lidí během operace Banner.\n\nIntenzita operace postupně začala klesat od roku 1998 po Velkopáteční dohodě, kdy bylo pozastaveno hlídkování a několik vojenských kasáren bylo uzavřeno nebo demontováno, dokonce ještě před ukončením aktivit IRA. Proces demilitarizace začal již v roce 1994 poté co IRA vyhlásila první příměří. Od druhého příměří IRA v roce 1997 až do prvního nařízení na vyřazení zbraní v roce 2001 téměř 50 procent vojenských základen bylo zrušeno nebo zničeno spolu zatímco bylo otevřeno více než 100 přeshraničních cest. \n\nNakonec v srpnu 2005 bylo oznámeno, že v reakci na prohlášení Prozatímní IRA, že její kampaň skončila a v souladu s ustanoveními Velkopáteční dohody, operace Banner by měla být ukončena nejpozději 1. srpna 2007. Počet jednotek umístěných v Severním Irsku se snížil na 5000 a to pouze pro účely školení. Bezpečnost byla zcela převedena na policii. Rezidentský batalión Královského irského pluku - který vznikl z ulsterského obranného pluku, skončil 1. září 2006. Operace oficiálně skončila o půlnoci 31. července 2007, což je nejdéle souvislé nasazení britské armády trvající více než 38 let. Podle slov korespondenta BBC Kevina Connollyho se britská armáda v Severním Irsku spíše rozplynula než odpochodovala pryč. Zatímco stažení vojsk vítaly hlavně nacionalistické strany jako Sociálnědemokratická a dělnická strana (SDLP) a Sinn Féin, unionisté jako Demokratická unionistická strana a ulsterská unionistická strana toto rozhodnutí zase považovali za předčasné. Hlavními důvody jejich odporu byla pokračující činnost disidentských skupin, ztráta pracovních míst souvisejících s bezpečností protestantských komunit a vnímání přítomnosti britské armády jako potvrzení politické unie s Velkou Británií. \n\nAdam Ingram, ministr státu pro ozbrojené síly uvedl, že za předpokladu zachování příznivého prostředí se podpora britské armády pro Policii Severního Irska po 31. červenci 2007 bude snížena na úroveň zbytkové, známé jako Operace Helvetic na poskytování odborné likvidace arzenálu a podpora PSNI v podmínkách extrémního narušování veřejného pořádku, tím tak skončila nouzový provoz britské armády v Severním Irsku. \n"}
{"id": "1210124", "url": "https://cs.wikipedia.org/wiki?curid=1210124", "title": "Schwabmünchen", "text": "Schwabmünchen\n\nSchwabmünchen je město v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 13 595 obyvatel.\n\nSousední obce jsou: Ettringen, Graben, Großaitingen, Hiltenfingen, Langerringen, Scherstetten a Untermeitingen.\n\n"}
{"id": "1210125", "url": "https://cs.wikipedia.org/wiki?curid=1210125", "title": "Zemský okres Unterallgäu", "text": "Zemský okres Unterallgäu\n\nZemský okres Unterallgäu je okres v německé spolkové zemi Bavorsko, ve vládním obvodě Švábsko. Sídlem správy okresu je město Mindelheim. Okres leží na jihozápadě Bavorska u hranic s Bádenskem-Württemberskem.\n\n"}
{"id": "1210128", "url": "https://cs.wikipedia.org/wiki?curid=1210128", "title": "Dětská neurologie", "text": "Dětská neurologie\n\nDětská neurologie se zabývá diagnostikou a léčbou onemocnění centrální a periferní nervové soustavy u dětí od narození až do 19 let. \n\nV Československu měla velkou tradici již od 50. let dvacátého století, kdy obor založil profesor Ivan Lesný. Díky dalším průkopníkům oboru (hlavně prof. Václavu Vojtovi) má česká dětská neurologie velký ohlas i v zahraničí. Díky mezinárodní spolupráci dochází k upřesnění jednotlivých nemocí a také k výraznému pokroku léčby, hlavně při léčbě dětských epilepsií včetně operační léčby. \n\nPéče o pacienty musí být víceoborová. Diagnóza se dnes staví hlavně na klinickém vyšetření, EEG, CT, MR, genetickém vyšetření a vyšetření metabolismu. Léčba vychází ze spolupráce s fyzioterapeuty, logopedy a speciálními pedagogy. Mnohdy musejí být pacienti léčeni neurochirurgickými a ortopedickými operacemi. Velmi důležitá je spolupráce s rodiči a blízkými osobami, které pomáhají v této léčbě.\n"}
{"id": "1210133", "url": "https://cs.wikipedia.org/wiki?curid=1210133", "title": "Kanton Thionville", "text": "Kanton Thionville\n\nKanton Thionville (fr. \"Canton de Thionville\") je francouzský kanton v departementu Moselle v regionu Grand Est. Tvoří ho pouze část města Thionville a obec Terville. Zřízen byl v roce 2015.\n\n"}
{"id": "1210134", "url": "https://cs.wikipedia.org/wiki?curid=1210134", "title": "Sverrir Ingi Ingason", "text": "Sverrir Ingi Ingason\n\nSverrir Ingi Ingason (* 5. srpna 1993, Kópavogur) je islandský fotbalový obránce a reprezentant, v současnosti hráč klubu KSC Lokeren (k červnu 2016).\nHraje na pozici stopera (středního beka).\n\n\nSverrir Ingi hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 21. 1. 2014 v přátelském utkání v Abú Dhabí proti reprezentaci Švédska (prohra Islandu 0:2). Dvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1210136", "url": "https://cs.wikipedia.org/wiki?curid=1210136", "title": "Bílá ruka", "text": "Bílá ruka\n\nVýraz bílá ruka může mít více významů:\n\n"}
{"id": "1210137", "url": "https://cs.wikipedia.org/wiki?curid=1210137", "title": "Gordon Moore", "text": "Gordon Moore\n\nGordon Moore (* 3. ledna 1929, San Francisco) je americký vynálezce a podnikatel, jeden ze zakladatelů Silicon Valley. Spoluzakládal firmu Fairchild Semiconductors a s Robertem Noycem založil firmu Intel. Je autorem tzv. Moorova zákona.\n\nNarodil se v San Franciscu, ale vyrůstal v malém, dvoutisícovém městě Pescadero. Vystudoval chemii na univerzitě v Berkeley, titul Ph.D. v oboru chemie a fyzika získal na California Institute of Technology (Caltech), a to roku 1954.\n\nNa Caltechu potkal Williama Shockleyho, nobelistu a spoluvynálezce tranzistoru. Když Shockley založil v Palo Altu firmu Shockley Semiconductors, která se chtěla zaměřovat na vývoj polovodičů, nabídl Moorovi, aby se stal jedním z prvních zaměstnanců, a to přesto, že obor polovodičů mu byl dosud vzdálený. Shockley Semiconductors se stala první firmou v později proslulém epicentru počítačového průmyslu zvaném Silicon Valley. K prvním zaměstnancům firmy patřil i fyzik Robert Noyce, spoluvynálezce mikročipu, tedy integrovaného obvodu s několika tranzistory na jedné křemíkové destičce.\n\nNoyce a Moore se brzy začali dostávat s autoritativním Shockleym do konfliktů, a tak spolu se šesti dalšími zaměstnanci odešli a založili vlastní firmu Fairchild Semiconductor. Kapitál jim poskytl podnikatel a vynálezce Sherman Fairchild, odtud i název nové firmy. Firma začala rychle expandovat. Jejím prvním výrobkem byl plošný tranzistor 2N697. Společnost IBM koupila sto kusů, za 150 dolarů za kus. Průlom přišel roku 1960, když firma vyvinula obvod se čtyřmi tranzistory na jedné křemíkové destičce.\n\nRoku 1965 Moore formuloval proslulý Moorův zákon, a to v článku o integrovaných obvodech pro časopis \"Electronics Magazine\". Zákon říká, že \"počet tranzistorů v jednom integrovaném obvodu se zdvojnásobí každý rok při zachování stejné ceny.\" Moore v článku odhadl, že tento zákon bude řídit vývoj technologie deset let. Avšak platí dodnes.\n\nMoore a Noyce se roku 1968 rozhodli z Fairchild Semiconductor odejít a založit novou firmu. Nejprve ji nazvali NM Electronics, později Intel (což je de facto zkratka slov \"integrated electronics\"). Nabídli přitom spolupráci chemikovi Andy Groveovi, který se na rozvoji firmy později také velmi podílel. (Další nespokojenci z Fairchild Semiconductors odešli velmi brzy a založili v Silicon Valley další firmu AMD (Advanced Micro Devices), dodnes velkého konkurenta Intelu).\n\nIntel okamžitě zaznamenal úspěch s výrobou paměťových čipů SRAM (static random access memory), od roku 1971 pak s mikroprocesorem Intel 4004, prvním mikroprocesorem volně prodávaným na trhu. Roku 1972 Intel začal vyrábět vlastní počítač s tímto mikroprocesorem. IBM se však trh s osobními počítači v USA podařilo postupně ovládnout (první počítač vrhli na trh roku 1981), a tak se od 80. let Intel soustředil na vývoj a prodej mikroprocesorů, především pro počítače IBM a Compaq.\n\nPrůlomovým byl patrně především procesor Intel 80386, který pracoval na frekvenci 16–33 MHz a měl 275 tisíc tranzistorů. Jednak jeho výkon umožnil vytvořit osobní počítač zajímavý pro spotřebitelský trh a jednak Moore zvolil zajímavou strategii, když se rozhodl tento procesor nepatentovat a umožnil jeho volné šíření. Zdánlivě nelogický krok vedl k zisku takřka absolutní hegemonie - technologie Intelu se tak rozšířila, že ostatní firmy se jí museli přizpůsobit a Intel tak získal na své vývojové linii technologický náskok. Intel pak začal vrhat na trh další průlomové mikroprocesory. Intel 80486 z roku 1989 se stal prvním čipem s více než milionem tranzistorů. Roku 1993 firma představila revoluční procesor Intel Pentium, který zaznamenal obrovský úspěch.\n\nMoore byl v letech 1968-1975 na pozici výkonného viceprezidenta Intelu, v roce 1975 se stal prezidentem i \"CEO\" (výkonný ředitel či hlavní manažer). Roku 1987 se stal předsedou představenstva, když funkci prezidenta a výkonného ředitele převzal Andy Grove. Roku 1997 byl jmenován doživotním čestným prezidentem. V roce 2001 odešel do důchodu.\n\nRoku 1990 byl Moore vyznamenán oceněním National Medal of Technology, později Presidential Medal of Freedom.\n"}
{"id": "1210142", "url": "https://cs.wikipedia.org/wiki?curid=1210142", "title": "Filibert", "text": "Filibert\n\nFilibert je mužské křestní jméno germánského původu. Je složeno z germánských slov \"filu\" = \"velmi\", \"mnoho\", \"hodně\" a \"beraht\" = \"zářivý\", \"jasný\".\n\n\n"}
{"id": "1210144", "url": "https://cs.wikipedia.org/wiki?curid=1210144", "title": "Arrondissement Thionville", "text": "Arrondissement Thionville\n\nArrondissement Thionville (fr. \"Arrondissement de Thionville\") je správní územní jednotka ležící v departementu Moselle a regionu Grand Est ve Francii. Člení se dále na sedm kantonů a 105 obcí. Vznikl 1. ledna 2015 sloučením arrondissementů Thionville-Ouest a Thionville-Est.\n\n"}
{"id": "1210145", "url": "https://cs.wikipedia.org/wiki?curid=1210145", "title": "Emily Batty", "text": "Emily Batty\n\nEmily Batty (* 16. června 1988 Oshawa, Kanada) je kanadská cross-country cyklistka, soutěžící na závodech na horských kolech. Je šampionem Panamerických her a v roce 2014 získala stříbrnou medaili na Hrách Commonwealthu. V roce 2015 získala zlatou medaili na Panamerických hrách v Torontu.\n\nSvou kariéru zahájila v roce 1999 a v roce 2001 se účastnila soutěže v Kanadské Cup Series. V sezóně 2010 jezdila pro tým Trek World Racing v UCI Mountain Bike World Cupu. Batty přešla na Subaru-Trek tým v roce 2011.\n\nV roce 2015 získala zlatou medaili na Panamerických hrách. Na letních olympijských hrách v roce 2012 jezdila se zlomenou klíční kostí. Kvůli zdravotním komplikacím skončila na 24. místě. Po olympijských hrách se na stupně vítězů dostala v roce 2014 na Hrách Commonwealthu v Glasgow.\n\nNarodila se v Ontariu a vyrůstala ve sportovně založené rodině. Má dva starší bratry a mladší sestru, z nichž všichni závodí. V průběhu závodu nosí perlový náhrdelník, který našla mezi šperky své matky, když jí bylo 11 let. Od roku 2013 jezdí v týmu Trek Factory Racing. Jejím trenérem je Adam Morka, který je zároveň jejím snoubencem.Na každém závodě ji uvidíte namalovanou.\n"}
{"id": "1210146", "url": "https://cs.wikipedia.org/wiki?curid=1210146", "title": "Římskokatolická farnost Nová Cerekev", "text": "Římskokatolická farnost Nová Cerekev\n\nŘímskokatolická farnost Nová Cerekev je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1358 je v Nové Cerekvi doložena plebánie. V letech 1750–1760 byl zcela znovu zbudován farní kostel, z původního byla ponechána pouze věž.\nFarnost je administrována ex currendo z Pelhřimova.\n\n"}
{"id": "1210149", "url": "https://cs.wikipedia.org/wiki?curid=1210149", "title": "Římskokatolická farnost Červená Řečice", "text": "Římskokatolická farnost Červená Řečice\n\nŘímskokatolická farnost Červená Řečice je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie je v Červené Řečici doložena v roce 1280. Od roku 1352 byla Červená Řečice sídlem děkanátu, který byl součástí Kouřimského arcijáhenství. Roku 1680 byla farnost povýšena na děkanství.\n\nFarnost Červená Řečice má sídelního duchovního správce, který je zároveň administrátorem ex currendo ve farnostech Onšov, Hořepník a Košetice.\n\n"}
{"id": "1210151", "url": "https://cs.wikipedia.org/wiki?curid=1210151", "title": "Algrange", "text": "Algrange\n\nAlgrange je francouzská obec v departementu Moselle v regionu Grand Est. V roce 2013 zde žilo 6 297 obyvatel. Je centrem kantonu Algrange.\n\nSousední obce jsou: Angevillers, Fontoy, Nilvange a Thionville.\n\n\"Počet obyvatel\"\n\n"}
{"id": "1210153", "url": "https://cs.wikipedia.org/wiki?curid=1210153", "title": "Sewardův poloostrov", "text": "Sewardův poloostrov\n\nSewardův poloostrov () je poloostrov na západním pobřeží Aljašky na severozápadě Severní Ameriky. Je přibližně 320 kilometrů dlouhý a jeho šířka je od 145 do 225 kilometrů. Odděluje od sebe Kotzebueův záliv Čukotského moře Severního ledového oceánu na severu a Nortonův záliv Beringova moře Tichého oceánu na jihu. Na západ od jeho konce leží Beringův průliv.\n\nSewardův poloostrov byl pojmenován podle Williama Henryho Sewarda, ministra zahraničí Spojených států amerických, který zařídil koupi Aljašky.\n\nNejvětším sídlem na poloostrově je město Nome, které má přibližně tři a půl tisíce obyvatel. Leží na jihozápadním pobřeží poloostrova.\n"}
{"id": "1210155", "url": "https://cs.wikipedia.org/wiki?curid=1210155", "title": "Seznam hřbitovů v Česku", "text": "Seznam hřbitovů v Česku\n\nSeznam hřbitovů v Česku podle krajů a podle účelu. Seznam není úplný.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1210156", "url": "https://cs.wikipedia.org/wiki?curid=1210156", "title": "Jozef Kresánek", "text": "Jozef Kresánek\n\nJozef Kresánek (20. prosince 1913 Čičmany – 14. března 1986 Bratislava) byl slovenský muzikolog a hudební skladatel.\n\nPo maturitě na gymnáziu v Trenčíně v roce 1932 studoval na Pražské konzervatoři skladbu u Rudolfa Karla. V letech 1937–1939 pokračoval mistrovskou školou u Vítězslava Nováka. Vedle toho studoval na Filozofické fakultě Univerzity Karlovy hudební vědu a estetiku. Jeho profesory byli Zdeněk Nejedlý, Josef Hutter, Otakar Zich a Jan Mukařovský. V roce 1939 získal titul doktora filosofie.\n\nStal se profesorem na \"Slovenském mužském učitelském ústavu v Prešově\". V letech 1940–1943 pracoval jako referent hudebního odboru Matice slovenské v Turčianském Svätém Martině. Od roku 1944 až do své smrti pak působil jako pedagog na Katedře hudební vědy Filozofické fakulty Univerzity Komenského v Bratislavě. V roce 1953 byl jmenován docentem, v roce 1963 profesorem a v roce 1970 získal titul DrSc. V letech 1956–1964 působil také jako externí ředitel \"Ústavu hudební vědy Slovenské akademie věd.\"\n\nVe dnech 9.–11. října 2013 byla v Bratislavě uspořádána hudebněvědná konference pod názvem „\"Jozef Kresánek – inšpiratívna osobnosť slovenskej hudobnej kultúry\"“.\n\nMezi jeho hlavní muzikologická díla patří:\n\n\n\n\n\n\n\n\n"}
{"id": "1210160", "url": "https://cs.wikipedia.org/wiki?curid=1210160", "title": "Vodíku podobný atom", "text": "Vodíku podobný atom\n\nVodíku podobný atom nebo též vodíku podobný ion je jakékoli atomové jádro s pouze jedním elektronem, stejně jako tomu je u vodíku. Protonů může mít více a tak je celkový náboj tohoto atomu vždy roven formula_1, kde formula_2 je jeho protonové číslo a formula_3 je elementární náboj. He, Li, Be nebo B jsou některé příklady, mezi které patří i těžší izotopy vodíku jako např. deuterium, i když nemají více než 1 proton.\n\nVodíku podobné atomy patří mezi nejjednodušší modely atomů, ve kterých vzniká s dobrým přiblížením pouze interakce mezi jádrem a elektronem, a protože nejsou přítomny další elektrony, které by jinak interagovaly mezi sebou navzájem (elektronovou korelací, spin-spinovou interakcí), je možno tuto úlohu dobře analyticky řešit, pokud hledáme řešení nerelativistické Schrödingerovy rovnice nebo Diracovy rovnice pro vlnovou funkci elektronu vůči jádru. Tato exaktní řešení nazýváme \"vodíku podobné atomové orbitaly\".\n"}
{"id": "1210161", "url": "https://cs.wikipedia.org/wiki?curid=1210161", "title": "Arrondissement Metz", "text": "Arrondissement Metz\n\nArrondissement Metz (fr. \"Arrondissement de Metz\") je správní územní jednotka ležící v departementu Moselle a regionu Grand Est ve Francii. Člení se dále na deset kantonů a 143 obcí. Vznikl 1. ledna 2015 sloučením arrondissementů Metz-Campagne a Metz-Ville.\n\n"}
{"id": "1210162", "url": "https://cs.wikipedia.org/wiki?curid=1210162", "title": "Avia B-634", "text": "Avia B-634\n\nAvia B-634 byl prototyp československého stíhacího dvouplošníku z roku 1936, který byl po letounu B-534 poslední fází aerodynamického vývoje základního modelu B-34.\n\nV roce 1934 vystavovala Avia na pařížském aerosalonu maketu aerodynamicky zdokonalené B-534, přičemž některé prvky z této makety byly následně použity na prototypu B-634. Přestože byl B-634 vyvinut na základě typu B-534, nesdílel s ním příliš společných dílů. Ve srovnání s předchůdcem měl horní křídlo s větší hloubkou, zatímco dolní křídlo mělo hloubku zmenšenou a u jeho kořene bylo vybrání. Hlubší byla také křidélka a přepracovány byly i konce křídel. Díky většímu sklonu mezikřídelních vzpěr se zmenšil prostor mezi křídly a zvýšilo se jejich stupnění.\n\nNa novém typu byla uplatněna řada úprav, které měly zlepšit aerodynamiku stroje. Kulomety byly přemístěny do vnitřku trupu nad motorem, kapotáž motoru i překryt pilotního prostoru byly aerodynamicky zjemněny (prototyp B-634.1 měl původně otevřenou kabinu, která však byla po vzoru B-534 nahrazena uzavřenou), vana chladiče byla čistě zapracována pod trup mezi kořeny samonosných noh hlavního podvozku s koly opatřenými nízkotlakými pneumatikami.\n\nLetoun B-634.1 poprvé vzlétl 9. července 1936. Prototyp byl vyzbrojen kanónem Hispano 402 ráže 20 mm a dvěma kulomety vz. 30 ráže 7,92 mm. Navzdory podstatnému snížení odporu nedošlo u B-634 k výraznému zlepšení výkonů ve srovnání s B-534, a to především kvůli značnému nárůstu hmotnosti konstrukce. B-634.1 byl následně upraven po vzoru B-534, přičemž dostal uzavřenou kabinu a podvozek se standardními pneumatikami bez krytů kol. Ani tento stroj však nevykazoval o mnoho vyšší výkony a navíc již byl jako nástupce typu B-534 vybrán moderní jednoplošník Avia B-35. Jediný postavený prototyp byl využit alespoň k testům motoru Avia HS 12Ycrs a výzbroje v podobě 20mm kanónu Oerlikon FFS střílejícího dutou hřídelí motoru, což měla být standardní konfigurace letounů Bk-534.\n\n\n\n\n\n"}
{"id": "1210163", "url": "https://cs.wikipedia.org/wiki?curid=1210163", "title": "VMFA-121", "text": "VMFA-121\n\nMarine Fighter Attack Squadron 121 (Stíhací útočná peruť námořní pěchoty 121), obvykle zkracovaná VMFA-121, je peruť letectva Námořní pěchoty Spojených států amerických vzniklá v roce 1941 jako stíhací peruť Marine Fighter Squadron 121 (VMF-121). \n\nV letech 1945 až 1969 byla označovaná jako VMA-121 (útočná peruť 121) a mezi lety 1969 a 1989 jako VMA(AW)-121 (Marine Attack Squadron (All Weather)-121, Útočná peruť pro každé počasí 121) a od roku 1989 do roku 2012 jako Marine Fighter Attack Squadron (All Weather)-121.\n\nV současné době je vybavená stroji F-35B Lightning II s kterými se v roce 2012 stala první jednotkou operující s tímto typem.\n\nPrvní operační turnus peruti VMFA-121 s těmito letouny, na palubě vrtulníkové výsadkové lodi USS \"Bonhomme Richard\", je, podle prohlášení velitele \"United States Marine Corps Aviation\" generálporučíka Jona Davise z července 2016, plánován na léto roku 2018.\n\n\n"}
{"id": "1210169", "url": "https://cs.wikipedia.org/wiki?curid=1210169", "title": "Malcolm hood", "text": "Malcolm hood\n\nMalcolm hood (Malcolmův překryt či překryt typu Malcolm) je typ překrytu kabiny letounu. Původně byl vyvinut pro britský stíhací letoun Supermarine Spitfire, ale jeho koncepce se osvědčila tak, že byl dodatečně instalován i u některých exemplářů typu P-51 B a C, a standardně na pozdějších variantách typu Vought F4U Corsair a jeho koncepci napodobily i pozdější varianty německého stíhacího stroje Focke-Wulf Fw 190.\n\nPůvodním výrobcem překrytu byla britská společnost \"R. Malcolm & Co\", která mu dala jméno. Namísto rovných linií mezi rámy překrytu bylo sklo vybouleno vně, což pilotovi poskytlo lepší výhled dozadu.\n\n\n"}
{"id": "1210170", "url": "https://cs.wikipedia.org/wiki?curid=1210170", "title": "Sailly-Achâtel", "text": "Sailly-Achâtel\n\nSailly-Achâtel je francouzská obec v departementu Moselle v regionu Grand Est. V roce 2013 zde žilo 256 obyvatel.\n\nObec leží u hranic departementu Moselle s departementem Meurthe-et-Moselle. Sousední obce jsou: Luppy, Mailly-sur-Seille (Meurthe-et-Moselle), Moncheux, Phlin (Meurthe-et-Moselle), Secourt, Solgne a Vulmont.\n\n\"Počet obyvatel\"\n\n"}
{"id": "1210171", "url": "https://cs.wikipedia.org/wiki?curid=1210171", "title": "Baynes Bat", "text": "Baynes Bat\n\nBaynes Bat (někdy znám i jako Slingsby-Baynes Bat) byl britský experimentální vojenský kluzák navržený za druhé světové války L. E. Baynesem. Byl užíván ke zkouškám koncepce samokřídla navrženého jako prostředek umožnění vzdušné přepravy tanků jejich dočasnou přeměnou na tzv. okřídlený tank.\n\nArmády konce 30. let 20. století hledaly cesty k vzdušné přepravě těžkého vybavení. Letouny schopné přepravit například tank neexistovaly, a pokud ano, potřebovaly by speciální letiště a jiné vybavení. Řešení zkoušené během druhé světové války bylo přidání křídel k tanku, a jeho vlečení k cíli jako kluzáku. Většina návrhů počítala s přímým křídlem s připojenými ocasními a stabilizačními plochami.\nKonstrukce navržená L. E. Baynesem z Royal Aeronautical Society sestávala pouze z šípovitého křídla o rozpětí 100 stop (~30,5 m) se svislými kormidly na jeho špičkách.\n\nK ověření Baynesovy koncepce byl firmou Slingsby Sailplanes v Kirkbymoorside postaven celodřevěný prototyp zmenšený v měřítku 1:3, který poprvé vzlétl v červenci 1943 v Airborne Forces Experimental Establishment na základně RAF Sherburn-in-Elmet v Yorkshiru. Většinu zkušebních letů provedl Flight Lieutenant Robert Kronfeld.\n\nZkoušky byly úspěšné, ale projekt byl opuštěn vzhledem k tehdejší neexistenci vhodného typu tanku, a přijetí rozhodnutí o vývoji kluzáků schopných nést těžké náklady v trupu. Plánovači také nebyli přesvědčeni o praktičnosti vracení většího množství Baynesů Bat z místa výsadku, ačkoliv to v době války nebyl rozhodující faktor.\n\nJediný vyrobený Bat byl prvním bezocasým jednoplošníkem s klapkami dostupným pro výzkum a byl v Royal Aircraft Establishment podroben intenzivním zkouškám s cílem testovat stabilitu a ovládání bezocasého letadla. Stroj byl naposledy viděn v roce 1958 za hangárem na letišti Croydon.\n\n\nÚdaje podle \"Aeroplane Monthly\"\n\n\n\n"}
{"id": "1210172", "url": "https://cs.wikipedia.org/wiki?curid=1210172", "title": "Legion of Merit", "text": "Legion of Merit\n\nLegion of Merit (Záslužná legie či Legie zásluh) je americké státní vyznamenání. Jedná se o jediné americké vyznamenání udělované v několika stupních, a mimo Medaile cti jediné další udělované v podobě nákrční závěsné dekorace (ve stupni komandér).\n\nKromě příslušníků uniformovaných sil Spojených států může být uděleno i představitelům spojeneckých zemí a jejich ozbrojených sil. Těm může být udělováno v několika stupních, zatímco občanům Spojených států je udělováno bez uvedení stupně.\n\n\"výběr\"\n\n\n"}
{"id": "1210173", "url": "https://cs.wikipedia.org/wiki?curid=1210173", "title": "Jan Rudolf Demel", "text": "Jan Rudolf Demel\n\nJan Rudolf Demel (7. dubna 1833 Prostějov – 1. října 1905 Praha-Nové Město) byl rakouský pedagog, propagátor rolnického školství a politik české národnosti z Moravy; poslanec Moravského zemského sněmu.\n\nPůsobil jako pedagog na reálných školách a zabýval se organizováním moravského rolnictva. Pocházel z rodiny krejčího. Vystudoval německé gymnázium v Olomouci. Maturoval roku 1849. Pak studoval na technice, na Vídeňské univerzitě a na Karlo-Ferdinandově univerzitě v Praze. Jiné zdroje uvádějí, že navštěvoval polytechniku v Praze a ve Vídni.\n\nNastoupil jako profesor chemie a přírodopisu na německou reálnou školu v Olomouci. Zde se zapojil do veřejného a politického dění. Založil Hospodářskou jednotu olomouckou a po dlouhé období zastával funkci jejího předsedy. Jeho švagrem byl starosta Přerova František Kramář. Díky spolupráci mezi Kramářem a Demelovou Hospodářskou jednotou vznikla roku 1864 v Přerově rolnická škola, později převzata pod zemský rozpočet a proměněna na střední zemědělskou školu. Podobně roku 1876 inicioval Demel vznik rolnické školy v Klášterním Hradisku. Jiné zdroje uvádějí, že rolnická škola v Přerově byla přestěhována do Klášterního Hradiska.\n\nStál také za založením řady dalších rolnických záložen, sladoven (např. První rolnické akciové sladovny v Prostějově) a cukrovarů, například rolnického cukrovaru ve Vrbátkách. Spoluzaložil Ústřední rolnickou záložnu v Olomouci. V 80. letech 19. století založil Selský spolek pro Moravu se sídlem v Olomouci, organizovaný po vzoru německorakouských \"Bauernbundů\".\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Olomouc, Prostějov, Plumlov. Zvolen zde byl i v krátce poté konaných zemských volbách v březnu 1867, zemských volbách 1870, zemských volbách v září 1871 a zemských volbách v prosinci 1871. Pak byl zbaven mandátu, ale v doplňovacích volbách v listopadu 1873 mandát opět získal.\n\nPoslanecký slib skládal v únoru 1867 v češtině. Během svého působení spolupodepsal coby zemský poslanec moravskou verzi státoprávní deklarace českých poslanců. V roce 1871 byl oficiálním kandidátem Moravské národní strany (staročeské). Stejně tak ve volbách roku 1873 je uváděn coby staročech. Jako zemský poslanec napomohl zřízení české reálné školy v Telči.\n\nV posledních patnácti letech života (podle jiného zdroje až od roku 1901) bydlel v Praze, kde se dále zabýval zemědělskou osvětou a až do své smrti byl předsedou Zemského ovocnického spolku. Vydal řadu agronomických spisů a často vystupoval na veřejných přednáškách na venkově. Vydával též časopis \"Hospodář moravský\".\n\nZemřel v říjnu 1905.\n\nOd roku 1865 byl čestným občanem Přerova. V Brně je po něm od roku 1925 pojmenována Demlova ulice.\n\n"}
{"id": "1210178", "url": "https://cs.wikipedia.org/wiki?curid=1210178", "title": "131. peruť", "text": "131. peruť\n\nOznačení 131. peruť může označovat více leteckých perutí:\n"}
{"id": "1210182", "url": "https://cs.wikipedia.org/wiki?curid=1210182", "title": "Vestfjarðagöng", "text": "Vestfjarðagöng\n\nVestfjarðagöng je silniční tunel na severozápadě Islandu. Leží na poloostrově Vestfirðir na silnicích č. 60 a 65. Jeho výstavba započala v roce 1991; pro dopravu byl otevřen v prosinci 1995, ale dokončení všech prací se protáhlo až do září 1996.\n\nUprostřed Vestfjarðagöngu se nachází třísměrná křižovatka, na níž se setkávají jednotlivé větve tunelu: východní (od Ísafjörðuru), severozápadní (od Suðureyri) a jihozápadní (od Flateyri). S celkovou délkou 9 113 metrů se jedná o nejdelší samostatný tunel na Islandu.\n"}
{"id": "1210184", "url": "https://cs.wikipedia.org/wiki?curid=1210184", "title": "Sailly", "text": "Sailly\n\nSailly je název nebo součást názvu více francouzských obcí:\n\n"}
{"id": "1210190", "url": "https://cs.wikipedia.org/wiki?curid=1210190", "title": "Eartha Kittová", "text": "Eartha Kittová\n\nEartha Kittová (17. ledna 1927 North, Jižní Karolína – 25. prosince 2008 Weston, Connecticut) byla americká zpěvačka, tanečnice a herečka, sexuální symbol 50. let 20. století. Proslavila se písní „C’est Si Bon“.\n\nByla dcerou černošské matky a bělošského otce. V šestnácti letech se stala členkou taneční skupiny Katherine Dunhamové. S ní procestovala celý svět. Usadila se pak v Paříži, kde se stala zpěvačkou v nočních klubech. Roku 1950 ji obsadil Orson Welles do prvního filmu \"Time Runs\". Roku 1952 se prosadila na Broadwayi v představení \"New Faces of 1952\". Vzápětí se proslavila několika megahity jako „C’est Si Bon“, „Santa Baby“ či „I Want to Be Evil“. V televizi se prosadila především jako Catwoman v seriálu \"Batman\". V 60. letech kritizovala americkou účast ve válce ve Vietnamu. V letech 2007 a 2008 získala dvě Ceny Emmy za účinkování v dětských televizních pořadech.\n"}
{"id": "1210194", "url": "https://cs.wikipedia.org/wiki?curid=1210194", "title": "Jonathan Winters", "text": "Jonathan Winters\n\nJonathan Harshman Winters III (11. listopadu 1925, Dayton – 11. dubna 2013, Montecito) byl americký komik, herec, průkopník stand-up comedy. \n\nByl hvězdou americké televize 50.-60. let 20. století. Hrál i ve filmu, například \"It’s a Mad Mad Mad Mad World\" (1963) či \"The Loved One\" (1965). V 80. letech se objevil v sitcomu \"Mork and Mindy\", kde se setkal s Robinem Williamsem, který Winterse označoval za svého největšího učitele, a v americké verzi kresleného seriálu Šmoulové, kde namluvil postavu Taťky Šmouly. V závěru života namluvil tuto postavu i ve dvou filmech, \"Šmoulové\" (2011) a \"Šmoulové 2\" (2013). Druhý snímek byl jeho poslední prací. Trpěl maniodepresivní psychózou, což jako jedna z prvních celebrit veřejně přiznal a často na tuto skutečnost odkazoval i ve svých skečích.\n"}
{"id": "1210195", "url": "https://cs.wikipedia.org/wiki?curid=1210195", "title": "Lumley Lyster", "text": "Lumley Lyster\n\nSir Arthur Lumley St. George Lyster KCB, CBE, CVO, DSO (27. dubna 1888 – 4. srpna 1957) byl důstojník Royal Navy v době druhé světové války.\n\nLyster sloužil již za první světové války a v roce 1915 bojoval u Gallipoli. V roce 1929 se stal členem komise pro výzbroj námořnictva a v roce 1932 byl jmenován velitelem křižníku HMS \"Danae\". V roce 1933 se ujal velení 5. flotily torpédoborců a poté v roce 1935 Dělostřelecké školy Royal Navy v Chathamu v Kentu, předtím než se v roce 1936 stal ředitelem pro výcvik a štábní službu v Admiralitě. V roce 1938 byl jmenován velitelem letadlové lodi HMS \"Glorious\" a roku 1939 se stal královým námořním pobočníkem.\n\nVe druhé světové válce zpočátku sloužil ve funkci kontradmirála velícího loděnici ve Scapa Flow, a poté od roku 1940 jako velitel letadlových lodí Středomořského loďstva. Významný je svým plánováním útoku na Tarent, započatým roku 1935 (podle pokynu Dudleye Pounda) a provedeným v listopadu 1940.\n\nV roce 1941 byl jmenován pátým námořním lordem a velitelem námořního letectva a roku 1942 velitelem letadlových lodí Home Fleet s HMS \"Illustrious\" jako vlajkovou lodí. Během operace Pedestal v srpnu 1942 velel leteckým operacím, za což byl jmenován komandérem Řádu britského impéria.\n\nV roce 1943 byl jmenován do funkce vlajkového důstojníka pro výcvik letadlových lodí a v roce 1945 odešel do výslužby.\n\n"}
{"id": "1210198", "url": "https://cs.wikipedia.org/wiki?curid=1210198", "title": "Galerie Jiří Švestka", "text": "Galerie Jiří Švestka\n\nGalerie Jiří Švestka je galerie v Praze. Založena byla v roce 1995 jako jedna z prvních tuzemských soukromých galerií a měla podíl na růstu trhu s uměním v České republice a na Slovensku.\n\nNese jméno svého zakladatele, historika a teoretika umění PhDr. Jiřího Švestky. Prezentuje současné české a světové umění.\n\nGalerie byla od svého vzniku pevně spojena s myšlenkou představit v Praze zahraniční a české umělce (mladé i etablované), respektive středoevropské umělce prezentovat v mezinárodním kontextu a umožnit jim spolupráci se světovými institucemi. Zastoupení umělci vystavovali ve významných institucích jako například v Musée d'art moderne Saint-Étienne, Museum Tinguely Basel, Kunsthal Rotterdam, Photographers' Gallery Londýn, Kunstmuseum Wolfsburg, na Bienále v Benátkách, nebo v muzeu Kolumba v Kolíně nad Rýnem.\n\nOd 24. května 2017 funguje nová pražská pobočka Jiri Svestka Gallery. Společnost Fine Arts of Central Europe s.r.o., která galerii provozuje, ji otevřela na adrese Janáčkovo nábřeží 5, Praha 5 - Smíchov.\n\nČinnost galerie je zaměřena na současné mezinárodní výtvarné umění, galerie zastupuje české a světové umělce pracující napříč médii. \n\nGalerie byla založena Jiřím Švestkou v Praze. V letech 1995–2003 sídlila v Urbánkově domě, takzvaném Mozarteu v Jungmannově ulici v Praze. V letech 2003–2014 galerie sídlila v bývalé budově manufaktury na ulici Biskupský dvůr, Praha 1\n\nV devadesátých letech zastupovala galerie nejvýraznější osobnosti českého umění. Vystavovali zde například Jiří Černický, Krištof Kintera, Markéta Othová, Jiří Franta, David Böhm, Lukáš Jasanský, Martin Polák, Jitka Hanzlová a další, z nichž některé galerie zastupuje dodnes. V letech 2009–2017 fungovala pobočka galerie v Berlíně. Od roku 2017 je opět otevřena pražská pobočka Jiri Svestka Gallery. Společnost Fine Arts of Central Europe s.r.o., která galerii provozuje, ji otevřela na adrese Janáčkovo nábřeží 5, Praha 5 - Smíchov.\n\nJiri Svestka Gallery Berlin (2009 – 2017)\n\nJiri Svestka Gallery Berlin sídlila na Potsdamer Straße 81c,D – 10 785 a stejně jako pobočka v Praze se zaměřovala zejména na současné mladé umělce ze střední Evropy. Vystavovali zde například Rafał Bujnowski Andrej Dúbravský, Jan Durina, Mark Ther, Martin Kohout, Jan van der Pol, Krištof Kintera, Jiří Černický, Maki Na Kamura, Katarina Poliačiková, Adéla Babanová, Josef Bolf Jiří Franta, David Böhm, Sofie Švejdová a další. \n\nGalerie Jiří Švestka se výrazně zasloužila o prezentaci českých i světových umělců v mezinárodním kontextu. Galerie Jiří Švestka se účastní prestižních světových veletrhů, mimo jiné: TEFAF Maastricht, Art Basel, Art Basel Miami Beach,The Armory Show, Art Chicago, KIAF Seoul, Volta NYC, Volta Show Basel, Art Brussels, Art Cologne, FIAC Paris, Art Forum Berlin, Artissima Torino, Art Moscow, ARCO Madrid, VIENNAFAIR.\n\nSiah Armajani, Adéla Babanová, Rafał Bujnowski, Tony Cragg, Andrej Dúbravský, Jan Durina, Georg Ettl, Jiří Franta a David Böhm, Jårg Geismar, Dan Graham, Jitka Hanzlová, Krištof Kintera, Jan Kotík, Petra Malá Miller, Maki Na Kamura, Ioana Nemeș, Markéta Othová, Lukáš Jasanský a Martin Polák, Hans Rath, Sofie Švejdová, Viktor Takáč, Miroslav Tichý, Leonid Tishkov, Jan van der Pol, Kateřina Vincourová, Karíma Al-Mukhtarová.\n\nThomas Huber, Juan Muñoz, Thomas Schütte, Mark Wallinger, Bořek Šípek, Doug Aitken, Robert Moskowitz, Katarzyna Kozyra, Ger van Elk, Otto Gutfreund, Ann-Sofi Sidén, Julião Sarmento, Alvaro Siza, Michal Pěchouček, Dieter Roth, Veronika Holcová, Petra Feriancová, Jörg Immendorff, Markus Huemer, Clare Woods, Dan Perjovschi, Jakub Hošek, Leiko Ikemura, Viktor Pivovarov, Jaromir Novotný, Thomas Helbig, Robert Wilson, Josef Bolf, Ryan Mendoza.\n\n\nLiterární sklony aneb spisovatelé o svém oblíbeném obrazu, objektu, akci, instalaci… byly společným projektem Galerie Jiří Švestka a básníka Petra Borkovce. Šlo o cyklus přednášek s krátkým koncertem, na kterém významní čeští literáti představili a komentovali svá oblíbená umělecká díla. Přednášeli zde například Jáchym Topol, Ondřej Buddeus, Markéta Pilátová, Markéta Denemarková, Petr Král a mnozí další.\n\nDále galerie pravidelně pořádala mimo jiné komentované prohlídky a diskuze s umělci, ve kterých pokračuje nyní i v Berlíně.\n\n"}
{"id": "1210199", "url": "https://cs.wikipedia.org/wiki?curid=1210199", "title": "Antonín Hranáč", "text": "Antonín Hranáč\n\nAntonín Hranáč, též Antonín Hranatsch nebo Anton Hranatsch (\"cca 1805\" – 15. října 1868 Hustopeče), byl rakouský politik české národnosti z Moravy; poslanec Moravského zemského sněmu a starosta Hustopečí.\n\nOd roku 1839 byl členem městského zastupitelstva v Hustopečích. Od roku 1850 (podle jiného zdroje již od roku 1848) působil jako starosta města. Starostenskou funkci získal třikrát po sobě. Zvolen byl i v únoru 1861 a opět v srpnu 1867. Během funkčního období původně trvajícího do roku 1870 ovšem zemřel a 15. října 1868 ho nahradil František Husty.\n\nV 60. letech se krátce zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Hustopeče, Hodonín, Slavkov, Dolní Kounice. Uvádí se jako federalistický poslanec. Poslanecký slib skládal v češtině. Podporoval Moravskou národní stranu (staročeskou). Na sněmu ale zasedal jen krátce, protože v krátce poté konaných zemských volbách v březnu 1867 již v tomto obvodu uspěl Johann Tomanek, kandidát provídeňské centralistické Ústavní strany poměrem 287 : 226 hlasů. V samotných Hustopečích sice měl Hranáč převahu, ale celkově mandát neobhájil. Český tisk to přičítal vládním machinacím a příklonu úřednictva a židovstva k Tomankovi. Německý tisk zase poukazoval na české machinace a na agitaci katolických kruhů ve prospěch Hranáče.\n\nZemřel v říjnu 1868 ve věku 63 let.\n"}
{"id": "1210203", "url": "https://cs.wikipedia.org/wiki?curid=1210203", "title": "Kačerov (Zdobnice)", "text": "Kačerov (Zdobnice)\n\nKačerov je vesnice a základní sídelní jednotka na katastrálním území Kačerov u Zdobnice v evidenční části Zdobnice obce Zdobnice v okrese Rychnov nad Kněžnou. V roce 2016 bylo její jádro v okolí kostela svaté Kateřiny prohlášeno za vesnickou památkovou zónu. V roce 2016 mělo 3 stálé obyvatele, jinak slouží především rekreaci.\n\nPrvní doložená písemná zmínka o Kačerovu je z roku 1562. Jedná se o urbář rychnovského panství dokumentující sklářskou výrobu v Kačerově a jmenuje i jednotlivé obyvatele. Urbanismus obce i nálezy v lokalitě však dokladují existenci vsi minimálně o sto let dříve. Až do poloviny 17. století byl Kačerov českou vesnicí. Jsou zaznamenána jména jako Jíra Táborků, Waczlaw Lzyczarz, Petr Kotlyna (1562), Martin Sklenář (sklářský mistr), Jakub Jeniků, Jan Czierný, Důra sklenárská vdova, Wáczlaw Rohonek (1571), Jan Nováků, Wáczlaw Šenkýř, Wáczlav Zrůbáček, Jindra Hajnej (1597). Sklářská výroba v Kačerově zanikla kolem roku 1610. Důvodem byl nedostatek dřevní hmoty. Bývalý hutní statek, později č.p. 1, se stal rychtou a největším statkem ve vsi. Kačerov se přeměnil na zemědělskou osadu, což byl obvyklý jev v Orlických horách. Po roce 1621 docházelo postupně k odlivu českého obyvatelstva a naopak přílivu německého etnika. Důvodem byla drastická těžba dřeva na pozemcích v držení královské komory pro potřeby dolů v Kutné Hoře. Místní obyvatelstvo, neschopné zvládnout těžbu, bylo nahrazováno těžaři z Tyrol, dříve působících v Krkonoších. V roce 1654 jsou zaznamenána vedle českých jmen i jména jako Kryštof Ulrych, Jakub Hybner, Kašpar Hermann. Počátkem 18. století se kačerovské rody ustalují, mizí definitivně česká jména i první jména německá.\n\nPrvní dřevěný kostel stál v údolí (dnes kamenný kříž proti mlýnu) již před rokem 1556 (1449). V roce 1683 bylo rozhodnuto o zboření „stářím zchátralého kostela“ a jeho výstavbě na místě dnešní stavby. Byl znovu postaven roku 1684 nad údolím a byl opět dřevěný. Vyhořel po zásahu blesku v roce 1794. V letech 1796–1798 byl vybudován nový klasicistní kamenný kostel sv. Kateřiny, stojící dodnes.\n\nŠkola byla v Kačerově založena před rokem 1691. Byla zpočátku provozována po chalupách. V roce 1822 byla postavena nová kamenná budova školy vedle kostela, která byla v roce 1883 zvýšena o roubené patro. Dvoutřídka vyučovala až 96 dětí. K budově školy se také váže osoba asi nejvýznamnějšího kačerovského rodáka Emiliana Kaufmanna. Ačkoliv pocházel z německé rodiny, stal se výraznou osobou české medicíny a kultury. V roce 1891 byl jmenován mimořádným profesorem na české lékařské fakultě Univerzity Karlovy v Praze. Je považován za zakladatele české otorhinolaryngologie. Vedle své lékařské činnosti se po celý život angažoval na poli hudby jako sbormistr, varhaník, skladatel a redaktor Věstníku pěveckého a hudebního. Je považován za nejvýznamnějšího starostu Jednoty pěveckých spolků českoslovanských, které předsedal v letech 1895–1903. Pochován je na kačerovském hřbitově u zdi kostela svaté Kateřiny.\n\nObec žila převážně zemědělskou činností, tkalcováním, lepením lubových krabiček, řemesly všeho druhu, těžbou dřeva atd. V roce 1888 zde stálo 104 domů s 524 obyvateli. Působil zde lékař i zubař. Po roce 1945 bylo veškeré německé obyvatelstvo ve třech vlnách odsunuto do Německa. Následný pokus o osídlení se nezdařil, domy chátraly a postupně bylo 70 procent stavení, včetně hospodářských budov, zbořeno. Mezi nimi i vzácná renesanční budova sklárny a rychta č.p. 1, dva mlýny i největší statky ve vsi.\n\nProti tomuto nezadržitelnému trendu v Kačerově počala působit od roku 1947 skupina chalupářů v čele s herečkou Evou Gerovou (Šanovcovou). Byl tak zachráněn vzácný soubor lidových staveb v nejcennější a historicky nejstarší části obce. Do dneška se tak zachovalo 31 původních objektů (25 chalup, škola, kostel, kaple a dvě stodoly) a jen menší část těchto objektů byla přestavbami vážně poškozena. Počátkem 70. let 20. století byla na katastru Kačerova povolena výstavba rekreačních chat. Od 80. let je Kačerov katastrální částí obce Zdobnice. V roce 2016 byl Kačerov vyhlášen jako vesnická památková zóna – jediná v Orlických horách.\n\nVe vsi jsou tři kulturní památky, zapsané 24. března 1964: pozdně barokní farní kostel svaté Kateřiny s ohradní zdí hřbitova (márnice již zanikla) a klasicistní sousoší Piety na pilíři s křížem, v životní velikosti, signované sochařem Mielnitzkým k roku 1832, na jižním okraji vsi při silnici do Kunčiny Vsi. Nově vyhlášen je také pískovcový kříž na místě původního kostela a hřbitova dole v údolí. \n\nV dolní části Kačerova, v údolí kolem Liberského potoka, dosud existuje soubor převážně roubené lidové architektury charakteristické pro oblast Orlických hor. Jedná se především o přízemní chalupy východosudetského typu komoro-chlévní dispozice s roubenými světnicemi a zděnými zadními částmi, bedněnými štíty a přístavky.\n\nNejstarší chalupy ve vsi z konce 18. století se vyznačují typickými sedlovými střechami a přesahy stropních trámů. Dalšími typickými prvky tohoto období jsou sdružená okna ve štítu (če. 64 a 62), unikátní bedněný štít zdobený jednoduchým \"schodovitým\" vzorem z lišt (če. 62). Nejlepším příkladem lidové architektury z konce 18. stol. na Kačerově je če. 64 s jednoduchým bedněným štítem se sdruženými okny a nadokenní okapnicí, masivním podlomením a ochozem kolem roubené světnice (zejména tento prvek pro horské oblasti typický dnes téměř zanikl).\n\nOstatní chalupy postavené v 19. stol. se vyznačují roubenými stěnami ze subtilnějších trámů a  jednoduchými klasicistními šambránami kolem oken. Časté zde jsou předválečné a meziválečné úpravy, jako jsou vaznicové soustavy krovů, jednoduše bedněné štíty bez předsazení či nastavovaná bedněná polopatra, která se přistavovala spolu s novým krovem kvůli zvětšení skladovacích prostor na půdách. Střechy byly postupně vybavovány jednoduchými vikýři s pultovými stříškami. Chalupy byly často obestavovány jednoduchými bedněnými přístěnky, v případě čp. 56 i křížovou světničkou nad vchodem nesenou sloupkem.\n\nKrajinný ráz Kačerova dotváří také mnohé sakrální památky jako je již zmíněné sousoší Piety z roku 1832, dále pískovcový kříž na místě původního kostela dole v údolí, malá kaplička z roku 1856 při cestě ke křižovatce nebo drobná boží muka na cestě v dnes již neexistujícím horním Kačerově směrem na hřeben. Vedle hlavní cesty se pod skalou nachází památník obětem první světové války se jmény téměř třiceti obyvatel Kačerova. Dokladem hospodářské činnosti jsou dnes již poslední dvě kamenné stodoly v horní části vsi. V dolní části vsi kolem mlýna se nachází původní kamenné mostky. \n\nKačerov byl pro své nesporné architektonické a urbanistické hodnoty v červnu 2016 vyhlášen vesnickou památkovou zónou. V oblasti Orlických hor se svými architektonickými kvalitami dokáží přiblížit již jen horské vsi Šediviny a Neratov a části vsí Jadrná či Bartošovice. \n\nNa katastrálním území Kačerova se nachází několik druhů přírodních biotopů ovlivněných činností člověka. V dolní části obce, v hluboce sevřeném údolí Liberského potoka, se po levé straně nachází komplex autenticky zachovalých acidofilních bučin, které se vyznačují druhově chudým bylinným patrem, kterým dominují zejména traviny (metlička křivolaká). \n\nÚdolí Liberského potoka se poté rozvírá do strání, které byly odedávna využívány k pasení dobytka a sečení, některé segmenty potom jako pole. Tyto květnaté louky se dodnes vyznačují vysokou druhovou rozmanitostí (z těch nejvýraznějších lze uvést štírovník růžkatý, vikev plotní, kakost luční, osívka jarní, jestřábník žlutý a oranžový, rdesno hadí kořen a také nejvíce výrazný sléz pižmový).\n\nKolem celého toku liberského potoka se nachází pásmo horských potočních olšin s olší šedou (horní část toku), kolem pramenišť okolo potoka se nacházejí devětsilové lemy s devětsilem bílým a lékařským, velice výrazným aspektem v jarním období je zejména v dolní údolní části a střední části vsi bledule jarní, která se tu objevuje v kobercových porostech. \n\nV horní části vsi napravo od silnice se nachází přírodní rezervace Kačerov (650–720 m n. m.). Jedná se o komplex lučních pramenišť až přechodových rašelinišť, částečně zarostlých náletovými dřevinami (olše šedá, břízy, vrby, jasan ztepilý). Rašeliniště bylo částečně poškozeno v 70. letech 20. století násilnými melioracemi a přehrazeními. V současné době se CHKO Orlické hory zasloužilo o další umělé zásahy v podobě tůněk, které mají zabránit nežádoucímu odtoku vod z oblasti, rezervace byla dále rozšířena o cenné, druhově bohaté mezofilní mokřadní louky, nacházející se v jihovýchodní části rezervace. Tyto mokřadní louky se mohou pyšnit následujícími zástupci: prstnatec Fuchsův, prstnatec májový, violka bahenní či vachta trojlistá. Severněji položená část je původní luční prameniště zrašelinělé jako přechodové rašeliniště s porosty rosnatky okrouhlolisté.\n\nV horní části vsi se nachází soustava původních uměle vytvořených rybníků, které byly pro svoji významnost zahrnuty do soustavy chráněných území NATURA 2000 jako EVL (evropsky významná lokalita), zároveň byla oblast dolního rybníka vyhlášena jako PP Kačerov. Předmětem ochrany je podpora a stabilizace populace evropsky významných a silně ohrožených živočišných druhů modráska bahenního a modráska očkovaného. \nVesnicí vede silnice III/31816, která přes Kunčinu Ves, Kačerov a Uhřínov spojuje silnice II/318 a II/320. V horní části vsi z ní odbočuje k jihozápadu silnice III/31814 směrem na Prorubky a Panskou Habrovou.\n\nV pracovních dnech sem zajíždějí autobusy linek dvou dopravců od Rychnova nad Kněžnou, přičemž spoje do Kačerova a spoje z Kačerova na sebe vždy navazují a pokračují zpět po jiné silnici, než po které přijely, takže jde fakticky o polookružní objezd:\n\nV oblasti Kačerova mají autobusy zastávky:\n\n"}
{"id": "1210206", "url": "https://cs.wikipedia.org/wiki?curid=1210206", "title": "AirForces Monthly", "text": "AirForces Monthly\n\nAirForces Monthly je časopis zaměřený na vojenské letectví, vydávaný společností Key Publishing v Stamfordu v Lincolnshiru ve Spojeném království. Vznikl v roce 1988.\n\nTémata pokrývaná \"AirForces Monthly\" zahrnují:\n\n\nSesterskými publikacemi jsou Air International, Air Enthusiast, Airliner World, Airports International, a FlyPast.\n\n"}
{"id": "1210208", "url": "https://cs.wikipedia.org/wiki?curid=1210208", "title": "SK Zápy", "text": "SK Zápy\n\nSK Zápy je fotbalový klub působící v městysu Zápy ve Středočeském kraji. Od sezóny 2012/13 je účastníkem České fotbalové ligy.\n\nV roce 1932 byl založen fotbalový klub pod názvem \"Sportovní klub Zápy\" a prvním předsedou byl zvolen J.Srb. Klub měl dvě dospělá mužstva a zároveň bylo vybudováno hřiště na pozemku v Teletníku. V letech 1934 - 1938 hrálo první mužstvo III.třídě. V ročníku 1937/38 mužstvo dokázalo postoupit do II.třídy, kde vydrželo pouze sezónu a postoupilo do I.B. třídy. Ve válečném období proběhla v roce 1941 rekonstrukce hrací plochy a následoval sestup do II.třídy. V ročníku 1942/43 uhráli postup a vrátili se do I.B třídy. \nRoky 1945 - 1953 znamenaly vcelku klidné období, předsedou byl zvolen A.Kudrna, hrála se I.B. třída, ale odchod hráčů do vyšších soutěží, prakticky celého mužstva způsobil, že v roce 1955 byl oddíl odhlášen ze soutěže. Hráči odešli do mužstev ligových např. Pokorný do pražských Nuslí (1.liga), Zalabák do STEP Praha (1.liga), Janoušek do SK Čelákovice (česká liga).\nV ročníku 1966/67 jsou vybudovány nové kabiny a mění se název klubu na \"TJ Sokol Zápy při JZD Rozvoj\".\nV roce 1967 byl klubem sehrán první mezinárodní zápas s FC Sibenhirten z Rakouska a poprvé se zápská kopaná představila v cizině na hřišti předměstí Vídně.\nPrvní mužstvo hrálo okresní přebor do roku 1982, kdy následoval bleskový přestup do I.A třídy a vzápětí do Krajského přeboru, který se hrál v Zápech sedm let, až do roku 1991. V letech 1984 - 1987 proběhla rekonstrukci hřiště. Předsedou byl zvolen M.Werner, který dokázal udržet vysokou sportovní a společenskou prestiž TJ. Za jeho vedení klub třikrát odjel sehrát fotbalové zápasy do Itálie. V té době hráli v Zápech hráči s ligovými zkušenostmi M.Valent (Bohemians), Miroslav Linhart (Neratovice) nebo Václav Hradecký.\nV roce 1990 bylo založeno volné sdružení občanů jako samostatný právní subjekt pod názvem TJ Sokol Zápy a jeho prvým předsedou byl zvolen M.Werner. Po jeho odstoupení v roce 1994 byl zvolen J.Kuchař. V roce 1997 začala krize v zápském fotbale a výsledek byl v roce 1999 sestup do okresního přeboru. Na vyřešení krize byl zvolen nový výbor TJ a do jeho čela byl zvolen předsedou Zdeněk Hrdlička. První mužstvo začalo prodělávat, jak hráčské tak trenérské změny. Na postu trenéra se vystřídalo hned několik lidí a až v roce 2002 byl angažován trenér Babovák z Brandýsa, který si s sebou přivedl i některé fotbalisty a v Zápech se začalo blýskat na lepší časy. V sezoně 2003/04 přišel toužebně očekávaný postup do B.třídy, po roce působení postup do A.třídy.\nV ročníku 2006/07 se po změnách ve vedení podařilo postoupit do krajského přeboru.\nSezona 2010/2011 se významně zapsala do dějin zápského fotbalu. Po téměř po 45 letech se klub vrací k původnímu názvu názvem \"SK Zápy\". Vyvrcholením sezony byl double, kdy SK Zápy dokázaly vyhrát krajský pohár Ondrášovka Cup, ale hlavně krajský přebor, čímž si poprvé v historii vybojovali účast v divizi.\nV roce 2012 Zápy slaví osmdesát let od založení fotbalu v Zápech. Toto výročí je po jedné sezóně v divizi opět korunováno úspěchem a to postupem do ČFL. Sezóna 2015/2016 skončila pro zápský fotbal opět úspěchem, kdy si vybojoval druhým místem v konečné tabulce ČFL postup do Fotbalové národní ligy, ale bohužel jim FAČR nebyla přidělena licence, čímž se veškeré radosti proměnily v zklamání. Do vyšší soutěže postoupila ze třetího místa Viktoria Žižkov.\n\n"}
{"id": "1210211", "url": "https://cs.wikipedia.org/wiki?curid=1210211", "title": "Josef Kafka", "text": "Josef Kafka\n\nJosef Kafka, uváděn též jako Gustav Kafka, rodným jménem Abraham Beer Kafka (15. července 1846 Brno – 19. května 1895 Vídeň), byl rakouský podnikatel a politik německé národnosti z Moravy; poslanec Moravského zemského sněmu.\n\nJeho otcem byl Moritz Kafka, matkou Nina rozená Schwarz. Byl židovského původu. V roce 1888 konvertoval ke katolickému vyznání. Působil jako průmyslník. Byl ředitelem brněnské přádelny Moriz Kafka & Comp., která patřila mezi největší podniky svého druhu na Moravě. Byl také prezidentem akciové společnosti rakouských továren na portlandský cement. Poté, co jeho továrna vyhořela, přesídlil na sklonku života do Vídně. Byl rovněž členem předsednictva Moravské umělecké jednoty. Byl taky aktivní v komunální politice. Například v obecních volbách roku 1873 byl zvolen do obecního výboru.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Brno (I. okres). Zvolen zde byl i v krátce poté konaných zemských volbách v březnu 1867, zemských volbách 1870, zemských volbách v září 1871, zemských volbách v prosinci 1871 a zemských volbách 1878. Patřil mezi německé liberály (tzv. Ústavní strana, liberálně a centralisticky orientovaná).\n\nZemřel v květnu 1895 ve věku 49 let na zápal plic.\n\nV Brně po něm byla od roku 1896 pojmenována Josef-Kafka-Gasse (ulice Josefa Kafky, též Kafkova), pozdější Bayerova ulice.\n"}
{"id": "1210216", "url": "https://cs.wikipedia.org/wiki?curid=1210216", "title": "Bičování chodidel", "text": "Bičování chodidel\n\nBičování chodidel je forma tělesného trestu a mučení, při níž jsou plosky bosých chodidel člověka bičována různými předměty (například rákoskou nebo holí). Nejstarší zmínky o tomto druhu trestu v Evropě pochází z roku 1537 a v Číně z roku 960, odkazy na tuto praktiku však lze nalézt i v Bibli. Je znám pod řadou názvů, vycházejících z různých jazyků, mezi něž patří bastinado (počeštěně \"baštonáda\") nebo falaka. Druhý zmíněný název pochází z oblasti Blízkého východu. \n\nBičování plosek bosých chodidel je rovněž sadomasochistickou sexuální praktikou.\n"}
{"id": "1210224", "url": "https://cs.wikipedia.org/wiki?curid=1210224", "title": "AEGON Championships 2016 – mužská čtyřhra", "text": "AEGON Championships 2016 – mužská čtyřhra\n\nMužská čtyřhra AEGON Championships 2016 probíhala v polovině června 2016. Do deblové soutěže londýnského tenisového turnaje v Queen's Clubu nastoupilo šestnáct dvojic. Obhájcem titulu byl francouzský pár Pierre-Hugues Herbert a Nicolas Mahut.\n\nVítězem čtyřhry se opět stala nejlepší světová dvojice Pierre-Hugues Herbert a Nicolas Mahut, která ve finále zdolala turnajové australsko-brazilskou formaci Chris Guccione a André Sá ve dvou sadách 6–3, 7–6. Oba šampioni si do žebříčku ATP připsali 500 bodů a získali šestou společnou trofej. Pro Mahuta to byl patnáctý deblový titul na okruhu ATP Tour a Herbert zvítězil v této soutěži posedmé. \n\n"}
{"id": "1210227", "url": "https://cs.wikipedia.org/wiki?curid=1210227", "title": "Vjalikaja Běrastavica", "text": "Vjalikaja Běrastavica\n\nVjalikaja Běrastavica (bělorusky \"Вялікая Бераставіца\", rusky \"Большая Берестовица\", polsky \"Brzostowica Wielka\") je městské sídlo v Bělorusku, na řece Běrastavičanka. Je administrativním centrem Běrastavického rajónu v Hrodenské oblasti. V roce 2015 mělo 5 587 obyvatel. Nachází se 63 km od Hrodna a 10 km od vlakového nádraží Běrastavica na lince Masty — Běrastavica, na silnici Hrodna – Běrastavica – Vaŭkavysk.\n"}
{"id": "1210228", "url": "https://cs.wikipedia.org/wiki?curid=1210228", "title": "Gerry Weber Open 2016 – mužská čtyřhra", "text": "Gerry Weber Open 2016 – mužská čtyřhra\n\nMužská čtyřhra Gerry Weber Open 2016 probíhala v první polovině června 2016. Do deblové soutěže halleského tenisového turnaje nastoupilo šestnáct dvojic. Obhájcem titulu byla jihoafricko-americká dvojice \nRaven Klaasen a Rajeev Ram, která dokázala titulu obhájit.\n\nVítězem čtyřhry se stali třetí nasazení Raven Klaasen a Rajeev Ram, kteří ve finále zdolali polsko-rakouský pár Łukasz Kubot a Alexander Peya výsledkem 7–6 a 6–2 (naprosto stejným i jako v předchozím roce, kde se shodoval i s počtem bodů v tiebreaku). Oba šampioni si do žebříčku ATP připsali 250 bodů a získali druhý společný titul, který pro Klaasene představoval desátý titul na okruhu ATP, a pro Rama devátý takový.\n\n"}
{"id": "1210229", "url": "https://cs.wikipedia.org/wiki?curid=1210229", "title": "František Kianek", "text": "František Kianek\n\nFrantišek Kianek byl rakouský politik české národnosti z Moravy; poslanec Moravského zemského sněmu a starosta Telče.\n\nPůsobil jako starosta Telče. Tuto funkci zastával od roku 1861 do roku 1874. Byl prvním českým starostou města.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Dačice, Telč, Slavonice, Jemnice. V zemských volbách v březnu 1867 byl v tomto obvodu ovšem zvolen Ferdinand Heidler starší. Do sněmu se Kianek ještě krátce vrátil v zemských volbách v září 1871. V krátce poté konaných zemských volbách v prosinci 1871 již ho na sněmu nahradil Anton Leydolt. V roce 1867 byl oficiálním kandidátem Moravské národní strany (staročeské). Oficiálním kandidátem Národní strany byl i v zemských volbách roku 1870.\n"}
{"id": "1210230", "url": "https://cs.wikipedia.org/wiki?curid=1210230", "title": "366 (číslo)", "text": "366 (číslo)\n\nTři sta šedesát šest je přirozené číslo, které následuje po čísle tři sta šedesát pět a předchází číslu tři sta šedesát sedm. Římskými číslicemi se zapisuje CCCLXVI.\n\n\nSilnice II/366 je česká silnice II. třídy vedoucí na trase Mikuleč – Svitavy \"peáž s I/43\" – Sklené – Křenov – Jevíčko \"peáž s II/371\" – Jaroměřice – Konice – Kostelec na Hané – Prostějov\n\n\n"}
{"id": "1210232", "url": "https://cs.wikipedia.org/wiki?curid=1210232", "title": "Hierokracie", "text": "Hierokracie\n\nHierokracie (z řeckého ἱερός hieros, svatý a κρατεῖν, kratein, vládnout, tedy svatovláda) je typ teokratické vlády, kdy vládu vykonává přímo duchovenstvo, nikoliv jiné instituce, které by jednaly pod záštitou duchovenstva. Příklady jsou středověký Papežský stát nebo lamaistický Tibet.\n"}
{"id": "1210234", "url": "https://cs.wikipedia.org/wiki?curid=1210234", "title": "Josef Krejč", "text": "Josef Krejč\n\nJosef Krejč, též Josef Kregcz (\"cca 1826\" Uherské Hradiště – 14. dubna 1877 Kyjov), byl rakouský právník a politik české národnosti z Moravy; poslanec Moravského zemského sněmu.\n\nOd roku 1862 působil jako advokát v Kyjově. Byl aktivní ve veřejném a politickém životě. V roce 1864 patřil mezi iniciátory vzniku prvního českého spolku v Kyjově, Čtenářského spolku. Zasedal v obecním výboru. Roku 1874 se uvádí i jako člene řídícího výboru Občanské záložny.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Kyjov, Vyškov, Strážnice. V zemských volbách v březnu 1867 zde mandát obhájil. Na sněm se ještě krátce vrátil v zemských volbách v září 1871. V krátce poté konaných zemských volbách v prosinci 1871 již ho na sněmu nahradil Rudolf Auspitz. Poslanecký slib skládal v únoru 1867 v češtině. V roce 1870 byl oficiálním kandidátem Moravské národní strany (staročeské).\n\nZemřel v dubnu 1877, po delší nemoci. Příčinou úmrtí byl zánět plic. Bylo mu 51 let.\n"}
{"id": "1210236", "url": "https://cs.wikipedia.org/wiki?curid=1210236", "title": "Kostel svatého Bonaventury (Mladá Boleslav)", "text": "Kostel svatého Bonaventury (Mladá Boleslav)\n\nŘímskokatolický filiální, klášterní kostel svatého Bonaventury v Mladé Boleslavi je barokní sakrální stavba nacházející se spolu s klášterem minoritů a později gymnáziem piaristů v severozápadní části hrazeného města. Od roku 1967 je kostel spolu s piaristickým klášterem chráněn jako kulturní památka.\n\nKostel byl vybudován v letech 1675–1711 snad na místě zaniklého kostela sv. Jana Křtitele. První klášter minoritů byl v Mladé Boleslavi založen snad již v roce 1293. V průběhu husitských válek byl klášter vypálen a vypleněn a řeholníci byli odtud vyhnáni.\nV roce 1496 se stal klášter majetkem Jednoty bratrské, která udělala z kostela bratrský sbor a z bývalého kláštera sborový dům. Místo nazvali horou Karmel. Bylo zde sídlo kněží Jednoty bratrské i jejího biskupa, bratrská škola a alumnát. Místo se stalo dějištěm synod všeho bratrstva z Čech, Moravy i Slezska. V době pobělohorské byl majetek Jednoty bratrské konfiskován a císař jej věnoval nejprve karmelitánům. Jejich nárok na tento klášter byl však sporný a výsledkem tohoto sporu bylo posléze uvedení členů minoritů roku 1633. Ti klášter i kostel znovu vybudovali v letech 1675–1711 a drželi až do roku 1784. V roce 1784 byl v rámci josefínských reforem klášter předán piaristům z Kosmonos, kteří se sem přestěhovali i s gymnáziem. Po druhé světové válce byl do kláštera umístěn internát. Na konci osmdesátých let přestal být využíván pro pravidelné bohoslužby. V roce 2002 se kostel kvůli špatné statice uzavřel a sloužil jen jako skladiště.\nV roce 2005 se vlastníkem kostela stal mladoboleslavský magistrát a poté jej Škoda Auto Vysoká škola začala využívat jako slavnostní síň. Slouží k akademickým slavnostem i veřejným koncertům klasické hudby. Poslední mši v komorním společenství před tím, než se začal kostel používat jako síň sloužil zřejmě mladoboleslavský kněz Pavel Mach 28. června 2005. Protože se jedná o konsekrovaný kostel trvale zasvěcený sv. Bonaventurovi, je jeho případné bohoslužebné využití možné.\n\nJedná se o jednolodní stavbu s úzkým polygonálně uzavřeným presbytářem. Má ozdobnou novobarokní fasádu se štukaturami z roku 1902. Kostel je členěný pilastry a vysokými okny se štukovými suprafenestrami a třemi portály. Na východním portálu se nachází letopočet 1711.\n\nUvnitř je valená klenba s lunetami. V lodi je kostel sklenut na přízední pilíře, do kterých jsou vestavěny tři páry bočních výklenkových kaplí. Zděná kruchta spočívá na třech arkádách, které jsou podklenuty třemi poli křížové klenby.\n\nDo roku 2005 byl kostel zařízen následovně: nalevo od vchodu byl pseudobarokní oltář sv. Václava. Dále zde byl barokní oltář sv. Josefa. Byl portálový, sloupový a pocházel zřejmě z období kolem roku 1730. Nacházely se na něm sochy andělů a řezané antependium s motivem \"sv. Antonína, který vysvobozuje duše pekla.\" Byl dílem kosmonoského J. Jelínka. Na oltáři byl obraz podle originálu Vogla v. Vogelstein. Kazatelna byla stejného původu. Hlavní oltář byl rámový a měl mřížkový dekor, který nesli andělé. Na oltáři byly sochy sv. Vojtěcha, sv. Prokopa, sv. Františka a sv. Antonína. Sochy pocházely z dílny J. Jelínka mladšího. Oltářní obraz byl dílem F. Laubnera z Liberce z roku 1777. Na druhé straně od presbytáře byl barokní oltář Panny Marie. Byl portálový a sloupový z období koelm roku 1740. Nacházela se na něm pozdně gotická tabule Immaculaty z konce 16. století. Dále byl oltář vybaven řezaným antependiem, na kterém bylo zobrazeno \"Klanění pastýřů,\" znak hrabat z Bubna a \"Vítězství Krista na peklem.\" Na oltáři byla barokní Pieta. Oltář sv. Aloise byl pseudobarokním dílem z období kolem roku 1900. Tento mobiliář byl demontován a odvezen na jiné místo.\n\nPřed kostelem v malém sadě se nacházejí dvě výklenkové kaple z počátku 19. století a bývalý konvent minoritů a piaristů. Je barokní a pochází z let 1728–1737. Dobudován byl však až roku 1767. Jedná se o čtyřkřídlý objekt okolo lichoběžníkového rajského dvora. Je hladký. Nad západním křídlem je hranolová třípatrová věž, která je členěná lizénami. Věž nese cibulovou střechu. Dovnitř konventu byla umístěna řada portrétů přínivců a členů piaristického řádu ze 17. a 18. století.\n\n\n"}
{"id": "1210237", "url": "https://cs.wikipedia.org/wiki?curid=1210237", "title": "Kostel svatého Františka z Assisi (Turnov)", "text": "Kostel svatého Františka z Assisi (Turnov)\n\nŘímskokatolický filiální, bývalý konventní kostel svatého Františka z Assisi (svatého Františka Serafinského) v Turnově je původně raně barokní sakrální stavba, po přestavbě v klasicistně-empírovém stylu stojící na severní straně náměstí Českého ráje v Turnově. Od 3. května 1958 je chráněna jako kulturní památka České republiky.\n\nKostel byl postaven společně s klášterem františkánů v letech 1651–1655 na náklady majitele panství Maxmiliána z Valdštejna. Základní kámen nové stavbě byl položen 1. května 1651. Kostel byl po dostavbě vysvěcen (konsekrován) v neděli 25. února 1657 pražským kardinálem Harrachem. O den později bylo do kostelní krypty uloženo tělo v květnu zemřelého Ferdinanda Arnošta z Valdštejna, syna Maxmiliána z Valdštejna. Kostel i s přilehlým konventem vyhořel na škaredou středu 20. dubna 1707 spolu s polovinou města, poničeno bylo požárem i veškeré vnitřní vybavení kostela. Obnovu kláštera včetně konventního kostela pak vedl valdštejnský stavitel Mikuláš Reimund (Niccolo Reimundi/Reimondi), za což se mu dostávalo platu třiceti až čtyřiceti zlatých měsíčně. Kamenické práce na obnově prováděl Nicolas Khützinger. Nové zvony byly na ještě nedokončený kostel instalovány již 19. března 1708, necelý rok po ničivém požáru. Kostel byl znovuvysvěcen (benedikován) na podzim 1709. Roku 1803 pak kostel znovu vyhořel. Nejenže shořelo veškeré vnitřní vybavení kostela, krom hlavního oltáře, ale pár dní po požáru došlo ke zřícení průčelí vyhořelého kostela do prostoru lodě z důvodu silného větru. Delší dobu byl kostel ponechán v zanedbaném stavu a k jeho zastřešení došlo až roku 1806. Kompletně pak byl obnoven mezi lety 1822–1824. Tehdy získal kostel svou klasicistně-empírovou podobu. K opětovnému vysvěcení (benedikování) kostela došlo 1. srpna 1822. Kostel tehdy vysvětil libuňský děkan Karel Meinhard Zelinka. V roce 1996 došlo k obnově vnější fasády kostela a následovaly opravy interiéru, jenž byly zakončeny slavnostním požehnáním po opravě, které provedl 28. listopadu 1998 litoměřický biskup Josef Koukl. Bývá uváděno, že kostel by v historii doposud celkem čtyřikrát svěcen (25. února 1657, podzim 1709, 1. srpna 1822 a 28. listopadu 1998) nicméně liturgicko-kanonický se jedná o jednu konsekraci a tři benedikce po opravě kostela.\n\nKostel od svého vzniku až do 1. července 1784 náležel do jurisdikce pražské arcidiecéze. Od té doby, v důsledku josefinských reforem, spadá pod jurisdikci litoměřického biskupa.\n\nJedná se o jednolodní orientovanou obdélníkovou stavbu, zpěvněnou opěráky na jižní straně. Tyto opěrné pilíře pocházejí z dob první opravy kostela v roce 1672, kdy hrozilo zřícení této jižní stěny v souvislosti se zavodněním základů. Má půlkruhově uzavřený presbytář s rozměrem devět metrů. Na východní straně presbytáře ke kostelu přiléhá pseudorománská kamenná hranolová zvonice z roku 1842. Hlavní průčelí kostela je postaveno přímo do náměstí. Průčelí má rizalit a je dvoupatrové. V dolní části je členěno čtyřmi toskánskými pilastry s kladím, v patře je členěno lizénami a lunetovým oknem. Průčelí je zakončené volutovým štítem. Barokní vstupní portál je z roku 1707, jedná se o jedinou dochovanou část barokního exteriéru. Nad ním se nachází Valdštejnský erb a nika s pískovcovou sochou sv. Františka z Assisi V průčelí kostela se nachází Boží hrob vytvořený roku 1781 P. Jakubem Chaloupkou. Nalevo od něj se stojí u největšího z pískovcových opěráků velký, přibližně šestimetrový dřevěný kříž s plastikou Krista.\n\nKostelní loď má po dvou půlkruhových oknech ve výšce prvního patra na severní a jižní straně. Vnitřek kostela je sklenut valenou klenbou s lunetami a je členěn pilastry.\n\nPůvodní zařízení se nezachovalo, neboť bylo zničeno během požáru v roce 1707. Přesto je nám znám jeho popis. Hlavní oltář v presbytáři obsahoval obraz \"Narození Páně\", na evangelní straně stál oltář sv. Františka z Assisi s obrazem Porciunkule. Boční oltář na epištolní straně byl osazen obrazem sv. Antonína Paduánského. Kostel měl ještě další, malý mariánský oltář u vchodu do kostela na epištolní straně. Další oltář pod kostelní kruchtu přibyl v roce 1688, jeho autorem byl Adam Fiala, turnovský truhlář a jeho zasvěcení bylo Svatému Kříži a Bolestné Panně Marii. Před požárem v roce 1707 se v kostele prokazatelně musela nacházet socha či obraz sv. Jana Nepomuckého, neboť pražská biskupská konsistoř žádala v srpnu 1707 informace od turnovských františkánů o údajném zázračném ušetření sochy či obrazu tohoto světce před dubnovým ničivým požárem v souvislosti s otevřením kanonizačního procesu s tímto světcem.\n\nPo požáru byl kostel nově vybaven v barokním stylu. Boční oltáře sv. Františka a sv. Antonína byly do kostela převezeny již rok po požáru - v srpnu 1708 z Doks. Ještě téhož roku byly do chóru kostela instalovány i nové varhany. Hlavní, portálový sloupový oltář také pochází z roku 1708. Nachází se na něm kopie Correggiova obrazu \"Narození Krista\" a sochy sv. Kateřiny a sv. Barbory. Oltářní obrazy sv. Františka a \"Narození Páně\" jsou dílem Jana Jiřího Hertla. Oltář Panny Marie byl obnoven roku 1725 a byla naň umístěna kopie obrazu Madony Svatotomské. Téhož roku byly na oltář sv. Josefa umístěny obrazy svatých Petra z Alkantary a Jana Nepomuckého.\n\nObraz sv. Linharta z roku 1789 namaloval J. Hisler. Sochy sv. Jana Křtitele a sv. Václava na kruchtě z let 1708-1711 jsou dílem Pavla Rožáta z Mnichova Hradiště. Kazatelna je rokoková z konce 18. století.\n\nPřed hlavním oltářem se nachází fundátorská krypta, jež po jistou dobu sloužila za rodovou hrobku mnichovohradišťské větvi rodu Valdštejnů. Prvním pohřbeným byl hrabě Ferdinand Arnošt, druhý fundátor kostela jenž zesnul v květnu 1657, jen několik měšíců před slavnostním vysvěcením kostela. Proti vchodu do kostela, patrně bočnímu, byla vystavěna také hrobka pro řádové bratry (\"crypta fratrum versus portam templi\"). Zemřelých mnichů v ní mezi lety 1657–1787 spočinulo 75. Krom toho byla od roku 1680 využívána i pro pohřbívání světských osob, diecézních kněží a zejména terciářů. Tato těla byla v roce 1705 přesunuta do hrobky pro \"saeculares\" - světské osoby uprostřed kostelní lodi. Jako rodovou hrobku kryptu kostela patrně využíval i rod rytířů Lamotte z Frintroppu.\n\n\n"}
{"id": "1210241", "url": "https://cs.wikipedia.org/wiki?curid=1210241", "title": "Opole Lubelskie", "text": "Opole Lubelskie\n\nOpole Lubelskie je město a sídlo stejnojmenného okresu a gminy ve východním Polsku v Lublinském vojvodství.\n\nObec vznikla pravděpodobně ve 2. polovině 12. století. Opole Lubelskie bylo v roce 1419 poprvé označeno jako město. V 16. a 17. století se stalo centrem kalvinismu. Do města přicházeli skotští a němečtí řemeslníci. V letech 1663–1675 byl vybudován farní kostel Nanebevzetí Panny Marie. V 17. století byla také postavena synagoga pro vzrůstající židovskou populaci. V roce 1743 byli do města uvedeni piaristé, kteří zde založili kostel, klášter, nemocnici a školu. V letech 1785–1787 vybudoval hrabě Aleksander Lubomirski letní palác pro sebe a svou ženu Rozalii Chodkiewiczovou.\n\nV březnu 1941 zde vzniklo ghetto pro několik tisíc židů, kteří sem byli přesídleni z okolí, byli zde také skupiny židů z Rakouska, Francie a Slovenska. V březnu a květnu 1942 proběhly první deportace do vyhlazovacích táborů v Belzeci a Sobiboru, ghetto bylo zlikvidováno 24. října 1942 a zbývající obyvatelstvo (téměř 9000) bylo deportováno do Sobiboru a Poniatowé. Synagoga byla zbořena.\n\nVedle města Opole Lubelskie existuje v rámci gminy rovněž starostenství v těchto 43 vsích:\n\nBiałowoda, Ćwiętalka-Świdry, Darowne, Dąbrowa Godowska, Dębiny, Elżbieta, Emilcin, Franciszków Stary, Górna Owczarnia, Góry Kluczkowickie, Góry Opolskie, Grabówka, Jankowa, Kamionka, Kazimierzów, Kierzki, Kluczkowice, Leonin, Ludwików, Majdan Trzebieski, Niezdów, Nowe Komaszyce, Nowy Franciszków, Ożarów Drugi, Ożarów Pierwszy, Puszno Godowskie, Puszno Skokowskie, Rozalin, Ruda Godowska-Ruda Maciejowska, Sewerynówka, Skoków, Stanisławów, Stare Komaszyce, Truszków, Trzebiesza, Wandalin, Widły, Wola Rudzka, Wólka Komaszycka, Wrzelowiec, Zadole, Zajączków, Zosin.\n\n\n\n"}
{"id": "1210244", "url": "https://cs.wikipedia.org/wiki?curid=1210244", "title": "Hjörtur Hermannsson", "text": "Hjörtur Hermannsson\n\nHjörtur Hermannsson (* 8. února 1995, Reykjavík) je islandský fotbalový obránce a reprezentant, v současnosti hráč klubu PSV Eindhoven na hostování ve švédském IFK Göteborg (k červnu 2016).\nHraje na pozici stopera (středního beka).\n\n\nHjörtur hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 31. 1. 2016 v přátelském utkání v Carsonu proti reprezentaci USA (prohra Islandu 2:3). Dvojice trenérů islandského národního týmu Lars Lagerbäck a Heimir Hallgrímsson jej v červnu 2016 zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Hjörtur odehrál k datu své nominace pouze 3 přátelské sřetnutí. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Hjörtur byl náhradníkem, nezasáhl do žádného zápasu na turnaji.\n\n"}
{"id": "1210246", "url": "https://cs.wikipedia.org/wiki?curid=1210246", "title": "Hogs of War", "text": "Hogs of War\n\nHogs of War je počítačová, tahově-strategická hra, vydaná společností Infogrames Europe, hratelná na PlayStation a PC. Vyšla dne 6. června 2000 v Evropě a 5. září 2000 v Severní Americe. Hra se odehrává během první světové války, kde ale místo vojáků bojují antropomorfní prasata. Hra má tahovou strategii, 3D grafiku, kariérní režim pro jednoho hráče a hlas (ve všech případech vyprávění a pro prasata) britského komika Rika Mayalla.\n\nMelodii pro hru vytvořil John Philip Sousa (Liberty Bell March).\n\nHra Hogs of War je tahově-strategická hra, ve které hráči střídavě ovládají jednotlivé členy své čety prasat, aby se zapojili do boje s nepřáteli, podobně jako ve hře Worms. V každém kole hráč převezme kontrolu jednoho prasete, které má možnost pohybovat se po mapě, včetně skákání a plavání přes vodní plochy, a možnost účasti v boji. Každé kolo má stanovený limit a končí v okamžiku, kdy je časovač na hodnotě 0. Pokud časovač klesne pod hodnotu 10, začne čím dál hlasitěji a rychleji tikat (v režimu pro více hráčů pobízí k vykonání činnosti ukončující kolo i komentátor), a v případě vyprchání času se kolo přeskočí a přijde řada na ostatní týmy prasat. Kolo skončí i v případě, jestliže je použita některá zbraň nebo schopnost, kterou prase má, v případě, když prase neočekávaně během kola zemře (např. utopením), nebo v případě, že se prase omylem zranilo při chůzi do minového pole. Další nebezpečí zahrnuje voda, jelikož, i když v ní prasata mohou plavat, ubírá zdraví téměř všem třídám prasat. Je-li prase sraženo do vody, když není na tahu, bude automaticky plavat na nejbližší břeh, jestliže je nějaký k dispozici. I když je to obtížné, je rovněž možné vyhodit prasata z mapy, což způsobí okamžitou smrt, přičemž nezáleží na hodnotě zdraví prasete. Pokud se hodnota zdraví rovná číslu 0 a hráč je na souši, padne na zem a řekne poslední komickou poznámku před explozí, která může odebrat až 20 zdraví prasatům, která v době exploze stojí příliš blízko jemu. Jestliže prase po své smrti získá poškození, které má hodnotu 100 nebo více, exploduje automaticky. Někdy mohou prasata kvůli chybě vybouchnout i když jim nevyprchá všechno zdraví, např. při dlouhém pobytu v minovém poli nebo po dopadu na nějaké místo za hranicí, kde se mohou prasata pohybovat (obvykle, pokud není prase vyhozeno z mapy úplně, se automaticky vrátí zpět na hrací území).\n\nKaždé prase může mít přiřazeno třídu, ve které má okamžitý přístup k některým zbraním či schopnostem, a nemusí je tedy získávat z balíčků. V režimu pro jednoho hráče existují čtyři hlavní typy tříd: Dělostřelci, kteří se specializují na těžké zbraně velkého rozsahu, jako jsou bazuky, minomety a plamenomety, inženýři, kteří se specializují na výbušniny, jako jsou granáty, miny a TNT, špióni, kteří se neobjevují na mapě a používají odstřelovačské pušky a kamufláž a zdravotníci, kteří mohou léčit jakékoliv jiné prase (případně i sebe). Jakékoli prase (přičemž nezáleží na tom, jakou má prase přiřazenou třídu) si může vyzvednout a používat jakoukoliv zbraň v balíčcích, které lze nalézt na téměř každé mapě. Balíčky mohou být také získány zničením vzducholodi, stoupnutím prasete na vyznačené místo či splněním nějakého zvláštního úkolu. Prasata, která si balíčky vyzvedla, ale nevyužila je, je zanechávají na zemi po své smrti, jestliže od jeho získání neuplynul větší počet než pět tahů.\n\nKromě zbraní mohou hráči také získat přístup do vojenských vozidel, jako jsou tanky, artilerie a řopíky. Všechny z nich mají určité zdraví, které je při útocích odebíráno místo zdraví prasete, ale po vyprchání zdraví jsou zničeny a prasatům uvnitř a příliš blízko vozidla je odebrána určitá část zdraví. V některých případech umožňují použití vysoce destruktivních zbraní. Bunkry a MASH stany mohou rovněž poskytovat ochranu zdravé, nemají ale žádné zbraně. MASH stany však mohou přidat praseti více zdraví nebo ho dokonce obnovit na začátku dalšího tahu.\n\nTučně označené třídy patří do režimu pro více hráčů.\n\nTučně označené hodnoty znamenají, že jsou vždy stejné.\n\nPovrchy\nSymboly\n\nNa začátku každé kampaně si hráč vybere svůj národ a četu až osmi prasat, jejichž jména jsou vybrána, ale lze je měnit. Hlavním úkolem pro hráče je dobýt všech pět ostrovů souostroví Saustralasia (pojmenované po Australasii), na kterém se děj hry odehrává. Každý ostrov obsahuje pět misí (kromě posledního ostrovu, Arstria, na kterém jsou pouze čtyři mise). V každé misi je několik prasat jiného národa, než si hráč na začátku vybral.\n\nNa začátku kampaně je celý tým tvořen grunty, kteří mají zdraví 50 a pouze bajonet, pušku a tři granáty. Prasata však mohou být povyšována během postupu hráče přes úrovně a vydělávání si medailí (, zkratka PP). Jedna medaile je získána po dokončení každé mise, další je získána, jestliže všichni členové týmu přežili a potom existují také medaile, které lze nalézt během hry (z nichž je většina v silně střežených nebo na těžko přístupných místech). Během prvního vylepšení prasete si hráč může zvolit jednu ze čtyř možných tříd, kterou však poté nelze změnit (pyrotechnik, zdravotník, inženýr a špión) a dále ji vylepšovat, například špión začíná jako skaut, který je později povýšen na odstřelovače, poté na špiona atd. I když jsou všechny třídy odlišné, mohou být nakonec všechny povýšeny do speciální třídy komanda, která se specializuje na téměř všechny zbraně a schopnosti, a potom na hrdinu.\n\nPokud je prase zabito během mise, může se ještě vrátit do další mise. Pokud zemřou tři prasata, není v další misi dostupné prase, které zemřelo jako první, pokud však zemřou čtyři, dvě prasata, která zemřela jako první, ztratí všechna jejich povýšení a nikdy již nebudou dostupna (budou nahrazena za náhradní náhodně vybraná prasata, nesoucí jméno Draft s číslem).\n\nVe hře pro jednoho hráče existuje výrazný rozdíl ve verzích hry pro počítač a pro PlayStation. Ve verzi hry na PlayStation jsou prasata ovládaná počítačem chytřejší a chodí na lepší útočnou pozici, nebo používají vozidla a vyzvedávají si balíčky se zbraněmi či se zdravím. Ve verzi hry pro počítač se prasata ovládaná počítačem příliš nehýbají, a chodí si pro balíčky se zbraněmi jenom pokud mají třídu, která vlastní raketový batoh.\n\nNa začátku si hráč vybere, kolik bude ve hře týmů, které může ovládat, a týmů, které jsou ovládány počítačem. Jsou zde podmínky, že počet týmů musí být nejméně dva a nejvíce čtyři, a ve hře musí být alespoň jeden tým, který hráč může ovládat. Po zvolení je vidět nabídka misí. Hráč si musí zvolit režim a popřípadě nastavit podmínky hry. Po zvolení mise hráč musí nastavit, které týmy budou proti sobě bojovat a jakých tříd budou jednotlivá prasata a popřípadě týmy či prasata přejmenovat.\n\n\nTřídy v režimu pro více hráčů jsou odlišné od těch, které se nacházejí v režimu pro jednoho hráče. Zde je jejich popis:\nV režimu Survival se po konci hry se rozdělují všem týmům, které bojovaly ve hře, body. Za každé zabité nepřátelské prase dostane tým jeden bod, za smrt prasete vlastní vinou jeden bod ztrácí. Tým, jehož prase/ata bylo/a poslední, které/á na mapě zůstalo/a po smrti všech ostatních prasat, získává tři body za vítězství v bitvě. Je též jednomu ze zúčastněných prasat udělena cena, za kterou rovněž dostane jejich tým určitý počet bodů. Cena může být udělena za sadismus, zabití více prasat najednou, nebo, pokud není splněna ani jedna z těchto podmínek, se udílí cena \"prase bitvy\", která však dává týmu pouze jeden bod. Vyhrává tým, který má nejvíce bodů, ale nemusí to být tým, který vyhrál i bitvu (i když to tento tým zpravidla je).\n\nV režimu Death Match už jsou body známy ve hře, jenom jsou shrnuty na konci hry v tabulce.\n\nExistuje šest různých národů prasat v Hogs of War, ale i když nejsou ve jménech týmů, jsou reprezentovány jako komicky pojmenované týmy prasat, které se od sebe liší unikátními barvami uniforem, přízvukem a v třídě dělostřelců helmami. Každý národ je parodován jménem jeho týmu a prasat a komickým mluvením prasat během hry, obvykle před začátkem jejich tahu, před útokem se zbraní nebo když umírají. To, co před začátkem tahu říkají určuje hodnota zdraví. Hru také občas komentuje komentátor, a to po zabití prasete, když posílá vzducholodí balíček nebo medaili, když má hra skončit nebo pokud hráč neposbíral všechny medaile ve hře. Ve hře pro více hráčů má i každý tým svého komentátora, a ten upozorňuje, i když časovač klesne pod hodnotu 10, nebo když tým prohrává či vyhrává. Mezi národy, které ve hře vystupují, patří Velká Británie, Francie, Německo, Spojené státy americké, Rusko a Japonsko.\n\nVelká Británie je reprezentována jako \"Tommy's Trotters\". Prasata jsou oblečena v zeleném oblečení a nosí standardní britské helmy z první světové války. Jsou založena na britském expedičním sboru. Francie je reprezentována jako \"Garlic Grunts\". Prasata jsou oblečena v tmavě modrém oblečení a nosí armádní čepice. Jednají ve stereotypním, arogantním a urážlivém způsobu. Německo je reprezentováno jako \"Sow-A-Crauts\". Prasata nosí šedé oblečení a Pickelhaube přilby. Jsou založena především na Německém císařství, jednají agresivně a opile. Jejich jména se často vztahují k masu. Spojené státy americké jsou zastoupeny jako \"Uncle Ham's Hogs\" (po Strýčkovi Samovi). Prasata nosí světle modré oblečení a kampaňové klobouky. Rusko je reprezentováno jako \"Piggystroika\" (pojmenováno po Perestroice). Prasata nosí červené oblečení a ušanky. Přestože téma hry je první světová válka, jsou tu spíše jako Sovětský svaz z druhé světové války. Používají komunistické termíny jako \"soudruh\". Mluví také občas v opilém způsobu. Japonsko je reprezentováno jako \"Sushi-Swine\". Prasata nosí žluté oblečení a čepice s tropickým hledím. Jsou zobrazováni jako prasata, která mají přísné normy cti. Některá jejich jména jsou převzata ze starého Feudálního Japonska. Také existuje tým zvaný \"Team Lard\" (též \"Mardy Pigs\"), ve kterém jsou ovšem všechna prasata jiné národnosti. V tomto týmu mají prasata fialové oblečení a helmu s dvěma rohy.\n\nV každém týmu je 9 prasat, za které můžete hrát (kromě týmu Team Lard, který má členů 19) a legenda (kromě týmu Team Lard, u kterého se legenda ve hře vůbec nevyskytuje).\nBylo zjištěno, že souostroví ve tvaru prasete, známé jako Saustralasia, nacházející se v Pigsifickém oceánu (podle Tichého (pacifického) oceánu), je bohatým zdrojem pomyjí, které jsou popisovány jako \"život krve prasat\". Mezi prasaty jsou pomyje velice drahé a to vedlo k účasti všech prasečích národů ve válce. Pod dohledem generála I. P. Grimlyho se hráč zúčastní bitev v každém z pěti hlavní ostrovů Saustralasie; Hogshead, Saustralia, Trotsville, Bellyopolis a Arstria.\n\nPo dobytí každého ostrova je týmu přemítán vzdělávací film o technikách přežití včetně toho, jak si udržet poměr zásob, jak poznat protivníka, jak se maskovat, jak používat boty v boji, jak udržet tajemství trezoru a kdy používat zdravotnickou péči. Po odvysílání tohoto filmu je týmu udělen určitý počet bodů navíc. Po poražení všech ostatních národů a získání nároku na Saustralasijskou pevninu se četa zapojuje do konečné bitvy na Ostrově Pomyjí s prasetem z týmu Team Lard, dělostřelcem Izzy, a největšími legendami všech ostatních národů. Bez ohledu na to, který národ zvítězí, všechny prasečí národy oslavují konec války a čas míru. Po skončení hry je hráč odměněn s velkým počtem medailí (pokud přežije 3 a méně prasat), nebo má možnost hrát celou hru opět jako Team Lard, kde získá zpět svoje prasata, se kterými bojoval dříve, která jsou ovšem převlečena do fialových uniforem, bez ohledu na jejich předchozí národnost, a jsou opět ponížena na grunty. Tato hra je ovšem v tzv. těžkém režimu, v němž se bojuje proti dřívějšímu týmu, hra je ovšem velmi obtížná, protože jsou všechna nepřátelská prasata povýšena o třídu výše.\n\nPoslední film ukazuje přeživšího vojáka, který si myslí, že válka byla zbytečná. Argumentuje o tom, že ho během čtyř let války opustila jeho milá, že byl jeho domov zničen a teď se bez šance na to, aby se zaměstnal, ptá, kvůli čemu vlastně bojoval. I. P. Grimly mu pak představí vojáka s medailí, který řekne závěrečné prohlášení:\n\n\"Vzdal bys to všechno? Ne! Voják má válku ve své krvi, a jestliže není žádná válka, tak jednu začneme! Tak dlouho, dokud budou politici ve světě vytvářet nesmyslné argumenty, budeme bojovat ve zbytečných válkách! Žádné zásoby zbraní nepřijdou nazmar. Ujišťuji tě, že budeme bojovat se všemi druhy nových nepřátel na celém tomto světě.\"\n\nDne 13. února 2008 společnost Infogrames oznámila, že bude zveřejněno pokračování Hogs of War 2 pro Nintendo DS, Wii, PlayStation 2 a PC. Vydání bylo navrženo v dubnu 2009, ale nyní je zřejmě zrušeno. Během tohoto období byli Infogrames vystaveni finančním problémům a vzati zpět do Atari, SA.\n\nPočítačová verze Hogs of War byla znovuvydána společností Urbanscan v září 2014. Byla dána na web GOG.com za cenu 3,69 libry, což je zhruba 106,22 Kč. Na této síti dostala hra hodnocení 4,5 hvězdy.\n\nVerze pro PlayStation byla znovuvydána severoamerickým obchodem PlayStation Network v roce 2013.\n\nPočítačová verze byla rovněž znovuvydána celosvětově na platformě Steam dne 28. července 2015 za cenu 3,99 libry (zhruba 114,86 Kč).\n"}
{"id": "1210247", "url": "https://cs.wikipedia.org/wiki?curid=1210247", "title": "Wenzel Kudielka", "text": "Wenzel Kudielka\n\nWenzel Kudielka, též Václav Kudělka (3. ledna 1814 Nový Jičín – 24. srpna 1880 Petřvald), byl rakouský pivovarnický podnikatel a politik německé národnosti z Moravy; poslanec Moravského zemského sněmu.\n\nWenzel Kudielka se podle některých zdrojů narodil roku 1814 ve Fulneku. Matrika v Novém Jičíně ale uvádí, že 3. ledna 1814 se v Novém Jičíně narodil Wenzelovi Kudielkovi a jeho manželce Viktorii v domě čp. 14 syn Wenzel.\n\nByl majitelem erbovní (dědičné) rychty (fojtství), pivovaru a sladovny v Petřvaldu (Gross Peterswald). Byl synem Václava Kudělky, pivovarníka v Kunvaldu, a Viktorie, dcery pivovarníka Jana Strahatsdieho z Olomouce. Kudielkové byli rozvětvenou pivovarnickou rodinou. Od roku 1840 měl Kudielka propachtovaný pivovar ve Fulneku. Roku 1846 smlouvu prodloužil na šest let, ale po krátké době nájem vypověděl, protože přesunul své podnikání do Petřvaldu, kde koupil dědičnou rychtu a kde byl od roku 1854 až do své smrti starostou. V Petřvaldu si pronajal starý pivovar a koncem 60. let 19. století tu postavil novou pivovarskou budovu. Wenzel Kudielka měl za manželku Marii rozenou Jungovou, rovněž z pivovarnického rodu. Měli čtyři syny, přičemž syn Ernest převzal po otci vedení pivovaru v Petřvaldu a syn Heinrich měl v nájmu pivovar ve Velké Bystřici. Další syn Victor byl ekonomem v pivovaru v Petřvaldu. Pouze syn Emil se věnoval jinému oboru a působil coby právník. Mezi významné osobnosti rodu patřili i bratr Wenzela Kudielky Leopold Johann Kudielka (1816–1889), který působil, stejně jako jeho syn Leopold Kudielka (1844–1928), jako pivovarník v Novém Jičíně.\n\nV 60. letech se Wenzel Kudielka zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Nový Jičín, Příbor, Fulnek. Mandát zde obhájil v zemských volbách v březnu 1867 i zemských volbách v roce 1870. V roce 1867 i 1870 byl oficiálním kandidátem tzv. Ústavní strany, liberálně a centralisticky orientované.\n\nZemřel v srpnu 1880 ve věku 67 let. Příčinou úmrtí byla otrava krve.\n"}
{"id": "1210254", "url": "https://cs.wikipedia.org/wiki?curid=1210254", "title": "Tank všeobecného použití", "text": "Tank všeobecného použití\n\nTank všeobecného použití (TVP) byl poválečný program vývoje nového československého tanku, který měl nahradit řadu sovětských, německých i „západních“ typů ve výzbroji tehdejší československé armády.\n\nV roce 1945 velení československé armády rozhodlo, že základ obnovovaných tankových sil budou v příštích minimálně pěti letech tvořit sovětské střední tanky T-34/85, které doplňovaly britské tanky Cromwell z výzbroje čs. samostatné obrněné brigády nebo kořistní německé PzKpfw IV (v čs. armádě sloužily pod názvem T40/75). Plán počítal s tím, že po uplynutí uvedeného pětiletého období bude dokončen vývoj a zahájena výroba tanku domácí konstrukce, vzešlého z programu TVP.\n\nVojenský technický ústav (VTÚ) předložil dne 9. října 1945 Velitelství tankového vojska návrh programu výroby obrněných bojových vozidel, který zahrnoval lehký kolopásový transportér pro motorizovanou pěchotu, těžký průzkumný obrněný automobil, tank všeobecného použití (TVP) a těžký tank, který jako jediný neměl pocházet z domácí výroby, ale ze Sovětského svazu. Návrh středního tanku TVP, vycházejícího z československé, německé, britské i sovětské „tankové školy“, byl přednesen 2. oddělením III. odboru VTÚ dne 1. března 1946. VTÚ se také obrátil na potenciální výrobce TVP, a sice podniky Škoda a ČKD, které začaly následně pracovat na vlastních návrzích.\n\nPrvní odpovědí Škodových závodů na studii VTÚ o tanku všeobecného použití byl projekt T-40. Návrh tanku o hmotnosti 40 tun, vyzbrojeného kanónem ráže 88 mm vz. 36N (německý KwK 36), je datován k 7. prosinci 1946. Oficiální žádost o výrobu prototypu vznesl VTÚ 28. března 1949, ovšem kvůli zkrácení vývoje byly oba tehdejší projekty (Škoda T-50 a ČKD T-51) sloučeny pod názvem T-50/51.\n\nTank T-50/51 měl být poháněn 16válcovým naftovým motorem Škoda AHK nebo ČKD AXK o výkonu 662–736 kW. Zcela v režii Škodových závodů byl vývoj věže a 100mm kanónu AK 1. Výzbroj měly doplňovat dva kulomety ráže 7,62 mm a jeden ráže 12,7 mm. Dřevěná maketa tanku byla objednána 27. května 1949 a termín předání kompletního prototypu byl stanoven na 30. dubna 1952.\n\nNa základě tanku TVP měly vzniknout mimo jiné následující verze:\n\nV říjnu 1950 byl program TVP zastaven v důsledku stranického a vládního rozhodnutí o unifikaci výzbroje československé armády se sovětskou. Tento záměr obsahovala například smlouva o bezplatném poskytnutí licenčních podkladů na výrobu sovětských zbraní, uzavřená mezi ČSR a SSSR dne 7. července 1949. Na základě této smlouvy byla v Československu zahájena sériová výroba tanků T-34/85, které armáda přebírala od konce roku 1951. V Sovětském svazu se tento typ tanku nevyráběl již od roku 1946, protože se připravovala výroba nového středního tanku T-54, což ovšem Sověti nesdělili ani Čechoslovákům, ani Polákům, kteří rovněž zahájili licenční výrobu T-34/85. Konec programu TVP znamenal také konec samostatného vývoje československých tanků, přestože se pozdější Československá socialistická republika dostala až na třetí místo v žebříčku výrobců a exportérů tanků i dalších obrněných vozidel, a to především díky licenční vyrobě sovětských typů ve slovenských zbrojovkách.\n\nNěkolik verzí tanků vycházejících z programu TVP (včetně finální varianty T-50/51) bylo od poloviny prosince 2015 přidáno do počítačové hry World of Tanks v rámci československého „technologického stromu“.\n\n\n"}
{"id": "1210257", "url": "https://cs.wikipedia.org/wiki?curid=1210257", "title": "László Kleinheisler", "text": "László Kleinheisler\n\nLászló Kleinheisler (* 8. dubna 1994, Kazincbarcika, Maďarsko) je maďarský fotbalový záložník a reprezentant, který v současnosti působí v klubu SV Werder Bremen. Hraje na postu ofenzivního záložníka.\n\nS týmem Videoton FC získal v sezóně 2014/15 titul v nejvyšší maďarské lize Nemzeti bajnokság I.\n\n\nLászló Kleinheisler nastupoval v maďarských mládežnických reprezentacích U17, U19 a U21.\n\nV A-mužstvu Maďarska debutoval 12. 11. 2015 v kvalifikačním (barážovém) zápase v Oslu proti reprezentaci Norska. V zápase vstřelil vítězný gól na konečných 1:0.\nS maďarským národním týmem nakonec slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1210262", "url": "https://cs.wikipedia.org/wiki?curid=1210262", "title": "Marta Šorfová", "text": "Marta Šorfová\n\nMarta Šorfová (* 24. června 1949 Lišov) je česká politička a programátorka, v letech 2002 až 2006 starostka městské části Praha 11, členka ODS.\n\nPůvodně pracovala jako programátorka ve Vodohospodářském ústavu v Povodí Vltavy a následně v Projektovém ústavu výstavby hlavního města Prahy. Její specializací byly počítačové modely zvládnutí povodní a rozpočty staveb. V současnosti pracuje v sekretariátu starosty městské části Praha 11.\n\nMarta Šorfová žije v Praze, konkrétně v městské části Praha 11. Je vdova, má dva syny (Michal a Petr).\n\nJeště v listopadu 1989 si nechala zkrátit pracovní úvazek a zapojila se do činnosti Občanského fóra. Později se stala jedním ze zakládajících členů ODS.\n\nV komunálních volbách v roce 1994 byla za ODS zvolena do Zastupitelstva městské části Praha 11. Ve volbách v roce 1998 se jí však nepodařilo mandát obhájit, skončila jako druhá náhradnice. Zastupitelkou se opět stala po volbách v roce 2002 a dne 26. listopadu 2002 byla zvolena starostkou městské části Praha 11. Ve volbách v roce 2006 pozici zastupitelky městské části obhájila, ale v křesle starostky ji vystřídal její tehdejší stranický kolega Dalibor Mlejnský. V následujících dvojích komunálních volbách (2010 a 2014) nekandidovala.\n\nV komunálních volbách v roce 2002 také kandidovala za ODS do Zastupitelstva hlavního města Prahy, ale neuspěla (stala se však první náhradnicí).\n\nVe volbách do Poslanecké sněmovny PČR v letech 1996, 1998 a 2002 kandidovala za ODS v hlavním městě Praze, ale ani jednou neuspěla.\n\nVe volbách do Senátu PČR v roce 2016 kandidovala za ODS v obvodu č. 19 – Praha 11. Se ziskem 11,12 % hlasů skončila na 5. místě a do druhého kola nepostoupila.\n\nV komunálních volbách v roce 2018 byla zvolena do Zastupitelstva městské části Praha 11 jako kandidát bez politické příslušnosti na kandidátce hnutí ANO 2011.\n"}
{"id": "1210264", "url": "https://cs.wikipedia.org/wiki?curid=1210264", "title": "Letní olympijské hry mládeže 2018", "text": "Letní olympijské hry mládeže 2018\n\nLetní olympijské hry mládeže 2018, oficiálně III. letní olympijské hry mládeže ( ), se konaly v argentinském Buenos Aires. Slavnostní zahájení proběhlo 6. října 2018, ukončení se pak uskutečnilo 18. října 2018.\n\nSe hrami bude, jako při minulých Letních olympijských hrách mládeže, spojena nauka o kultuře a účastníci se budou vzdělávat ve výukových centrech. Přibudou tři nové sporty.\n\nO kandidaturu na pořadatelství her zažádalo šest měst, která 1. března 2012 poslala svou kandidaturu. Město Poznaň 8. října 2012 stáhlo svou nabídku z důvodu nedostatku financí. Dne 13. února 2013 vybral Mezinárodní olympijský výbor tři kandidátská města.\n\n\nDne 4. července 2013 bylo během zasedání MOV v Lausanne zvoleno za hostitelské město Buenos Aires.\n\nVšechna místa byla rozdělena do čtyřech zón, které dělají takzvaný \"Olympijský koridor\".\n\n\n\nNa Hrách proběhnou soutěže ve 31 sportovních odvětvích. MOV schválil 6. prosince 2016 k 28 sportům také další tři: karate, sportovní lezení (kombinace tří disciplín) a taneční sport.\n\nČeská výprava čítala 53 sportovců a získala 11 cenných kovů:\n\n"}
{"id": "1210265", "url": "https://cs.wikipedia.org/wiki?curid=1210265", "title": "Hans Lichtblau", "text": "Hans Lichtblau\n\nHans Lichtblau, též Johann Baptist Lichtblau nebo Jan Baptista Lichtblau (24. září 1833 Moravský Beroun – 20. listopadu 1896 Moravský Beroun), byl rakouský politik německé národnosti z Moravy; poslanec Moravského zemského sněmu.\n\nByl majitelem svobodného dvora v Moravském Berouně, jehož správu převzal po otci. Od roku 1864 byl členem obecního zastupitelstva Moravského Berouna, od roku 1883 členem okresní školní rady v Šternberku, předtím v letech 1871–1883 předsedou místní školní rady v Moravském Berouně. Byl členem komise pro regulaci pozemkové daně. roku 1889 byl znovu zvolen na post náměstka předsedy zemědělského a lesnického spolku ve Frýdlantu nad Moravicí.\n\nV 60. letech se Lichtblau zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Šternberk, Rýmařov, Dvorce. Mandát zde obhájil v zemských volbách v březnu 1867 a zemských volbách v roce 1870. V obou zemských volbách konaných roku 1871 místo něj v tomto obvodu byl zvolen Karl Hesse. Na sněm se vrátil v zemských volbách v roce 1878, nyní za městskou kurii, obvod Dvorce, Libavá, Mor. Beroun, Budišov. Mandát zde obhájil v zemských volbách v roce 1884 a zemských volbách v roce 1890. Na mandát rezignoval v květnu 1893. Odůvodnil to rodinnými a politickými poměry. Na sněmu ho nahradil Carl Martinek.\n\nV lednu 1867 v zemských volbách porazil oficiálního kandidáta německého volebního výboru Dr. Rottera. Roku 1871 již je zmiňován coby oficiální německý kandidát. Ve volbách roku 1884 se Lichtblau uváděl jako německý liberální kandidát (tzv. Ústavní strana, liberálně a centralisticky orientovaná).\n\nZemřel v listopadu 1896 po \"dlouhé bolestivé nemoci\" ve věku 63 let. Příčinou úmrtí byl otok plic.\n"}
{"id": "1210266", "url": "https://cs.wikipedia.org/wiki?curid=1210266", "title": "Nano (hudební skupina)", "text": "Nano (hudební skupina)\n\nNano je česká indie-electro skupina. Vznikla v roce 2010. Vydala dvě alba a jedno krátké EP, nejnovější album \"Is This Art?\" s větším množstvím hostujících hudebníků produkoval Jiří Burian. Zpěvačka Markéta Štechová zpívá v angličtině. K singlu \"Sober\" z alba \"2am Bedroom Songs\" vznikl videoklip.\n\n\n"}
{"id": "1210268", "url": "https://cs.wikipedia.org/wiki?curid=1210268", "title": "František Šolc", "text": "František Šolc\n\nFrantišek Šolc (25. června 1920 Přerov – 11. března 1996) byl český hráč na lesní roh a učitel hry na něj.\n\nNarodil se v Přerově 25. června 1920. Vyrůstal v hudebním prostředí, jeho otec byl kapelník místního městského orchestru. V roce 1935 se Šolc zapsal dobrovolně do vojenské hudební školy v Praze. V roce 1939 byl přijat na Brněnskou konzervatoř jako hráč na roh v třídě profesora Kohouta. Byl sólovým hráčem na lesní roh krajského symfonického orchestru. Během tohoto období se stal zakládajícím členem Moravského dechového kvinteta. V roce 1951 vystudoval Janáčkovu akademii múzických umění v Brně (JAMU). Až do roku 1964 pracoval jako lektor lesního rohu na Brněnské konzervatoři a v roce 1964 se stal docentem na JAMU.\n\nJeho někdejší studenti vyhráli mnoho prvních cen na národních a mezinárodních soutěžích a vynikali ve hraní v nejlepších českých orchestrech. Šolc byl známý pro své učitelské schopnosti, několik let byl ředitelem Mezinárodního interpretačního festivalu české hudby, jehož se účastnili hráči na lesní roh z celého světa. Kromě svého působení na JAMU příležitostně učil také na Akademii múzických umění v Praze a Vysoké škole múzických umění v Bratislavě. Pravidelně zasedal v porotě národních i mezinárodních soutěži lesních rohů. Po smrti profesora Františka Kudláčka byl Šolc od 27. srpna 1972 do 1. září 1973 zastupujícím rektorem JAMU. Od 1. září 1976 do 31. srpna 1987 byl rektorem JAMU.\n\n"}
{"id": "1210273", "url": "https://cs.wikipedia.org/wiki?curid=1210273", "title": "Tělo na prodej", "text": "Tělo na prodej\n\n„Tělo na prodej“ (v originále „Body Parts“) je v pořadí dvacátá pátá epizoda čtvrté sezóny seriálu \"\".\n\nQuark vykoná cestu na rodný Ferenginar a kromě obchodů také zjistí, že trpí Dorekovým syndromem, vzácnou smrtelnou chorobou, na kterou do týdne zemře. Má ovšem také spoustu dluhů a žádné peníze na splacení, a tak na Romovu radu nabídne své vakuované ostatky k prodeji na Burze budoucnosti. Mezitím se Keiko O'Brienová v doprovodu Kiry a Bashira vydá na misi do kvadrantu Gamma. Runabout se ale vrátí poškozený, a Kira a Keiko jsou zraněné. Jejich životy nejsou ohroženy, ale Bashir v zájmu přežití dítěte ho transportoval do dělohy majora Kiry. Zpětný přenos by byl příliš riskantní a tak se Miles musí smířit s faktem, že jeho syna porodí jiná žena. Keiko nakonec požádá Kiru, aby se k nim nastěhovala, a ta souhlasí.\n\nNeznámý kupec nabídne za Quarkovy ostatky obrovskou částku a ten smlouvu potvrdí. Jenže pak ho v jeho baru navštíví Bashir se vzkazem, že doktor z Ferenginaru se mýlil a Dorekův syndrom nemá. Quark je nadšený, ovšem jen do momentu, než se před jeho kajutou objeví likvidátor Brunt. Právě on byl tím anonymním kupcem, který koupil Quarkovy ostatky a teď je chce za každou cenu. Jedinou alternativou by bylo porušení smlouvy, což by mělo za následek hrozivé sankce nejen pro Quarka, ale i celou jeho rodinu. Rozhodne se tedy nechat zabít a tímto úkolem pověří Garaka, jenže žádná smrt se mu nezdá dost dobrá. A pak mu ve snu Velký Nagus Gint poradí, aby Pravidla zisku ignoroval a zachránil si život. Quark oznámí Bruntovi, že odstupuje od smlouvy a ten mu za to obratem zabaví veškerý majetek.\n\nQuark přijde o veškeré vybavení baru a přemýšlí, co bude teď dělat. Do baru vstoupí Bashir a přinese mu brandy, Jadzia skleničky a Sisko nábytek, který překážel při opravách na druhém podlaží. Quark znovu otevře bar.\n"}
{"id": "1210275", "url": "https://cs.wikipedia.org/wiki?curid=1210275", "title": "Feraliminální Lykantropizér", "text": "Feraliminální Lykantropizér\n\nFeraliminální Lykantropizér je psychotechnografický stroj, které vynalezl americký spisovatel David Woodard. Brožura stejného jména vydaná v roce 1990 se zamýšlí nad historií a účelem tohoto zařízení. Stručná a anonymně publikovaná práce popisuje vibrace pojmenované thanato-aurické vlnění, které jsou zařízením elektricky generovány sloučením tří podzvukových sinusovek (3 Hz, 9 Hz a 0.56 Hz) s doprovodnými smyčkami nespecifikovaného mluveného slova (dvě smyčky za prahem a dvě pod prahem dešifrovatelnosti).\n\nPremisou zde je, že technologie na změnu vědomí byla během studené války na rozkaz amerických tajných služeb používána bez jakékoliv kontroly. Autor předkládá utajovaný výzkum za účelem zlepšení života občanů tímto zařízením a sdílí nejen své vlastní poznámky, ale i ty, které zanechali dřívější badatelé.\n\nNavzdory stručnosti a neznámosti brožury, její čtenáři podstoupili pozoruhodné pokusy Feraliminální Lykantropizér replikovat a/nebo vyvolat jeho popsané „animalizující“ účinky. Neologické pojmenování zařízení se tak objevilo ve spojení s různorodými hudebními skupinami:\n\n\nDalší díla inspirovaná Feraliminálním Lykantropizérem:\n\n\nKromě názvu a termínu thanato-aurick., další doposud neznámé výrazy představené ve Woodardově textu jsou následující: \"Plecidický\", \"aurotický\", \"nucleopatrifobický\" a \"Eugenaestheticus\". Kromě toho se zdá, že novinové reportáže naplno odhalily mýtus o tomto zařízení.\n\n\"Fortean Times\" píší, „[L]egendy o zařízení apelují na důvěru; kromě toho, že se mu připisuje schopnost vyvolat nevázané orgie, bylo také obviněno ze smrti šesti mladých lidí způsobené uškrcením při sexu. Ti, kteří tvrdí že zařízení vyzkoušeli, měli pocit zesílení intelektu a zostřené vůle. Esej tvrdí, že ‚katalánský občan používající zařízení denně po dobu pěti či šesti týdnů nakonec získal oblibu Adolfa Hitlera a přesvědčil svou obět přijmout svastiku jako nejvyšší totem a znak vzkvétající Národní Socialistické Konference.‘ Takové příběhy jsou očividně zcela neuvěřitelné. Neexistuje žádný důkaz, že Feraliminální Lykantropizér existuje či existoval či že vládne takovými účinky.“\n\nV kompendiu statí věnovaných technologii a magii TechnoMage, Dirk Bruere líčí: „Nahrávka ‚...obsahuje dvě infrazvukové frekvence, 3hz a 9hz, které, pokud se zkombinují, generují nižší třetí frekvenci o amplitudě 0.56hz.‘ Není tomu tak.“\n\nVyšetřovatel paranormálních věcí Michael Esposito dodává v rozhovoru z roku 2011, „Nejsem si jistý, zda Feraliminální Lykantropizér je stejně účinný, jako žena opřená o odstřeďovací pračku.“\n\nV \"Украина Криминальная\" (Ukrajinský zločin) se dočítáme, že „Legendy říkají, že vliv zařízení způsobuje nejen divoké orgie, ale zavinil i řadu vražd. Důkaz těchto a mnoha dalších podobných příběhů—zcela žádný.“\n\n\n"}
{"id": "1210279", "url": "https://cs.wikipedia.org/wiki?curid=1210279", "title": "Hubert Lubich", "text": "Hubert Lubich\n\nHubert Lubich byl rakouský politik německé národnosti z Moravy; poslanec Moravského zemského sněmu.\n\nByl držitelem erbovní (dědičné) rychty a dlouholetým starostou v obci Dorffriese (Březná). Roku 1873 mu byl udělen Zlatý záslužný kříž. Roku 1875 se uvádí, že byla zrušena firma Huberta Lubicha v Dorffriese. Šlo o bělírnu.\n\nV 60. letech se Lubich zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Zábřeh, Šilperk, Mohelnice. Dobový tisk spekuloval, zda Lubich mandát přijme, protože již prý byl zvolen v předchozích volbách, ale poslanecké křeslo tehdy nepřijal. Nakonec poslanecký mandát přijal a mandát zde obhájil i v zemských volbách v březnu 1867. V lednu 1867 byl oficiálním kandidátem německého volebního výboru (tzv. Ústavní strana, liberálně a centralisticky orientovaná). Na mandát rezignoval v květnu 1870.\n"}
{"id": "1210280", "url": "https://cs.wikipedia.org/wiki?curid=1210280", "title": "Skupina dubů zimních", "text": "Skupina dubů zimních\n\nSkupina dubů zimních jsou dva památné stromy v Palvínově, západně od Hartmanic. První roste na křižovatce cesty z Palvínova do Kundratic a silnice z Hartmanic do Palvínova, druhý o 100 metrů dál vlevo od cesty do Kundratic. Duby zimní (\"Quercus petraea (Mattuschka) Liebl.\") rostou v nadmořské výšce 665 metrů. První dub má korunu nasazenou ve třech metrech a kmen průběžný, druhý dub má korunu nízko nasazenou, doširoka se větvící, členitou. Stromy jsou chráněny od 8. prosince 1995 pro svůj estetický vzhled.\n\n"}
{"id": "1210283", "url": "https://cs.wikipedia.org/wiki?curid=1210283", "title": "Latgalská vysočina", "text": "Latgalská vysočina\n\nLatgalská vysočina (bělorusky Латгальскае ўзвышша, rusky Латгальская возвышенность, lotyšsky Latgales augstiene, latgalsky Latgolys augstaine) je vysočina v jihovýchodní části Lotyšska a na severu Běloruska (Věrchňadzvinský rajón) a částečně Ruska, v povodí řeky Daugavy, Dubny, Malty, Rēzekny a Drysy. Nejvyšší bod dosahuje výšky 289 m (hora Lielais Liepukalns).\n\nVysočina je převážně tvořena slíny a dolomity z období devonu. Na povrchu jsou rozvinuty sypkého morénově hlínité usazeniny, sedimenty starověkých jezer a fluvioglaciální sedimenty. Terén je moréně kopcovitý, leží zde kamy, odtoky starověkých údolí a jezerní kotliny. Na území Latgalské vysočiny se rozkládá více než 600 jezer (Asvějské jezero, Rušons, Rāzna, Sivers, Eža, Drīdzis). Povrch je pokryt jehličnatými a smíšenými lesy, ve kterých rostou smrky, borovice, duby, javory a další druhy.\n\nPůvabná jezera s ostrovy, historickými a archeologickými lokalitami na území vysočiny lákají turisty. Kromě toho je Latgalská vysočina jedna z nejdůležitějších lnových oblastí Lotyšska a Běloruska.\n"}
{"id": "1210284", "url": "https://cs.wikipedia.org/wiki?curid=1210284", "title": "Antonín Straka", "text": "Antonín Straka\n\nJméno a příjmení Antonín Straka má více nositelů:\n\n\n"}
{"id": "1210285", "url": "https://cs.wikipedia.org/wiki?curid=1210285", "title": "Billboard Music Awards 2016", "text": "Billboard Music Awards 2016\n\nPředávání cen Billboard Music Awards 2016 se konalo 22. května 2016 v T-Mobile aréně v Las Vegas. Ceremoniál byl vysílán stanicí ABC. Moderování se ujali Ludacris a Ciara.\n\nNominace byly oznámeny 11. dubna 2016. The Weeked získal nejvíce nominací a to 20. Britney Spears obdržela ocenění Billboard Millennium . Celine Dion získala ocenění Billboard Icon.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1210287", "url": "https://cs.wikipedia.org/wiki?curid=1210287", "title": "Památník Karla Havlíčka Borovského", "text": "Památník Karla Havlíčka Borovského\n\nPamátník Karla Havlíčka Borovského je památník a muzeum v Havlíčkově Borové, je věnováno památce Karla Havlíčka Borovského, umístěno je v rodném domě Karla Havlíčka Borovského v Havlíčkově ul. 163. Založeno bylo v roce 1931.\n\nDům byl postaven v roce 1818 otcem K. H. Borovského Matějem Borovským, Borovský se v domě v tehdejší \"Borové\" narodil v roce 1821, muzeum pak v tomto domě bylo otevřeno v roce 1931, s tím, že součástí domu je i reliéf k památce K. H. Borovského, ten byl na domě odhalen v roce 1862, kdy v obci proběhly první \"Havlíčkovské slavnosti\". V roce 1971 byl rodný dům prohlášen za národní kulturní památku. V roce 2011 byl památník na zimu poprvé za svoji historii uzavřen, uzavření provázely protesty a vzpomínky na to, že památník nebyl uzavřen ani v době komunismu či fašismu.\n\nV památníku je uvedena jedna tradiční stálá expozice, je věnována životu a dílu K. H. Borovského, posléze byly otevřeny další dvě stálé expozice, první se zabývá historií pilota Josefa Stránského a padlých příslušníků z 311. peruti RAF a druhá se zabývá životem sochaře Viktora Dobrovolného. Mezi sbírkovými předměty je např. i vzácná busta Borovského, kterou vytvořil Ladislav Šaloun, tu vytvořil z bílého carrarského mramoru, podstavec busty je vytvořen z červeného mramoru.\n\n\n"}
{"id": "1210290", "url": "https://cs.wikipedia.org/wiki?curid=1210290", "title": "Tamás Kádár", "text": "Tamás Kádár\n\nTamás Kádár (* 14. března 1990, Veszprém, Maďarsko) je maďarský fotbalový obránce a reprezentant, v současnosti hráč klubu FK Dynamo Kyjev (k únoru 2017).\nHraje na postu stopera či levého beka. Mimo Maďarsko působil na klubové úrovni v Anglii, Nizozemsku, Polsku a na Ukrajině.\n\n\nKádár nastupoval v maďarských mládežnických reprezentacích U17, U19 a U21.\n\nV A-mužstvu Maďarska debutoval 17. 11. 2010 v přátelském zápase v Székesfehérváru proti reprezentaci Litvy (výhra 2:0).\nS maďarským národním týmem slavil v listopadu 2015 postup z baráže na EURO 2016 ve Francii. \nNěmecký trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1210291", "url": "https://cs.wikipedia.org/wiki?curid=1210291", "title": "Ligurské Apeniny", "text": "Ligurské Apeniny\n\nLigurské Apeniny, také Ligurský Apenin (italsky \"Appennino ligure\") je horské pásmo nad Janovským zálivem. Tvoří nejsevernější část Apeninského pohoří, které prochází celou Itálií. Nejvyšší horou Ligurských Apenin je Monte Maggiorasca (1 799 m).\n\nZápadní hranice Ligurských Apenin (s Alpami) se nachází severně od města Savona, tvoří je řeka \"Bormida\". Východní hranice pak leží severně od La Spezie, tvoří je řeka \"Magra\". Z jihu jsou Ligurské Apeniny ohraničeny Ligurským mořem, respektive \"Janovským zálivem\", ze severu pak Pádskou nížinou. Ligurské Apeniny leží především v Ligurii (v provinciích Savona, Janov a La Spezia), ale zasahují i do dalších italských regionů - Piedmont (provincie Alessandria), Lombardie (provincie Pavia), Emilia-Romagna (provincie Parma a Piacenza) a Toskánsko (provincie Massa a Carrara).\n\nHorská pásma jsou složená z jílovců, slínovců a pískovců. Horské vrcholy mají zaoblené tvary. Směrem k Pádské nížiny jsou svahy dlouhé s hlubokými údolími. Směrem k Ligurskému moři jsou naopak krátké a stupňovité.\n"}
{"id": "1210293", "url": "https://cs.wikipedia.org/wiki?curid=1210293", "title": "Barnabás Bese", "text": "Barnabás Bese\n\nBarnabás Bese (* 6. května 1994, Budapešť, Maďarsko) je maďarský fotbalový obránce a reprezentant, hráč klubu MTK Budapešť.\n\n\nBese nastupoval v maďarských mládežnických reprezentacích od kategorie U17 po U21. \n\nV A-mužstvu Maďarska debutoval 4. 6. 2016 v přípravném zápase v Gelsenkirchenu před Mistrovstvím Evropy proti reprezentaci Německa (prohra 0:2).\nNěmecký trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Bese zasáhl na šampionátu do jediného utkání (proti Portugalsku).\n\n"}
{"id": "1210294", "url": "https://cs.wikipedia.org/wiki?curid=1210294", "title": "Petr Kopal", "text": "Petr Kopal\n\nJ.M. can. Petr Kopal (2. července 1834 Držkov – 30. ledna 1917 Praha-Vyšehrad), byl český římskokatolický duchovní, novinář, redaktor a spisovatel. V letech 1882-1916 byl proboštský vikarista Královské kolegiátní kapituly sv. Petra a Pavla na Vyšehradě.\n\nNarodil se v Držkově na Železnobrodsku jako první z devíti dětí v rodině chalupníka, krupaře, pekaře a příležitostného obchodníka Petra Kopala (*1808) a jeho ženy Anny (*1815), rozené Knopové. Od roku 1844 chodil do školy na „handlu“ v německojazyčných Vrkoslavicích u Jablonce nad Nisou, později se učil ve Smržovce (\"Morchenstern\") u učitele a kantora Franze Vorbacha. V letech 1847-1855 absolvoval gymnázium v Jičíně. V letech 1855-1859 studoval v kněžském semináři v Hradci Králové. Na kněze byl vysvěcen 25. července 1859 v Hradci Králové. Primici sloužil 7. srpna 1859 v Zásadě, v kapli sv. Prokopa.\n\nPoté byl postupně kaplanem v několika venkovských farnostech a vězeňským duchovním ve Valdicích. Na svých působištích vystupoval jako český vlastenec, což se u některých jeho nadřízených nesetkalo s pochopením. Následkem toho bylo v roce 1871 jeho přeložení do německojazyčného prostředí - na faru do Kozlů u Loun.\n\nOd roku 1877 byl přispěvatel, později redaktor a vedoucí redaktor deníku \"Čech\", do kterého psal úvodníky, fejetony a psal do kulturní, hospodářské, soudní a deníkářské rubriky. Ve svých příspěvcích vystupoval s razantní kritikou postavení církve v Rakousku. Tyto jeho aktivity, společně s podporou češství jej dostaly před soud. Od vězení jej nakonec uchránila milost, udělená císařem. V roce 1882 pak tehdejší vyšehradský probošt Karlach prosadil Kopalovo jmenování kooperátorem a proboštským vikaristou při vyšehradské kapitule.\n\nDále založil a redigoval \"Obranu víry\" (1884-1893) s přílohou \"Kalendář pro živé a mrtvé duše\" (již od 1877), či časopis Vychovatel (1885-1890). Jeho nejúspěšnějším počinem byly „krejcarové“ lidové čtrnáctideníky \"Kříž a Maria\", které redigoval od založení v r. 1894 do své smrti. Oba tyto časopisy vycházely v desetitisícových nákladech a svého zakladatele přežily o celé čtvrtstoletí. Díky své dobré znalosti románských i slovanských jazyků čerpal aktuální látku z mnoha cizích zdrojů. V roce 1910 přeložil z francouzštiny životopis Jany z Arku.\n\nKopalova literární tvorba byla zaměřena zejména apologeticky na obranu katolické víry proti opouštění církve a nemocem moderní doby (sociální důsledky stěhování do měst, rozpadu tradiční soudržné společnosti, vliv tovární práce, česko-německé vztahy). Texty vycházely z dobré znalosti lidového prostředí, často byly obratně psané a většinou měly silný sociální rozměr. Svá díla psal zejména pro publikaci v různých periodikách a sociální otázka se postupně stala jedním z jeho hlavních témat. Prózou přispíval například do periodika \"Vlasť\", které redigoval kněz Tomáš Škrdle, průkopník křesťansky orientovaného socialismu. Roku 1884 začal vydávat apologetické periodikum \"Obrana víry\". V roce 1902 začaly v Cyrillomethodějské knihtiskárně a nakladatelství V. Kotrba, s jehož majitelem se Kopal přátelil, vycházet jeho sebrané spisy (Mojžíš, Sebevražednice, Do Kartouz – Matčina kletba a Memoáry kocoura, Chudý boháč, Devatero řemeslo a desátá žebrota, Miroslavín aneb rozluštění otázky sociální aj.), ale přes svůj název zahrnuly jen část jeho tvorby. Nadšenou předmluvu ke spisům napsal Kopalův velký obdivovatel, kněz a spisovatel Jindřich Šimon Baar. Pro poznání života v Kopalově rodišti v 19. století – a také česko-německých poměrů – je zajímavý autobiografický text \"Z mého života\" (1894), zatímco zejména Kopalovu redaktorskou práci popisuje posmrtně vydaná Autobiografie (1919). Z literárních historiků se Kopalovi věnoval v poslední době pouze Martin C. Putna v díle \"Česká katolická literatura 1848-1918\".\n\nPetr Kopal zemřel 30. ledna 1917 a byl pohřben na Vyšehradském hřbitově nedaleko presbytáře chrámu sv. Petra a Pavla.\n\n\n"}
{"id": "1210296", "url": "https://cs.wikipedia.org/wiki?curid=1210296", "title": "Marek Vávra", "text": "Marek Vávra\n\nMarek Vávra (* 7. června 1975 Liberec) je český politik, podnikatel a pivovarník.\n\nVávra vystudoval libereckou Střední průmyslovou školu stavební. Maturoval na ni roku 1993. Ve studiích následně pokračoval oborem Geologie na Přírodovědecké fakultě Univerzity Karlovy. Zdejší studia ovšem po roce ukončil a přešel na Stavební fakultu Českého vysokého učení technického v Praze, kde se zabýval informačními technologiemi. V té době (1994) začal také coby fyzická osoba podnikat.\n\nBěhem čtvrtého ročníku, tedy v roce 1998, školu přerušil a věnoval se podnikání v oblasti informatiky. Vedl například školení v práci na počítači nebo zájemce zasvěcoval do problematiky práce na CNC strojích.\n\nRoku 2005 se Vávra oženil a v manželství se mu narodily čtyři děti.\n\nRoku 2010 koupil Vávra Zámecký pivovar ve Frýdlantě na severu Libereckého kraje České republiky. V tu dobu již měl zkušenosti s přípravou minipivovaru, který chystal pro Industriální muzeum v Chrastavě. Výroba piva ve frýdlantském pivovaru skončila krátce po druhé světové válce a následně se využíval ke skladování zeleniny či zrání sýrů. Během té doby objekt chátral a některé jeho části začali místní lidé i rozebírat. Při obnově pivovaru chtěl Vávra zachovat jeho historickou podobu, začal spolupracovat s Národním památkovým ústavem. Vytvořením plánů na rekonstrukci navíc pověřil architektonické studio Mjölk. Finanční náklady na základní obnovu objektu se uvažovaly částkou 10 milionů korun českých. Na dalších pět milionů se rozpočtovalo pořízení technologických zařízení nutných k výrobě piva. Plány počítaly se vznikem jak restaurace koncipované ve středověkém duchu, tak také pivovarnického muzea, jehož návštěvníci by na konci prohlídkové trasy měli možnost ochutnávat pivo přímo z ležáckých tanků.\n\nSlavnostní otevření zrekonstruovaného objektu se uskutečnilo 19. července 2014. O událost byl mezi žurnalisty zájem a ve svém vysílání o něm referovala například Česká televize. Kompletní obnova si nakonec vyžádala částku ve výši 200 milionů korun českých. Během podzimu 2014 se v pivovaru otevřelo školicí centrum určené budoucím sládkům. V pivovaru se vyrábí pivo značky Albrecht. Garantem jeho výroby se stal Zdeněk Picek, někdejší sládek vratislavického pivovaru, jenž zahájil výrobu frýdlantského piva a současně své zkušenosti a znalosti předal Vávrovi. Sládkem pivovaru se stal Jiří Strnad.\n\nNa podzim roku 2016 kandidoval za politické hnutí ANO 2011 v senátních volbách v obvodu číslo 34 – Liberec. V prvním kole uspěl a spolu se starostou Chrastavy Michaelem Canovem, jenž kandidoval za uskupení Starostové pro Liberecký kraj, postoupil ze druhého místa do druhého kola volby. Porazil tak například Jana Korytáře z politického hnutí Změna či někdejšího skokana na lyžích Pavla Ploce kandidujícího za Českou stranu sociálně demokratickou (ČSSD). Ve druhém kole však voliči preferovali Vávrova soupeře Canova, jenž se tak stal senátorem a vystřídal Přemysla Sobotku, který v senátu působil dvacet let a ve volbách roku 2016 se již o tento post neucházel.\n\nV komunálních volbách v roce 2018 kandidoval Vávra jako nestraník na kandidátce hnutí ANO do zastupitelstva města Liberec. Ve volbách uspěl a navíc byl v listopadu 2018 zvolen rovněž neuvolněným radním.\n\nVávra patřil k finalistům soutěže Manažer roku 2014. Rekonstruovaný pivovar získal absolutní vítězství v soutěži o nejlepší turistickou atraktivitu nazvané DestinaCZe 2015 pořádané společností CzechTourism. A patnáctistupňové pivo Albrecht IPA, které se ve frýdlantském pivovaru vyrábí, zase porotci ocenili prvním místem v klání Jarní cena českých sládků 2015.\n\n\n"}
{"id": "1210297", "url": "https://cs.wikipedia.org/wiki?curid=1210297", "title": "Hledá se Dory", "text": "Hledá se Dory\n\nHledá se Dory (v anglickém originále Finding Dory) je americký rodinný počítačově animovaný film z roku 2016. V produkci studií Disney a Pixar jej napsal a režíroval Andrew Stanton, autor 13 let starého oscarového snímku \"Hledá se Nemo\", na nějž Dory navazuje. Titulní postavu poněkud zmatečné, zapomnětlivé rybky Dory v originále namluvila stejně jako v Nemovi komička Ellen DeGeneresová. Film měl americkou premiéru 17. června 2016, v českém znění jej o den dříve, 16. června, uvedla společnost Falcon. V českých kinech byl uváděn s krátkým pixarovským předfilmem \"Ptáčátko\".\n\nPřed mnoha lety se dvěma snoubencům narodila dcera Dory. Dory trpí výpadky krátkodobé paměti. Jednou se nešťastnou náhodou dostala do potrubí a proud jí stáhl daleko do oceánu.\n\nV současnosti Dory vtáhne proud a ona se bouchne o kámen do hlavy. Než se probere tak Nemo uslyší jak mumlá nějakou adresu. Poté, co se probudí, jí Nemo řekne tu adresu a ona si vzpomene na rodiče. Rozhodne se je jít hledat a připojují se k ní Nemo a jeho otec Marlin.\n\nBěhem cesty však Dory chytnou a dají do akvária pro nemocné ryby. Tam se setká s jakousi velrybou, která se jmenuje Naděje, s rybou, která vidí do dálky a chobotnicí jménem Hunk.\n\nDozvídá se, že Naděje je její kamarádka z dětství a že její rodiče jsou v otevřeném oceánu. Dory s Huckem dorazí do budovy s nápisem Otevřený oceán. Tam se dozvídá že její rodiče tu byli, ale vydali se Dory hledat. Dory nakonec smutná skáče do oceánu. Tam si všimne velkého množství mušlí vedoucí k domečku z mořských rostlin. Setkává se s podobnými ale staršíni rybami a zjišťuje, že jsou to její rodiče.\n\nDory opět lidé uvězní v akváriu odkud ji zachrání Marlin s Nemem.\n\nDory, Marlin, Nemo, matka a otec Dory, Hunk, Naděje a ryba která vidí do velké dálky se vrací na útes kde bydlí Marlin a Nemo a zabydlují se tam.\n\nZe známých osobností ve filmu také zazněli např. Willem Dafoe jako Gill nebo Sigourney Weaverová, která představuje sama sebe a hovoří k návštěvníkům v mořském zábavním parku. Tu v českém znění nahradil Marek Eben.\n\nRežisérem českého znění je Jiří Sádek. Autorem českého překladu dabingové verze je Vojtěch Kostiha.\n\nV roce 2017 získal film Cenu Františka Filipovského za dabingové zpracování televizních nebo filmových snímků animované a dětské tvorby.\n\nUž v den premiéry hlásil recenzní agregátor Rotten Tomatoes vřelé přijetí filmu s celkovým hodnocením 95 % na základě 165 recenzí, přičemž divácké hodnocení bylo jen o něco málo vlažnější: asi 135 tisíc uživatelů snímek průměrně ocenilo 91 procenty.\n\n"}
{"id": "1210299", "url": "https://cs.wikipedia.org/wiki?curid=1210299", "title": "Karel Kulyk", "text": "Karel Kulyk\n\nKarel Kulyk (* 12. prosince 1969 Hodonín) je bývalý český prvoligový fotbalový útočník. Jeho starší bratr Milan je také bývalým prvoligovým fotbalistou.\n\nHodonínský odchovanec zasáhl do 8 utkání nejvyšší soutěže ČR v dresu Baníku Ostrava, aniž by skóroval. Nižší soutěže hrál za VTJ Sigma Hodonín, Tatran Poštorná, Baník Ratíškovice a rakouský ASK Baumgarten.\n\nV ročníku 1996/97 se stal s 23 brankami nejlepším střelcem Moravskoslezské fotbalové ligy.\n\n"}
{"id": "1210300", "url": "https://cs.wikipedia.org/wiki?curid=1210300", "title": "Milan Kulyk", "text": "Milan Kulyk\n\nMilan Kulyk (* 12. května 1967 Hodonín) je bývalý český prvoligový fotbalový útočník. Jeho mladší bratr Karel je také bývalým prvoligovým fotbalistou.\n\nHodonínský odchovanec zasáhl do 1 utkání nejvyšší soutěže ČR v dresu Uherského Hradiště, aniž by skóroval (26. listopadu 1995). Nižší soutěže hrál za VTJ Sigma Hodonín, Tatran Poštorná a Baník Ratíškovice. Na jaře 2000 hrál za Vracov, sezonu 2000/01 strávil v Šardicích. Od jara 2002 působil v nižších soutěžích v Rakousku.\n\n"}
{"id": "1210301", "url": "https://cs.wikipedia.org/wiki?curid=1210301", "title": "Ærøskøbing", "text": "Ærøskøbing\n\nÆrøskøbing je město na ostrově Ærø v Dánsku, administrativní centrum komuny Ærø v regionu Syddanmark. Má 937 obyvatel.\n\nMěsto bylo pravděpodobně založeno již ve 12. století a od počátku své existence bylo významným centrem obchodu na ostrově Ærø. V roce 1522 získalo obchodní monopol na ostrově, ale po rozdělení ostrova v roce 1634 už nemohlo obchodovat s celým ostrovem a proto se rozvinuly rovněž obchodní styky se Šlesvickem-Holštýnskem, různými přístavními městy Baltského moře a s Norskem.\n\nV roce 1629 postihl rozsáhlé části města velký požár, nicméně zničené domy byly obnoveny a při obnově se navíc projevily umělecké tradice ostrova Fyn, Šlesvicko-Holštýnského vévodství a severního Německa. Městská architektura ze 17. století je v historickém centru města dodnes výborně zachována a v jeho uličkách je patrná historická atmosféra. V roce 2002 byla městu za starostlivost o své stavební památky udělena \"Cena Evropské unie za kulturní dědictví\".\n\nÆrøskøbing je v současnosti administrativním centrem obce Ærø. Nachází se zde například dvě střední školy, nemocnice, nový kostel z poloviny 18. století, nizozemský větrný mlýn z roku 1848 a několik muzeí.\n\n"}
{"id": "1210304", "url": "https://cs.wikipedia.org/wiki?curid=1210304", "title": "Kim Kardashianová", "text": "Kim Kardashianová\n\nKim Kardashianová (provdaná Kimberly Kardashian West, rodným jménem Kimberly Noel Kardashian, * 21. října 1980, Los Angeles) je americká televizní osobnost, modelka a podnikatelka arménského původu, manželka rappera Kanye Westa.\n\nVyrůstala v bohaté čtvrti Los Angeles Beverly Hills, neboť její otec, Robert Kardashian byl zakladatel firmy Movie Tunes, Inc a slavný právník (mimo jiné obhajoval hráče amerického fotbalu O. J. Simpsona, svého osobního přítele). Její přítelkyní z dětství byla Paris Hiltonová, k níž je Kardashianová, jakožto typ celebrity, často přirovnávána. V mládí pracovala v otcově firmě, poté se chtěla prosadit jako herečka, to se ale nezdařilo.\n\nRoku 2006 se vrátila k byznysu a otevřela si se svými dvěma sestrami butik a módní podnik D-A-S-H, ve městě Calabasas.\n\nV roce 2007 se na veřejnost dostalo její soukromé erotické video, které natočila společně se svým tehdejším přítelem Rayem J. Společnost Vivid Entertainment za nahrávku zaplatila milion dolarů a začala jí prodávat pod názvem \"Kim Kardashian Superstar\". Kardashianová firmu zažalovala a vysoudila pětimilionové odškodné. Její nahrávka jí získala status celebrity a televizní společnost E! Network nabídla Kim vlastní pořad, reality show zachycující její život a život její rodiny (sestry Kourtney a Khloé, bratr Robert, matka Kris Jennerová, nevlastní otec a olympijský medailista Bruce Jenner a jejich dcer Kendall a Kylie). Pořad se jmenoval \"Keeping Up with the Kardashians\" a zaznamenal úspěch. Následně nafotila i erotické snímky pro časopis \"Playboy\".\n\nRoku 2008 se Kim Kardashianová, stala na vyhledávači Googlu nejvyhledávanější celebritou v USA, kterou až do té doby byla zpěvačka Britney Spearsová. Stala se tváří firmy Bongo Jeans a připravila vlastní značku parfému. Dále se pokoušela prorazit i ve filmu, ovšem vysloužila si za to několik nominací na Zlatou malinu za nejhorší herecký výkon.\n\nSlávu vždy přiživovala vztahy se slavnými muži, jež často končily rychlým rozvodem. Vrchol přišel roku 2012, když se stala přítelkyní slavného rappera Kanyeho Westa. V roce 2013 mu porodila dceru North. Roku 2014 se pak pár vzal v italské Florencii a o rok později, 5. prosince 2015, se narodil syn Saint West. Dne 15.ledna 2018 jí náhradní matka porodila dceru Chicago West. Dne 9. května 2019 jí jiná náhradní matka porodila syna Psalm West. \n"}
{"id": "1210305", "url": "https://cs.wikipedia.org/wiki?curid=1210305", "title": "Fortuna národní liga 2016/17", "text": "Fortuna národní liga 2016/17\n\nSezóna 2016/17 je 24. ročníkem 2. nejvyšší české fotbalové soutěže. Začala v pátek 5. srpna 2016 a skončila v neděli 28. května 2017.\n\nZ loňského ročníku první ligy do této soutěže sestoupily týmy SK Sigma Olomouc a FC Baník Ostrava, naopak do 1. ligy postoupily MFK OKD Karviná a FC Hradec Králové. Do ČFL 2016/17 sestoupil tým FK Slavoj Vyšehrad a do MSFL 2016/17 sestoupil z donucení tým SK Sigma Olomouc „B“, kvůli sestupu A týmu z 1. ligy. Vítěz ČFL, SK Viktorie Jirny, o postup nežádal, tým na 2. místě, SK Zápy, nedostal licenci. Po roce se tak do soutěže vrátil tým na 3. místě ČFL, FK Viktoria Žižkov. Z MSFL postoupil vítězný tým 1. SK Prostějov a tým na 2. místě, MFK Vítkovice, který zaplnil 16. místo po rezervě Sigmy Olomouc.\n\n\nLegenda:\n\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\nPoznámky:\n\nMiloš Buchta (23/0/10),\nMichal Reichl (7/0/4) –\nJan Ambrozek (3/1),\nMartin Antl (2/0),\nLukáš Buchvaldek (17/2),\nTomáš Chorý (28/16),\nŠimon Falta (28/2),\nJakub Habusta (17/0),\nMartin Hála (10/0),\nDavid Houska (29/1),\nVáclav Jemelka (7/0),\nRadek Látal (1/0),\nBidje Manzia (13/2),\nJakub Petr (27/3),\nJakub Plšek (28/18),\nUroš Radaković (19/0),\nMartin Šindelář (15/0),\nAleš Škerle (22/0),\nMartin Sladký (25/3),\nVojtěch Štěpán (3/0),\nJan Štěrba (15/3),\nVáclav Vašíček (5/0),\nMichal Vepřek (26/1),\nJakub Vichta (2/0),\nJakub Yunis (20/2),\nTomáš Zahradníček (26/2) –\ntrenér Václav Jílek (1.–30. kolo)\n\nPetr Vašek (30/0/18) –\nPetr Breda (12/3),\nJosef Celba (8/0),\nOndřej Chvěja (6/0),\nDyjan Carlos de Azevedo (17/4),\nDenis Granečný (10/0),\nMatěj Helešic (20/0),\nMarek Hlinka (30/5),\nRobert Hrubý (13/1),\nTomáš Hučko (23/1),\nAlexander Jakubov (10/1),\nDavid Lischka (2/0),\nLukáš Lupták (12/1),\nJakub Malý (3/0),\nJan Matěj (1/0),\nArťom Mešaninov (13/2),\nTomáš Mičola (27/7),\nKarol Mondek (19/3),\nPetr Nerad (20/4),\nDan Ožvolda (7/0),\nŠtefan Pekár (8/2),\nJakub Pokorný (19/0),\nBronislav Stáňa (25/2),\nMartin Sus (25/6),\nOndřej Šašinka (4/0),\nĽubomír Urgela (23/4),\nTomáš Zápotočný (28/2) –\ntrenér Vlastimil Petržela (1.–30. kolo)\n\nVilém Fendrich (28/0/8),\nKryštof Lasák (3/0/0) –\nTomáš Čelůstka (25/0),\nRadim Grussmann (17/1),\nMatěj Helebrand (12/0),\nMatěj Hrabina (28/1),\nJakub Janetzký (26/3),\nVáclav Jurečka (26/9),\nTomáš Jursa (28/2),\nNemanja Kuzmanović (30/6),\nTomáš Machálek (3/0),\nFrantišek Metelka (1/0),\nVáclav Mozol (25/1),\nZdeněk Pospěch (7/1),\nDavid Puškáč (13/3),\nMarko Radić (13/1),\nJan Schaffartzik (27/14),\nDominik Simerský (27/1),\nTomáš Smola (26/9),\nPetr Zapalač (29/6),\nJan Žídek (26/2) –\ntrenér Roman Skuhravý (1.–30. kolo)\n\nZdeněk Křížek (30/0/13) –\nJiří Bederka (6/0),\nPetr Benát (30/5),\nPatrik Čavoš (30/1),\nAdrián Čermák (18/0),\nJiří Funda (27/0),\nJan Hála (12/0),\nLukáš Havel (6/1),\nJindřich Kadula (21/4),\nRichard Kalod (18/6),\nMarek Kalousek (1/0),\nJiří Kladrubský (18/2),\nMichal Klesa (27/1),\nGermain Kouadio (1/0),\nLukáš Matějka (11/1),\nPavel Novák (25/0),\nJakub Pešek (29/3),\nMichal Řezáč (1/0),\nOndřej Šourek (26/0),\nIvo Táborský (29/11),\nFilip Vaněk (2/0),\nLadislav Vopat (10/0),\nRoman Wermke (28/3) –\ntrenér David Horejš (1.–30. kolo)\n\nJiří Doleček (18/0/1),\nPavel Halouska (6/0/2),\nJiří Koukal (5/0/1),\nMartin Štěpanovský (2/0/1) –\nRobert Bartolomeu (10/3),\nTomáš Cihlář (22/1),\nOleksij Čereda (13/1),\nDavid Helísek (29/1),\nMichal Holub (21/2),\nJan Javůrek (30/4),\nJiří Klíma (25/5),\nRadek Mezlík (18/0),\nDavid Ledecký (4/2),\nLukáš Motal (27/5),\nRadim Nepožitek (26/1),\nStijepo Njire (25/6),\nDaniel Odehnal (17/0),\nPetr Rybička (14/5)\nPavel Sokol (3/0),\nJaroslav Svozil (26/0),\nRostislav Šamánek (14/2),\nŠimon Šumbera (15/2),\nJakub Teplý (14/6),\nDominik Urbančok (30/3),\nKubilay Yilmaz (3/0) –\ntrenér Radim Kučera (1.–30. kolo)\n\nJiří Adamuška (1/0/0),\nLukáš Paleček (29/0/6) –\nMuamer Avdić (10/0),\nImrich Bedecs (16/3),\nTomáš Benetka (12/0),\nMarek Čelůstka (28/2),\nRené Dedič (24/5),\nPetr Hošek (24/2),\nPavel Hloch (6/0),\nMatej Ižvolt (25/2),\nJiří Janoščin (26/0),\nMartin Janošík (21/2),\nPetr Joukl (24/3),\nDario Krišto (27/2),\nPeter Kučera (1/0),\nMario Latocha (1/0),\nJosef Málek (9/1),\nPavel Malcharek (12/1),\nMartin Motyčka (25/5),\nMikk Reintam (27/2),\nMartin Samiec (3/0),\nMichal Stříž (26/6),\nŠimon Šumbera (14/1),\nJakub Teplý (6/1),\nPavel Tobiáš (2/0),\nStanislav Vávra (8/0),\nMichal Velner (5/0),\nTomáš Vengřinek (8/0) –\ntrenér Lubomír Vašek (1.–8. kolo), Jiří Neček (9.–30. kolo)\n\nPeter Kostolanský (14/0/1),\nJosef Květon (14/0/6),\nOgnjan Ognjanov (2/0/0) –\nRadek Coufal (16/0),\nOndřej Cverna (29/0),\nPatrik Demeter (13/0),\nLukáš Duda (6/0),\nMatěj Fiala (23/7),\nVojtěch Gebert (11/1),\nJaroslav Hlavsa (21/0),\nMartin Honiš (10/0),\nAdam Hruzík (12/0),\nRadim Jurča (12/2),\nVáclav Juřena (11/0),\nMarián Kovařík (18/2),\nDominik Kraut (12/2),\nJan Matěj (9/2),\nDavid Mikula (28/0),\nVladimír Mišinský (25/8),\nAdam Ondráček (24/2),\nPatrik Pavelka (1/0),\nJakub Prajza (27/0),\nMichal Řezáč (4/0),\nMarek Szotkowski (12/3),\nJiří Texl (24/5),\nDavid Vacek (5/0),\nRichard Vaněk (28/1),\nRadek Vítek (1/0),\nPetr Wojnar (5/0) –\ntrenéři Roman West (1.–11. kolo), Martin Pulpit (12.–16. kolo), dvojice Roman West a Ivan Kopecký (17.–30. kolo)\n\nMatej Mihálek (18/0/2),\nOndřej Prepsl (11/0/2),\nMartin Štěpanovský (1/0/0) –\nDávid Berežný (18/2),\nDaniel Bialek (1/0),\nJan Blažek (2/0),\nOldřich Byrtus (20/4),\nMichal Fukala (3/0),\nRaymundo Hamšík (1/0),\nTomáš Hykel (23/3),\nPavol Ilko (25/1),\nPatrick Kingambo (2/0),\nMartin Klabník (27/0),\nPatrik Krčula (5/0),\nPetr Literák (26/5),\nLeroy Mugove (2/0),\nPeter Nworah (22/1),\nAndrija Petrović (7/0),\nOndřej Ruml (3/0),\nMichal Skwarczek (2/0),\nMartin Slaninka (28/3),\nNemanja Spasojević (11/0),\nLukáš Stratil (11/2),\nRadim Šafner (2/0),\nAdam Ševčík (13/3),\nMarek Šichor (25/1),\nNicolas Šumský (29/8),\nMichal Švrček (27/0),\nMaciej Termanowski (9/0),\nBohdan Velička (2/0),\nMartin Vyskočil (23/5),\nĽubomír Willwéber (16/2) –\ntrenér Miroslav Nemec (1.–30. kolo)\n\nPavel Halouska (13/0/2),\nZdeněk Kofroň (15/0/2),\nDominik Neoral (3/0/0) –\nGiorgi Alaverdašvili (11/0),\nŠimon Chwaszcz (8/0),\nJosef Čtvrtníček (12/0),\nRobin Elšík (3/0),\nZdeněk Fládr (25/1),\nMartin Hirsch (29/0),\nJan Hladík (13/2),\nMatěj Hýbl (10/0),\nKarel Kroupa (16/4),\nTomáš Langer (10/0),\nMilan Machálek (11/1),\nLubomír Machynek (20/1),\nMichal Malý (14/0),\nAdam Marčík (3/0),\nPetr Nekuda (13/1),\nJosef Pančochář (26/0),\nLukáš Petržela (10/0),\nDavid Píchal (18/0),\nAleš Rus (22/1),\nAleš Schuster (25/0),\nMichal Sečkář (12/1),\nMichal Skwarczek (23/3),\nRadek Smékal (1/0),\nJan Šteigl (11/0),\nDavid Štrombach (14/4),\nMartin Sus (17/0),\nMichal Zapletal (7/0) –\ntrenér Miroslav Takáč (1.–23. kolo), Petar Aleksijević (24.–25. kolo) a Radim Weisser (26.–30. kolo)\n\nHráčem sezóny byl zvolen Jakub Plšek a trenérem Roman Skuhravý.\n\n"}
{"id": "1210307", "url": "https://cs.wikipedia.org/wiki?curid=1210307", "title": "Jozef Kumlik", "text": "Jozef Kumlik\n\nJozef Kumlik (10. srpna 1801 Vídeň – 25. května 1869 Bratislava) byl slovenský varhaník, dirigent a hudební skladatel.\n\nHudební základy získal od svého otce, který byl v Bratislavě učitelem hudby a od regenschoriho bratislavské katedrála svatého Martina Jacoba Kunnerta. Zpíval v divadelním chlapeckém sboru. Hudební teorii a skladbu studoval u Heinricha Kleina a Šimona Sechtera ve Vídni. Stal se zástupcem a od roku 1832 i nástupcem profesora hudby a varhaníka katedrály svatého Štěpána Heinricha Kleina. V roce 1833 byl zvolen dirigentem bratislavské hudební společnosti \"Kirchenmusikverrein\". Pod jeho řízením byla v Bratislavě prováděna největší klasická díla včetně Missy solemnis Ludwiga van Beethovena nebo Haydnových \"Sedmi posledních slov Spasitele na kříži\".\n\nZemřel v Bratislavě 25. května 1869 a je pohřben na Ondřejském hřbitově.\n\nKomponoval převážně chrámovou hudbu, která byla uváděna ještě ve 20. století. Mimo jiné složil:\n\n\n"}
{"id": "1210308", "url": "https://cs.wikipedia.org/wiki?curid=1210308", "title": "Music on console", "text": "Music on console\n\nMusic on console (zkráceně MOC) je svobodný přehrávač hudby s konzolovým rozhraním založeným na knihovně Ncurses. Je naprogramován v jazyce C, distribuován pod licencí GNU GPL a určen především pro Linux a jiné un*xové systémy. Jako výstupní zvukové systémy podporuje systémy ALSA, OSS i JACK.\n\nTextové uživatelské rozhraní běží ve vlastním vlákně a uživatel má možnost vypnout je, přičemž pak program přehrává hudbu dál bez rozhraní, které pak lze spustit nezávisle znovu.\n\n"}
{"id": "1210309", "url": "https://cs.wikipedia.org/wiki?curid=1210309", "title": "Atenuace (rozcestník)", "text": "Atenuace (rozcestník)\n\nAtenuace může být:\n"}
{"id": "1210311", "url": "https://cs.wikipedia.org/wiki?curid=1210311", "title": "Moncheux", "text": "Moncheux\n\nMoncheux je francouzská obec v departementu Moselle v regionu Grand Est. V roce 2013 zde žilo 147 obyvatel.\n\nSousední obce jsou: Foville, Juville, Luppy, Sailly-Achâtel, Tragny a Vulmont.\n\n\"Počet obyvatel\"\n"}
{"id": "1210314", "url": "https://cs.wikipedia.org/wiki?curid=1210314", "title": "Florián Novák", "text": "Florián Novák\n\nFlorián Novák (4. května 1821 – 29. dubna 1876 Brno), byl rakouský politik české národnosti z Moravy; poslanec Moravského zemského sněmu a první český starosta Prostějova.\n\nPůvodní profesí byl rytmistr auditor. Kvůli nemoci odešel předčasně do penze. Od roku 1867 do roku 1870 zastával úřad starosty Prostějova coby první český starosta tohoto města. Do funkce se dostal po nečekaném vítězství české strany v obecních volbách. Podporoval rozvoj českého spolkového a veřejného života v Prostějově. V starostenském úřadu skončil roku 1870, kdy rezignoval. Po něm složili své mandáty i čeští zastupitelé. Vítězství české strany ve volbách roku 1867 a následné ovládnutí prostějovské radnice bylo dílem souhry okolností, zejména jednoty českého tábora a naopak nejednotnosti německé strany. Němci navíc učinili některé chyby v sestavování voličských seznamů. Češi zvítězili v II. a III. obecním sboru a celkem obsadili 19 z 30 mandátů v obecním výboru. Prostějov spolu s Třebíčí patřil mezi nejvýznamnější města, která roku 1867 přešla do české správy. Ovšem česká radnice čelila silné opozici a Novákův konec ve funkci je přičítán i skutečnosti, že kvůli četným aktivitám v českých spolcích se plně nesoustředil na správu města a na zvládání opozice z řad Němců i Čechů. Problémem bylo i to, že úřednický aparát radnice zůstával převážně německy orientovaný. Česká většina na radnici byla navíc jen nevýrazná a německá strana setrvale blokovala usnesení obecního výboru a nutila tím starostu k rezignaci. Členové německé opozice měli vysokou účast při zasedáních samosprávy, zatímco někteří Češi se nechali podplatit a na jednání zastupitelstva docházeli jen nepravidelně. Z funkce musel odejít i český policejní radní pro neznalost předpisů obecního výboru. Poté, co byl roku 1870 rozpuštěn obecní výbor a došlo k vypsání nových voleb, převládli v Prostějově opět Němci, kteří ovládali radnici v tomto městě až do roku 1892. Nováka nahradil ve funkci starosty Jan Zajíček, muž českého původu, ale hlásící se k německé národnosti.\nV 60. letech se Novák zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Prostějov. Zvítězil poměrem 283 : 217 hlasů nad Janem Zajíčkem. V následných zemských volbách v březnu 1867 zde ovšem již byl zvolen jeho prostějovský konkurent Jan Zajíček. Na sněm se Novák ještě krátce vrátil v zemských volbách v září 1871. V krátce poté konaných zemských volbách v prosinci 1871 ho na sněmu opět nahradil Jan Zajíček. Poslanecký slib skládal v únoru 1867 v češtině. Uvádí se jako stoupenec české strany (Moravská národní strana, staročeská).\n\nZemřel roku 1876 v ústraní, po nervovém zhroucení. Jeho bratrem byl prostějovský kněz a komunální politik Josef Novák.\n"}
{"id": "1210315", "url": "https://cs.wikipedia.org/wiki?curid=1210315", "title": "Hora Štírů", "text": "Hora Štírů\n\nHora Štírů \"(Scorpion Mountain)\" je pátý díl fantasy literární série Bratrstvo od australského spisovatele Johna Flanagana. Knížka, která v originále vyšla v roce 2014 u australského nakladatelství Random House, byla do češtiny přeložena o rok později a vyšla v Česku u nakladatelství Egmont.\n\nPoté, co Volavky úspěšně osvobodili otroky ze Sokora, se setkávají s araluenským králem Duncanem, který je vysílá na další misi. Úkolem Volavek je zrušit tolfu, kterou vyhlásil Ikbál, bratr Jusála, kterého při boji zmrzačila princezna Kasandra. Tolfa je smlouva, kterou Ikbál podepsal se skupinkou zabijáků, kteří sídlí v Hoře Štírů v Aridě. Ti se budou snažit princeznu Kasandru zabít, dokud se jim to nepovede. Když jsou Volavky s princeznou na lovu poblíž hradu Araluen, podaří se jim zabránit jednomu pokusu a po vyslechnutí útočníka se dozvídají víc podrobností o Hoře Štírů a celé sektě zabijáků. Ještě před odjezdem do Aridy vymyslí Hal okuláry, díky kterým může Ingvar lépe vidět a být posádce v boji užitečný.\n\nPo příjezdu do Aridy se Volavky s Gilanem setkávají se Seletinem, starým Gilanovým přítelem. Ten s nimi naplánuje útok na město Tabork, které obsadil Ikbál spolu s hellénským korzárem jménem Filip Krvavá ruka. Volavkám se povede zajmout Filipovu loď jménem \"Ištfana (Mořský leopard)\". S tou pak provedou překvapivý útok na přístav Taborku, zatímco Seletin zaútočí se svými vojáky na hlavní bránu. Během útoku je ovšem těžce zraněn Ulf, kterého do boku sekl jeden z Ikbálových vojáků. Město se i přesto povede dobýt a Gilan od Ikbála zjistí, že jediná možnost, jak tolfu zrušit, je buď smrt princezny Kasandry, nebo vůdce sekty, který si přezdívá šurmel. Protože je Ulf zraněný, odplouvají Volavky k Hoře Štírů bez něj.\n\nO pár dní později Volavky zakotví u opuštěného města Efesa. V něm Hal sestrojí pozemní plachetnici, která ho spolu s Gilanem a Stigem dokáže rychle dopravit k Hoře Štírů. V ní Gilan vyzývá vůdce Štírů, šurmela, k boji, ve kterém ho zabíjí, čímž ruší tolfu proti princezně. Poté rychle opustí Horu Štírů a spěchají zpátky k Volavce, na kterou mezitím útočí oddíl padesáti šurmelových vojáků. Volavkám vedeným Thornem se podaří první útok odrazit a poté se stáhnou na palubu Volavky, kterou zakotví poblíž pobřeží. Z nebezpečí je dostává Hal s Gilanem a Stigem spolu se sedmdesáti vojáky kmene Bedullinů, vedených Gilanovým přítelem jménem Umar ibn Talůd. Po úspěšném zničení útočného oddílu Štírů vyplouvají Volavky do Taborku, kde vyzvednou již uzdraveného Ulfa a poté plují zpátky do Araluenu. Tam na ně čeká skandijská loď \"Vlčí volání\", která je střídá v službě u araluenského pobřeží a tak se Volavky po roce vrací zpět do rodné Skandie, ve které jim je připravena velká oslava na uvítanou.\n"}
{"id": "1210316", "url": "https://cs.wikipedia.org/wiki?curid=1210316", "title": "Vojtěch Kristián Blahník", "text": "Vojtěch Kristián Blahník\n\nVojtěch Kristián Blahník (12. srpna 1888 Dobrovice u Mladé Boleslavi - 11. června1934 Litoměřice) byl český divadelní historik a kritik.\n\nNarodil se v rodině úředníka cukrovaru (úředníka cukerní daně) v Dobrovici Jana Blahníka a jeho manželky Aloisie, rozené Zejdové. Rodina se vzhledem k povolání otce často stěhovala a Vojtěch Kristián Blahník navštěvoval školy v různých městech. Reálku studoval v Jičíně, Mladé Boleslavi a Pardubicích. Po maturitě v roce 1906 se pokoušel studovat strojní inženýrství, ale převažovaly divadelní zájmy a musel se po roce vrátit do Pardubic. V letech 1907–1909 byl učitelským hospitantem a učitelem na Pardubicku.\n\nV roce 1909 odešel do Prahy, kde se živil jako redaktor.\n\nDne 2. května 1912 se oženil s Růženou Wenigovou. Ta byla sestrou spisovatele Adolfa Weniga a výtvarníka Josefa Weniga; divadelník František Adolf Šubert byl jejím strýcem (matčiným bratrem). Příbuzenství manželky posílilo vztah Vojtěcha Blahníka k divadlu.\n\nI. světové války se zúčastnil na východní frontě a v Rumunsku. Po válce se stal přednostou ústřední knihovny Ministerstva národní obrany (podle jiných zdrojů přednostou politické kanceláře ministra národní obrany).\n\nV roce 1928 vystoupil z římskokatolické církve.\n\nBěhem návštěvy v Litoměřicích spáchal ve věku 45 let sebevraždu zastřelením.\n\nJeho dcerou byla divadelní, filmová a televizní režisérka Eva Marie Bergerová (1921–1986).\n\nJiž od studentských let aktivně působil v ochotnických divadelních souborech. Působil v Ústřední matici divadelního ochotnictva českého, přednášel a režíroval.\n\nDo tisku přispíval od roku 1909, v roce 1916 psal do Národních listů fejetony z fronty; časopisecké příspěvky zveřejnil např. v Rozpravách Aventina (1930).\nDivadelní práce Vojtěcha Kristiána Blahníka vycházejí z výsledků jeho teatrologického studia. Jejich předností byl rozsáhlý podkladový materiál, přehlednost a názornost; převážně přebíral cizí závěry. Nejvýznamnější práce:\n\n\n\n"}
{"id": "1210317", "url": "https://cs.wikipedia.org/wiki?curid=1210317", "title": "Roman Zozulja", "text": "Roman Zozulja\n\nRoman Vjačeslavovyč Zozulja (ukrajinsky Роман Вячеславович Зозуля, * 17. listopadu 1989, Kyjev, Ukrajinská SSR, SSSR) je ukrajinský fotbalový útočník a reprezentant, v současné době hráč španělského klubu Betis Sevilla.\n\n\nNastupoval za ukrajinské mládežnické reprezentace.\n\nV A-mužstvu Ukrajiny debutoval 2. 6. 2010 v přátelském zápase v Oslu proti reprezentaci Norska. Při svém debutu vstřelil vítězný gól na konečných 1:0.\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "1210318", "url": "https://cs.wikipedia.org/wiki?curid=1210318", "title": "Věž Evoluce", "text": "Věž Evoluce\n\nVěž Evoluce (rusky \"Башня Эволюция\", anglicky \"Evolution Tower\") je 255 m vysoký mrakodrap v Moskvě. Objekt se rozprostírá na parcele číslo 2 a 3 obchodní čtvrti Moskva-City.\n\nVěž byla navržena britskou designérskou firmou RMJM ve spolupráci se skotskou umělkyní Karen Forbesovou. Každé patro budovy je pootočené o 3° ve vztahu k předchozímu, celkový obrat v posledním podlaží ve vztahu k prvnímu je 156°. Inspirací pro zkroucený tvar budovy byla designerům plastika \"Polibek\" od Auguste Rodina. \n\nObjekt disponuje 65 000 m² kancelářských prostor, 15 000 m² prodejní plochy a podzemním parkovištěm pro 1 350 aut. Nachází se zde také \"Muzeum moskevského mezinárodního centra byznysu\", matriční úřad nebo společenský sál v horním patře budovy.\n\nVěž Evoluce byla v roce 2015 nominována jako finalista do soutěže \"Nejlepší výšková budova v Evropě\".\n\n"}
{"id": "1210321", "url": "https://cs.wikipedia.org/wiki?curid=1210321", "title": "Zimní olympijské hry mládeže 2020", "text": "Zimní olympijské hry mládeže 2020\n\nZimní olympijské hry mládeže 2020, oficiálně III. zimní olympijské hry mládeže ( , , , ), se budou konat ve švýcarském Lausanne. Slavnostní zahájení proběhne 9. ledna 2020, zakončení se pak uskuteční 22. ledna 2020.\n\nSe hrami bude, jako při minulých zimních olympijských hrách mládeže, spojena nauka o kultuře a účastníci se budou vzdělávat ve výukových centrech.\n\nKandidaturu na pořadatelství her zažádalo dvě města, které do 28. listopadu 2013 poslalo svoji kandidaturu. Dne 31. července 2015 bylo během zasedání MOV v Kuala Lumpur zvoleno za hostitelské město Lausanne.\n\n\n\n\nNa hrách sportovci soutěží v 16 sportech s celkem 81 disciplínami. Novým sportem se stal Skialpinismus.\n\nČeská výprava čítala 74 sportovců a získala celkem 8 cenných kovů:\n\n"}
{"id": "1210322", "url": "https://cs.wikipedia.org/wiki?curid=1210322", "title": "Seznam dílů seriálu Killjoys: Vesmírní lovci", "text": "Seznam dílů seriálu Killjoys: Vesmírní lovci\n\nToto je seznam dílů seriálu \"Killjoys: Vesmírní lovci\". Kanadsko-americký sci-fi televizní seriál \"\" byl premiérově vysílán stanicí Syfy od 19. června 2015 do 20. září 2019.\n\n<onlyinclude></onlyinclude>\n\n"}
{"id": "1210326", "url": "https://cs.wikipedia.org/wiki?curid=1210326", "title": "Říšské Předměstí", "text": "Říšské Předměstí\n\nŘíšské Předměstí je bývalý název více míst:\n\n"}
{"id": "1210327", "url": "https://cs.wikipedia.org/wiki?curid=1210327", "title": "Johann Raschka", "text": "Johann Raschka\n\nJohann Raschka, též Jan Raschka nebo Raška (16. prosince 1819 Příbor – 29. srpna 1868 Příbor) byl rakouský podnikatel a politik německé národnosti z Moravy; poslanec Moravského zemského sněmu a starosta Příboru.\n\nProfesí byl měšťanem a textilním továrníkem v Příboru. Rodové jméno Raška (Raschka) je v této části Moravy frekventované, ale příborští Raschkové nebyli přímými příbuznými rodu Rašků z Kopřivnice, ačkoliv se později obě rodiny propojily dvěma sňatky. Patřil mezi největší průmyslové podnikatele v Příboře. Roku 1846 rodina Raškových vybudovala textilní závod na výrobu sukna, které se prodávalo i na export. Později továrnu koupila firma Russo a Finzi. Johann Raschka mladší zřídil c. k. privilegovanou továrnu na sukna a zboží z ovčí vlny. Byl aktivní i politicky. V období let 1853–1864 a opět 1867–1868 zastával funkci starosty Příbora. Byl rovněž vlastníkem několika domů (čp. 22 a čp. 23 na příborském náměstí a čp. 17 na náměstí v Brušperku. Po jeho smrti přešly domy v Příboru na manželku a syny Johanna, Isidora a Josefa. Roku 1881 je koupil Dr. Emil Kudielka a roku 1893 je získala místní německá záložna Freiberger Vorschussverein. Na funkci starosty rezignoval koncem roku 1864. V mezidobí v 60. letech, kdy dočasně starostenský post opustil, ho v čele radnice nahradil Čech František Peřina.\n\nV 60. letech se Raschka zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Příbor, Fulnek, Frenštát. Mandát zde obhájil v zemských volbách v březnu 1867. Ve volbách v lednu 1867 i březnu 1867 byl oficiálním kandidátem německého volebního výboru (tzv. Ústavní strana, liberálně a centralisticky orientovaná). Poslancem byl až do své smrti roku 1868. Pak ho na sněmu nahradil Franz Preissig.\n\nZemřel v srpnu 1868 na \"plicní tuberkule\". Bylo mu 50 let.\n"}
{"id": "1210333", "url": "https://cs.wikipedia.org/wiki?curid=1210333", "title": "Adolf Raška", "text": "Adolf Raška\n\nAdolf Raška starší (1. února 1825 Kopřivnice – 23. září 1878 Kopřivnice) byl rakouský podnikatel a politik české národnosti z Moravy; poslanec Moravského zemského sněmu a starosta Kopřivnice.\n\nPocházel z rodu kopřivnických Rašků. Rodové jméno Raška (Raschka) je v této části Moravy frekventované, ale kopřivničtí Raškové nebyli přímými příbuznými rodu Raschků z Příbora, ačkoliv se později obě rodiny propojily dvěma sňatky.\n\nZakladatelem průmyslové tradice rodu byl zeman Ignác Raška (1768–1824), který zřídil továrnu na keramiku. Po jeho smrti převzal vedení podniku syn Jan Raška. Ten měl syny, kteří se později rovněž zapojili do provozu firmy. Byli jimi Josef Raška a Adolf Raška, oba narození roku 1825. Adolf Raška vystudoval piaristickou hlavní školu v Příboru, pak gymnázium v Těšíně a techniku ve Vídni, kde studia zakončil roku 1848. Už během studií byl aktivní v českých vlasteneckých kruzích. Po vypuknutí revoluce 1848 odešel z Vídně do rodné Kopřivnice, kde s přítelem Moslerem založili Národní gardu a sloužil v ní jako důstojník. Od roku 1849 podnikl zahraniční cesty, během kterých prohloubil své znalosti výroby keramiky a porcelánu. Když se vrátil do Kopřivnice, stal se společníkem v rodinné firmě a od roku 1855 majitelem tohoto podniku. Výrobu rozšířil o kachle, dlaždice a obkládačky. Od roku 1853 spolupracoval s kopřivnickým podnikatelem Ignácem Schustalou (Šustalou), majitelem dílny na výrobu kočárů a bryček. Jeho manželkou byla Franziska Raschková z Příbora. Byl taky aktivní v místní politice. Od roku 1865 do roku 1867 a znovu v letech 1873–1876 působil jako starosta Kopřivnice. Měl podíl na zřízení duchovní správy, obecní záložny a pošty a o výstavbu horní školy.\n\nV 70. letech se Raška zapojil i do vysoké politiky. V zemských volbách v září 1871 byl zvolen na Moravský zemský sněm, za kurii městskou, obvod Příbor, Fulnek, Frenštát. Mandát zde obhájil v krátce poté konaných zemských volbách v prosinci 1871 . Tato volba ale nebyla uznána, protože o mandát se přeli Raška a Wenzel Gillar. Sněm nakonec rozhodl v listopadu 1872 uznat volbu Gillara.\n\nRaška se v září 1871 uváděl jako český kandidát (Národní strana, staročeská). Neúspěšně byl Národní stranou do sněmu kandidován již v zemských volbách v lednu 1867.\n\nPo jeho smrti převzal rodinnou továrnu syn Adolf Raška mladší (narozen 1863).\n\n"}
{"id": "1210340", "url": "https://cs.wikipedia.org/wiki?curid=1210340", "title": "Józefów (okres Biłgoraj)", "text": "Józefów (okres Biłgoraj)\n\nJózefów je město a sídlo stejnojmenné gminy v jihovýchodním Polsku v okrese Biłgoraj v Lublinském vojvodství.\n\nDnešní Józefów byl založen roku 1725 na území vesnice Majdan Nepryski. Svůj název získal podle svého zakladatele Tomasze Józefa Zamoyskiho. Město bylo nadáno magdeburským právem a čtyřmi jarmarky. V letech 1726–1728 byla v centru postavena dřevěná radnice. V polovině 18. století byl nedaleko Józefówa zřízen hamr fungující až do roku 1862 a v jeho blízkosti vznikla posléze papírna. Při prvním dělení Polska bylo město součástí Rakouska. Po vzniku Varšavského knížectví se stal Józefów jeho součástí a v roce 1815 součástí Kongresovky. V roce 1818 vyhořela radnice, v roce 1850 synagoga a roku 1883 papírna. V roce 1870 ztratila obec statut města. Při Lednovém povstání Polska proti Rusům v roce 1863 zahynulo 28 povstalců, mezi nimi i polský básník Mieczysław Romanowski.\n\nV září 1939 při německém útoku na Polsko město bombardovala Luftwaffe. V rámci holokaustu se v Józefówě odehrál 13. července 1942 masakr, při kterém 101. policejní prapor povraždil několik stovek zdejších židů.\n\nV roce 1988 získal Józefów opět statut města.\n\nVedle města Józefów existuje v rámci gminy rovněž starostenství v těchto vsích:\n\nJózefów, Borowina, Brzeziny, Czarny Las, Długi Kąt, Górniki, Górecko Stare, Hamernia, Majdan Kasztelański, Majdan Nepryski, Samsonówka, Siedliska, Stanisławów, Szopowe a Tarnowola.\n\n\n"}
{"id": "1210343", "url": "https://cs.wikipedia.org/wiki?curid=1210343", "title": "David Doubt", "text": "David Doubt\n\nDavid Doubt (též Doyle Doubt nebo Daniel Doubt či prostě DD) je fiktivní dramatik, ve skutečnosti kolektivní pseudonym herců a pracovníků Dejvického divadla v Praze.\n\n"}
{"id": "1210344", "url": "https://cs.wikipedia.org/wiki?curid=1210344", "title": "Arrondissement Forbach-Boulay-Moselle", "text": "Arrondissement Forbach-Boulay-Moselle\n\nArrondissement Forbach-Boulay-Moselle (fr. \"Arrondissement de Forbach-Boulay-Moselle\") je správní územní jednotka ležící v departementu Moselle a regionu Grand Est ve Francii. Člení se dále na osm kantonů a 169 obcí. Vznikl 1. ledna 2015 sloučením arrondissementů Forbach a Boulay-Moselle.\n\n"}
{"id": "1210345", "url": "https://cs.wikipedia.org/wiki?curid=1210345", "title": "Patria", "text": "Patria\n\nPatria může být:\n\n"}
{"id": "1210362", "url": "https://cs.wikipedia.org/wiki?curid=1210362", "title": "Vídeňské Předměstí", "text": "Vídeňské Předměstí\n\nVídeňské Předměstí se nachází ve více městech:\n\n"}
{"id": "1210364", "url": "https://cs.wikipedia.org/wiki?curid=1210364", "title": "Ekonomika Austrálie", "text": "Ekonomika Austrálie\n\nEkonomika Austrálie je jeden z největších smíšených světových trhů s HDP 1,62 bilionu australských dolarů v roce 2015. Celkové bohatství země činí 6,4 bilionu australských dolarů. V roce 2012 šlo o dvanáctou největší národní ekonomiku dle nominálního HDP a 17. dle parity kupní síly HDP, okolo 1,7% světové ekonomiky. Austrálie je 19. největší vývozce i dovozce. \n\nAustralské ekonomice dominuje terciární sektor, který tvoří 68% HDP. Těžba činí 7% HDP, včetně služeb ohledně těžby a tak byla celková hodnota těžebního průmyslu v letech 2009-10 8,4% HDP. Ekonomický růst je do značné míry závislý na těžebním průmyslu a zemědělství (12% HDP), jejichž produkty se vyváží hlavně na východoasijský trh. I přes nedávný pokles těžby v zemi zůstává australská ekonomika pružná a stabilní\n"}
{"id": "1210373", "url": "https://cs.wikipedia.org/wiki?curid=1210373", "title": "Přerušený článek", "text": "Přerušený článek\n\n„Přerušený článek“ (v originále „Broken Link“) je v pořadí dvacátá šestá epizoda čtvrté sezóny seriálu \"\".\n\nGarak si do svého obchodu zavolá Oda, aby ho seznámil se svou nejlepší zákaznicí. Odo nemá o seznámení zájem, tento aspekt lidského chování odmítá prozkoumat. Při odchodu z obchodu ovšem utrpí záchvat a zkolabuje. Podle Bashira kolísá jeho hmotnost i hustota, a dokud se jeho situace nezlepší, musí zůstat na ošetřovně. Odův stav se ale výrazně zhorší, a protože Bashir nemá žádný lék, navrhne Odo cestu do kvadrantu Gamma na rodnou planetu, kde by ho mohli jeho lidé vyléčit.\n\nNa Defiant, který Oda převáží, se vetře i Garak, který se Tvůrců chce zeptat na cardassijské zajatce, které by Dominion mohl mít. Krátce po průletu červí dírou je Defiant obklíčen množstvím jem'hadarských lodí a poté se Jem'hadarové v doprovodu vůdkyně Tvůrců transportují na palubu. Sisko chce Oda doprovodit, a protože Tvůrci nechtějí prozradit souřadnice své nové planety, pilotování Defiantu se ujmou Jem'hadarové. Tvůrkyně navštíví Oda na ošetřovně a spojením ho stabilizuje, nicméně mu prozradí, že to oni ho nakazili chorobou, kterou teď trpí, aby ho dostali na svou planetu, kde bude souzen za zabití jiného Tvůrce. Garak vznese svůj dotaz a dostane odpověď: žádný Cardassian nepřežil a Cardassiané jsou v podstatě mrtví, protože zaútočili na Dominion.\n\nWorf zabrání Garakovi, aby se zmocnil zbraní Defiantu, se kterými chtěl Cardassian vyhladit všechny Tvůrce. Odo je souzen a uznán vinným, a jako trest je přeměněn na člověka. Zpátky na stanici zakouší Odo úplně nové pocity, například hlad. Pak všechny terminály začnou vysílat vzkaz kancléře Gowrona, že Klingonská říše požaduje od Federace vydání sektoru Archanis a za účelem obsazení do něj byla vyslána útočná jednotka. Odo si vzpomene, že během spojení se ostatní Tvůrci snažili mu zatajit některé tváře. Ta Gowronova byla jednou z nich, což znamená, že klingonský kancléř je Tvůrce.\n"}
{"id": "1210374", "url": "https://cs.wikipedia.org/wiki?curid=1210374", "title": "367 (číslo)", "text": "367 (číslo)\n\nTři sta šedesát sedm je přirozené číslo, které následuje po čísle tři sta šedesát šest a předchází číslu tři sta šedesát osm. Římskými číslicemi se zapisuje CCCLXVII.\n\n\nSilnice II/367 je česká silnice II. třídy vedoucí na trase Prostějov – Klenovice na Hané – Kojetín – I/47 – Kroměříž – Tlumačov\n\n\n"}
{"id": "1210376", "url": "https://cs.wikipedia.org/wiki?curid=1210376", "title": "Johann Sigismund Kusser", "text": "Johann Sigismund Kusser\n\nJohann Sigismund Kusser, či Ján Zigmund Kusser, psán také Cousser, (13. února 1660 Bratislava – před 17. listopadem 1727 Dublin, Irsko) byl hudební skladatel slovenského původu, působící v Německu, Francii a Irsku.\n\nJán Zigmund Kusser byl synem bratislavského protestantského kantora \"Jána Kussera\" (1626–1695). V roce 1674 se rodina přestěhovala do Stuttgartu. O dva roky později odešel do Paříže, kde strávil následujících šest let v paláci Versailles. Komponovat ve francouzském stylu jej učil dvorní skladatel Jean-Baptiste Lully. V říjnu 1683 odešel do Německa a byl zaměstnán u knížecích dvorů v Baden-Badenu a v Ansbachu. V roce 1690 se stal šéfdirigentem opery v Braunschweigu a oženil se s Hedwigou Melusine von Damm, dcerou místního radního. V Braunschweigu napsal 8 oper. Neshody s libretistou a dvorním básníkem Friedrichem Ch. Bressandem vedly k tomu, že Kusser odešel v roce 1694 do Hamburgu, kde si pronajal vlastní divadlo. Zreformoval dosavadní způsob uvádění operních představení podle francouzského a italského vzoru. Herce a zpěváky osobně vyučoval a byl velmi oblíbený.\n\nV roce 1695 Hamburg opustil a působil krátce v Norimberku a Augsburgu. V letech 1698–1704 byl dirigentem ve Stuttgartu. Absolvoval dvě studijní cesty po Itálii a konečně v roce 1710 odešel do Irska. Až do své smrti pak působil jako kapelník nejstarší irské univerzity Trinity College v Dublině. V roce 1716 byl poctěn tituly \"Chief Composer\" a \"Master of the Musick, attending His Majesty's State in Ireland\". Mezi jeho povinnosti patřila hudba ke slavnostním státním příležitostem, jako např. každoroční narozeninová gratulace anglickému králi. \n\nDílo Johanna Sigismunda Kussera je uváděno pouze příležitostně. Ovlivnilo však celou generaci hudebních skladatelů, mezi nimi jsou např. Reinhard Keiser, Johann Mattheson, Georg Philipp Telemann, Christoph Graupner, Georg Caspar Schürmann či Georg Friedrich Händel.\n\n\n\n\n"}
{"id": "1210377", "url": "https://cs.wikipedia.org/wiki?curid=1210377", "title": "Liri Belishova", "text": "Liri Belishova\n\nLiri Belishova (14. října 1926, Belishovë, Albánie – 23. dubna 2018) byla albánskou političkou a členkou politbyra Albánské strany práce. \n\nLiri Belishova studovala pedagogický institut v Tiraně. Během druhé světové války se zapojila do partyzánského boje. V letech 1946 – 1947 byla předsedkyní Albánského svazu mládeže (Rinia Popullore). Po úmrtí prvního manžela, které bylo politicky zapříčiněné, jí byla tato funkce odebrána a později pracovala v Beratu jako učitelka. Po rehabilitaci se stala členkou politbyra Albánské strany práce. V této funkci působila až do roku 1960. V letech 1952 – 1954 studovala v Moskvě. Po zhoršení vztahů Albánie se SSSR byla označena za sovětskou špionku, což znamenalo konec její politické kariéry. Její rodina byla později přestěhována na kolektivní farmu v blízkosti Gjirokastëru na jihu země. Od roku 1991 žila v Tiraně. Zemřela v roce 2018 v jednadevadesáti letech.\n"}
{"id": "1210382", "url": "https://cs.wikipedia.org/wiki?curid=1210382", "title": "Alfa Sextantis", "text": "Alfa Sextantis\n\nAlfa Sextantis je nejjasnějčí hvězda v souhvězdí Sextantu, patří ke spektrálnímu typu A0III.\n\nTato hvězda patří mezi „rovníkové hvězdy“, tedy takové, které se nacházejí méně než jeden stupeň od nebeského rovníku. V roce 1900 byla 7 minut severně od něj, v důsledku změny sklonu a precese zemské osy se v prosinci 1923 dostala na jižní polokouli.\n"}
{"id": "1210383", "url": "https://cs.wikipedia.org/wiki?curid=1210383", "title": "První pětiletka (Albánie)", "text": "První pětiletka (Albánie)\n\nPrvní pětiletka probíhala v Albánii v letech 1950 – 1955. Byla připravena a provedena podle sovětského vzoru. \n\nAlbánie byla po druhé světové válce jednou z nejzaostalejších zemí Evropy. Její hospodářství stálo především na zemědělství a velmi omezených průmyslových schopnostech. Po příklonu Albánie k SSSR v polovině roku 1948 bylo rozhodnuto, že země přijme ekonomickou koncepci z Moskvy, která stála na průmyslové soběstačnosti a centralizaci. \n\nPůvodní myšlenka, že by se tento pětiletý plán měl soustředit především na odstranění nedostatků v zásobování veškerým zbožím a posílení domácí výroby však vzala rychle za své, neboť takových cílů albánské hospodářství nebylo s to splnit. K rozsáhlejší industrializaci chyběla vzdělaná pracovní síla, dopravní infrastruktura a mechanizace; Albánie se potýkala se stejným problémem, který trápil i jejího severního souseda Jugoslávii. V několika větších městech se i přesto podařilo vybudovat několik továren (např. ve Skadaru, Vloře, Tiraně aj). Obyvatelstvo bylo mobilizováno, a byla vytvářena atmosféra nedůvěry a ohrožení, které ztělesňovala sousední Jugoslávie, se kterou vláda v Tiraně neměla dobré vztahy. \n\nV zemědělství měla být provedena kolektivizace. Původní smělé plány však musely být zastaveny, neboť po zahájení celého procesu výstavby kolektivních farem se začaly dostavovat nedostatky v zásobování potravin, které celý plán značně ohrožovaly a nakonec se jeho cíle nepodařilo právě z tohoto důvodu naplnit. Tradiční albánské zemědělství mělo velmi nízkou produktivitu; plány tehdejšího komunistického vedení povinně vykupovat určitou část produkce rolníků vedly akorát k nedostatku potravin; vláda musela nakonec odkupy nejprve zmrazit a poté jim obilí i vracet. V 50. letech se obdělávání půdy věnovalo na 70 % albánského obyvatelstva.\n"}
{"id": "1210393", "url": "https://cs.wikipedia.org/wiki?curid=1210393", "title": "Úmluva o právním postavení osob bez státní příslušnosti", "text": "Úmluva o právním postavení osob bez státní příslušnosti\n\nÚmluva o právním postavení osob bez státní příslušnosti (anglicky \"Convention relating to the Status of Stateless Persons\") je primárním mezinárodním nástrojem zaměřeným na regulaci a zlepšení postavení osob bez státní příslušnosti. Úmluva těmto osobám přiznává mezinárodně uznaný právní status. Úmluva zajišťuje, že osobám bez státní příslušnosti budou bez diskriminace přiznávána základní práva a svobody, a to poskytnutím cestovních dokladů a průkazů totožnosti, a zaručeny minimální standardy zacházení. Úmluva byla přijata Valným shromážděním OSN 28. září 1954 a vstoupila v platnost 6. června 1960. Jménem České republiky byla Úmluva podepsána dne 17. května 2004 a vstoupila v platnost dne 17. října 2004. Úmluva je publikována pod č. 108/2004 Sb. m. s.\n\nNa aplikaci této Úmluvy se podílí UNHCR (\"United Nations High Commissioner for Refugees\" – Úřad Vysokého komisaře OSN pro uprchlíky), který státům nabízí technické poradenství v legislativních otázkách, provozní podporu při zavádění postupů určování statusu a opatření pro zajištění práv zakotvených úmluvou. UNHCR vypracovala také další dokumenty, které se k Úmluvě o právním postavení osob bez státní příslušnosti z roku 1954 vztahují. Jedná se o Úmluvu o právním postavení uprchlíků (1951) a Úmluvu o omezení případů bezdomovectví (1961).\n\nStátní příslušnost je právní vztah mezi osobou a státem. Poskytuje lidem pocit identity a zároveň jim umožňuje používat široké škály práv. Absence občanství, resp. státní příslušnosti, znamená pro lidi různá omezení (např. pokud chtějí chodit do školy, získat zaměstnání, vlastnit majetek, cestovat apod.). Podle čl. 15 Všeobecné deklarace lidských práv má každý právo na státní příslušnost a nikdo nesmí být svévolně zbaven své státní příslušnosti ani práva svou státní příslušnost změnit.\n\nOsobou bez státní příslušnosti se rozumí osoba, kterou žádný stát podle svých právních předpisů nepovažuje za svého občana.\n\nÚmluva vychází ze základního principu, že s žádnou osobou bez státní příslušnosti by nemělo být zacházeno hůře než s cizincem, který má státní příslušnost. Obsahuje proto konkrétní ochranná opatření pro takové osoby a apeluje na státy, aby umožnily naturalizaci v situacích, kdy by toto opatření řešilo problém bezdomovectví. Zároveň ti, kteří definici osoby bez státní příslušnosti splňují, mají určitá práva a povinnosti obsažené v Úmluvě. Článek 2 Úmluvy stanoví, že všechny osoby bez státní příslušnosti jsou povinny řídit se zákony a dalšími právními předpisy země, ve které se nachází. Článek 3 Úmluvy uvádí, že \"smluvní státy budou vůči osobám bez státní příslušnosti uplatňovat ustanovení této Úmluvy bez diskriminace co do rasy, náboženství nebo země původu\". Úmluva upravuje osobám bez státní příslušnosti vynětí z reciprocity (článek 7) a zaručuje jim právo na pomoc správních orgánů (článek 25), právo na průkazy totožnosti a cestovní doklady (článek 27 a 28). Osoby bez státní příslušnosti nebudou vyhoštěny kromě případů, kdy tak vyžadují důvody z oblasti národní nebo veřejné bezpečnosti. Vyhoštění může obecně proběhnout jen na základě rozhodnutí učiněného v rámci řádného právního postupu (článek 31). Úmluva vyzývá smluvní státy, aby usnadňovaly naturalizaci těchto osob a usnadňovaly jejich integraci a naturalizaci, například urychlením naturalizačního procesu či snížením poplatků za toto řízení (článek 32). \n\nZávěrečná ustanovení Úmluvy doporučují, aby každý smluvní stát, pokud uznává důvody, pro které se daná osoba zřekla ochrany státu jehož je státním příslušníkem, zvážil příznivě možnost zacházet s touto osobou způsobem, který Úmluva stanovuje pro osobu bez státního občanství. Toto doporučení bylo do Úmluvy začleněno kvůli osobám bez státního občanství de facto, tj. osobám, které jsou sice technicky státními příslušníky určité země, avšak nezískávají žádné výhody vyplývající ze své státní příslušností (např. národní ochranu). \n\nK měsíci květnu roku 2016, jmenuje OSN, depozitář Úmluvy, celkem 89 států, které jsou smluvními stranami Úmluvy. Dva státy (Vatikán a Kolumbie) Úmluvu podepsaly, ale neratifikovaly. Úmluvu podepsalo následujících 87 států: Albánie, Alžírsko, Antigua a Barbuda, Argentina, Arménie, Austrálie, Ázerbájdžán, Barbados, Belgie, Belize, Benin, Bolívie, Bosna a Hercegovina, Botswana, Brazílie, Bulharsko, Burkina Faso, Čad, Černá Hora, Česko, Dánsko, Ekvádor, Fidži, Filipíny, Finsko, Francie, Gambie, Gruzie, Guatemala, Guinea, Honduras, Chorvatsko, Irsko, Izrael, Itálie, Jižní Korea, Kiribati, Kostarika, Lesotho, Libérie, Libye, Lichtenštejnsko, Litva, Lotyšsko, Lucembursko, Maďarsko, Malawi, Mexiko, Moldavsko, Mosambik, Německo, Niger, Nigérie, Nikaragua, Nizozemsko, Norsko, Panama, Paraguay, Peru, Pobřeží slonoviny, Portugalsko, Rakousko, Rumunsko, Rwanda, Řecko, Salvador, Senegal, Severní Makedonie, Sierra Leone, Slovensko, Slovinsko, Spojené království, Srbsko, Svatý Vincenc a Grenadiny, Svazijsko, Španělsko, Švédsko, Švýcarsko, Turecko, Trinidad a Tobago, Tunisko, Turkmenistán, Uganda, Ukrajina, Uruguay, Zambie a Zimbabwe.\n\nMadagaskar odstoupil od Úmluvy v roce 1962 s účinností 2. dubna 1966. Spojené království rozšířilo platnost Úmluvy na britský Hong Kong a Čínská lidová republika oznámila, že se Úmluva vztahuje na Hong Kong i po roce 1997.\n\n\n"}
{"id": "1210422", "url": "https://cs.wikipedia.org/wiki?curid=1210422", "title": "Shtjefën Kurti", "text": "Shtjefën Kurti\n\nShtjefën Kurti (24. prosince 1898 Ferizoviç (dnes Uroševac/Ferizaj), Osmanská říše – 20. října 1971, Fushë, Albánie) byl albánský katolický kněz.\n\nPocházel z bohaté obchodní rodiny. Kurti studoval v Albánii, Grazu, Feldkirchu, Innsbrucku a v Římě. Dne 13. května 1924 se stal v Římě knězem. Jeho otec byl farářem ve Skopji a v Novoselu u Đakova v letech 1921 až 1929. Kurti se přestěhoval do Albánie po smrti svého kolegy Shtjefëna Gjeçoviho. Z Albánie poté odešel do Rumunska. Během svého meziválečného působení napsal memorandum Společnosti národů ohledně perzekuce katolické albánské komunity na území dnešního Kosova. Jako kněz sloužil Kurti ještě v Kruji, Gurësu a Tiraně.\n\nV roce 1946, nedlouho poté, co se v zemi dostali komunisté k moci, byl Kurti zatčen a uvězněn. Ve vykonstruovaném procesu byl odsouzen nejprve k trestu smrti, a později k odnětí svobody na 20. let. Po 17 letech vězení byl dne 2. května 1963 puštěn na svobodu. V roce 1967, nedlouho poté, co albánská komunistická vláda postavila náboženství mimo zákon, byl opětovně zatčen tajnou policií Sigurimi, a odsouzen na 16 let nucených prací. K zatčení došlo násilně; Kurti se s agenty tajné policie popral, když se ho pokoušeli z kostela vyvést.\n\nPracoval na kolektivní farmě ve městě Milot v centrální části země. Protože v roce 1970 tajně pokřtil dítě, což bylo zakázané, byl nakonec odsouzen k trestu smrti a v roce 1971 popraven.\n"}
{"id": "1210427", "url": "https://cs.wikipedia.org/wiki?curid=1210427", "title": "29. ročník udílení Nickelodeon Kids' Choice Awards", "text": "29. ročník udílení Nickelodeon Kids' Choice Awards\n\n29. ročník udílení cen Nickelodeon Kids' Choice Awards se konal 12. března 2016 v The Forum v Inglewoodu v Kalifornii. Moderátorem večera byl Blake Shelton.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1210429", "url": "https://cs.wikipedia.org/wiki?curid=1210429", "title": "APL (programovací jazyk)", "text": "APL (programovací jazyk)\n\nAPL je programovací jazyk vyvinutý v roce 1960 Kennethem Iversonem. Jeho hlavní datový typ je vícerozměrné pole. Využívá širokou škálu speciálních grafických symbolů pro reprezentaci většiny funkcí a operátorů, což vede k velmi výstižnému kódu. Silně ovlivnil vývoj tabulkových procesorů, funkcionálního programování a balíčků pro matematické výpočty. To také ovlivnilo několik dalších programovacích jazyků. APL je ještě dnes používáno pro některé aplikace.\n"}
{"id": "1210430", "url": "https://cs.wikipedia.org/wiki?curid=1210430", "title": "Beqir Balluku", "text": "Beqir Balluku\n\nBeqir Balluku (14. února 1917, Tirana, Albánie – 5. listopadu 1974, Tirana, Albánie) byl albánský komunistický politik, který v 50. letech zastával post ministra obrany Albánie.\n\nBalluku byl jedním z partyzánů, kteří bojovali za druhé světové války proti okupantům. Podílel se na čistkách v komunistické straně v roce 1956; poté, co došlo k roztržce mezi Enverem Hodžou a sovětským vůdcem Nikitou Chruščovem. Balluku spolupracoval s Mehmetem Shehu a Enverem Hodžou v odstranění všech pro-sovětsky laděných členů komunistické strany. Sám Balluku po roce 1960 zastával rozhodná pro-čínská stanoviska a odsuzoval SSSR.\n\nRoku 1974 byl nicméně obviněn samotným Hodžou z přípravy politického převratu za pomoci armády, a ve vykonstruovaném procesu odsouzen k smrti zastřelením. Ve funkci ministra obrany ho po 22 letech služby nahradil Mehmet Shehu.\n\nBalluku byl od roku 1952 až do své smrti poslancem parlamentu. Od roku 1948 až do své smrti byl členem albánského politbyra.\n"}
{"id": "1210431", "url": "https://cs.wikipedia.org/wiki?curid=1210431", "title": "Kostel Nanebevzetí Panny Marie (Černošice)", "text": "Kostel Nanebevzetí Panny Marie (Černošice)\n\nKostel Nanebevzetí Panny Marie je nejstarší stavební památkou v Černošicích v okrese Praha-západ, zmiňovanou již ve 14. století. Postupem času byl mnohokrát přestavěn. Od roku 1958 je chráněn jako kulturní památka České republiky.\n\nPrvní zmínka o kostele pochází z roku 1352, kdy platil 9 grošů papežského desátku. Založen však byl pravděpodobně ještě dříve. Byl zřejmě postaven díky úsilí cisterciáků ze Zbraslavského kláštera, kterému Horní Černošice daroval spolu s dalšími vesnicemi v okolí dolní Berounky král Václav II. (1271–1305). Současnou podobu získal po mnoha stavebních úpravách v roce 1774, kdy přestavbu financoval mlynář Jiří Kotaška.\n\nPo roce 2012 byl opraven krov, střecha a fasáda kostela, na přelomu let 2011 a 2012 byla provedena rekonstrukce interiéru. V téže době byla objevena a restaurována barokní freska na stěně za křížem, která zobrazuje duše v očistci. Kostel také získal nový mramorový obětní stůl, ambon a křtitelnici, zhotovené sochařem Petrem Váňou.\n\nKostel je jednolodní, vstup v západním průčelí se nachází v přízemí čtyřboké, v patře pak osmiboké barokní věže. Nacházejí se v ní tři zvony: sv. Rosalie (pocházející z roku 1700, přelit roku 1849) a dále Marie a Václav z roku 1949 věnované děkanem Adolfem Piťhou na památku osvobození v roce 1945.\nHlavní oltář z roku 1713 zdobí barokní obraz Nanebevzetí Panny Marie ve zlaceném rámu. Jeden z bočních oltářů nese renesanční obraz Panny Marie a sv. Anny, která chová na klíně Ježíška, druhý pak barokní kříž se sochami P. Marie Bolestné a sv. Jana Evangelisty.\n\nV roce 1940 místní rodiny (rodina Bočkova, Paříkova a další) věnovaly kostelu vitrážní okna. Vyrobila je pražská dílna V. Staněk a V. Šebek.\n\nOkolo koslela byl založen hřbitov o rozloze 0,27 hektaru. Dominují mu dvě hrobky rodiny Klánů, majitelů statku a černošického hotelu. Je zde pohřben také malíř František Šutty (1898-1950) a český lékař, profesor Zdeněk Frankenberger. Druhý černošický hřbitov se nachází jihozápadně od centra města v Dolních Mokropsech v ulici Pod Višňovkou.\n\nV kostele se konají pravidelné bohoslužby.\n"}
{"id": "1210434", "url": "https://cs.wikipedia.org/wiki?curid=1210434", "title": "Eduard Pergner", "text": "Eduard Pergner\n\nEduard Pergner (19. prosince 1935 Sobotka – 20. března 2001 Praha) byl český textař a scenárista.\n\nMládí prožil s matkou v Lužné u Rakovníka, kam se vracel i v dalších letech. Vystudoval sochařství na Vysoké škole uměleckoprůmyslové v Praze. Na Kladně pracoval v dolech a v roce 1960 stál u zrodu divadélka \"Quo vadis\" v Kladně (autor písní byl hudebník Vít Fiala), kde byl také autorem všech divadelních her, po zásahu cenzury byla činnost divadla ukončena v roce 1962. Poté působil v Praze. Od roku 1972 psal písňové texty pod pseudonymem Boris Janíček. Písně s jeho texty zpívali např. Jitka Zelenková, Karel Gott, Petr Spálený nebo Michal Penk. Mezi nejznámější z jím otextovaných písní patří např. \"Ty mi smíš i lhát\", \"Josefína\" nebo \"Děti ráje\".\n\nKromě divadelních her byl autorem námětů a scenáristou filmů, např. \"Strašidla z vikýře\", \"Discopříběh\" a \"Discopříběh 2\". V dalších filmech vystupoval v menších rolích, případně napsal texty písní. Je pohřbený v Rakovníku.\n\n\n"}
{"id": "1210435", "url": "https://cs.wikipedia.org/wiki?curid=1210435", "title": "Juville", "text": "Juville\n\nJuville je francouzská obec v departementu Moselle v regionu Grand Est. V roce 2013 zde žilo 118 obyvatel.\n\nSousední obce jsou: Foville, Liocourt, Moncheux, Thimonville, Tragny a Xocourt.\n\n\"Počet obyvatel\"\n"}
{"id": "1210437", "url": "https://cs.wikipedia.org/wiki?curid=1210437", "title": "Vila Ferdinanda Hrejsy", "text": "Vila Ferdinanda Hrejsy\n\nVila Ferdinanda Hrejsy je puristická pětipodlažní rodinná vila z roku 1931, postavená podle návrhu architekta Bohumíra Kozáka pro rodinu prof. ThDr. Ferdinanda Hrejsu, evangelického teologa a církevního historika. Stavba čp. 687 v katastrálním území Střešovice stojí na rohovém pozemku se zahradou vymezeném ulicemi Na Pěkné vyhlídce č. 1 a Střešovická č. 36 v městské památkové zóně vilová kolonie Ořechovka (západní část).\n\nRodinnou vilu pro Ferdinanda Hrejsu navrhl architekt Bohumír Kozák, člen sboru Českobratrské církve evangelické, který byl i autorem poblíž stojícího evangelického kostela. Ferdinand Hrejsa měl s manželkou Emilií, rozenou Malatovou pět dětí. Syn Bohuš Hrejsa (1907–1989) vystudoval teologii a stal se prvním farářem Farního sboru Českobratrské církve evangelické ve Střešovicích. Dcera Jaroslava Hrejsová (1905–1982) se provdala za básníka a spisovatele Viléma Závadu.\n\nStavba obdélného půdorysu o pěti nadzemních podlažích stojí na svažitém pozemku parcely č. 1771 v k.ú. Střešovice. Při jejím návrhu vycházel architekt Kozák z kombinace kvádru s půlkruhově zakončeným schodištěm. (Podobný princip byl uplatněn architektem Otto Rothmayerem při návrhu jeho nedaleko stojící vlastní vily). Prosklené 4. NP není původní, jedná se o nástavbu z roku 2007. Pás oken přechází na severní a východní straně fasády v krytou verandu. Schodišťový tubus je obrácený do zahrady. V 5. NP ústí schodiště do samostatného bytového prostoru půloválného půdorysu s rovnou střechou, využívajícího necelou šířku budovy. Prostor je prosvětlen velkými okny a má přístup na střešní terasu. Průčelí vily s balkonem je obráceno do Střešovické ulice, přístup do budovy je z ulice Na Pěkné vyhlídce č.1. K vile patří zahrada, na které stojí dvě další malé stavby.\n\nVila je nadále využívána k bytovým účelům příslušníky rodiny Závadových.\n\n"}
{"id": "1210441", "url": "https://cs.wikipedia.org/wiki?curid=1210441", "title": "Arrondissement Sarrebourg-Château-Salins", "text": "Arrondissement Sarrebourg-Château-Salins\n\nArrondissement Sarrebourg-Château-Salins (fr. \"Arrondissement de Sarrebourg-Château-Salins\") je správní územní jednotka ležící v departementu Moselle a regionu Grand Est ve Francii. Člení se dále na tři kantony a 230 obcí. Vznikl 1. ledna 2016 sloučením arrondissementů Sarrebourg a Château-Salins.\n\n"}
{"id": "1210442", "url": "https://cs.wikipedia.org/wiki?curid=1210442", "title": "Třetí pětiletka (Albánie)", "text": "Třetí pětiletka (Albánie)\n\nTřetí pětiletka probíhala v Albánii v letech 1961 – 1965. Jednalo se o ekonomický plán komunistického vedení země, který počítal především s intenzivním rozvojem průmyslu a energetiky. Realizován byl v období roztržky mezi Albánií a Sovětským svazem. \n\nTřetí pětiletý plán byl oznámen na zasedání albánské Strany práce (jediné povolené strany v komunistické Albánii) v roce 1961. Počítal s výstavbou několika vodních elektráren a oceláren. Nevyhnul se však chybám předchozích dvou pětiletých plánů, které alokovaly ohromné prostředky na stavbu průmyslu, zatímco zcela zanedbávaly zaostalé zemědělství. Na rozšiřování lomů a budování továren bylo zajištěno celkem 4x tolik peněz, než co bylo investováno do mechanizace zemědělství. Počítal s vzrůstem průmyslové výroby o 52 %.\n\nDalším problémem při realizaci tohoto plánu byly vzájemné vztahy se Sovětským svazem. SSSR zamýšlel zapojit Albánii do své ekonomické soustavy především jako zdroj tropického ovoce a turistickou destinaci, což považovalo albánské komunistické vedení za urážku. Albánští komunisté upřednostňovali průmyslovou výrobu; ohledně strojů a náhradních dílů však byli zcela odkázáni na dovoz ze zemí východní Evropy a SSSR. Poté, co však byly ekonomické vztahy zpřetrhány hrozilo, že by plán nemohl být naplněn. Mezinárodní obchod se kvůli závislosti země na Východním bloku v podstatě zastavil. Vláda v Tiraně musela přijmout přísná úsporná opatření ve snaze zabránění kolapsu; vláda vyzývala obyvatelstvo k obecnému snižování spotřeby. V Moskvě dlouhodobě zájem Albánie stát se v průmyslové výrobě samostatnou zemí dlouhodobě kritizovali.\n\nNa poslední chvíli albánští komunisté získali financování pro dokončení třetího pětiletého plánu z Čínské lidové republiky. Pro Čínu se jednalo o rekordně vysokou půjčku; dokázala si tím nicméně zajistit dobrou pozici v Albánii, která ji mohla sloužit jako vhodné předmostí do Evropy. I když Číňané zajistili 90 % dodávek požadovaného zboží, dodávky byly zaslány pozdě a velmi často se jednalo o jinou technologii a stroje, než byly potřebné.\n\n"}
{"id": "1210448", "url": "https://cs.wikipedia.org/wiki?curid=1210448", "title": "Kombo", "text": "Kombo\n\nKombo může být:\n\n"}
{"id": "1210453", "url": "https://cs.wikipedia.org/wiki?curid=1210453", "title": "Golczewo", "text": "Golczewo\n\nGolczewo () je město v okrese Kamień v Západopomořanském vojvodství na severozápadě Polska. Leží na křižovatce silnic č. 106 a 108. V roce 2014 ve městě žilo 2 763 obyvatel.\n\nV devátém století vzniklo nad oběma jezery sídliště, které mělo chránit přístup k Wolinu. V průběhu dalších století sídliště získalo podobu hradu se slovanskou osadou. Ve třináctém století zde ve čtyřiceti domech žilo několik set obyvatel, kteří se věnovali zemědělství, řemeslům a obchodu. V roce 1304 ho se souhlasem štětínského knížete koupilo kamenopomořské biskupství. V průběhu čtrnáctého století populace překročila 1000 obyvatel. V osadě se mísila městská zástavba s venkovskou. Konaly se v ní trhy se dřevem, dobytkem a koňmi. Zvláštním odvětvím zdejších řemesel byla výroba člunů pro rybářské osady u Štětínského zálivu. Část obyvatel se také živila plavením dřeva po Niemici. V roce 1405 hrad získali pomořanští vévodové, ale od roku 1436 se vrátil do majetku biskupů, kteří zde v roce 1454 uspořádali biskupský sněm. Roku 1684 se město i s celým biskupstvím stalo součástí Braniborského markrabství.\n\nBěhem druhé světové války bylo zničeno 40 % města. Původní obyvatelé museli po válce odejít do Německa. Město získalo nový název, ale ještě předtím se krátce používala jména \"Goleszewo\" a \"Goliszewo.\"\n\nDne 1. ledna 1990 Golczewo získalo status města.\n\nSprávní území města měří 7,42 km² a leží v jihozápadní části Gryfické roviny. Na západním okraji města leží jezera Okonie a Szczucze, kterými protéká řeka Niemica.\n\nPřes město vedou dvě okružní turistické trasy: červeně značená trasa Golczewský les (15,5 km) a žlutě značená trasa Údolí Niemice (17,5 km).\n\n\n"}
{"id": "1210459", "url": "https://cs.wikipedia.org/wiki?curid=1210459", "title": "Seznam dílů seriálu Živí mrtví: Počátek konce", "text": "Seznam dílů seriálu Živí mrtví: Počátek konce\n\nToto je seznam dílů seriálu \"Živí mrtví: Počátek konce\". Americký hororový dramatický televizní seriál \"\" měl premiéru 23. srpna 2015 na americká stanice AMC. Dne 19. července 2019 byla stanicí AMC objednána šestá řada.\n\n<onlyinclude></onlyinclude>\n\nDne 19. července 2019 byla stanicí AMC objednána šestá řada.\n\n"}
{"id": "1210460", "url": "https://cs.wikipedia.org/wiki?curid=1210460", "title": "Kostel svatého Gotharda a Nanebevzetí Panny Marie", "text": "Kostel svatého Gotharda a Nanebevzetí Panny Marie\n\nKostel svatého Gotharda a Nanebevzetí Panny Marie je farní kostel farnosti Budišov u Třebíče. Je chráněn jako kulturní památka České republiky. Kolem kostela se nachází hřbitov.\n\nKostel má pozdně románské jádro pocházející z 12. století, náležející kostelu Panny Marie (což bylo původní zasvěcení). Pravděpodobně byl založen beneditktinskými mnichy z třebíčského kláštera a dle pověsti poslední opat kláštera je v tomto kostele pohřben. Ve 13. století byla postavena gotická sakristie a ve 14. století pak byla kostelní loď zaklenuta gotickými oblouky a nad románskou apsidou vznikl presbytář. V roce 1414 majitelé panství přistavěni ke kostelu i kapli svatého Gotharda, která později byla zbořena. Později byla přistavěna i gotická jižní loď kostela. Později, po požáru kostela, byla kostelní loď v roce 1720 barokně zaklenuta, prolomena nová okna a vestavěna hudební kruchta. Výzdobu kostela v roce 1729 provedl malíř Antonio Joseph Prenner, v roce 1672 byla do kostela instalována cínová křtitelnice.\n\nV roce 1722 byla postavena renesanční věž kostela, v době vládnutí hrabat Paarů byla umístěna železná korouhev, v roce 1982 pak byla nahrazena měděnou, posléze spadla a na věž byla navrácena až v roce 2011. Na věži jsou umístěny tři zvony, kdy největší z nich byl ulit v roce 1524. V roce 1911 byla zřízena panská oratoř se schodištěm. \n\nJedná se o jednolodní stavbu s odsazeným kněžištěm, k jehož severní zdi přiléhá sakristie s panskou oratoří v patře. K jižní zdi přiléhá trojboce uzavřená kaple sv. Gotharda. Závěr kněžiště je opatřen opěrnými pilíři s pultovou stříškou. V kněžišti se nacházejí úzká okna dělená středním prutem, v lomeném záklenku se čtyřlistými kružbami. Nad hřebenem střechy je monumentální korouhev v podobě siluet postav Panny Marie a sv. Gotharda.\n\nKněžiště je zaklenuto jedním polem křížové žebrové klenby a lunetovým závěrem. Plochostropá oratoř je přístupna z vnějšího přiloženého schodiště. Kněžiště se otevírá do lodi vítězným obloukem se segmentovým záklenkem. Loď je zaklenuta valeně s výsečemi. Klenební plochu pokrývá malba znázorňující korunování a oslavu panny Marie apoštoly a starozákonní proroky. Jižní zeď je prolomena třemi lomenými oblouky do kaple, zaklenuté valeně s výsečemi.\n\nNa rozích ochozu věže jsou umístěny sochy z lasturového vápence zobrazující různé světce či svatého Gotharda. Na vrcholu věže se nachází korouhev, která je dle knihy českých rekordů největší v republice, je vysoká 4,2 metru, široká 2,5 metru a váží 440 kg.\n\n"}
{"id": "1210476", "url": "https://cs.wikipedia.org/wiki?curid=1210476", "title": "Walter (jméno)", "text": "Walter (jméno)\n\nWalter nebo také Walther je německé mužské křestní jméno pocházející ze starohornoněmeckého jména \"Walthari\", který byl ještě kombinací pragermánských slov \"*wald-\" \"vládce\" a \"*xarja-\", \"xari-\" \"armáda\". Latinská forma je Waltharius.\n\nZdrobněliny jména jsou Waltík nebo Waltřík.\n\n\n\n"}
{"id": "1210477", "url": "https://cs.wikipedia.org/wiki?curid=1210477", "title": "Občina Črna na Koroškem", "text": "Občina Črna na Koroškem\n\nObčina Črna na Koroškem () je jednou z 212 občin ve Slovinsku. Nachází se v Korutanském regionu na pomezí historických Korutan a Dolního Štýrska. Občinu tvoří 9 sídel, její rozloha je 156,0 km² a k 1. lednu 2017 zde žilo 3 308. Správním střediskem občiny je vesnice Črna na Koroškem.\n\nObčina se dělí na sídla: Bistra, Črna na Koroškem, Javorje, Jazbina, Koprivna, Ludranski Vrh, Podpeca, Topla, Žerjav.\n\n\n"}
{"id": "1210482", "url": "https://cs.wikipedia.org/wiki?curid=1210482", "title": "Andrij Pjatov", "text": "Andrij Pjatov\n\nAndrij Valerijovyč Pjatov (ukrajinsky Андрій Валерійович П'ятов, * 28. června 1984, Kirovohrad, Ukrajinská SSR, SSSR) je ukrajinský fotbalový brankář a reprezentant, v současné době hráč ukrajinského klubu FK Šachtar Doněck.\n\nS týmem FK Šachtar Doněck vyhrál Pohár UEFA 2008/09, 6× ukrajinskou Premjer-lihu, 4× ukrajinský fotbalový pohár a 4× ukrajinský Superpohár.\n\n\nNastupoval za ukrajinskou mládežnickou reprezentaci do 21 let.\n\nV A-mužstvu Ukrajiny debutoval 22. 8. 2007 v přátelském zápase v Kyjevě proti reprezentaci Uzbekistánu (výhra 2:1).\n\nByl v kádru Ukrajiny na Mistrovství světa 2006 v Německu.\n\nZúčastnil se domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji všechny tři zápasy svého týmu, postupně 11. června výhra 2:1 nad Švédskem, 15. června prohra 0:2 s Francií a 19. června porážka 0:1 s Anglií. Ukrajinské mužstvo skončilo se třemi body na nepostupové třetí příčce základní skupiny D.\n\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "1210484", "url": "https://cs.wikipedia.org/wiki?curid=1210484", "title": "Univerzitní centrum Telč", "text": "Univerzitní centrum Telč\n\nUniverzitní centrum Telč je výukové zařízení Masarykovy univerzity, které je umístěno v památkové rezervaci Telče. Kromě vysokoškolské výuky pro jednotlivé fakulty a další součásti univerzity centrum zabezpečuje různé konference a letní vzdělávací kurzy, umožňuje ubytování a nabízí služeb knihovny a informačního centra. Na nádvoří je provozována kavárna. Ředitelem centra je Mgr. Jaroslav Makovec, který v lednu 2018 nahradil Ing. Josefa Plucara. \n\nSídlí v budově bývalé jezuitské koleje, stojící na náměstí Jana Kypty naproti kostelu sv. Jakuba Staršího a přímo v sousedství telčského zámku na náměstí Zachariáše z Hradce. Jde o trojkřídlou dvoupatrovou budovu s vnitřním dvorem, který uzavírá kostel Jména Ježíš. Kolej je od roku 1973 chráněna jako kulturní památka, pro účely univerzitní výuky začala sloužit v roce 2002 a v roce 2011 byla kompletně rekonstruována.\n\n"}
{"id": "1210490", "url": "https://cs.wikipedia.org/wiki?curid=1210490", "title": "Read-copy-update", "text": "Read-copy-update\n\nRead-copy-update (RCU) je v informatice jedno ze synchronizačních primitiv používaných pro vzájemné vyloučení a může být někdy využito jako alternativa k zámkům čtenářů–zapisovatelů. RCU zajišťuje velmi nízkou režii a neblokující čtení, avšak může být náročné na prostor, protože musí pro již existující čtenáře zachovat původní kopii dat (pouze do chvíle, než poslední čtení původních dat skončí).\n"}
{"id": "1210492", "url": "https://cs.wikipedia.org/wiki?curid=1210492", "title": "RCU", "text": "RCU\n\nRCU může být:\n\n"}
{"id": "1210494", "url": "https://cs.wikipedia.org/wiki?curid=1210494", "title": "Franz Sales Steinbrecher", "text": "Franz Sales Steinbrecher\n\nFranz Sales Steinbrecher (22. ledna 1799 Moravská Třebová – 17. října 1873 Moravská Třebová) byl rakouský podnikatel a politik německé národnosti z Moravy; poslanec Moravského zemského sněmu a starosta Moravské Třebové.\n\nNarodil se roku 1799 v Moravské Třebové do rodiny Franze Augustina Steinbrechera, zakladatele barvírny v Brněnské ulici. Franz Sales získal vzdělání a pobýval na vandru, pak nastoupil do rodinného podniku. Patřil mu dům čp. 78 na náměstí. Působil jako majitel továrny. V roce 1822 převzal po otci vedení rodinné barvírenské firmy, kterou později rozšířil na významný textilní podnik. V roce 1830 získal společně s bratrem jednoduché a roku 1831 i řádné zemské tovární oprávnění na firmu Gebrüder Steinbrecher. Franz Sales do ní vložil dvě třetiny kapitálu a patřily mu i dvě třetiny zisku. Faktickým ředitelem firmy zůstal až do své smrti. Další továrnu postavil v roce 1870 pro své syny z druhého manželství. Šlo o podnik v Lanškrounské ulici a o první mechanickou tkalcovnu na Moravě. Byl spoluzakladatelem dalších průmyslových závodů v Čechách i na Moravě. Kromě závodu v Moravské Třebové koupil mechanickou přádelnu v Českém Krumlově a podílel se na budování mechanické přádelny v Šumperku.\n\nVe věku 23 let se oženil. Jeho manželkou byla dcera barvířského mistra Josefa Hofmannová. Krátce po svatbě ale manželství procházelo krizí a Steinbrecher oznámil úřadům, že manželka ho opustila. Věcí se zabývala i duchovní správa. K rozvodu nakonec nedošlo a manželům se roku 1825 narodilo další dítě. Strávili potom společně dalších víc než dvacet let. Josefa zemřela 10. února 1846. Jeho druhou manželkou se pak stala Karolina Kauseková.\n\nOd roku 1844 zastával úřad starosty Moravské Třebové. Na funkci rezignoval roku 1850 se zavedením nové organizace místní samosprávy. Zůstal ovšem členem obecního zastupitelstva. V roce 1856 byl nicméně jednohlasně opětovně zvolen starostou města. Ve funkci setrval do roku 1870. Značné renomé si získal díky svému působení v čele města během pruské okupace roku 1866. Byl mu udělen Zlatý záslužný kříž.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii městskou, obvod Moravská Třebová. Jako náhradník za něj byl ustanoven Josef Horák. Na sněm se vrátil ještě po obnovení ústavního systému vlády koncem 60. let. V zemských volbách v lednu 1867 byl zvolen za kurii městskou, obvod Moravská Třebová, Svitavy, Březová. Mandát zde obhájil v zemských volbách v březnu 1867. V roce 1867 se uvádí jako kandidát tzv. Ústavní strany (liberálně a centralisticky orientovaná).\n\nZemřel v říjnu 1873.\n\nRodinný podnik po jeho smrti čelil problémům kvůli nevyjasněnému řízení, protože Steinbrecher měl mnoho synů. Firmu zejména vedli synové Anton a Fritz, později se společníky stali i Ernst a Josef. 15. října 1878 zavedla firma Anton & Fritz Steinbrecher jako první v monarchii elektrické osvětlení provozu. Ještě v 80. letech šlo o významný exportní podnik. V roce 1888 se už ovšem uvádějí závážné ekonomické problémy. Továrna roku 1890 zkrachovala.\n"}
{"id": "1210495", "url": "https://cs.wikipedia.org/wiki?curid=1210495", "title": "Scheduler", "text": "Scheduler\n\nScheduler může označovat:\n\n"}
{"id": "1210497", "url": "https://cs.wikipedia.org/wiki?curid=1210497", "title": "Denys Harmaš", "text": "Denys Harmaš\n\nDenys Viktorovyč Harmaš (ukrajinsky Денис Вікторович Гармаш, * 19. dubna 1990, Milove, Ukrajinská SSR, SSSR) je ukrajinský fotbalový záložník a reprezentant, v současné době hráč ukrajinského klubu FK Dynamo Kyjev.\n\nS týmem FK Dynamo Kyjev vyhrál 2× ukrajinskou Premjer-lihu, 2× ukrajinský fotbalový pohár a 1× ukrajinský Superpohár.\n\n\nNastupoval za ukrajinské mládežnické reprezentace včetně U21.\n\nV A-mužstvu Ukrajiny debutoval 7. 10. 2011 v přátelském zápase v Kyjevě proti reprezentaci Bulharska (výhra 3:0).\n\nZúčastnil se domácího Mistrovství Evropy ve fotbale 2012, které Ukrajina pořádala společně s Polskem. Odehrál na turnaji jediný zápas 19. června – porážka 0:1 s Anglií. Ukrajinské mužstvo skončilo se třemi body na nepostupové třetí příčce základní skupiny D.\n\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "1210498", "url": "https://cs.wikipedia.org/wiki?curid=1210498", "title": "WikiTree", "text": "WikiTree\n\nWikiTree je svobodná sociální síť, zaměřená na genealogii, která umožňuje svým členům vyhledávat a přispívat do jejich osobních rodokmenů a spolupracovat v rámci jednotného celosvětového rodokmenu. Stránku vytvořil v roce 2008 Chris Whitten, vývojář webové stránky WikiAnswers a vlastní ji společnost Interesting.com, Inc. Stránka používá programovací jazyk Wikitext, který podporuje software MediaWiki, umožňující vytvářet a upravovat začátečníkům i pokročilým uživatelům osobní profily, kategorie a další stránky, které dokumentují jejich rodinnou historii.K 17. dubnu 2016 měla stránka WikiTree přes 320 000 registrovaných členů spravujících přes 11 milionů profilů.\n\nUživatelé, kteří se chtějí stát členy WikiTree kommunity, musí splnit devítibodový Kodex cti (Honor Code), který vyžaduje spolupráci v rámci komunity, přesnost a uvádění zdrojů a citací. Zdvořilost v jednání s ostatními členy, respektování autorských práv a soukromí druhých jsou dalšími charakterikami kodexu cti.\n\n\n"}
{"id": "1210501", "url": "https://cs.wikipedia.org/wiki?curid=1210501", "title": "Gołdap", "text": "Gołdap\n\nGołdap (něm. \"Goldap\", lit. \"Geldapė\") je okresní město na severovýchodě Polska asi 2 kilometry od hranic Polska a Kaliningradské autonomní oblasti. Na začátku roku 2011 zde žilo přes 13 600 obyvatel.\n"}
{"id": "1210503", "url": "https://cs.wikipedia.org/wiki?curid=1210503", "title": "Tokoka", "text": "Tokoka\n\nTokoka (\"Tococa\") je rod rostlin z čeledi melastomovité. Jsou to až na malé výjimky dřeviny s jednoduchými vstřícnými listy s charakteristickou žilnatinou. Na vrcholech řapíků nebo na bázi listů jsou u většiny druhů přítomna dutá domatia obývaná symbiotickými mravenci. Květy jsou nejčastěji bílé nebo růžové, ve vrcholových květenstvích. Plodem je bobule. Rod zahrnuje asi 45 druhů a je rozšířen v tropické Americe. Plody nejrozšířenějšího druhu \"Tococa guianensis\" jsou jedlé, některé druhy mají význam v domorodé medicíně.\n\nTokoky jsou keře nebo malé stromy dorůstající výšky až 14 metrů (\"T. tepuiensis\"), řidčeji i dřevnaté (\"T. caryophyllea\") nebo bylinné (\"T. meridensis\") liány. Některé druhy mají pouze nevětvený nebo jen velmi řídce větvený stonek nesoucí na vrcholu listy a květenství. Listy jsou jednoduché, vstřícné. Na bázi mají často 2 dutá, oblá domatia obývaná symbiotickými mravenci. Žilnatina je akrodromní, charakteristická pro většinu zástupců čeledi. Květy jsou většinou pětičetné, řidčeji čtyř nebo šestičetné, uspořádané ve vrcholových hroznech, latách nebo vrcholících. Češule je kuželovitá nebo zvonkovitá, někdy křídlatá. Kalich je laločnatý. Koruna je nejčastěji bílá nebo růžová, řidčeji purpurová, žlutá, oranžová, hnědá nebo zelená. Tyčinky jsou většinou stejného tvaru a velikosti, tuhé, s nažloutlými nebo modrými prašníky. Spojidlo prašníků není téměř protažené s výjimkou drobného zoubku na bázi hřbetní strany. Semeník je spodní nebo polospodní a obsahuje 3 až 6 komůrek. Čnělka je masivní, zakončená hlavatou a často velkou bliznou. Plodem je modrá až černá bobule, obsahující zpravidla mnoho drobných semen.\n\nRod tokoka zahrnuje asi 45 druhů. Je rozšířen v tropické Americe od jižního Mexika po jižní Brazílii a Bolívii. Jeden druh se vyskytuje na Karibských ostrovech Trinidad a Tobago. Největší počet druhů roste v Amazonii. Nejrozsáhlejší areál má druh \"T. guianensis\", který se vyskytuje téměř v celém areálu rozšíření rodu. Další druhy s velkým areálem v Jižní Americe jsou \"T. nitens\" a \"T. coronata\". Asi třetina druhů má malé rozšíření, omezené na povodí jediné drobnější řeky či jedinou horu. Celkem 7 druhů roste výhradně na vrcholech stolových hor Guayanské vysočiny.\n\nTokoky rostou nejčastěji na chudých půdách v podrostu tropického deštného lesa, v mlžných a galeriových lesích od nížin do nadmořské výšky okolo 3000 metrů. Tři druhy rostou na savanách. Často jsou ekologicky úzce vyhraněné.\n\nKvěty tokok jsou opylovány včelami sbírajícími pyl a neobsahují nektar. Prašníky se otevírají pórem a včely z nich vytřásají pyl procesem označovaným jako \"buzz pollination\". Včela se zachytí na vrcholu tyčinek, vytřásá prašníky jeden po druhém a padající pyl zachycuje na spodu zadečku a zadních nohách. Celkem bylo na květech tokok zjištěno 10 různých rodů včel, mezi nejběžnější náleží \"Euglossa\", \"Melipona\", čmelák (\"Bombus\") a \"Xylocopa\". Čmeláci květy navštěvují zejména ve vyšších polohách, zatímco v nížině převládají včely rodů \"Euglossa\" a \"Melipona\". V blízkosti lidských sídel je opyluje i nepůvodní včela medonosná. Včely rodu \"Trigona\" rovněž květy navštěvují, avšak nepřispívají k opylování, neboť jen zřídka přicházejí do styku s bliznou a při loupení pylu okusují prašníky.\n\nBobulovité plody pojídá velký počet různých druhů ptáků, zejména pěvců, kteří se také podílejí na šíření semen. Některé druhy rostoucí na březích vodních toků mají modré plody, které po dozrání opadávají do vody a jsou konzumovány rybami.\n\nTokoky žijí v symbióze s mravenci, kteří ochraňují rostlinu před býložravci. Na otevřených stanovištích je nejčastěji obývají mravenci rodu \"Azteca\", zatímco v lesním podrostu rody \"Crematogaster\" a \"Pheidole\". Spolu s nimi na rostlinách mohou žít také červci poskytující mravencům medovici, červení roztoči a drobné rybenky působící jako čističi. U některých druhů žijí mravenci také ve stoncích. Bylo zjištěno, že symbiotičtí mravenci také čistí okolí rostlin od konkurenční vegetace a odstraňují z nich epifyty. Rostlina jim na oplátku poskytuje úkryt v podobě domatií. V některých případech také mravenci konzumují chlupy uvnitř domatií, na růstových vrcholech nebo řapících.\n\nDomatia, někdy též označovaná jako formikária, jsou přítomna asi u 2/3 druhů rodu tokoka. Mají podobu 2 dutých, zelených, většinou kulovitých nebo eliptických útvarů, umístěných na bázi listové čepele nebo na vrcholu řapíku. Z domatia vede podél střední žilky listu kanálek, který ústí na spodní straně čepele poblíž prvního páru sekundárních žilek nebo výše.\n\nRod \"tococa\" je v rámci čeledi melastomovité řazen do podčeledi \"Melastomoideae\" a tribu \"Miconieae\".\nZnačná variabilita a hojné zastoupení tokok v herbářových sbírkách vedly v minulosti k popsání většího počtu dnes neplatných druhů. Celkově bylo v tomto rodu popsáno více než 110 druhů.\n\nNa základě fylogenetických studií byly do rodu \"Tococa\" vřazeny rody \"Myrmidone\" a \"Microphysea\".\n\nPlody rozšířeného druhu \"T. guianensis\" jsou jedlé. Některé druhy mají význam v domorodé medicíně. \"T. guianensis\" se používá při ledvinových a kožních chorobách a zánětech močových cest, šťáva z plodů \"T. caquetana\" při očních zánětech.\n"}
{"id": "1210506", "url": "https://cs.wikipedia.org/wiki?curid=1210506", "title": "Aljachnovická vysočina", "text": "Aljachnovická vysočina\n\nAljachnovická vysočina (bělorusky Аляхновіцкае ўзвышша) je severozápadní část Minské vysočiny, která se nachází na území Maladzečanského rajónu Minské oblasti. Na jihozápadě je ohraničena dolinou Západní Bereziny, na severovýchodě údolím řeky Uša. \n\nNejvyšší vrchol Aljachnovické vysočiny s nadmořskou výškou 313 m, je bez názvu. Nachází se na zalesněném vrchu mezi obcemi Ŭlanaŭščyna, Hirdzi a Voŭkaŭščyna Maladzečanském rajónu, 15 km jihovýchodně od města Maladzečna.\n"}
{"id": "1210512", "url": "https://cs.wikipedia.org/wiki?curid=1210512", "title": "European BEST Engineering Competition", "text": "European BEST Engineering Competition\n\nEuropean BEST Engineering Competition (EBEC) je každoroční inženýrská soutěž pořádaná studentskou organizací BEST (Board of European Students of Technology) ve 32 zemích Evropy za účelem rozvoje studentů. Účastnící se studenti mohou vyzkoušet své schopnosti při řešení teoretického nebo praktického problému. Studenti tvoří týmy o 4 členech a účastní se jedné ze dvou soutěžních kategorií, kde je zadání vytvořené tak, aby oslovilo studenty všech odvětví technických univerzit.\n\nProjekt EBEC je jednou z klíčových aktivit BESTu, který poskytuje studentům doplňkové vzdělání. \n\nV roce 2017 bylo finálové kolo EBECu (EBEC Final) pořádáno v Brně od 31. července do 8. srpna, kde změřilo své schopnosti 120 studentů ze všech koutů Evropy. Roku 2019 se bude finálové kolo konat v italském Turíně.\n\nPrvní myšlenka inženýrské soutěže EBEC, vznikla během pobytu několika členů BESTu v Kanadě, kde jim byla představena soutěž CEC (Canadian Engineering Competitions) organizovaná tamní studentskou organizací CFES (Canadian Federation of Engineering Students). Členové BESTu navštívili CEC v roce 2002 jako čestní hosté a myšlenka organizovat podobnou soutěž u nás v Evropě byla probrána ještě tentýž rok během GA BESTu (General Assembly). Toto je to místo, kde se zrodil příběh zvaný EBEC. Hned následující rok vznikl první ročník BESŤácké soutěže, tehdy nazvaný BEEC (BEST European Engineering Competition), organizovaný v roce 2003 ve městě Eindhoven. První národní kolo se konalo v roce 2006 v Portugalsku a úplně první finální kolo EBECu bylo organizováno v roce 2009 v belgickém městě Ghent, kde mezi sebou soutěžilo 80 finalistů, kteří postoupili z více než 2 300 studentů, 51 univerzit a 18 zemí, čímž byla dokončena Pyramida EBECu.\n\nEBEC se skládá ze 3 úrovní soutěží, které dohromady tvoří EBEC pyramidu sestávající z 84 lokálních kol, 15 národních/regionálních kol a 1 finálního kola. Jedná se o jednu z největších inženýrských soutěží pořádaných studenty pro studenty v Evropy s téměř 7 000 soutěžícími studenty každý rok.\n\nLokální kola se odehrávají na poli jedné z technických univerzit, kde se také nachází LBG (Local BEST Group). Vítězný tým z každé kategorie postupuje do národního nebo regionálního kola.\n\nNárodní/regionální kola se odehrávají v jedné zemi nebo regionu (sestávajícího z několika částí různých zemí a nebo i z několika celých zemí) a pořádány jednou z tamějších LBG (Local BEST Group). Tým, který se v tomto kole umístí na prvním místě, postupuje ve stejné kategorii do finálního kola EBECu (EBEC Final). Každoročně je pořádáno 15 národních/regionálních kol, kde dohromady soutěží přes 700 studentů.\n\nFinálové kolo EBECu, EBEC Final, je jednou z nejpřednějších akcí BESTu, organizovaný pouze jednou LBG (Local BEST Group). Soutěžící studenti, reprezentující více než 80 největších evropských univerzit techniky, jsou shromážděni, aby po 10 dní pracovali na komplikovaných zadáních v mezinárodním prostředí. Během této akce mají soutěžící také příležitost potkat se a spřátelit s lidmi z rozdílných kultur, vychutnat si město organizující LBG a v neposlední řadě dostat se do styku s velkými mezinárodními firmami, které jsou přítomny na JobFairu, který je pořádán v poslední den této akce.\n\nOd samotných počátků EBECu byly představeny různé soutěžní kategorie, jako například Debate (Diskuze) a Negotiations (Vyjednávání), až do doby, kdy se EBEC vyvinul do své nynější, finální podoby, skládající se pouze z kategorií Case Study a Team Design.\n\nCase Study (CS) je teoretické řešení nějakého ekonomického, právního, nebo sociálního problému. To vše samozřejmě se zaměřením na techniku. Požadován je rozbor, výzkum, uvažování, kreativita, týmová práce a prezentace. Řešení musí být poskytnuto během omezeného času a podpořeno omezenými zdroji, jako je například čas nebo peníze.\n\nTeam Design (TD) je praktická, ručně zaměřená výzva v podobě projektu, která vyžaduje design, tvorbu, kreativitu, týmovou práci a prezentaci vytvořeného prototypu modelu, úspěšně splňujícího předem zadaná konstrukční a operační kritéria. Tento model musí být vytvořen během omezeného času a za pomoci levného a omezeného množství materiálu.\n\nProzatím proběhlo 8 ročníků této soutěže, jejichž shrnutí najdete níže.\n\nFinální kolo EBECu bylo poprvé organizováno LBG Ghent v srpnu roku 2009. Účastnilo se 80 studentů, kteří postoupili z předešlých kol z více než 2 300 studentů, z 51 univerzit a 18 zemí. Tato soutěž byla podpořena organizací UNEP, která vytvořila zadání pro kategorii Team Design.\n\nEBEC se dále rozšiřoval a hned další rok se ho odvážilo zúčastnit již 79 technických univerzit. Z celkem 5 000 studentů účastnících se v 31 zemích postoupilo 104 finalistů, kteří se sešli a změřili své schopnosti v rumunském městě Cluj-Napoca.\n\nV 3. edici EBECu Final se zúčastnilo 79 univerzit z nichž soutěžilo v lokálním kole více než 5 000 studentů, z nichž 104 soutěžících postoupilo až do finálního kola v Istanbulu, na jehož organizaci a vylepšování se podílelo více než 200 členů BESTu.\n\nEBEC Final 2012 byl organizován v hlavním městě Chorvatska Zagrebu, kde dokonce obdržel záštitu prezidenta této země. Tato akce se skládala ze 4 pracovních dnů, dnů oficiálního otevření a zavření a jednoho volného dne, během kterého měli soutěžící příležitost poznat krásy tohoto města.\n\nPátá edice této soutěže se konala ve Varšavě, které předcházelo 15 národních/regionálních kol a 87 lokálních kol, kterých se zúčastnilo více než 6 500 soutěžících studentů. Akce byla podpořena varšavskou technickou univerzitou Politechnika Warszawska, stejně tak dalšími důležitými institucemi jako je například Ministerstvo vědy a vysokého školství (Ministerstwo Nauki i Szkolnictwa Wyższego) a Koperníkova vědeckého centra (Centrum Nauki Kopernik).\n\n87 lokálních kol, více než 6 000 studentů, 116 finalistů a více než 500 členů BESTu z 32 různých zemí, kteří přispěli k přípravám a úspěšnému průběhu 6. ročníku finálního kola EBECu, který se tentokrát konal v Rize.\n\nV roce 2015 proběhlo finální kolo EBECu v Portu dosahující rekordní účasti 120 soutěžících, čímž nasadilo vysokou laťku následujícím ročníkům.\n\nOsmé finální kolo v historii soutěže se konalo v Bělehradě, na místní fakultě architektury.\n\nMezníkem konání soutěže byl pro Českou republiku rok 2017, kdy tuto soutěž hostila brněnská metropole. Soutěžní klání se odehrálo na Fakultě podnikatelské Vysokého učení technického v Brně. Soutěže se zúčastnilo 120 soutěžících z univerzit po celé Evropě pod vedením několika desítek organizátorů.\n\nEBEC je soutěž oslovující tisíce studentů, universit a firem, která se rozšířila po celé Evropě. Ovšem to, co dělá EBEC unikátní, nejsou pouze čísla a technické výstupy, nýbrž \"duch EBECu\", kterým je atmosféra obklopující soutěž, sestávající z týmové práce, nespoutané kreativity propojené s vědomostmi a úsilím vždy ze sebe vydat to nejlepší. To je to, co činí studenty nadšené zúčastnit se a pracovat na co nejlepším řešení, co přitahuje profesory a experty přispět svým odborným názorem a vědomostmi k transparentnosti celé soutěže. Co láká firmy chtít podporovat tuto soutěž znovu a zajistit, že se studenti budou potýkat s aktuálními problémy světa techniky a samozřejmě co nutí členy BESTu ustavičně a neustále pracovat na každoročním pořádání a více a více zaníceně rozvíjet samotný EBEC. To je to, co spojuje všechny tyto lidi dohromady za účelem společného cíle \"Design the Future. Today.\" \n\nEBEC Final 2015 v Portu byl ohodnocen jako nejlepší portugalský projekt pro další kolo European Charlemagne Youth Prize.\n\nBEST se vždy snaží získat podporu institucí, které uznávají jeho snahu a sdílí jeho vizi mít dopad na evropské studenty techniky. Doposud je EBEC podporován mnoha institucemi jako například UNESCO, Young in Action, European Society for Engineering Education (SEFI), Institute of Electrical and Electronics Engineers.\n\nUniversity, které podpořily EBEC v posledních letech, jsou například: Vysoké učení technické v Brně, Aristotle University of Thessaloniki, České vysoké učení technické v Praze, Graz University of Technology, National Technical University of Athens (NTUA), Silesian University of Technology in Gliwice, University of Porto, Yıldız Technical University.\n\nEBEC začíná být univerzitami uznáván jako projekt vysoké kvality, který napomáhá k rozšíření vzdělání svých účastníků. Portská univerzita jako první uznala soutěž do té míry, že udělila účastníkům kredity - ECTS (European Credit Transfer and Accumulation System).\n\nV Brně pořádá lokální kolo EBECu místní skupina studentské organizace BEST pro studenty Vysokého učení technického v Brně. Motto brněnské soutěže zní \"\"Ukaž, co umíš.\"\". \n\nPočátky inženýrské soutěže v Brně sahají až do roku 2009, kdy soutěž nesla název Ing.Race. Následně byla po dvou letech přejmenována na ING.Days a od roku 2012 se název ustálil jako EBEC (European BEST Engineering Competition), stejně jako na všech 84 pořadatelských univerzitách v Evropě. Každoročně se do EBECu přihlásí přes 300 studentů VUT. \nVšichni přihlášení soutěžící se zúčastní internetového předkola, které se skládá z vědomostního testu a vypracování projektu dle zadání. V předešlých letech se například vymýšlelo kolo pro Jamese Bonda nebo univerzální sportovní pomůcka.\n\nFakultní kola se odehrávají zpravidla na Fakultě stavební, Fakultě informačních technologií, Fakultě elektrotechniky a komunikačních technologií a Fakultě strojního inženýrství. V každém z nich se utká 12 nejlepších týmů (6 z kategorie Team Design a 6 z kategorie Case Study). Na této úrovni se zadání přizpůsobuje zaměření jednotlivých fakult a zpravidla je připravováno ve spolupráci s firmami, které se v daném oboru pohybují.\n\nTýmy, které se umístily na prvních a druhých místech (tedy 8 týmů z každé kategorie), se potkají ve finále, které probíhá na Fakultě podnikatelské. Vítězné týmy postupují do regionálního kola EBEC Central a následně do celoevropského finále EBEC Final.\n"}
{"id": "1210534", "url": "https://cs.wikipedia.org/wiki?curid=1210534", "title": "Faaborg", "text": "Faaborg\n\nFaaborg (nebo Fåborg) je město na ostrově Fyn v Dánsku, součást obce Faaborg-Midtfyn v regionu Syddanmark. Má 7 178 obyvatel.\n\nPrvní písemná zmínka pochází z roku 1229, kdy se pod jménem \"„Foburgh“\" uvádí v listině, kterou dánský král Valdemar II. Vítězný daroval území jižního Fynu své neteři Eleonoře Portugalské při příležitosti sňatku s jeho synem, princem Valdemarem Mladým.\n\nJiž ve 13. století město pravděpodobně získalo městská práva, bylo obehnáno vodním příkopem a posléze byly kolem něj vybudovány městské hradby. V roku 1477 byl postaven místní kostel (\"Helligåndskirken\").\n\nV 16. a 17. století se město muselo vyrovnat s důsledky nelegálního obchodování, které probíhalo v ostatních blízkých pobřežních osadách, v polovině 17. století bylo navíc zasaženo dánsko-švédskou válkou. Přesto bylo jeho obchodní loďstvo v této době pátým největším v Dánsku a v 18. století se město stalo důležitým obchodním přístavem. Během 19. století došlo k prudkému rozvoji lehkého průmyslu a ke zkvalitnění dopravní infrastruktury. Zdejší populace vzrostla čtyřnásobně a počet obyvatel tak dosáhl 4 000.\n\nV současnosti je kromě zdejšího průmyslu významný také rozvoj služeb, zejména cestovního ruchu. Ve městě se nachází velký přístav, z kterého vyjíždí několik trajektových linek. Dále je tu významná umělecká galerie, která představuje například tvorbu malířů z ostrova Fyn (J. Larsen, F. Syberg, P. Hansen) a výběr z díla sochaře Kaie Nielsena.\n\n"}
{"id": "1210537", "url": "https://cs.wikipedia.org/wiki?curid=1210537", "title": "Antonín Straka (politik)", "text": "Antonín Straka (politik)\n\nAntonín Straka (27. března 1834 Dolní Bobrová – ???) byl rakouský politik české národnosti z Moravy; poslanec Moravského zemského sněmu a starosta Dolní Bobrové.\n\nNarodil se v březnu 1834 v domě čp. 4 v Dolní Bobrové. Jeho otec Anton Strana byl láníkem. Antonín Straka se v době svého působení na zemském sněmu uváděl jako obchodník, hospodář a starosta v Dolní Bobrové. 2. června 1863 se v Dolní Bobrové konala svatba, na které si Anton Straka, starosta z čp. 4, vzal za manželku Theresii Švarcovou z čp. 72.\n\nV 60. letech se Straka zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii venkovských obcí, obvod Nové Město, Bystřice, Žďár. Mandát zde obhájil i v zemských volbách v lednu 1867. Poslanecký slib skládal v únoru 1867 v češtině. Uváděl se jako oficiální kandidát slovanského volebního komitétu (Moravské národní strany, staročeská). Na mandát rezignoval v červenci 1868. Na sněmu ho pak nahradil Josef Tálský.\n\nDůvodem k rezignaci byla soudní kauza, jejímž aktérem byl Antonín Straka. Na jaře 1868 oznámil tisk, že poslanec Straka byl rozhodnutím krajského soudu v Jihlavě vzat do vazby. Mělo jít o finanční přečin z doby pruské okupace roku 1866. Když do obce tehdy dorazilo početné pruské vojsko, vypsalo rekvizice a za konfiskované věci, vydávalo obci potvrzení. Ty pak Straka předložil rakouským úřadům kvůli vyúčtování válečných náhrad. Bylo na něj ovšem podáno udání, že tyto písemné stvrzenky jsou padělané. V prosinci 1868 c. k. Nejvyšší soudní a kasační dvůr rozhodl o Strakově nevině. Předtím v červenci 1868 ho jihlavský krajský soud odsoudil na tři měsíce těžkého žaláře.\n\nV roce 1880 se uvádí, že jistý Antonín Straka, obchodník a majitel domu v Dolní Bobrové, se zasnoubil s Filipinou Vítkovou z Horní Bobrové.\n"}
{"id": "1210538", "url": "https://cs.wikipedia.org/wiki?curid=1210538", "title": "Intervalová aritmetika", "text": "Intervalová aritmetika\n\nIntervalová aritmetika je jednou z metod numerické matematiky majících za cíl částečně řešit problém s chybami zaokrouhlení a měření. Její základní jednoduchou myšlenkou je místo každé nepřesné hodnoty udržovat informace o intervalu, v jakém se zaručeně pohybuje. Tedy například místo aby byla v počítači uložena informace, že nějaká naměřená hodnota je zhruba 5, je tam uložena informace, že leží v intervalu mezi 4,83 a 5,17.\n\nZákladní aritmetické operace jsou tedy definovány na intervalech, například:\n\nPři takové definici jsou sčítání i násobení nadále komutativní a asociativní, ovšem není zachována distributivnost.\n"}
{"id": "1210540", "url": "https://cs.wikipedia.org/wiki?curid=1210540", "title": "Podporožje", "text": "Podporožje\n\nPodporožje () je město v Leningradské oblasti v Ruské federaci. Při sčítání lidu v roce 2010 mělo bezmála devatenáct tisíc obyvatel.\n\nPodporožje leží na levém, jižním břehu Sviru, spojujícího Oněžské a Ladožské jezero. Je vzdáleno přibližně 285 kilometrů severovýchodně od Petrohradu. Blízká města jsou Lodějnoje Pole, přibližně 39 kilometrů jihozápadně a Oloněc, přibližně 65 kilometrů západně.\n\nPrvní zmínka o vesnici je z roku 1563.\n\nV roce 1936 v souvislosti se stavbou vodní elektrárny na Sviru se obec, která předtím měla zhruba půldruhého tisíce obyvatel, začíná zásadně rozrůstat.\n\nOd 28. června 1956 je Podporožje městem.\n"}
{"id": "1210546", "url": "https://cs.wikipedia.org/wiki?curid=1210546", "title": "Lemur zlatý", "text": "Lemur zlatý\n\nLemur zlatý (\"Hapalemur aureus\") je druh lemura patřící do čeledi lemurovití denní (Lemuridae) a rodu \"Hapalemur\". Poprvé byl spatřen v roce 1985 a dva roky později popsán. Dle Mezinárodního svazu ochrany přírody patří mezi kriticky ohrožené druhy.\nLemur zlatý je endemickým druhem ostrova Madagaskar, obývá především jeho jihovýchodní část. Hustota populace je 0,21 jedinců/km. Roku 1993 se objevil v Národním parku Andringitra. Žije v nadmořských výškách od 600 do 1 400 m n. m. K životu dává přednost lesům složeným z bambusu, který tvoří důležitou část jeho potravy.\n\nLemur zlatý dosahuje velikosti kočky, měří na délku zhruba 26 až 45 cm a hmotnost se odhaduje na 1 až 2,5 kg. Samci a samice jsou si navzájem podobní, u tohoto druhu není vyvinut zřetelný pohlavní dimorfismus, samice mají však obvykle zadní partie šedivější. Srst je na zádech oranžová, na břiše žlutá, zlatých odstínů dosahuje obočí, krk a tváře, obličej je černý. Svým zbarvením se odlišuje od svých ostatních příbuzných. Uši jsou malé a čenich krátký. Zuby mají mimo stoliček vroubkovaný okraj; jedná se o adaptaci na stravu složenou z bambusu. Celkový zubní vzorec je I 2/2, C 1/1, PM 3/3 a 3/3 M = 36.\n\nLemuři zlatí žijí v malých rodinných skupinách o 2−6 jedincích složených ze samce, samice a jejich potomků. Druh je aktivní přes den a za soumraku, někdy též v noci. Jedna skupina si zabírá území až 80 ha, lemur zlatý však není teritoriální. Denně urazí vzdálenost o něco méně než 400 m. Pohybuje se skákáním, na rovných plochách rovněž kvadrupédní chůzí. Dobu bdělosti tráví především sháněním potravy. Tu tvoří především madagaskarské bambusy, převážně druh \"Cephalostachium madagascariensis\" a jiné bambusy, například \"Cephalostachyum viguieri\" nebo \"Arundinaria ambositrensis\", dále rovněž houbami nebo ovocem. Konzumuje rovněž bambusové listy, které obsahují vysoké množství kyanidů, jenž tomuto druhu nevadí; každodenně sní až ½ kg toxické potravy, 12× více než by zabilo ostatní savce. Trvá mu však více než 20 h, než jedy z těla vyloučí.\nLemur zlatý je monogamním druhem. Rozmnožování probíhá jednou ročně v červenci až srpnu, v tuto dobu se samcům zvětšuje objem varlat. Zhruba po 138 dnech březosti (v listopadu až prosinci v době období dešťů) samice porodí obvykle jedno mládě. Mláďata jsou prvních 10−14 dní ukrytá v hnízdě v husté vegetaci. Samice odcházejí od mláďat shánět potravy průměrně 200 minut. Odstav od mateřského mléka nastane v 6−8 měsících života mláďat, nezávislá se stávají ve třech letech. Průměrná délka života není známa.\n\nDle Mezinárodního svazu ochrany přírody je lemur zlatý hodnocen jako kriticky ohrožený druh a zapsán je rovněž na přílohu I Úmluvy o mezinárodním obchodu s ohroženými druhy volně žijících živočichů a rostlin. Na světě přežívá dle průměru méně než 250 chovných dospělců a populace klesá. Nebezpečí představuje především ztráta přirozeného prostředí způsobená žďářením tropických lesů a těžbou bambusu. Někde je rovněž loven pro maso. Ochranná akce spočívá v chránění bambusových porostů, které slouží jako hlavní zdroj potravy pro tento druh.\n\n"}
{"id": "1210552", "url": "https://cs.wikipedia.org/wiki?curid=1210552", "title": "Okonomijaki", "text": "Okonomijaki\n\nOkonomijaki () je druh zelné placky, která patří mezi tradiční jídla japonské kuchyně. Někdy se jí přezdívá také japonská palačinka nebo japonská pizza. Existují dvě varianty, jedna z města Ósaka a ta druhá z města Hirošima. Mezi základní ingredience k přípravě okonomijaki patří bílé zelí, vejce a mouka. Placka se po usmažení zdobí omáčkou okonomi nebo tonkacu, jarní cibulkou a vločkami bonito ze sušeného tuňáka. Existují různé varianty jídla, v nichž se přidává k základní ingrediencím také vepřové maso, krevety, ústřice nebo další jiné.\n\n"}
{"id": "1210553", "url": "https://cs.wikipedia.org/wiki?curid=1210553", "title": "Armando Sadiku", "text": "Armando Sadiku\n\nArmando Sadiku (* 27. května 1991, Elbasan, Albánie) je albánský fotbalový útočník a reprezentant, od roku 2018 hráč klubu Levante UD.\n\nJeho otec jej pojmenoval podle argentinského fotbalisty a reprezentanta Diega Armanda Maradony.\n\n\nNastupoval za albánské mládežnické reprezentace U19 a U21.\n\nV A-mužstvu Albánie debutoval 29. 2. 2012 v přátelském utkání v Tbilisi proti týmu Gruzie (porážka 1:2).\n\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii. Sadiku vstřelil vítězný gól na konečných 1:0 v posledním zápase základní skupiny A proti Rumunsku, čímž se stal historicky prvním albánským střelcem gólu na Mistrovství Evropy a zajistil Albánii první tři body na šampionátu.\n\n"}
{"id": "1210557", "url": "https://cs.wikipedia.org/wiki?curid=1210557", "title": "František Václavík", "text": "František Václavík\n\nFrantišek Václavík, též Franz Watzlawik (27. března 1815 Hranice – 14. března 1893 Hranice), byl rakouský podnikatel a politik české národnosti (v závěru života ale spíše proněmecky orientovaný) z Moravy; poslanec Moravského zemského sněmu a starosta Hranic.\n\nPůsobil jako továrník v Hranicích. Jeho otcem byl obchodník se suknem Josef Václavík, zakladatel továrny na výrobu vlněných látek, harasu a prýmek čp. 288 v Čaputově ulici. Po otci převzal vedení rodinné firmy roku 1834. Jeho manželkou se stala Františka Hanslianová. Sňatkem se zařadil i mezi významné místní obchodníky se suknem. Neúspěšně se rovněž snažil o podnikání v oboru výroby cikorky a čokolády a výroby fezů. Tyto dva podniky brzy zanikly.\n\nByl veřejně a politicky činný. Během revolučního roku 1848 velel setnině Národní gardy v Hranicích. V 60. letech 19. století patřil mezi hlavní organizátory českého spolkového života ve městě. Během pruské okupace roku 1866 se zasloužil o ukrytí inventáře hranické c. k. Dělostřelecké akademie. V letech 1870–1873 a 1879–1890 byl starostou Hranic. V této funkci se zasadil roku 1870 o založení českého reálného gymnázia. Od 80. let se ovšem vzdaloval českému národnímu hnutí. V obecních volbách roku 1885 podpořil vítěznou německou stranu, která pak na radnici dominovala až do roku 1903. Po volbách roku 1885 se národnostní spory ve městě vyhrotily. Václavík se nestal Němcem v národnostním slova smyslu, ale přesto své vazby na české národní hnutí přerušil. V roce 1890 vystřídal Václavíka na postu starosty etnický Němec Friedrich Plachky.\n\nV 60. letech se Václavík krátce zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Hranice, Lipník, Kelč. V krátce poté konaných zemských volbách v březnu 1867 tu ovšem byl zvolen německý kandidát August Weeber. Kandidoval zde i v zemských volbách v roce 1870. Poměrem 460 : 343 hlasů zvítězil ovšem Němec Josef Abendroth. Na sněm se Václavík na krátký čas vrátil ještě v zemských volbách v září 1871. V následných zemských volbách v prosinci 1871 ho zde výrazným poměrem 434 : 8 hlasů porazil německý kandidát Johann Kaser. V lednu 1867 se uvádí jako oficiální kandidát českého volebního výboru (Moravská národní strana, staročeská).\n\nKromě svých profesních a politických aktivit byl i zdatným amatérským malířem. Tvořil zejména figurální a krajinné olejomalby. V roce 1867 bez honoráře zrenovoval obrazy křížové cesty na hřbitova u Kostelíčka (původně od Josefa Heřmana Gallaše).\n\nZemřel v březnu 1893. Jako příčina úmrtí se uvádí \"zápal podžebernice\". Bylo mu 78 let.\n"}
{"id": "1210559", "url": "https://cs.wikipedia.org/wiki?curid=1210559", "title": "Tvrdý", "text": "Tvrdý\n\nTvrdý je také příjmení:\n\n"}
{"id": "1210562", "url": "https://cs.wikipedia.org/wiki?curid=1210562", "title": "Pamětní síň Františka Drdly", "text": "Pamětní síň Františka Drdly\n\nPamětní síň Franiška Drdly je památník hudebníka Františka Drdly ve Žďáru nad Sázavou, umístěn je v budově \"ZUŠ Františka Drdly\" na Doležalově náměstí čp. 8. Pamětní síň byla v budově ZUŠ otevřena po pojmenování umělecké školy po Františkovi Drdlovi v roce 1988. Síň je zřizována městem Žďár nad Sázavou.\n\nUmělecká škola ve Žďáře byla založena již v roce 1927, později se škola rozvíjela a různě měnila názvy, v roce 1988 došlo k přejmenování z \"Lidové školy umění\" na \"Lidovou školu umění Františka Drdly\", při té příležitosti byla v místnostech školy otevřena Pamětní síň Františka Drdly. V roce 1990 byla škola přejmenována na \"Základní uměleckou školu Františka Drdly\". Od ledna 2010 probíhá digitalizace památek v Pamětní síni Františka Drdly. \n\nExpozice v ZUŠ Franiška Drdly je umístěna v místnosti u vstupu do školy, součástí sbírky jsou písemnosti a fotografie ze života Františka Drdly, ukázky z tvorby, plakáty z koncertů a osobní předměy z bytu umělce, také jsou v síni uschovány a uchovávány notové archivy autora. Součástí sbírky je i klavír Františka Drdly.\n\n"}
{"id": "1210566", "url": "https://cs.wikipedia.org/wiki?curid=1210566", "title": "Marcel Mácha", "text": "Marcel Mácha\n\nMarcel Mácha (* 26. května 1969) je bývalý český fotbalista, obránce. Malý, dynamický, rychlý, dotěrný a nepříjemný obránce, často využívaný jako osobní strážce, chyběl mu klid v rozehrávce. Po skončení aktivní kariéry působil v Příbrami jako asistent.\n\nV české lize hrál za FC Slovan Liberec a FC Marila Příbram. Nastoupil ve 235 ligových utkáních a dal 2 góly. V Poháru UEFA nastoupil ve 4 utkáních.\n\n\n"}
{"id": "1210568", "url": "https://cs.wikipedia.org/wiki?curid=1210568", "title": "Sokol Cikalleshi", "text": "Sokol Cikalleshi\n\nSokol Cikalleshi [sokol cikaleši] (* 27. července 1990, Kavaja, Albánie) je albánský fotbalový útočník a reprezentant, od roku 2015 hráč klubu İstanbul Başakşehir FK.\n\n\nNastupoval za albánské mládežnické reprezentace U19 a U21.\n\nV A-mužstvu Albánie debutoval 31. 5. 2014 v přátelském utkání v Yverdon-les-Bains proti týmu Rumunska (porážka 0:1).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1210574", "url": "https://cs.wikipedia.org/wiki?curid=1210574", "title": "Divize C 2011/12", "text": "Divize C 2011/12\n\nV soubojích 46. ročníku České divize C 2010/11 se utkalo 16 týmů dvoukolovým systémem podzim – jaro. Tento ročník začal v srpnu 2010 a skončil v červnu 2011.\n\nZ ČFL 2010/11 sestoupil tým FK Baumit Jablonec „B“. Z krajských přeborů postoupila vítězná mužstva ročníku 2010/11: SK Převýšov z Královéhradeckého přeboru, FK Pardubice „B“ z Pardubického přeboru, FK Kolín z Středočeského přeboru a FK Jiskra Mšeno - Jablonec nad Nisou z Libereckého přeboru. Z Divize B sem byly přeřazeny týmy FK Polepy a FK Admira Praha\n\n\nPoznámky:\n\n"}
{"id": "1210575", "url": "https://cs.wikipedia.org/wiki?curid=1210575", "title": "Karl Joseph Simrock", "text": "Karl Joseph Simrock\n\nKarl Joseph Simrock (28. srpna 1802, Bonn – 18. července 1876, Bonn) byl německý germanista, lingvista, básník a překladatel.\n\nRoku 1818 započal studium práv na univerzitě v Bonnu, avšak se zajímal o dějiny německé jazyka a literatury. Navštěvoval přednášky o literatuře u Augusta Wilhelma von Schlegela, o dějinách pak u Ernsta Moritze Arndteho. Přátelil se s německými básníky jako byli např. Heinrich Heine, či August Heinrich Hoffmann von Fallersleben. Roku 1822 odešel studovat do Berlína, kde úspěšně složil právní zkoušky. I zde navštěvoval přednášky germanistů, kterými zde tehdy byli např. Friedrich Heinrich von der Hagen, či Karl Lachmann.\n\nRoku 1850 byl jmenován profesorem německého jazyka a literatury na univerzitě v Bonnu. Zemřel roku 1876 v Bonnu, pochován byl na tamějším hřbitově 'Alter Friedhof Bonn'.\n\nDo veřejného povědomí vstoupil svým moderním překladem písně o Nibelunzích (Das Nibelungenlied, 1827), či vydáním básní minnesängra Walthera von der Vogelweideho (1833).\n\n\n"}
{"id": "1210576", "url": "https://cs.wikipedia.org/wiki?curid=1210576", "title": "Mallorca Open 2016 – ženská čtyřhra", "text": "Mallorca Open 2016 – ženská čtyřhra\n\nŽenská čtyřhra Mallorca Open 2016 probíhala v polovině června 2016. Do deblové soutěže premiérového ročníku mallorského tenisového turnaje, konaného na trávě, nastoupilo šestnáct dvojic. \n\nVítězem čtyřhry se stal čtvrtý nasazený kanadsko-španělský pár Gabriela Dabrowská a María José Martínezová Sánchezová, který ve finále zdolal německou dvojici Anna-Lena Friedsamová a Laura Siegemundová ve dvou setech 6–4 a 6–2. \n\nObě šampionky si do žebříčku WTA připsaly 280 bodů a při osmé společné účasti získaly premiérový vavřín. Dabrowská vybojovala třetí kariérní trofej na okruhu WTA Tour a pro Martínezovou Sánchezovou to byl sedmnáctý deblový titul a první po čtyřleté pauze. \n\n"}
{"id": "1210577", "url": "https://cs.wikipedia.org/wiki?curid=1210577", "title": "Ergys Kaçe", "text": "Ergys Kaçe\n\nErgys Kaçe [ergys kače] (* 8. července 1993, Korçë) je albánský fotbalový záložník a reprezentant, od roku 2010 působící v řeckém klubu PAOK FC. V zahraničí působil na klubové úrovni v Řecku a Česku. Hraje na postu defenzivního záložníka. Dorozumí se řecky a částečně anglicky.\n\nErgys Kaçe se narodil v albánském městě Korçë. Od svých třech let žil v Řecku. Svoji fotbalovou kariéru začal v Achilleasu Triandrias. Ve dvanácti letech přestoupil do PAOKu z města Soluň.\n\nV létě 2010 se propracoval do prvního mužstva. V sezoně 2011/12 působil na hostování v týmu Anagennisi Epanomis. Následně se stal oporou PAOKu, se kterým později prodloužil smlouvu do roku 2020. V zimním přestupovém období ročníku 2015/16 se o Kaçeho údajně zajímal italský klub Inter Milán.\n\nPřed ročníkem 2011/12 odešel kvůli větší vytíženosti hostovat do Anagennisu Epanomis. Během roku za celek odehrál 19 ligových zápasů, ve kterých vstřelil jeden gól.\n\nV srpnu 2016 posílil na roční hostování s opcí české mužstvo FC Viktoria Plzeň zažívající nepovedený vstup do sezony 2016/17. Své nové angažmá komentoval slovy: „Chci zkusit něco jiného, otevírá se přede mnou nová kapitola.“\n\nS Plzní se představil ve skupinové fázi Evropské ligy UEFA, kde byla Viktorka nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V 1. kole skupinové fáze EL se Viktoria střetla 15. 9. 2016 na domácí půdě s AS Řím (remíza 1:1), Kaçe odehrál celý zápas. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Kaçe nastoupil v základní sestavě a hrál do 90. minuty, střetnutí skončilo bezbrankovou remízou. 20. 10. 2016 podlehla Plzeň s Kaçem v základní sestavě Astře Giurgiu 1:2. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V prosinci 2016 mu bylo hostování v Plzni z disciplinárních důvodů předčasně ukončeno. Za Viktorii odehrál na podzim 2016 4 ligové zápasy, branku nevstřelil.\n\nAktuální k 11. únoru 2017\nV letech 2011-13 nastupoval za albánskou mládežnickou reprezentaci do 21 let.\n\nV A-mužstvu Albánie debutoval 7. 6. 2013 v kvalifikačním utkání v Tiraně proti týmu Norska (remíza 1:1). Italský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1210580", "url": "https://cs.wikipedia.org/wiki?curid=1210580", "title": "Július Letňan", "text": "Július Letňan\n\nJúlius Letňan, rodné jméno Július Sommer, (14. prosince 1914 Krokava – 3. února 1973 Svätý Jur) byl slovenský hudební skladatel a varhaník.\n\nZákladní hudební vzdělání získal Július od svého otce, který byl ředitelem školy a varhaníkem. Studoval na gymnáziu v Revúci a v Rimavské Sobotě. Už během studia na střední škole hrál v amatérském orchestrálním sdružení. Po maturitě pokračoval ve studiu na Vysoké škole obchodní v Praze a současně na na Pražské konzervatoři hru na varhany, dirigování a skladbu. Jeho profesory byli Pavel Dědeček a Otakar Šín. Stal se úředníkem Národní banky v Bratislavě, ale pokračoval i ve studiu hudby na Státní konzervatoři v Bratislavě. Absolvoval v roce 1943. V letech 1945–1949 byl posluchačem hudební vědy na bratislavské univerzitě. Od roku 1954 pracoval jako vedoucí kanceláře Slovenského hudebního fondu a tajemník Svazu slovenských skladatelů. Vedle toho vystupoval jako koncertní varhaník v mnoha slovenských městech.\n\n\n\n"}
{"id": "1210585", "url": "https://cs.wikipedia.org/wiki?curid=1210585", "title": "Atiye Sultan", "text": "Atiye Sultan\n\nAtiye Sultan (2. ledna 1824 – 11. srpna 1850) byla osmanská princezna. Byla dcerou sultána Mahmuda II. a jeho konkubíny Perviz Felek Kadinefendi. Byla poloviční sestrou sultánů Abdulmecida II. a Abdulazize. \n\nNarodila se jako dcera sultána Mahmuda II. a jeho ženy Perviz Felek Kadin Efendi v roce 1824 v Istanbulu. Byla oblíbenou sestrou sultána Abdulmecida I. Dne 8. srpna 1840 byla provdána za Ahmeda Fethi Pashu. Manželství nebylo příliš šťastné. Atiye byla velmi žárlivá na konkubíny a služebné jejího manžela. Z tohoto manželství měla dvě dcery; Seniye Hanimsultan (3. října 1843 – 10. prosince 1910) a Feride Hanimsultan (30. květn 1847 – 1920). Atiye zemřela v roce 1850 a po její smrti se její manžel Ahmed vrátil ke své bývalé ženě Şemsinur. \n\nSeniye Hanimsultan se provdala za Hüseyina Hüsnü Beye a měla 2 syny:\nFeride Hanimsultan se provdala za Mahmuda Nedim Beye a měla pouye jednoho syna:\n"}
{"id": "1210588", "url": "https://cs.wikipedia.org/wiki?curid=1210588", "title": "Friedrich Plachky", "text": "Friedrich Plachky\n\nFriedrich Plachky, též Fritz Plachky, uváděn rovněž jako Plachký, byl rakouský právník a politik německé národnosti z Moravy; poslanec Moravského zemského sněmu a starosta Hranic.\n\nProfesí byl advokátem. Počátkem 70. let 19. století se přistěhoval do Hranic ze slezského Riegersdorfu (Rudice). Byl veřejně a politicky činný. V Hranicích zasedal v obecním zastupitelstvu, od roku 1885 zastával post náměstka starosty Františka Václavíka (Václavík byl v 60. a 70. letech českým vlastencem, ale v této době již se s českým národním hnutím rozešel a v obecní politice utvořil spojenectví s Němci). Profiloval se jako hlavní osobnost německé komunity v Hranicích. Vstoupil do Německé pokrokové strany. Od roku 1890 byl starostou Hranic a zůstal jím do roku 1903, kdy v obecních volbách definitivně převládli Češi a novým starostou se stal František Šromota. Plachky během svého působení v starostenském úřadu ovlivnil výstavbu řady veřejných budov (např. lesnická škola, obecná česká dívčí a chlapecká škola, kasárna, nemocnice). Zároveň došlo k výraznému nárůstu obecního dluhu. Čelil silné opozici českého obyvatelstva, které mu vyčítalo upozaďování českých spolků a také machinace s volebními seznamy (měl jmenovat víc než 60 čestných občanů a tak zvětšit množinu německých voličů). Za jeho éry také zesílil německý charakter místního školství. Roku 1896 nechal Plachky do Hranic přeložit německou lesnickou školu ze Sovince. Trvalým problémem zůstala kontroverze okolo městského gymnázia. To vzniklo roku 1871 coby české reálné gymnázium obecné, ale o dva roky později městská samospráva souhlasila díky příslibu státní subvence s jeho proměnou na německé gymnázium. České obyvatelstvo pak čekalo po čtyřicet let na obnovu gymnázia s českým vyučovacím jazykem. Plachky se měl rovněž podílet na přeložení českého kněze Karla Loníčka z Hranic. Byl dlouholetým předsedou spolku Zweigverein des patriot. Landeshilfsvereines für Mähren, založeného roku 1884. V počátcích svého působení v komunální politice se přitom Plachky projevoval vůči českému hnutí vstřícně a i později mezi jeho podporovateli byli i četní etničtí Češi. Dělící linie mezi českým a německým táborem tak v Hranicích nebyla zcela jasná a překrývaly se v ní národnostní i osobní motivy.\n\nV roce 1895 mu byl udělen Řád Františka Josefa (rytířský kříž).\n\nKoncem století se zapojil i do vysoké politiky. V doplňovacích zemských volbách 16. března 1899 byl zvolen na Moravský zemský sněm, za kurii městskou, obvod Hranice, Lipník, Potštát. Mandát zde obhájil v řádných zemských volbách v roce 1902. V roce 1899 se uvádí jako německý liberální kandidát (Německá pokroková strana).\n\nPo odchodu z čela radnice se přestěhoval do Olomouce a po vzniku Československa odešel do Vídně. Zde žil v chudobě. V roce 1923 se prý obrátil na městské zastupitelstvo v Hranicích s prosbou o finanční pomoc, která ovšem nebyla schválena.\n"}
{"id": "1210589", "url": "https://cs.wikipedia.org/wiki?curid=1210589", "title": "Color (hudba)", "text": "Color (hudba)\n\nColor (\"kolor\") ve středověké hudbě je opakování melodického schématu tenorového hlasu (cantu firmu) v izorytmické skladbě. \n\n\n\n"}
{"id": "1210591", "url": "https://cs.wikipedia.org/wiki?curid=1210591", "title": "AEGON Classic 2016 – ženská čtyřhra", "text": "AEGON Classic 2016 – ženská čtyřhra\n\nŽenská čtyřhra AEGON Classic 2016 probíhala v polovině června 2016. Do deblové soutěže birminghamského tenisového turnaje nastoupilo šestnáct dvojic. Obhájcem titulu byl pár Garbiñe Muguruzaová a Carla Suárezová Navarrová, jehož členky se rozhodla startovat na paralelně probíhající španělské události Mallorca Open.\n\nVítězem čtyřhry se stal nenasazený český pár Karolína Plíšková a Barbora Strýcová, který ve finále zdolal americko-ruskou dvojici Vania Kingová a Alla Kudrjavcevová výsledkem 6–3 a 7–6. \n\nObě šampionky navázaly na vítěznou spolupráci z fedcupových zápasů a při prvním společném startu na okruhu WTA si do žebříčku WTA připsaly 470 bodů. Plíšková vybojovala pátý deblový titul v této úrovni tenisu a pro Strýcovou to byla sedmnáctá trofej ze čtyřhry. \n\n"}
{"id": "1210592", "url": "https://cs.wikipedia.org/wiki?curid=1210592", "title": "Zálabí", "text": "Zálabí\n\nZálabí může být:\n"}
{"id": "1210596", "url": "https://cs.wikipedia.org/wiki?curid=1210596", "title": "Akile Hatun", "text": "Akile Hatun\n\nAkile Hanimhatun (1607 - ?) byla manželka osmanského sultána Osmana II. Sultán si ji vzal za svou právoplatnou manželku poté, co přijala Islám a stala se muslimkou. Byla dcerou Şeyhülislama Haci Mehmeda Esadullaha Efendiho, člena jedné z nejvýznamnějších linií muslimských učenců v Osmanské historii. \n\nProvdala se za sultána Osmana II. pár měsíců před jeho smrtí. V listopadu 1622 porodila dvojčata, prince Mustafu a princeznu Zeynep Sultan. Obě děti zemřely v roce 1623. \n\nSultán Osman zemřel v roce 1622. Akile se znovu provdala v roce 1627 za Ganizade Nadiri Efendiho. \n"}
{"id": "1210598", "url": "https://cs.wikipedia.org/wiki?curid=1210598", "title": "Kostel svatého Havla (Hrobčice)", "text": "Kostel svatého Havla (Hrobčice)\n\nŘímskokatolický hřbitovní, filiální kostel svatého Havla v Hrobčicích je pozdně románská, původně opevněná, sakrální stavba stojící na jihozápadním okraji Hrobčic na návrší nad obcí. Od roku 1964 je kostel chráněn jako kulturní památka.\n\nKostel pochází ze 2. čtvrtiny 13. století. Roku 1726 barokně upraven, naposledy opraven koncem 19. století.\n\nJedná se o jednolodní obdélnou stavbu. V západní části je kostel románský s polozbořenou západní věžovitou přístavbou. V té se nachází vstupní předsíň. Portál kostela neseda datování do roku 1726. Východní část lodi s presbytářem je barokní. Předsíňka na severní straně, která kryje původní románský portál, pochází z 19. století. Přibližně v polovině hřebene střechy se nachází sanktusník.\n\nLoď a presbytář mají plochý strop. Západní předsíň je sklenuta valeně a křížově. V obou stěnách lodi jsou zachována románská okénka. V presbytáři jsou velká barokní okna.\n\nHlavní oltář je barokní z poslední čtvrtiny 17. století. Kazatelna je polygonální s malovanými, avšak zašlými obrazy, které pocházejí ze stejného období jako hlavní oltář. Obraz \"Kalvárie\" a obrazy \"Křížové cesty\" jsou ze 17. století. Vnitřní zařízení bylo ve 2. polovině 20. století velmi silně poškozeno.\n\n"}
{"id": "1210612", "url": "https://cs.wikipedia.org/wiki?curid=1210612", "title": "Léčebná pedagogika", "text": "Léčebná pedagogika\n\nLéčebná pedagogika označovaná také jako terapeutická pedagogika nebo pedagogická terapie je obor, který se zabývá výchovou, vzděláváním, diagnostikou a terapií jedinců, jejichž situace je natolik ztížena nepříznivými okolnostmi (výchovnými, sociálními, zdravotními apod.), že nemohou vést věku přiměřený způsob života a nemohou se uplatnit adekvátně svým schopnostem. Potenciálním subjektem zájmu léčebné pedagogiky se tedy za jistých okolností může stát každý jednotlivec, který sám sebe takto vnímá, nebo jehož za takového považuje jeho okolí.\n\nV praxi se léčebná pedagogika zaměřuje na rozvíjení kompetence klienta žít svůj život a řešit své problémy. Využívá pohyb, zaměstnání, hru, tvůrčí, individuální, skupinové a komunitní aktivity (např. arteterapie, muzikoterapie, psychomotorická terapie, dramatoterapie, biblioterapie, ergoterapie, terapie hrou, rodinné terapie, fototerapie). Léčebná pedagogika vychází z pochopení jedinečné situace člověka a hledá prostor pro jeho uplatnění zejména tehdy, pokud se v daných sociokulturních podmínkách nevyvinul přiměřeně věku, pokud pro své postižení nebo onemocnění není schopen vést přiměřený způsob života, nebo pokud se cítí být ze společnosti vyčleněný.\n\nObor je široce zaměřen jak z hlediska věku, tak i z hlediska možného hendikepu klienta. Úkolem léčebného pedagoga je podporovat člověka při přebírání odpovědnosti za svůj život, přičemž ho respektuje jako autonomní, seberegulující bytost.\n\nV České republice je léčebná pedagogika vnímána jako součást speciální pedagogiky. V evropských zemích a USA jde obvykle o samostatný obor.\n"}
{"id": "1210613", "url": "https://cs.wikipedia.org/wiki?curid=1210613", "title": "Müveddet Kadınefendi", "text": "Müveddet Kadınefendi\n\nMüveddet Kadinefendi (12. října 1893 - 1951) byla dcerou Kato Davuta Beye Çıhcıho a jeho konkubíny Ayşe Hanım. Byla provdána za osmanského sultána Mehmeda VI. a byla matkou prince Mehmeda Ertuğrula Efendiho. \n\nUž ve velmi nízkém věku byla Müveddet odvedena do paláce Çengelköy svojí tetou Habibe Hanim. Během služby v paláci se seznámila s princem Mehmedem a zamilovala se do něj. Dne 24. dubna 1911 se za něj provdala a stala se tak jeho třetí ženou. Rok po sňatku se jí narodil její jediný syn, Şehzade Mehmed Ertuğrul Efendi. V roce 1918, když se Mehmed stal sultánem, vzal si další ženu, İkinci Kadınefendi. \n\nPo rozpadu Osmanské říše odešla společně se sultánem do exilu do San Rema v Itálii. Zde žili na panském sídle. V roce 1929 se po smrti Mehmeda Müveddet odstěhovala do Alexandrie. Znovu se provdala 2. května 1932 za Şakira Beye Emipasazade. V roce 1936 se však rozvedli. V roce 1944 po smrti svého syna se chtěla vrátit do Istanbulu. V roce 1948 se do Turecka opravdu vrátila. \n\nZemřela v roce 1950 v paláci, kde se poznala s Mehmedem a je pohřbena v hrobce u paláce. \n\n"}
{"id": "1210622", "url": "https://cs.wikipedia.org/wiki?curid=1210622", "title": "František Šromota", "text": "František Šromota\n\nFrantišek Šromota (28. listopadu 1853 Penčice – 26. října 1912 Hranice), byl rakouský právník a politik české národnosti z Moravy; poslanec Moravského zemského sněmu a starosta Hranic.\n\nNarodil se v Penčicích. Otec Josef Šromota byl rolníkem. Matkou byla Petronilla Horáková. V roce 1873 absolvoval v Olomouci c.k. Slovanské gymnasium a pak vystudoval práva na Univerzitě Karlově v Praze. Během studií v Praze byl členem spolku moravských studentů Radhošť. Nastoupil pak jako koncipient v Olomouci, nejprve u Josefa Fanderlíka a později u Jana Žáčka. V obou případech šlo o významné advokáty a politiky. Zejména Žáček byl potom trvalým politickým souputníkem Šromoty. Od února 1884 byla jeho manželkou dcera majitele vápenky v Černotíně a zemského poslance Josefa Schindlera Marie Amálie Šindlerová. V roce 1888 se přistěhovali do Hranic, kde jim patřil dům čp. 24 v Radniční ulici. Působil zde jako advokát. Kancelář převzal po Eduardu Kallusovi. a byl veřejně a politicky aktivní. Byl regionálním předákem Moravské národní strany (staročeské). Radnici v Hranicích tehdy ovládal německý blok okolo starosty Friedricha Plachkyho. Česká opozice se opakovaně snažila v obecních volbách tuto německou převahu narušit, poprvé již v obecních volbách roku 1898.\n\nZdařilo se jí to až roku 1903. 21. července 1903 byl Šromota zvolen do funkce starosty. Slavnostní uvedení do úřadu se odehrálo 13. září 1903. Německá opozice výsledek obecních voleb napadla. Správní soud proto nařídil opakování voleb v I. voličském sboru (nejbohatších voličů). Šromotu dočasně nahradil vládní komisař Petr Körndlmayer z Ehrenfeldu. I po opakovaných volbách ale česká strana měla převahu a Šromota byl definitivně instalován coby starosta Hranic. Na tomto postu setrval až do své smrti roku 1912. Za jeho úřadování došlo k výstavbě železobetonového mostu přes Bečvu, zřízen byl městský park u řeky, postavena plynárna a několik školských budov. V roce 1912 bylo založeno české gymnázium. Roku 1907 mu město udělilo čestné občanství a po jeho smrti získalo náměstí na pravém břehu Veličky jméno Šromotovo náměstí. Byl činný i publicisticky. Přispíval do listu \"Našinec\". Založil \"Hranicko-lipnické noviny\", později nazvané \"Hlasy z Pobečví\", které se tiskly v Družstvu knihtiskárny v Hranicích, u jehož založení také stál Šromota. V jeho novinových příspěvcích byl přítomen i nacionalismus a antisemitismus. Od konce 80. let byl předsedou Občanské besedy Jurik v Hranicích. Mezi jeho blízké spolupracovníky na radnici patřil poslanec Jaroslav Bureš.\n\nPočátkem 20. století se Šromota zapojil i do vysoké politiky. V zemských volbách v roce 1906 byl zvolen na Moravský zemský sněm, za kurii městskou, český obvod Hranice, Lipník, Nový Jičín atd. Neúspěšně kandidoval již v zemských volbách v roce 1902. Tehdy ho ovšem ještě těsně porazil německý starosta Hranic Friedrich Plachky. Na sněm byl Šromota roku 1906 zvolen za staročeskou stranu. Staročechům zůstal věrný i počátkem 20. století v podmínkách, kdy se jejich konzervativnější pojetí politického života dostávalo do menšiny. Šromota v roce 1906 v debatách uvnitř strany odmítal všeobecné volební právo. Byl předsedou české kurie na zemském sněmu.\n\nHodlal kandidovat i ve volbách do Říšské rady roku 1907 coby konzervativní soupeř Tomáše Masaryka, ale nakonec se voleb nezúčastnil a poslancem ve vídeňském parlamentu se stal Masaryk.\n\nZemřel v říjnu 1912. Byl uložen v čestném a nadačním hrobě na městském hřbitově v Hranicích. Ve funkci starosty ho nahradil Ludvík Popp.\n\nJeho švagrem byl politik Václav Šílený.\n"}
{"id": "1210626", "url": "https://cs.wikipedia.org/wiki?curid=1210626", "title": "Şirin Hatun", "text": "Şirin Hatun\n\nŞirin Hatun (před 1450 – po 1500) byla druhou manželkou osmanského sultána Bajezida II. a matkou prince Abdullaha a princezny Aynışah Sultan. \n\nO životě Şirin Hatun před tím, než se stala manželkou sultána se toho příliš neví. V Osmanských spisech se uvádí, že byla \"Hātun binti Abdullah \"(Dcera Abdullahova), což znamená, že byla harémová konkubína, která konvertovala na Islám, nebo že její otec byl křesťan a konvertoval na Islám. Bayezid si vzal Şirin v roce 1464 v Amasyi. Když byl Bayezid ještě princem a guvernérem Amasye, porodila mu prvního syna Abdullaha v roce 1465 a v roce 1490 se jim narodila dcera Aynışah Sultan.\n\nV roce 1481 byl Abdullah poslán do Manisy (tehdy Saruhan) a poté ještě téhož roku do Karamanu. Şirin jej následovala. \n\nPo smrti prince Abdullaha během jeho pobytu v provincii se Şirin odstěhovala do Bursy v roce 1483. Tady začala plánovat svou charitativní práci. Vybudovala hrobku Hatuniye v kostele v Trabzonu a zde také nechala pochovat svého syna Abdullaha. Zde byla po své smrti pohřbena také.\n \n"}
{"id": "1210634", "url": "https://cs.wikipedia.org/wiki?curid=1210634", "title": "Talajotická kultura", "text": "Talajotická kultura\n\nTalajotická kultura (nebo Talajotické období) byla společností, která existovala na ostrovech Mallorca a Menorca během doby bronzové a doby železné. Její původ sahá do konce druhého tisíciletí před Kristem. Její jméno je odvozeno od talajotů, stavebních struktur, která po sobě tato kultura zanechala.\n\nArcheologické vykopávky ukazují, že talajoty začaly být budovány na začátku prvního tisíciletí před Kristem. Nejpravděpodobněji se tato kultura vyvinula pozvolna z místní předtalajotické kultury. Vnější vliv nemůže být však zcela vyloučen. První známky rozvoje této kultury se objevují nakonci druhého tisíciletí před Kristem, když byla ostrovní společnost ohrožována růstem populace, neefektivní produkcí potravin a limitovaným životním prostorem. Původní zemědělské techniky totiž byly založeny na vypalování a rozorání nové půdy. Prvními velkými monumenty na Mallorce jsou předtalajotské stupňovité tumuly (Túmulos Escalonados), které mají pohřební účel. Mnoho těchto tumulů je spojeno s hypogey z doby bronzové. Na začátku prvního tisíciletí se objevují na Mallorce talajoty, a to buď jako izolované označení hranic anebo v obcích, či nejčastěji seskupené v obřadních centrech. Na Mallorce byla tato obřadní centra stejně rozsáhlá jako obce samotné.\n\nExistovaly také chrámy. Ty umístěné v obcích byly malé a měly jen jeden sloup v interiéru, ale ty v krajině byly mnohem větší (10-15 metrů) a měly zpravidla více sloupů. K pohřbům sloužily jeskyně a hypogea, která byla mnohem větší než ta z doby bronzové a někdy měla do skály tesané sloupy. Velkým pohřebištěm byla nekropole Son Real, kde byly postaveny tomby podobné malým talajotům. Vývoj na ostrově Menorca byl podobný, ale některá města zde jsou mnohem větší než na Mallorce. Vyjma talajotů, monumenty na Menorce překonávají ty z Mallorky. Objevují se zde tomby ve tvaru navet a obřadní monumenty typu Taula (taula znamená v Katalánštině stůl).\n\nTalajotická kultura byla ukončena punskou kolonizací. Za jejím zánikem mají být stejné důvody, které stály u jejího vzniku.\nTalajoty (talaioty nebo též talayoty) jsou kamenné megality doby bronzové a železné na výše uvedených ostrovech z doby talajotické kultury. Datovány jsou do pozdního 2. tisíciletí před Kristem a raného 1. tisíciletí před Kristem. Existuje jich nejméně 274 (dle jiných údajů více než 400 jen na Mallorce). Některé z nich měly obrannou funkci, u dalších není jejich použití jasné. Někteří věří, že sloužily jako pozorovatelny nebo signální věže, jako na Menorce, kde tvoří síť. Zdejší tajaloty jsou mnohem méně náchylné ke zvětrávání než ty na Mallorce. Přesto se v nich našlo velmi málo archeologických nálezů, což vede historiky k tomu, že věří, že ekonomika Menorcy byla chudší než ekonomika Mallorcy. Jiní pokládají osaměle stojící talajoty za mezníky vymezující vlastnictví. Talajoty v lokalitě Son Fornés (Mallorca) sloužily i jako shromažďovací místnosti, centra pro distribuci jídla a snad i místa pro politická a náboženská shromáždění. Za obydlí sloužily obyvatelům běžné domy o jedné či několika místnostech. V předtalajotické době bydleli obyvatelé v tzv. navetách, megalitických kamenných stavbách ve tvaru převráceného trupu lodě.\nTalajoty jsou kamenné věže z velkých kamenů, zpravidla kruhového půdorysu, někdy i pravoúhlého půdorysu. Uprostřed mají místnost zpravidla s pilířem, který nesl dřevěný strop z olivových trámů, pokrytý proutím, mazanicí a malými kameny. Přístup k vnitřní místnosti byl koridorem ve stěně. Talajot v lokalitě Son Fornés měl průměr 17 metrů a je největším na Mallorce. Talajoty se podobají, ale nejsou příbuzné nuraghům na Sardinii, torrům na Korsice a sesům na ostrově Pantelleria. Tyto megalitické stavby jsou většinou starší než talajoty.\n\n\n\"Dále byly využity naučné tabule z lokality Son Fornés (Mallorka).\"\n"}
{"id": "1210635", "url": "https://cs.wikipedia.org/wiki?curid=1210635", "title": "Divize C 2013/14", "text": "Divize C 2013/14\n\nV soubojích 49. ročníku České divize C 2013/14 se utkalo 16 týmů dvoukolovým systémem podzim - jaro. Tento ročník začal v srpnu 2013 a skončil v červnu 2014.\n\nZ ČFL 2012/13 nikdo nesestoupil. Z krajských přeborů postoupila vítězná mužstva ročníku 2012/13: MFK Trutnov z Královéhradeckého přeboru, SK Vysoké Mýto z Pardubického přeboru a TJ Sokol Jablonec nad Jizerou z Libereckého přeboru. Dále postoupily: 7. tým z Pardubického přeboru TJ Sokol Živanice a týmy z 3. a 6. z Libereckého přeboru - SK VTJ Rapid Liberec a FK ŽBS Železný Brod.\n\n\nPoznámky:\n\n"}
{"id": "1210646", "url": "https://cs.wikipedia.org/wiki?curid=1210646", "title": "Karl Vossler", "text": "Karl Vossler\n\nKarl Vossler (6. září 1872, Stuttgart – 18. května 1949, Mnichov) byl německý jazykovědec, romanista.\n\nNavštěvoval gymnázium v Ulmu, posléze studoval germanistiku a romanistiku na univerzitách v Tübingenu, Ženevě, Štrasburku, Římě a Heidelbergu. Roku 1897 získal na Univerzitě Heidelberg doktorský titul v oboru germanistiky, a to za svoji práci o Madrigalu.\n\nUdržoval také např. písemný styk s italským literátem Benedettem Crocem.\n\n\n"}
{"id": "1210666", "url": "https://cs.wikipedia.org/wiki?curid=1210666", "title": "Georges Miez", "text": "Georges Miez\n\nGeorges Miez (2. října 1904, Töss – 21. dubna 1999, Savosa) byl švýcarský gymnasta. Je držitelem čtyř zlatých olympijských medailí, tři získal na olympijských hrách v Amsterdamu roku 1928 (celkem, družstva, kůň napříč), jednu na olympiádě v Berlíně roku 1936 (prostná). Na Amsterdamské olympiádě byl nejúspěšnějším sportovcem vůbec. Zúčastnil se též olympijských her v Paříži roku 1924. Přivezl z olympiád též tři stříbra a jeden bronz.\n"}
{"id": "1210670", "url": "https://cs.wikipedia.org/wiki?curid=1210670", "title": "Albert Bridge", "text": "Albert Bridge\n\nAlbert Bridge je silniční visutý most se závěsy mezi londýnským Battersea v části Wandsworth a Chelsea v části Kensington and Chelsea. Pojmenován byl po Princi Albertovi, manželovi Královny Viktorie.\n\nMost byl postaven v letech 1870–1873 a výstavba stála 200 tisíc liber. Hlavním inženýrem byl Rowland Mason Ordish. Most je kombinací visutého a zavěšeného mostu a je na něm využita Ordishova-Lefeuvreova soustava lan, která byla použita pouze na dalších dvou mostech – pražském Mostě císaře Františka Josefa I. a singapurském mostě Cavenagh Bridge. Otevřený byl 3. prosince 1873. Původně bylo na mostě vybírané mýtné; po odkoupení mostu správní institucí Metropolitan Board of Works v roce 1879 bylo 24. května toho roku mýtné zrušeno. Albert Bridge je jediným mostem na Temži, na kterém jsou zachovány původní mýtnice. V roce 1884 byla mostní konstrukce posilována a ocelová lana byly vyměňovány za řetězy. Celková délka mostu je 216,55 m a o šířce 12,5 m patří k nejužším mostům v Londýně. Hlavní rozpětí mělo původně délku 122 m; během rekonstrukce mostu v letech 1972–1973 byla vyměňována dřevěná mostovka a most byl zesílen novým pylonem postaveným uprostřed mostu, proto bylo hlavní rozpětí rozděleno na dvě části. \n\nAlbert Bridge je posledním mostem na řece Temže před jejím vstupem do centrálního Londýna. \n"}
{"id": "1210672", "url": "https://cs.wikipedia.org/wiki?curid=1210672", "title": "Kostel svatého Havla (Chocnějovice)", "text": "Kostel svatého Havla (Chocnějovice)\n\nŘímskokatolický hřbitovní, filiální kostel svatého Havla v Chocnějovicích je raně gotická sakrální stavba na hřbitově za vsí. Od roku 1967 je kostel chráněn jako kulturní památka.\n\nKostel pochází z konce 13. století. V 18. století byl zbarokizován.\n\nJedná se o jednolodní stavbu s pravoúhlým presbytářem a hranolovou bedněnou věží nad západním průčelím.\n\nHlavní oltář je raně barokní z roku 1686. Jedná se o portálový, sloupový oltář s boltcovou ornamentikou a s obrazem sv. Havla pocházejícím z počátku 20. století. Kazatelna je raně barokní. Je zdobená umělecky primitivními obrazy evangelistů.\n\n"}
{"id": "1210673", "url": "https://cs.wikipedia.org/wiki?curid=1210673", "title": "Number 4 (album)", "text": "Number 4 (album)\n\nNumber 4 je debutové album japonské indie rockové skupiny Ling Tosite Sigure vydané 9. listopadu 2005. Skupina album vydala u svého vlastního vydavatelství jménem Nakano Records.\n\n"}
{"id": "1210675", "url": "https://cs.wikipedia.org/wiki?curid=1210675", "title": "Cliftonův visutý most", "text": "Cliftonův visutý most\n\nCliftonský visutý most je silniční řetězový most v anglickém městě Bristol překlenující údolí řeky Avon.\n\nDějiny mostu sahají do roku 1753, kdy zemřel místní kupec William Vick a zanechal po sobě 1000 liber, které měly být použity na výstavbu kamenného mostu, až se jejich hodnota úroky zvýší na 10 tisíc liber. V roce 1829 dosáhlo Vickovo dědictví hodnotu jen 8000 liber, kdežto náklady na stavbu kamenného mostu se odhadovaly na desetinásobek. Tehdy byla uspořádána soutěž na návrh mostu; zapojilo se do ní 22 architektů a inženýrů, včetně Samuela Browna (autora mj. mostu Union Bridge), Williama Tierneya Clarka (autora mj. mostu Széchenyi lánchíd v Budapešti) nebo Isambard Kingdoma Brunela. Původně bylo zamítnuto 17 z 22 návrhů zejména kvůli vzhledu nebo finančním nákladům; na konečný výběr byl pozván Thomas Telford, který zamítl zbývající návrhy protože tvrdil, že největší možné rozpětí je 176 m a byl požádán o vytvoření vlastního návrhu. Telford navrhoval 34 m široký most s vysokými gotickými pylony.\n\nNamísto kamenného mostu měl být proto postaven visutý most ze svářkové oceli. V roce 1831 byla uspořádána druhá soutěž, ve které bylo podáno třináct soutěžních návrhů; v této soutěži vyhrál Brunellův návrh. Výstavba byla zahájena 21. června 1831, ale o několik dní později byla přerušena kvůli Bristolským nepokojům. Obnovená byla až 27. srpna 1836 a do vyčerpání financí v roce 1843 byly postaveny jen pylony, ale bez původně plánovaného obkladu v egyptském stylu a bez kamenných soch znázorňujících Sfingu na vrcholech. Brunell zemřel v roce 1859 a dokončení mostu se nedožil. Institution of Civil Engineers se po jeho smrti rozhodl sehnat finance na dokončení mostu, který měl tak sloužit jako památka na Brunella. O rok později byl zničen Brunellův visutý Hungerford Bridge v Londýně a řetězy z něj použity na Cliftonův most. Původní návrh byl mírně upraven Williamem Henrym Barlowem a Johnem Hawkshawem, kteří rozšířili mostovku a původní dvojité řetězy nahradili trojitými. Výstavba se znovu začala v roce 1862 a dokončena byla o dva roky později.\n\nMost byl otevřen 18. prosince 1864. Hlavní rozpětí má délku 214.05 m, celková délka mostu je 412 m. Šířka mostu je 9.45 m a výška pylonů 26 m. Mostovka se nachází 75 m nad hladinou řeky Avon. V roce 1979 byl na mostě zorganizován první moderní bungee jumping.\n\n"}
{"id": "1210676", "url": "https://cs.wikipedia.org/wiki?curid=1210676", "title": "Felix Gottwald", "text": "Felix Gottwald\n\nFelix Gottwald (* 13. ledna 1976, Zell am See) je rakouský sdruženář (závodník v severské kombinaci). Má z této disciplíny tři zlaté olympijské medaile, dvě z Turína 2006 a jednu z Vancouveru 2010. Má též jedno olympijské stříbro (2006) a tři bronzy (Salt Lake City 2002). Se sedmi olympijskými medailemi je tak nejúspěšnějším sdruženářem v historii. Zúčastnil se i olympijských her v Lillehammeru roku 1994 a v Naganu roku 1998. Má též tři zlata ze světových šampionátů.\n\n"}
{"id": "1210678", "url": "https://cs.wikipedia.org/wiki?curid=1210678", "title": "Andrej Lieskovský", "text": "Andrej Lieskovský\n\nAndrej Lieskovský (22. listopadu 1913 Hlohovec – 17. března 1995 Bratislava) byl slovenský klarinetista, klavírista a skladatel populární hudby.\n\nAndrej Lieskovský se narodil 22. listopadu 1913 v Hlohovci. Po maturitě na reálném gymnasiu v Nitře studoval na bratislavské konzervatoři hru na klarinet u Mikuláše Pongrácze. Vedle toho studoval soukromě skladbu u Zdenko Mikuly. Nejprve se živil hudbou, ale v letech 1939–1950 byl úředníkem ministerstva financí. Od roku 1950 byl redaktorem operetní a zábavné hudby Čs. rozhlasu v Bratislavě. \n\nV roce 1954 založil \"Taneční orchestr Čs. rozhlasu v Bratislavě\" a komponoval taneční a estrádní skladby.\n\nJe autorem více než 170 tanečních písní, které interpretovali přední slovenští zpěváci populární hudby. Mezi jeho nejznámější písně patří:\n\nKe 20. výročí úmrtí vyšlo v roce 2006 album s jeho písněmi pod názvem \"Skryl sa mesiac\". Čs. zpravodajský film použil jeho písně jako filmovou hudbu.\n\n\n"}
{"id": "1210680", "url": "https://cs.wikipedia.org/wiki?curid=1210680", "title": "Kostel svatého Havla (Radouň)", "text": "Kostel svatého Havla (Radouň)\n\nŘímskokatolický hřbitovní, filiální kostel svatého Havla v Radouni je gotická sakrální stavba stojící na návsi v centru obce. Díky své věži s dřevěnou nástavbou je těžké přehlédnutelný. Od roku 1966 je kostel chráněn jako kulturní památka.\n\nKostel byl založen již před rokem 1260 a i po přestavbě v 16. století si zachoval svůj gotický ráz. Do roku 1640 byl kostelem farním a až do třicetileté války sloužil nekatolíkům. V roce 1939 byl v kostele proveden archeologický průzkum a nalezené ostatky pánů z Harasova byly nově uloženy. Generální oprava kostela proběhla v letech 1998–2000.\n\nJedná se o stavbu s podélnou lodí a trojbokým presbytářem s obdélnou sakristií po severní straně. Mohutná hranolovitá věž na jižní straně kostela je ukončena dřevěnou nástavbou. Presbytář je opatřen opěráky. Jak presbytář, tak i loď mají hrotitá okna. V severovýchodní závěrové stěně presbytáře je malé kruhové okno.\n\nPresbytář je sklenut křížovou klenbou s žebry polokruhového profilu. Loď i sakristie mají plochý strop. Podvěží je sklenuto křížovou hřebínkovou klenbou. Kruchta spočívá na třech pilířových arkádách. Vstupní portál do kostela vede z podvěží. Je lomený, ploše profilovaný.\n\nHlavní oltář je portálový a pochází ze 2. poloviny 17. století. Je ozdoben boltcovým ornamentem a nachází se na něm obraz sv. Havla od A. Bayera z roku 1836. Boční oltář sv. Filomény je z části z období kolem roku 1600. Je na něm pobíjený ornament. Upraven byl rokokově a je na něm rokokový obraz téže světice. Kazatelna s malolistým akantem pochází z konce 17. století. Hrobní deska je zřejmě s datem 1399.\n\nNa hřbitově obklopujícím kostel stojí malá šestiboká barokní márnice.\n\n"}
{"id": "1210682", "url": "https://cs.wikipedia.org/wiki?curid=1210682", "title": "FK Olympia Praha", "text": "FK Olympia Praha\n\nFK Olympia (celým názvem: Fotbalový klub Olympia a.s.) byl český fotbalový klub, který sídlil v pražské čtvrti Strahov (městská část Praha 1). Založen byl v roce 2017, letopočet vzniku byl i v klubovém emblému. V sezóně 2017/18 působil ve Fotbalové národní lize (2. nejvyšší soutěž). Klubové barvy byly žlutá a černá.\n\nSvé domácí zápasy odehrával na stadionu Evžena Rošického s kapacitou 19 032 diváků.\n\nPůvod Olympie lze hledat v královéhradecké jmenovkyni, jejíž mužské družstvo bylo v roce 2017 přesunuto z královéhradeckých Kuklen na pražský Strahov. Stalo se tak těsně po postupu královéhradeckých do druhé nejvyšší soutěže. Hlavním důvodem se stal nevyhovující sportovní areál v Kuklenách, který nesplňoval většinu podmínek pro účast ve druhé nejvyšší soutěži. Hradecké Olympii pak byla ponechána její mládež, ovšem již bez jejího mužského družstva. Po sezoně 2017/18 se klub sloučil s SC Radotín, a nuceně sestoupil do ČFL.\n\n\nZdroj: \n\n\n\nZdroj: \n\n"}
{"id": "1210685", "url": "https://cs.wikipedia.org/wiki?curid=1210685", "title": "Machairoceratops", "text": "Machairoceratops\n\nMachairoceratops (\"rohatá tvář s dýkou\") byl rod býložravého ceratopsidního dinosaura, který žil v období geologického stupně svrchní křídy kampánu asi před 81 miliony let.\n\nFosilie tohoto ptakopánvého dinosaura byly objeveny na území přírodní rezervace Grand Staircase-Escalante National Monument na jihu Utahu (USA), v sedimentech souvrství Wahweap. Fosilie byly objeveny v roce 2006 a vědecky popsány v roce 2016 týmem paleontologů, vedeným Ericem K. Lundem. Holotyp nese označení \"UMNH VP 20550\" a představuje fragmentárně zachovanou lebku.\n\nTento rohatý dinosaurus měl lebeční límec zdoben výrazně dopředu ohnutými růžky, čemuž také vděčí za své rodové jméno (\"machaira\" je řecké označení pro zahnutý meč nebo dýku). Dosahoval délky kolem 5 metrů a hmotnosti asi 2 až 3 tuny. Typovým a jediným stanoveným druhem je \"M. cronusi\". Blízce příbuznými rody jsou například \"Albertaceratops\", \"Diabloceratops\" a \"Avaceratops\".\n\n\n"}
{"id": "1210688", "url": "https://cs.wikipedia.org/wiki?curid=1210688", "title": "Kostel svatého Jana Křtitele (Byšice)", "text": "Kostel svatého Jana Křtitele (Byšice)\n\nŘímskokatolický hřbitovní, filiální kostel svatého Jana Křtitele v Byšicích je barokní sakrální stavba. Od roku 1966 je kostel chráněn jako kulturní památka.\n\nKostel byl postaven v letech 1690–1693. Jeho průčelí bylo upraveno v 1. polovině 18. století.\n\nJedná se o jednolodní obdélnou stavbu. Má obdélný, trojboce ukončený presbytář. V ose stavby se nachází obdélná sakristie. Průčelí kostela je členěno pilastry. V bočních polí průčelí jsou niky. Ve středu průčelí je obdélný portál se supraportou a obdélné okno se segmentovým záklenkem. V bočních partiích průčelí nad pilastry probíhá kladí. Nad střední částí je pak římsa. Průčelí je ukončeno křídlovým štítem s vázami, pilastry a nikou. Boční fasády mají lizénové rámce a polokruhová okna.\n\nPresbytář a sakristie mají valenou klenbu s lunetami. Loď má plochý strop. Na klenbě a stěně presbytáře a polokruhového triumfálního oblouku je nevýrazná štuková výzdoba. Stěny lodi jsou členěny římsovými pilastry se štukovou dekorací. Na stropě lodi se nacházejí štukové vykrajované pole.\n\nHlavní oltář je rámový, akantový. Pochází z období kolem roku 1700. Je na něm obraz sv. Jana Křtitele od Františka Maischaidera. Tabernákl a branky oltáře jsou rokokové. Sochy sv. Šebestiána a sv. Rocha pocházejí z období kolem roku 1700. Dva boční protějškové oltáře jsou z konce 17. století. Jsou portálové a jsou na nich obrazy z roku 1900 od A. Marčana. Kazatelna pochází z konce 17. století. Socha sv. Václava je z poloviny 18. století a barokní Pieta pochází z konce 17. století. Na kruchtě se nachází dřevěný reliéf Panny Marie v paprskovém rámu. Je obklopený vojenskými emblémy z období kolem roku 1700.\n\nU cesty směrem k Liblicím se nachází barokní výklenková kaple.\n\n"}
{"id": "1210692", "url": "https://cs.wikipedia.org/wiki?curid=1210692", "title": "Hoko proměnlivý", "text": "Hoko proměnlivý\n\nHoko proměnlivý, jinak též hoko černý, hoko červený či hoko velký (\"Crax rubra\") je druh ptáka z čeledi hokovití (Cracidae) a rodu \"Crax\". Popsal jej Carl Linné roku 1758. Dělí se na dva poddruhy: \"C. r. griscomi\" a \"C. r. rubra\". Dle Mezinárodního svazu ochrany přírody je hodnocen jako zranitelný. Jedná se o nejčastěji chovaného hoka v zajetí.\nHoko proměnlivý je ptákem neotropické oblasti, obývá především Střední Ameriku a severozápad Jižní Ameriky o celkovém rozsahu 662 000 km. Poddruh \"C. r. rubra\" obývá oblast od východu Mexika přes země Střední Ameriky až do Kolumbie, zřídka do Ekvádoru. \"C. r. griscomi\" obývá pouze ostrov Cozumel blízko Mexika, v letech 1994 až 1995 zde žilo asi 300 jedinců s hustotou 0,9 jedinců/km. K životu dává druh přednost tropickým deštným lesům, někdy též mangrovníkovým porostům a suchým lesům do nadmořské výšky 1 300 m n. m.\n\nHoko proměnlivý je velký pták, jenž může u samců dosahovat výšky až 93 cm a vážit 4,3−4,8 kg. Tělo na délku může měřit až 1 m, ocas je dlouhý. Zbarvení peří je u samců mimo bílého břicha a žlutého zobáku černé, samice můžou mít vícero barev, jsou buď černé nebo kaštanově zbarvené a mají bílý krk a hlavu. Velcí samci mimo to vlastní velkou chocholku z peří na hlavě.\nHoko proměnlivý tráví rovnoměrně svůj čas na zemi a ve stromoví. Žije v párech nebo malých skupinkách vedené samcem, přičemž společně komunikují hlubokými zvuky, jenž připomínají chrochtání. V případě nebezpečí vydávají pronikavé kvílivé zvuky, obvykle neodlétají, ale odejdou pryč. Potravu hledají na zemi, živí se především plody, semeny a někdy rovněž drobnými živočichy a to bezobratlými i obratlovci. Samice klade mezi březnem a květnem vždy 2 vejce do hnízda složeného z větví a listí, které je ve výšce 3 až 6 m. U mláďat probíhá vývin rychle a již po 20 dnech jsou schopna letu.\nDle Mezinárodního svazu ochrany přírody (IUCN) je hoko proměnlivý veden jako zranitelný druh. Nebezpečí způsobuje především lov jak pro jídlo, tak odchyt ptáků jako domácí mazlíčky, jenž je ilegálně provozován lapáním ptáků při shánění potravy na zemi nebo v korunách stromů například v Belize, rovněž ničení přirozeného prostředí (fragmentace lesa, stavění dálnic, požáry) způsobuje úbytky tohoto druhu. Hoko proměnlivý je zapsán na přílohu III Úmluvy o mezinárodním obchodu s ohroženými druhy volně žijících živočichů a rostlin a žije ve velkém počtu chráněných území, rovněž probíhá odchov a obnova populace ve volné přírodě.\n\n"}
{"id": "1210693", "url": "https://cs.wikipedia.org/wiki?curid=1210693", "title": "Ankylopollexia", "text": "Ankylopollexia\n\nAnkylopollexia („srostlé palce“) je rozsáhlá skupina býložravých ptakopánvých dinosaurů, žijících od období svrchní jury až po nejsvrchnější křídu. Mezi nejznámější rody patří \"Camptosaurus\", \"Kukufeldia\", \"Uteodon\" nebo vývojově pokročilí hadrosauridi. Ve všech případech šlo o býložravce, schopné chodit po dvou i po čtyřech (kromě největších druhů, které zřejmě chodily jen po čtyřech). Nejmohutnějším rodem byl až 17 metrů dlouhý \"Shantungosaurus\", naopak mezi nejmenší zástupce skupiny patří „trpasličí“ rod \"Tethyshadros\" s odhadovanou hmotností asi 350 kilogramů. Na konci křídového období již zástupci této skupiny představovali nejvýznamnější býložravce většiny ekosystémů.\n\n\n"}
{"id": "1210694", "url": "https://cs.wikipedia.org/wiki?curid=1210694", "title": "Skalka (Křemešnická vrchovina)", "text": "Skalka (Křemešnická vrchovina)\n\nSkalka (též \"Na skalce\", \"Fialovy skály\" či \"Gilbertova skála\"; 700 m n. m.) je vrchol na území přírodní památky Na skalce, která je součástí přírodního parku Čeřínek, nedaleko Nového Hojkova. Na vrchol, stejně jako na území přírodní památky, nevede žádná značená turistická trasa.\n\nNa vlastním vrcholu i v jeho okolí najdeme pozůstatky skalní hradby o celkové délce 600 m a šířce 20 m. Vrcholový hřeben tvoří skalní bloky, čímž připomíná horský kamenný hřeben, který na území Českomoravské vrchoviny patrně nemá obdobu.\n\nNa začátku 20. století si oblast Čeřínku oblíbili turisté. V roce 1912 došlo k založení spolku pro zimní sporty. Ten nechal na nedalekém Čeřínku vybudovat lyžařskou chatu. V letech 1915 – 1920 stál v čele spolku profesor z telčského gymnázia L. Fiala, který patřil k velkým obdivovatelům Čeřínku. Na jeho počest dostala Skalka označení \"Fialovy skály\". Přímo na skále je pak vytesáno, dnes již téměř neznatelné, pojmenování \"Gilbertova skála\".\n\n"}
{"id": "1210709", "url": "https://cs.wikipedia.org/wiki?curid=1210709", "title": "Mo Hayder", "text": "Mo Hayder\n\nMo Hayder (* 1962) je spisovatelka z Velké Británie a autorka sci-fi a krimi knih. Její debut Ptáčník byl publikován v lednu roku 2000 a stal se mezinárodním bestsellerem.\n\nVelmi mladá odešla ze školy a prošla si mnohými zaměstnáními jako je barmanka, členka ochranky, hosteska v tokijském klubu, učitelka angličtiny v mnoha asijských zemích. Po navrácení do své rodné domoviny se rozhodla stát spisovatelkou. Tento pro mnohé troufalý čin se stal jedním z jejich nejlepších rozhodnutí. Styl psaní Mo Hayder si oblíbilo mnoho čtenářů nejen za její drsný styl, ale i za schopnost udržet čtenáře se slabší náturou v nevědomosti. Po thrilleru Ostrov sviní sklidila mnoho komplimentů, ale také mnoho přirovnání ke Stephenovi Kingovi od svých čtenářů.\n\nStandalones\nFilm\n\n"}
{"id": "1210723", "url": "https://cs.wikipedia.org/wiki?curid=1210723", "title": "Vytáč", "text": "Vytáč\n\nVytáč (angl.: \"tubeless cop\", něm.: \"Schlauchkops\") je těleso z příze navinuté ve tvaru potáče (kužele) bez cívky na vřeteno, ze kterého se po zhotovení stáhne. \n\nVytáče se zhotovují z hrubých přízí (do 125 tex) z lýkových vláken na speciálních soukacích automatech nebo z odpadových materiálů na \"krabicových dopřádacích strojích\". \n\nSoukací vřeteno může dosáhnout rychlosti do 4500 obr / min, (soukání na krabicové dopřádačce je podstatně pomalejší), maximální rozměry vytáče jsou 350 (délka) x 50 mm (průměr). \n\nPříze se dále zpracovává skoro výlučně jako útek na člunkových tkacích strojích. Vnitřní stěny člunku jsou upraveny tak, aby povrch vytáče po nich neklouzal, při tkaní se útková nit odtahuje (vytáčí) při velmi rovnoměrném napětí z dutiny návinu. \n"}
{"id": "1210726", "url": "https://cs.wikipedia.org/wiki?curid=1210726", "title": "Pamětní síň Jana Kubiše", "text": "Pamětní síň Jana Kubiše\n\nPamětní síň Jana Kubiše (jinak též od května 2016 Muzeum Jana Kubiše v Dolních Vilémovicích) je památník a muzeum v Dolních Vilémovicích, nachází se v rodném domě Jana Kubiše v Dolních Vilémovicích čp. 142. Pamětní síň byla provizorně otevřena 22. června 2013, kdy byla do domu umístěna první expozice, dne 24. října 2015 pak byla otevřena nová stálá expozice, V roce 2013 byla také odhalena busta Jana Kubiše od Stanislava F. Müllera a Bohumíry Smolejlové. Ta pak byla v roce 2013 umístěna před dům Jana Kubiše.\n\nRodný dům Jana Kubiše byl postaven někdy v době před první světovou válkou, Jan Kubiš v domě žil jako dítě a během druhé světové války z něj gestapo odvezlo rodinu sestry Jana Kubiše. Dům pak získala darem od předchozího majitele obec, to bylo v roce 2009. Byla vyhlášena veřejná sbírka, kdy za tři roky běhu sbírky byly získány přibližně dva miliony korun. Mimo dárců z řad lidí přispěly i další subjekty, jako např. Nadace ČEZ, Kraj Vysočina, TTS Třebíč a další, mimo jiné i Alois Denemarek, jehož příbuzní byli popraveni a v pamětní síni se jimi část expozice zabývá. V roce 2012 započala rekonstrukce domu, kdy dobrovolníci z obce, vojenských historických skupin a vojáků aktivních záloh roty Jana Kubiše odpracovali 1055 hodin práce. Rekonstrukce byla ukončena v roce 2013. Dům pak při stém narození Jana Kubiše byl slavnostně otevřen.\n\nDne 24. října 2015 byla otevřena nová expozice, ta byla otevřena k 73. výročí od popravy příbuzných Jana Kubiše v Mauthausenu.\n\nPrvotní expozici do domu umístil Vojenský historický ústav. Součástí expozice jsou archivní materiály, kde jsou uvedeny informace o rodině Jana Kubiše, panely s informacemi o jeho životě, výcviku a další informace. Další panely se zabývají i atentátem na protektora Heydricha a posledním bojem Jana Kubiše a dalších vojáků. Součástí sbírky je i část padáku Jana Kubiše, reprodukce fotoalba Jana Kubiše, materiály z vojenských německých či britských archivů či replika samopalu STEN MK.II. V roce 2015 přibyly další části sbírky, Vojenský historický ústav daroval pamětní síni čepici Jana Kubiše, další dokumenty a podobně. Další část expozice se nově zabývá dalšími oběťmi okupace, např. členům Denemarkovy rodiny, Františkovi Svobodovi a dalším. Součástí sbírky má být i stejnokroj Václava Málka. Ve sbírce jsou také památky na přítelkyni Jana Kubiše, například rukavičky, které měla dívka na první schůzce s Janem Kubišem či medailonek dívky.\n\n"}
{"id": "1210727", "url": "https://cs.wikipedia.org/wiki?curid=1210727", "title": "Pyrros Dimas", "text": "Pyrros Dimas\n\nPyrros Dimas, řecky \"Πύρρος Δήμας\" (* 13. října 1971, Himara) je řecký vzpěrač narozený v Albánii. Do Řecka emigroval roku 1991. Následně zaznamenal unikátní šňůru, když získal medaili na čtyřech po sobě jdoucích olympiádách, třikrát to byla zlatá (Barcelona 1992, Atlanta 1996, Sydney 2000), jednou bronzová (Athény 2004). Tři zlata má i ze světových šampionátů (1993, 1995, 1998). Zaznamenal jedenáct světových rekordů. Jeho sestra Odyssea Dimasová se věnovala rovněž vzpírání.\n"}
{"id": "1210729", "url": "https://cs.wikipedia.org/wiki?curid=1210729", "title": "Martina Weisenbilderová", "text": "Martina Weisenbilderová\n\nMartina Weisenbilderová (* 13. dubna 1992) je házenkářka švédského týmu Kristianstad handboll a českého národního týmu. Do roku 2015 působila v interligových týmech DHC Slavia Praha a DHK Baník Most a pracovala u městské policie v Mostě. S týmem Kristianstadu se v sezóně 2015/16 zachránila v nejvyšší švédské soutěži. Zúčastnila se domácího mistrovství světa juniorek v házené 2012 (15. místo) a Univerziády 2015 v Jižní Koreji (4. místo). V seniorské reprezentaci debutovala v listopadu 2015 proti Rumunsku (prohra 26:31) a vstřelila jednu branku.\n\n"}
{"id": "1210738", "url": "https://cs.wikipedia.org/wiki?curid=1210738", "title": "Rozpravy Aventina", "text": "Rozpravy Aventina\n\nRozpravy Aventina byl časopis, který vycházel v letech 1925-1934. Jednalo se o kulturní revue, kterou vydávalo nakladatelství Aventinum.\n\nProgramový článek Otakara Štorcha-Mariena \"Křestní peníz novému listu\", který vyšel na titulní straně prvního výtisku Rozprav Aventina uvedl:\n\nI když se jednalo o časopis propagující publikace nakladatelství Aventinum, činil tak podáváním zajímavých informací o autorech, překladatelích a ilustrátorech. Stálou součástí proto byly životopis, interview, reportáž, paměti či vlastní výklad autorů. Časopis doprovázely fotografie, karikatury a reprodukce výtvarných děl. Časopis se snažíl být nejen propagační tiskovinou nakladatelství, ale informoval i o českém a evropském kulturním životě obecně. Zveřejňoval překlady úvah a esejů (zejména z frankofonní oblasti). \n\nPrvním grafikem, který zajišťoval vzhled časopisu v letech 1925-1928, byl Svatopluk Klír. Později, v letech 1928-1934 se ujal grafické úpravy František Muzika.\n\nNeúplný seznam osobností (celkový počet přispěvatelů byl ve stovkách), které se na tvorbě časopisu \"Rozpravy Aventina\" podílely (v abecedním pořadí):\n\nVýtvarná část a karikatury pocházely zejména od autorů:\n\n\"Rozpravy Aventina\" se potýkaly s ekonomickými problémy a proto od ročníku 7 (září 1931) omezily rozsah jednotlivých čísel z původních dvanácti na 8 stran. Též byl omezován počet čísel i přispívajících autorů a \"Rozpravy Aventina\" vycházely nepravidelně. V ročníku 1931-1932 vyšlo ještě 38 čísel a jedno dvojčíslo, v ročníku 1932-1933 jen 10 a v posledním ročníku 1933-1934 15 čísel. Naposledy vyšel časopis 5. června 1934. Problémy \"Rozprav Aventina\" úzce souvisely s ekonomickými problémy mateřského nakladatelství Aventinum. Na podzim 1934 byl na Aventinum vyhlášen obchodním soudem konkurs a vydávání časopisu již nebylo obnoveno.\n\nO širokém rozhledu a rozsahu kulturního zájmu \"Rozprav Aventina\" svědčí například, že úmrtí ruského básníka Sergeje Jesenina (1895-1925) věnovaly Rozpravy Aventina nejen ukázku jeho veršů, ale i článek komunistického revolucionáře Lva Trockého (1879-1940) \"Památce Sergeje Jesenina\".\n\n\n"}
{"id": "1210746", "url": "https://cs.wikipedia.org/wiki?curid=1210746", "title": "Alfa Sculptoris", "text": "Alfa Sculptoris\n\nAlfa Sculptoris je nejjasnější hvězda v souhvězdí Sochaře, od Země je vzdálená asi 780 světelných let. Je to rotační proměnná hvězda a patří do spektrální třídy B7III.\n"}
{"id": "1210760", "url": "https://cs.wikipedia.org/wiki?curid=1210760", "title": "Alan Pascoe", "text": "Alan Pascoe\n\nAlan Pascoe (* 15. března 1947, Portsmouth) je bývalý britský atlet, mistr Evropy v běhu na 400 metrů překážek z roku 1974.\n\nJeho prvním mezinárodním úspěchem bylo vítězství v běhu na 50 metrů překážek na Evropských halových hrách v roce 1969. Ve stejné sezóně získal bronzovou medaili na evropském šampionátu v Athénách v běhu na 110 metrů překážek. O dva roky později na mistrovství Evropy v Helsinkách vybojoval na stejné trati stříbrnou medaili.\nNa olympiádě v Mnichově v roce 1972 na trati 110 metrů překážek nepostoupil do finále, byl však členem stříbrné britské štafety na 4x400 metrů. Po tomto závodě se přeorientoval na trať 400 metrů překážek. Na mistrovství Evropy v Římě v roce 1974 na této trati zvítězil. Zároveň byl členem štafety Velké Británie, která zvítězila na tomto šampionátu v závodě na 4x400 metrů.\n"}
{"id": "1210768", "url": "https://cs.wikipedia.org/wiki?curid=1210768", "title": "Kavárna Union", "text": "Kavárna Union\n\nKavárna Union, zvaná také Unionka, byla kavárna a středisko kulturního života v Praze v 19. a první polovině 20. století. Nacházela se na nároží ulic Národní a Na Perštýně v Braunerově domě čp.342/I.\n\nNejstarší zmínka o domě pochází z roku 1429, kdy stál u hradebního příkopu a můstku za hradbami Starého Města. Podoba budovy z doby kavárny byla dílem raně klasicistní přestavby dle plánů z roku 1789. V domě je k roku 1820 doložena \"Vídeňská kavárna\". Později se kavárna nazývala Union a dům Braunerův, neboť jej vlastnil politik František August Brauner a jeho dcera, malířka Zdenka Braunerová.\n\nV kavárně se svého času setkávala významná část pražských intelektuálů a umělců, například Alois Jirásek, Mikoláš Aleš, Josef Václav Myslbek, František Ženíšek či Antonín Wiehl; z mladší generace např. architekti Pavel Janák, Josef Gočár, malíři Bohumil Kubišta, František Kysela, Josef Lada, spisovatelé Fráňa Šrámek, Eduard Bass, Jaroslav Hašek nebo historici umění Antonín Matějček a V. V. Štech. Legendárním vrchním se stal František Patera, který zde obsluhoval v letech 1907–1925.\n\nV roce 1923 se Karel Čapek emotivně postavil proti možnému rušení kavárny Union. V úvodníku \"Ohrožená památka\" z 23. ledna vyjmenovával intelektuály, především z oblasti literatury, kteří se v kavárně scházeli. Přirovnal \"Unionku\" k nejslavnějším literárním kavárnám Paříže a Berlína.\n\nO sedmnáct let později, 20. ledna 1940, se stejnému problému ve stejném deníku věnoval Eduard Bass. Ten již nepoužil Čapkovy citové argumenty o místu, kde se scházely osobnosti, ale hodnotil unikátnost Braunerova domu. Vzal do úvahy, že dům překáží dopravě a navrhl, aby (podobně jako u paláce Metro, stojícího ve stejném bloku domů) bylo v Braunerově domě vybudováno podloubí. Tím by mohl být odstraněn chodník a Národní třída by získala potřebný pruh pro automobilovou dopravu.\n\nNa dobových fotografiích je vidět, jak Braunerův dům (označen č. 2) a palác Metro (č.1) vystupovaly oproti ostatním domům do ulice. Návrh Eduarda Basse na vybudování podloubí tuto situaci respektoval a řešil.\n\nJeště v roce 1941 informoval tisk o výstavbě lešení u domu a přípravách k opravám. Zdálo se tedy, že Braunerův dům bude ještě na dlouho zachován.\n\nZpráva v Lidových novinách z 17. 4. 1941 hovořila o kavárně Union ještě v přítomném čase, tedy jako o fungující. Nepodařilo se prozatím dohledat, kdy přesně byla kavárna uzavřena, ale stalo se tak téhož roku.\n\nDům byl zbořen v letech 1949–1950 a v letech 1965–1969 nahrazen novostavbou (čp. 342). Ta byla otevřena v listopadu 1969 pod názvem \"Dům dětské knihy\" a sloužila nakladatelství Albatros. Na domě je pamětní deska spisovatele dětských knížek a ředitele nakladatelství Bohumila Říhy. Dnes zde sídlí banka.\n"}
{"id": "1210769", "url": "https://cs.wikipedia.org/wiki?curid=1210769", "title": "After the Battle", "text": "After the Battle\n\nAfter the Battle je časopis zabývající se vojenskou historií vycházející čtvrtletně u nakladatelství \"Battle of Britain International Limited\" ve Spojeném království.\n\n\"After the Battle\" začal vycházet v roce 1973 a vychází vždy 15. dne v únoru, květnu, srpnu a listopadu. Funkci šéfredaktora zastává od roku 1973 Winston Ramsey, jemuž asistuje Gail Parker Ramsey.\n\nČasopis se soustředí zejména na období druhé světové války ve formátu „tehdy a nyní“. Články jsou doprovázeny historickými fotografiemi doplněnými současnými snímky identické scenérie ilustrujícími jak mnoho (či jak málo) se na daném místě za uplynulou dobu změnilo. Většině vydání dominuje hlavní článek na specifické téma, doplněný několika kratšími články. Časopis píše o všech částech světa.\n\nNěkdy vycházejí i tematická čísla na spřízněné náměty, věnovaná válečným filmům, historickým vojenským vozidlům anebo válečným památníkům.\n\n"}
{"id": "1210770", "url": "https://cs.wikipedia.org/wiki?curid=1210770", "title": "Lubaczów", "text": "Lubaczów\n\nLubaczów (, , ) je město ve východním cípu polského Podkarpatského vojvodství ve stejnojmenném okrese (). Město je sídlem stejnojmenné městsko-vesnické gminy a centrem obchodu, kultury a služeb.\n\nMěsto leží u ústí říčky Sołotwa do řeky Lubaczówka. Hranice s Ukrajinou je vzdálena 24 kilometrů (hraniční přechod Korczowa).\n\nLubaczów je prvně zmiňován v roce 1214, kdy zde pod vedením vojvody Pakoslawa Lasocice ze Sandoměře v souladu se smlouvou ze Spiše mezi Lešek I. Bílým a Ondřejem II. Uherským, vzniklo hradiště. Do roku 1376, kdy získalo městská práva neslo osídlení jméno \"Lubacew\" nebo \"Ljubacew\". Do roku 1462 bylo město pod správou knížat mazovských. V tomto roce bylo připojeno k Polskému království, jako součást nově zřízeného belzského vojvodství, kde setrvalo až do roku 1772. Během polsko–osmanské války (1672–76), se u Lubaczówa 7 a 8. října 1672 odehrávaly boje známé jako „bitva u Niemirowa“. Město se vyvinulo v centrum řemesel, vyráběly se tu sečné zbraně a od 18. století i křišťálové sklo. Od 15. století se v oblasti začali usazovat Židé.\n\nV roce 1772 připadl Lubaczów při prvním dělení Polska Rakousku a byl součástí Haliče. V roce 1868 přesunuly rakouské úřady sídlo okresní správy do blízkého Cieszanówa. V roce 1880 získal Lubaczów železniční spojení s městem Jarosław. V roce 1896 zde byla postavena nemocnice. Při požárech v letech 1899 a 1904 většina městských budov vyhořela.\n\nV roce 1918 kdy Polsko vyhlásilo nezávislý stát, se Lubaczów stal součástí lvovského vojvodství Druhé Polské Republiky. IV. Prapor haličského pěšího pluku č. 90 Polské armády sídlící ve městě, se účastnil bojů Polko-ukrajinské války v okolí města až do roku 1919. Podle sčítání lidu z roku 1919 žilo ve městě 2991 Poláků, 1793 Rusínů (Ukrajinců) a 519 Židů.\n\nBěhem zářijového tažení se u Lubaczówa a Oleszyce strhly těžké boje mezi postupujícími Němci a ustupující polskou 21. divizí horské pěchoty (\"21 Dywizja Piechoty Górskiej\"), při nichž byl 16. září zabit brigádní generál Jozef Kustron. 7. září 1939 byl Lubaczów bombardován letadly Luftwaffe a o pět dní později bylo město obsazeno jednotkami Wehrmachtu. 26. září 1939 sem v souladu s Paktem Ribbentrop-Molotov dorazila sovětská Rudá armáda. Během období sovětské vlády mezi zářím 1939 a červnem 1941 bylo mnoho obyvatel deportováno na Sibiř. Město neslo pouze ruský název \"Ljubačev\" (Любачев) a až do ledna 1940 bylo sídlem \"ujezdu Ljubačev\", v rámci Lvovské oblasti. Po správní reformě se 10. ledna 1940 stalo město sídlem \"Rajónu Ljubačev\". Po napadení Sovětského svazu 22. června 1941 se sem vrátili Němci. Německá okupační správa zřídila pro Židy z města a okolí ghetto. Z celkového počtu 7000 zde shromážděných lidí bylo asi 4500 v následujících měsících zastřeleno, zbylí byli posláni do Vyhlazovacího tábora Belzec. Během druhé světové války byl Lubaczów z velké části zničen.\n\nVstup Rudé armády do města 22. července 1944 boje v oblasti neukončil, ačkoliv bylo město i se stejnojmenným rajónem v říjnu 1944 oficiálně navráceno Polsku. Občanská válka mezi polskými a ukrajinskými partyzánskými jednotkami probíhala v jihovýchodní části Polska po dobu několika let. V průběhu operace Visla byla ukrajinská populace města deportována polskými orgány na západ na území, která Polsko po roce 1945 nově získalo od Německa.\n\nMěsto Lubaczów je samostatnou městskou gminou (\"gmina miejska\").\n\nVesnická gmina (\"gmina wiejska\") Lubaczów má rozlohu 202,86 km². Patří do ní následujících 23 obcí se starostenstvími (\"Sołectwo\"):\nMěsto leží na železniční trati spojující Jarosław a ukrajinský Kovel. Železniční stanice se nachází v severní části města.\n\nV Lubaczówě se setkávají regionální silnice vedoucí ke čtyřem polsko-ukrajinským hraničním přechodům: silnice č. 866 (\"droga wojewódzka nr 866\") vedoucí k hraničnímu přechodu Budomierz (asi 13 km), na druhou stranu pokračuje z města do měst Przemysl, Jarosław, Narol, Bełżec a Tomaszów Lubelski. Další je silnice č. 867 do 33 kilometrů vzdáleného přechodu Werchrata a 50 km vzdáleného přechodu Hrebenne, západním směrem pokračuje do měst Oleszyce a Sieniawa. Z města také vede silnice k přechodu Korczowa (25 km).\n\n"}
{"id": "1210771", "url": "https://cs.wikipedia.org/wiki?curid=1210771", "title": "Kriss Akabusi", "text": "Kriss Akabusi\n\nKriss Kezie Uche Chukwu Duru Akabusi (* 28. listopadu 1958, Londýn) je bývalý britský atlet, mistr Evropy v běhu na 400 metrů překážek z roku 1990.\n\nJeho prvním mezinárodním úspěchem se stala stříbrná medaile ve štafetě na 4x400 metrů na olympiádě v Los Angeles v roce 1984. Byl také členem vítězné britské čtvrtkařské štafety na mistrovství Evropy ve Stuttgartu o dva roky později. Na světovém šampionátu v Římě v roce 1987 byl členem štafety Velké Británie na 4x400 metrů, která skončila druhá. Při dalším startu na evropském šampionátu – ve Splitu v roce 1990 – zvítězil v závodě na 400 metrů překážek a obhájil vítězství ve štafetě na 4x400 metrů. Britská štafeta na 4x400 metrů s Akabausim v sestavě se stala také mistrem světa v roce 1991 v Tokiu. Při svém třetím olympijském startu v Barceloně v roce 1992 vybojoval dvě bronzové medaile – v závodě na 400 metrů překážek a ve čtvrtkařské štafetě.\n\n"}
{"id": "1210774", "url": "https://cs.wikipedia.org/wiki?curid=1210774", "title": "Ita Rina", "text": "Ita Rina\n\nIta Rina, původním jménem Italina Lida Kravanja (7. července 1907 Divača — 10. května 1979 Budva) byla slovinská herečka a modelka, známá z působení v německých filmech.\n\nBěhem středoškolských studií se v roce 1926 zúčastnila soutěže o Miss Jugoslávie: i když nevyhrála, její snímky zaujaly záhřebského podnikatele ve filmovém průmyslu Adolfa Müllera, který jí sjednal angažmá u německého producenta Petera Ostermayera. Přijala pseudonym Ita Rina a roku 1927 debutovala v němém filmu Franze Ostena \"Was die Kinder ihren Eltern verschweigen\". Po úspěchu v Německu se prosadila také v české kinematografii: hrála hlavní ženskou postavu v průkopnickém filmu Gustava Machatého \"Erotikon\" (1929). Dobová kritika uvedla: \"„Ita Rina je událost. Je okouzlující ve své dívčí věrnosti a nezakrytě pobuřující, když se spojuje s ďáblem, když se převaluje ve snové vizi na posteli, když popadá svého milence za vlasy (...)\"“ Karel Anton ji obsadil do titulní role prvního českého celovečerního zvukového filmu \"Tonka Šibenice\", poté hrála i v jeho francouzské a německé verzi (v té době se úspěšné filmy nedabovaly ani netitulkovaly, ale rovnou se natočil cizojazyčný remake). Natáčela také v Estonsku (\"Kire lained\"), s Carlem Junghansem spolupracovala na filmu \"A život jde dál\".\n\nV roce 1932 se provdala za srbského inženýra Miodraga Đorđeviće, přestěhovala se do Bělehradu a konvertovala k pravoslaví, přičemž přijala nové křestní jméno Tamara. Poslední filmovou roli hrála v německé detektivce \"Ústředna Rio\" (1939, režie Erich Engels), její kariéru ukončila druhá světová válka a mateřské povinnosti. Po válce působila jako produkční ve studiu Avala Film, v roce 1960 si ještě zahrála v antiutopickém filmu Veljko Bulajiće \"Válka\". Ke konci života trpěla astmatem, v důsledku jednoho záchvatu také zemřela.\n\n\n"}
{"id": "1210777", "url": "https://cs.wikipedia.org/wiki?curid=1210777", "title": "Muzeum strašidel", "text": "Muzeum strašidel\n\nMuzeum strašidel může označovat:\n\n"}
{"id": "1210780", "url": "https://cs.wikipedia.org/wiki?curid=1210780", "title": "Radio Temešvár", "text": "Radio Temešvár\n\nRadio Temešvár (rumunsky \"Radio Timişoara\", maďarsky \"Temesvári Rádió\", německy \"Radio Temeswar\", srbsky \"Радио Темишвар\") je rumunská veřejnoprávní rozhlasová stanice vysílající ze stejnojmenného města Temešvár v rumunském Banátu.\n\nProgramové schéma rozhlasu je odlišné vysílač od vysílače. Každodenní vysílání pro maďarskou, srbskou a německou menšinu je vysíláno po 13 hodině východoevropského času na středních vlnách a večer na VKV frekvenci \"105.9 MHz\". Na VKV frekvenci \"102.9 MHz\" se národnostní vysílání nevysílá vůbec. Pro zbylé menšiny je vyhrazeno nedělní vysílání na středních vlnách. Jedná se o vysílání programu pro českou, slovenskou, ukrajinskou, bulharskou a romskou menšinu.\n\nStanice zahájila vysílání na středních vlnách dne 5. května 1955. V roce 1956 byla spuštěná relace pro německou menšinu. V roce 1985 se vysílání regionálních stanic na popud prezidenta Nicolae Ceausesca odmlčely, což se dotklo i Rádia Temešvár. Důvodem mělo být údajně lepší řízení a centralizace rumunského rozhlasu. Vysílání bylo obnoveno teprve 22. prosince 1989. Toho roku se již vysílalo 6 hodin denně a pouze jedna hodina byla určená pro národnostní vysílání v němčině, maďarštině a srbštině. V roce 1990 bylo zahájeno pravidelné vysílání pořadů pro Čechy, Slováky a Maďary, kteří obývají rumunskou část Banátu. V roce 2003 bylo spuštěno vysílání pro bulharskou menšinu, podle jiných pramenů vzniklo již v roce 1990. Dne 3. srpna 2006 zahájilo Radio Temešvár vysílání přes satelit \"Thor 3\" na pozici \"0.8°W\" v platformě \"Focus Sat\". Signál se vysílal nekódovaně. Vysílání přes satelit bylo ukončeno 7. června 2010.\n\nSpolečné česko-slovenské vysílání na Rádiu Temešvár o délce třiceti minut bylo možné poprvé poslouchat v odpoledních hodinách v neděli 22. dubna 1990. Zpočátku se české vysílání neobešlo bez problémů, neboť úroveň češtiny místních Čechů v té době byla na nízké úrovni. V roce 1990 začalo Radio Temešvár spolupracovat s Československým rozhlasem (později s Českým rozhlasem - Rádiem Praha). Díky návštěvám Prahy, jazykovým kurzům v Dobrušce a příchodem českých učitelů do Banátu se potíže s češtinou podařilo vyřešit. Slovenskou část vysílání měla na starosti realizátorka vysílání \"Vlasta Lazu-Karkušová\". Od roku 1991 do současnosti připravuje také vysílání v češtině. Český program se vysílá každou neděli od 16:30 do 17:00 hodin východoevropského času, slovenský program navazuje od 17:00 do 18:00 hodin.\n\nPokrytí signálem Radia Temešvár je poměrně silné především díky středovlnnému vysílači v obci Orţişoara, který pracuje s výkonem 400 kW. Vysílání je také přenášeno dalšími vysílači, které pokrývají oblasti obývané národnostními menšinami.\n"}
{"id": "1210791", "url": "https://cs.wikipedia.org/wiki?curid=1210791", "title": "Akakios Kakiasvilis", "text": "Akakios Kakiasvilis\n\nAkakios Kakiasvilis, řecky Ακάκιος Κακιασβίλης, gruzínsky კახი კახიაშვილი (* 13. července 1969, Cchinvali) je řecko-gruzínský vzpěrač narozený v Gruzii. Má tři zlaté olympijské medaile ze tří po sobě jdoucích letních olympiád (Barcelona 1992, Atlanta 1996, Sydney 2000), přičemž na barcelonské olympiádě startoval bez státní příslušnosti, v tzv. sjednoceném týmu, zatímco na druhých dvou již reprezentoval Řecko, svou novou vlast, do níž odešel roku 1994. V letech 1992-1994 též reprezentoval samostatnou Gruzii. Zúčastnil se i olympijských her v Athénách roku 2004. Sedmkrát utvořil světový rekord. Po skončení vzpěračské kariéry se stal vzpěračským trenérem.\n"}
{"id": "1210792", "url": "https://cs.wikipedia.org/wiki?curid=1210792", "title": "Your Song", "text": "Your Song\n\n„Your Song“ je singl a popová balada britského zpěváka a hudebního skladatele Eltona Johna z roku 1970. Autorem textu je Bernie Taupin, hudbu složil sám Elton John. V roce 1998 byla uvedena do Síně slávy hudebních cen Grammy. Roku 2004 se umístila na 137. místě v žebříčku 500 nejlepších písní všech dob časopisu \"Rolling Stone\".\n\nPíseň se dočkala několika coververzí, mimo jiné od Roda Stewarta nebo Ellie Goulding.\nPod názvem „Deštivý den“ s textem Pavla Kopty ji v roce 1978 nazpíval Karel Gott\n"}
{"id": "1210824", "url": "https://cs.wikipedia.org/wiki?curid=1210824", "title": "Štáflova chalupa", "text": "Štáflova chalupa\n\nŠtáflova chalupa představuje ukázku tzv. středověkého typu dřevěného domu. Nachází se v Havlíčkově Brodě, v ulici B. Kobzinové, nedaleko pivovaru a kostela Československé církve husitské. Od roku 2010 je chráněna jako národní kulturní památka.\n\nNejstarší části domu vznikly patrně již v 16. století. V roubeném jádru se podařilo objevit dymnou jizbu s horním větracím otvorem pro odvod kouře, čímž se stavba řadí mezi nejstarší dochované stavby středověké tradice. Název domu je odvozen od majitelů, rodiny Štáflů. Z této rodiny patří k nejznámějším především malíř Arnošt Štáfl či grafik Otakar Štáfl. K dalším pozoruhodnostem domu patří povalový strop či černá kuchyně. Od roku 2001 v části chalupy funguje antikvariát, v další části jsou pak pravidelně pořádány výstavy fotografů a výtvarníků se vztahem k Havlíčkobrodsku.\n\n"}
{"id": "1210832", "url": "https://cs.wikipedia.org/wiki?curid=1210832", "title": "Just a Moment (album, Ling Tosite Sigure)", "text": "Just a Moment (album, Ling Tosite Sigure)\n\njust A moment je třetí album skupiny Ling Tosite Sigure, které bylo vydané 13. května 2009. Album obsahuje předešlé singly moment A rhythm a Telecastic fake show.\n\n"}
{"id": "1210836", "url": "https://cs.wikipedia.org/wiki?curid=1210836", "title": "Still a Sigure Virgin?", "text": "Still a Sigure Virgin?\n\nStill a Sigure Virgin (na obalu stylizováno jako still a Sigure virgin?) je čtvrté album japonské skupiny Ling Tosite Sigure, vydané 22. září 2010.\n\nKe konci ledna 2010 skupina podnikla tour nazvanou podle první písně na albu, \"I Was Music.\" Tour obsahovalo 26 zastávek a skončilo 17. dubna. Skupina též absorbovala čtyřdenní tour ve Velké Británii, kdy hráli na The Great Escape festivalu v Brightonu a dva samostatné koncerty v Londýně. Po vydání alba, skupina vystupovala v Japonsku s tour pod názvem Virgin Killer.\n\nVydali několik videoklipů na podporu alba. Byly natočeny videoklipy k \"I Was Music\" a k \"illusion Is Mine\". Natáčení \"I Was Music\" proběhlo na jeden zátah.\n"}
{"id": "1210837", "url": "https://cs.wikipedia.org/wiki?curid=1210837", "title": "Ruta Sepetysová", "text": "Ruta Sepetysová\n\nRuta Sepetysová (\"Sepetys\", * 19. listopadu 1967 Detroit, USA) je americká spisovatelka s litevskými kořeny po svém otci.\n\nZískala bakalářský titul na Internacional Finance na Hillsdale Colledge. Mezitím studovala i Centre d’études Européennes ve francouzském Toulon a na ICN v Nancy.\n\n\nJejí první román pojednává o období před druhou světovou válkou, kde odvede hlavní hrdinku Linu i s matkou a malým bratrem sovětská tajná policie do pracovních táboru na Sibiři. Lina se přes to všechno snaží naučit přežít v takových podmínkách a pomocí lásky k umění, konkretně kreslení si dění kolem sebe tajně zapisuje, kreslí a posílá tajné zprávy svému otci. Později proto, aby uchovala paměti národa a vzdala hold všem na smrt poslaným nevinným lidem. Příběh plný krutosti, ale i lásky a naděje.\n\nPříběh pojednává o dívce jménem Josie Moraineová, která přichází do města New Orleans padesátých let se svou matkou. S matkou prostitutkou milující drahé věci a nemilosrdně zacházející se svou dcerou, o kterou se možná ani sama nechce starat. Josie se snaží postavit na nohy z neblahých čtvrtí tohoto města. S plnou hlavou snů se snaží splnit si vše o čem si předsevzala.\n\nDěj příběhu je zasazen na konec druhé světové války v místě Východního Pruska, kde je k sobě okolnostmi svedena čtveřice mladých lidí a to Florian – Východní Prusko, Joana – Litva, Emilia – Polsko, Alfred – Německo. Na lodi odvážející tisíce uprchlíků do bezpečí. Jmenovala se Wilhelm Gustloff. Z natěšení blížící se spásy v podobě svobody se stane tragédie a vše se mění na boj o holý život. Právě při zoufalém boji o život se ukazuje, že lidé by neměli brát ohledy na svůj původ, na kterém nikdy vcelku nezáleží, protože důležitější je přežít.\n\n"}
{"id": "1210841", "url": "https://cs.wikipedia.org/wiki?curid=1210841", "title": "Katedra sociologie Fakulty sociálních studií Masarykovy univerzity", "text": "Katedra sociologie Fakulty sociálních studií Masarykovy univerzity\n\nKatedra sociologie je jedním z pracovišť Fakulty sociálních studií Masarykovy univerzity. Nabízí bakalářské studium oborů sociologie, genderová studia a sociální antropologie, navazující magisterské studium sociologie (i v anglickém programu) a doktorské studium. Svou výuku zaměřuje na významná společenská témata dnešního světa: otázky sociální stratifikace, nerovnosti a chudoby, populačního vývoje, občanské společnosti a veřejného mínění, migrace, etnicity, urbanizace, genderu nebo tělesnosti. Spolupracuje se Sociologickým ústavem AV ČR a řadou významných sociologických pracovišť v Evropě (Graz, Zadar, Trento) i Spojených státech (New School for Social Research, Yale University). V tradičním žebříčku sestavovaném deníkem Hospodářské noviny se brněnská sociologie pravidelně umisťuje na jeho špici. V roce 2016 obsadila v hodnocení 1. místo.\n\nHistorie katedry sociologie na Masarykově univerzitě počíná rokem 1922 zřízením sociologického semináře na filozofické fakultě. Stál za ním profesor Inocenc Arnošt Bláha, žák Emile Durkheima, který byl klíčovou postavou, díky níž získávala sociologie na Masarykově univerzitě odborný profil a širší akademické uznání. V letech 1927–1931 zde působil Josef Ludvík Fischer (docentem v roce 1926, mimořádným profesorem v roce 1935). V roce 1936 byl na zdejším pracovišti jmenován mimořádným profesorem Emanuel Chalupný (docentem v roce 1923).\n\nPodle studie Zdeňka R. Nešpora bylo v Brně mezi lety 1921 a 1936 obhájeno celkem 13 dizertačních prací ze sociologie. K úplné akademické institucionalizaci oboru sociologie na brněnské univerzitě však došlo až v roce 1936, kdy se stala rigorosním oborem (na Univerzitě Karlově se tak stalo o pět let dříve). V letech 1936–1939 získalo hlavní rigorosum ze sociologie 18 studujících. V letech nacistické okupace (1939–1945), po uzavření českých vysokých škol, byla činnost semináře zastavena. Z krátkého poválečného fungování znovuobnoveného brněnského pracoviště stojí za zmínku rozsáhlý sociologický výzkum města Brna z roku 1947.\n\nVýrazným počinem brněnské sociologické obce bylo od roku 1930 vydávání oborového časopisu \"Sociologická revue\", který ve své době dosahoval evropské úrovně. Jeho oficiálním vydavatelem byla Masarykova sociologická společnost (MSS), založená v roce 1925 z iniciativy E. Chalupného; v pozici šéfredaktora působil Inocenc Arnošt Bláha, který se podílel i na financování časopisu. Po rozkolu uvnitř Masarykovy sociologické společnosti ve 30. letech z ní odešla část pražských sociologů v čele s Josefem Králem a zformovala v Praze konkurenční Společnost pro sociální bádání (oficiálně založena roku 1937) se svým vlastním periodikem \"Sociální problémy\" (od roku 1931). S vynucenou válečnou pauzou (1941–1945) vycházela Sociologická revue až do roku 1949, kdy byla její další činnost shledána politicky nežádoucí.\n\nV souvislosti s meziválečnými sociologickými aktivitami na brněnském pracovišti se někdy hovoří o tzv. brněnské sociologické škole (BSŠ). Tímto termínem se označuje okruh spolupracovníků a žáků Inocence Arnošta Bláhy, resp. Emanuela Chalupného. Řadí se k nim Antonín Obrdlík, Juliana Obrdlíková, Bruno Zwicker, Mojmír Hájek, Jaroslav Hanáček, Vladimír Slaminka nebo Tomáš Čep. Širší vymezení této \"školy\", které v ní rozlišuje několik vrstev, zahrnuje další skupinu sociologů a socioložek. Z jiné perspektivy lze na její existenci nahlížet z hlediska časového členění (1. fáze – 20. léta až rok 1945, 2. fáze – období mezi roky 1945 a 1950). V literatuře bývá BSŠ kladena do kontrastu k tzv. pražské sociologické škole (Josef Král, Otakar Machotka, Zdeněk Ullrich, Jan Mertl, Antonín Boháč).\nV roce 1949 bylo fungování sociologického semináře z úředního rozhodnutí ukončeno jeho formálním sloučením s filosofickým seminářem. Skládání sociologických rigoros však probíhalo až do roku 1953, kdy v souvislosti se zrušením starého rigorosního řádu skončilo. V rozmezí let 1945–53 jich zde bylo složeno 40 (37 hlavních a 3 vedlejší). I. A Bláha byl k 1. říjnu 1949 ministrem školství Zdeňkem Nejedlým penzionován, nicméně v akademickém roce 1949/50 ještě nadále v zaměstnání působil jako tzv. čestný profesor.\n\nČinnost samostatného sociologického pracoviště byla znovu iniciována v roce 1964 s úkolem \"zabezpečit splnění rozhodnutí ÚV KSČ a kádrově připravit obnovení výuky sociologie v marxistickém duchu\". Katedra sociologie na Filozofické fakultě se oficiálně zřídila z rozhodnutí rektora univerzity 23. června 1965. Na obnově se personálně podíleli vedoucí Josef Solař (1919–2002), Miroslav Ovesný (1917–2002), Mojmír Hájek (1913–1993) a Ivo Možný. Později se jejími zaměstnanci stali také žáci I. A. Bláhy Vladimír Kadlec (1905–1969) a Miroslav Gregor (*1925). Výuka sociologie byla zahájena v akademickém roce 1965/1966, studium probíhalo v jednooborové i dvouoborové formě. Současně došlo v roce 1966 k ustavení Laboratoře sociologického výzkumu, která měla realizovat rozsáhlejší empirická šetření. Za tímto účelem byla při katedře vybudována profesionální celostátní tazatelská síť. Oživení sociologického života v daném období dokládá přednáška významného německého sociologa a estetika Theodora W. Adorna na téma \"Sociologie a empirický výzkum\", která se uskutečnila 27. dubna 1966 v aule Filozofické fakulty. Brno navštívil také polský sociolog Jan Szczepański, prezident Mezinárodní sociologické asociace (ISA) a 1. čestný člen Československé sociologické společnosti (dřívější MSS).\n\nDalší osud katedry se odvíjel od politického vývoje po invazi vojsk Varšavské smlouvy do Československa v roce 1968. V listopadu 1969 vydalo Ministerstvo školství rozhodnutí o zrušení kateder společenských věd. Samostatná katedra sociologie zanikla, sociologie byla na konci roku 1970 včleněna pod nově ustavenou Katedru filosofie, logiky a sociologie (o rok později přejmenované na Katedru marxismu-leninismu), která zastřešila dřívější samostatné katedry sociologie, dějin filosofie a logiky a filosofie a metodologie věd (zrušené k 1. červnu 1970). Josef Solař byl z politických důvodů propuštěn. Na post vedoucího nové katedry nastoupil Jiří Cetl (1925–2002), který současně vedl její oddělení filosofie a logiky. Vedením oddělení sociologie, které mělo zajistit výuku posledních studentů přijatých ke studiu sociologie v roce 1969, byl pověřen Miroslav Ovesný. V letech 1970–1974 se přijímání do studia sociologie zastavilo, k jeho obnovení došlo až v akademickém roce 1974/75. Se školním rokem 1978/79 došlo ke koncepční změně z dvouoborového studia (marxisticko-leninské) sociologie na studium jednooborové.\n\nLaboratoř sociologického výzkumu pokračovala ve své činnosti v omezeném režimu (Ivo Možný, Lubomír Nový, Pavel Pácl, Svatomíra Přadková). V období let 1971–79 realizovala celkem 17 sociologických šetření pro různé zadavatele (např. rozsáhlé zkoumání vlivu technického rozvoje na strukturu pracovních sil v cihlářském oboru, studii migrace obyvatel Brna pro Geografický ústav ČSAV, opakované výzkumy v Přerovských strojírnách nebo projekt \"Mladé rodiny\" pro Československý výzkumný ústav práce a sociálních věcí).\n\nOd března 1980 začala znovu fungovat samostatná katedra sociologie. Dřívější Katedra marxismu-leninismu se totiž rozdělila na Katedru marxisticko-leninské filozofie a logiky a Katedru marxisticko-leninské sociologie. Během normalizačního období se na ní dařilo udržovat relativně liberální klima, a to zejména po nástupu Jaroslava Stříteckého (*1941) do jejího čela v roce 1981. Katedra v tehdejších podmínkách představovala poměrně jedinečný akademický prostor pro odborné uplatnění začínajících (Jan Keller, Ladislav Rabušic, Petr Mareš aj.) nebo politicky nežádoucích (Ivo Možný, Lubomír Nový aj.) sociálních vědců. Významný fenomén tehdejšího období představovalo pořádání pravidelného odborného semináře s titulem \"Socialistický životní způsob jako sociální realita\", který se konal poprvé v listopadu 1982 za účasti československých i zahraničních sociálních vědců (například Ivo Možný, Ladislav Rabušic, Bohuslav Blažek, Michal Illner, Martin Potůček, Josef Alan, Miloslav Petrusek či Miroslav Foret). Další dva semináře proběhly v letech 1984 a 1986.\n\nPo pádu komunistického režimu se katedra významnou měrou podílela na rehabilitaci prestiže sociálních věd v Československu a poté v České republice. V roce 1990 prošla pod novým vedoucím Ivo Možným výraznými organizačními i personálními změnami. Reformoval se způsob výuky (otevřeno dvouoborové studium, studium prodlouženo ze čtyřletého na pětileté) a zvýšil se počet studujících (téměř dvojnásobně). V kontextu mateřské filozofické fakulty přišla katedra s průkopnickými prvky, jako jsou bakalářské zkoušky a kreditový systém. Otevřela se rovněž mezinárodnímu prostředí a posílila důraz na výzkumnou činnost, ve které se výrazně orientovala na kvantitativní výzkum a socioekonomické otázky a populační studia. Pedagogický sbor se postupně rozšířil o Libora Musila, Radima Maradu, Aleše Burjanka, Jaromíra Volka nebo Csabu Szaló, což vedlo i k diverzifikaci výzkumných a výukových témat (např. konstrukce sociálních a kulturních identit, sociologie města či mediální studia) a metodologického zaměření (kvalitativní výzkum, konceptuální analýza). Některé z dřívějších výrazných postav naopak z katedry odešly: Lubomír Nový (1930–1996) se stal v roce 1990 vedoucím katedry filozofie na Filozofické fakultě Masarykovy univerzity, Pavel Pácl (1932–2013) nastoupil od roku 1992 na katedru filozofie Filozofické fakulty nově ustavené Ostravské univerzity, Jaroslav Střítecký (*1941) působil v letech 1993–1997 jako hostující profesor na rakouských univerzitách, v roce 1995 zakotvil na Ústavu hudební vědy Filozofické fakulty Masarykovy univerzity.\n\nV průběhu 90. let se stala katedra odrazovým můstkem pro etablování se několika nových oborů a později i samostatných kateder – Sociální politiky a sociální práce (od roku 1994 Katedra sociální politiky a sociální práce – 1. vedoucím Ladislav Rabušic), Mediálních studií (od roku 1998 Katedra mediálních studií a žurnalistiky – 1. vedoucím Jiří Pavelka) a Humanitní environmentalistiky (od roku 1998 Katedra environmentálních studií – 1. vedoucí Hana Librová). Součástí dobové institucionální dynamiky bylo rostoucí fakultní napětí mezi (novými) společenskovědními obory a obory tradičními. Jeho důsledkem – a předzvěstí pozdějšího vývoje – se stalo ustavení Školy sociálních studií uvnitř filozofické fakulty, kterou kromě Katedry sociologie tvořily Katedra sociální politiky a sociální práce a Katedra politologie (založená roku 1991 – 1. vedoucím Vladimír Čermák).\n\nV roce 1998 se stala katedra součástí Fakulty sociálních studií, jejíž založení završilo předchozí snahy společenskovědních oborů o institucionální nezávislost. V jejím rámci přijala katedra model odděleného bakalářského, magisterského a doktorského studia a kreditový systém. V akademickém roce 2004/2005 se studijní nabídka na bakalářském stupni rozšířila o obory Genderová studia a Sociální antropologie (akreditace Ministerstvem školství, mládeže a tělovýchovy ČR) byla schválena 11. února 2004). Za jejich etablováním stála nejmladší generace pedagogů a pedagožek (Iva Šmídová, Kateřina Nedbálková, Kateřina Lišková, Lucie Jarkovská, Eva Šlesingerová, Irena Kašparová, Petr Kouřil). Oba nové obory bylo možné studovat pouze dvouoborově – a to v kombinaci se zbývajícími dvěma obory z katedry sociologie. Současně bylo otevřeno i jednooborové bakalářské studium sociologie, které mělo být určeno primárně \"uchazečům a uchazečkám s vyhraněným zájmem o tento obor, kteří počítají s tím, že budou pokračovat ve studiu sociologie i na dalších stupních, tedy v magisterském, případně doktorském studiu\".\n\nBakalářský stupeň aktuálně nabízí možnost tříletého studia oborů sociologie (jednooborové a dvouoborové), genderová studia a sociální antropologie (obojí pouze dvouoborově).\n\nNa magisterském stupni lze kromě obecné sociologie (tj. bez profilace) studovat také sociologii se zaměřením (profilací) na genderová studia, sociální antropologii a urbánní studia. Od akademického roku 2017/18 se nabídka profilací rozšíří o populační studia. Na magisterském stupni se nabízejí i anglické studijní programy Sociology a Cultural sociology. Katedra se rovněž – společně s univerzitami v Grazu, Zadaru a Trentu – podílí na mezinárodním výukovém programu Cultural sociology (tzv. Joint degree).\n\nDoktorské studium na katedře probíhá v prezenční i kombinované formě. Nabízeno je i studium v anglickém jazyce.\n\nSouhrnná analýza odborné publikační činnosti české sociologie v 90. letech 20. století konstatovala, že Fakulta sociálních studií MU patří společně se Sociologickým ústavem AV ČR a Fakultou sociálních věd Univerzity Karlovy v Praze mezi hlavní instituce československé, resp. české sociologie. K publikačně nejplodnějším autorům v této periodě patřili Ladislav Rabušic, Petr Mareš a Jan Keller.\n\nVýznamná část členů a členek katedry participovala na výzkumných aktivitách \"Institutu pro výzkum reprodukce a integrace společnosti (IVRIS)\", který fungoval v letech 2005–2012 pod vedením prof. Petra Mareše jako organizační základna pro řešení Výzkumného záměru Ministerstva školství, mládeže a tělovýchovy ČR \"Reprodukce a integrace společnosti\". Na jeho činnost částečně navázal nově vzniklý a aktuálně fungující Ústav populačních studií (ÚPS), jehož vedoucím je prof. Ladislav Rabušic.\n\nČlenové a členky katedry se pravidelně podílejí nebo spolupodílejí na řešení standardních a postdoktorských projektů Grantové agentury ČR (GAČR) a výzkumných projektů financovaných českými ministerstvy nebo evropskými institucemi.\nVědecké projekty s finanční podporou Grantové agentury České republiky patří od samotného počátku k základním pilířům vědecko-výzkumné práce katedry. V 90. letech 20. století těmto projektům dominovala témata chudoby a stárnutí. Koncem 90. let se výzkumné pole katedry rozšířilo o sociologickou reflexi politiky a občanské společnosti a empirický výzkum hodnotových orientací. Další dekáda, během které došlo k dalšímu nárůstu vědecké kapacity katedry, zaznamenala pokračování výzkumných aktivit na tradičních tematických polích i další tematickou expanzi. Do popředí se dostaly otázky populačního vývoje, reprodukčního chování, etnicity a genderových aspektů společenských jevů.\n\n\n\n\nJiný důležitý zdroj podpory vědeckého výzkumu na katedře představují projekty financované prostřednictvím vybraných ministerstev Vlády České republiky.\n\nKatedra sociologie se zapojuje také do výzkumných projektů podporovaných Evropskou unií (rámcové programy EU, program Grundtvig…).\n\nDalší zdroje financování menších projektů na katedře představují např. Mezinárodní visegrádský fond (MVF), Open Society Fund (OSF) nebo Vzdělávací nadace Jana Husa (VNJH).\n\nKaždoročně katedra pořádá mezinárodní konferenci \"Identities in Conflict – Conflict in Identities\".\n\nČlenové a členky katedry se autorsky podílejí na řadě odborných textů. Pravidelně publikují v domácích i zahraničních akademických časopisech stejně jako v samostatných monografiích. Z českých knižních nakladatelství jejich odborné tituly nejčastěji publikují Sociologické nakladatelství (SLON), Centrum pro studium demokracie a kultury (CDK) nebo Nakladatelství Masarykovy univerzity (Munipress).\n\nOd roku 2011 vychází na katedře odborný časopis Sociální studia. Toto odborné periodikum vzniklo transformací \"Sborníku prací Fakulty sociálních studií\" v roce 2004. V letech 2004–2010 bylo vydáváno jako časopis Fakulty sociálních studií MU.\n\nSoučástí života katedry je tradičně řada akademických i mimoakademických aktivit, na nichž se podílejí studenti a absolventi.\n\nK nejvýraznějším institucionalizovaným aktivitám tohoto druhu v novodobé historii katedry patřil studentský spolek WeDuSiMa, který vznikl v roce 2000 z iniciativy tehdejších magisterských a doktorských studujících. Jeho snahou bylo \"popularizovat a dále rozvíjet sociologický pohled na svět, podněcovat a zprostředkovávat diskusi nad sociologicky zajímavými tématy\". V dalších letech docházelo k přirozené generační obměně členstva spolku. K zajímavým počinům mladší generace studujících se řadí vypracování a zveřejnění programového dokumentu \"Aby jenom kvetla\" (2004) adresovanému katedře sociologie. Dle slov svých iniciátorů (Ivo Bystřičan, Petr Jedlička) měl sloužit jako \"impuls k navázání vzájemné komunikace, která by mohla vést k společné snaze o soustavné vytváření koncepce sociologie ještě přínosnější pro studenty, vyučující i laickou veřejnost\".\n\nV dalších letech – a po další generační proměně – došlo k ustavení \"Brněnské sociologické společnosti\", která se s počátkem roku 2012 transformovala do podoby studentské neziskové organizace \"Sociologické nástupiště\", která funguje do dnešních dnů. Jako svou hlavní programovou náplň deklaruje \"podporu, rozvoj a propagaci společenských věd, zvláště pak sociologie, a popularizaci témat a výsledků s těmito vědami spojených\". Za tímto účelem organizuje řadu projektů a aktivit. Z odborně laděných akcí se jedná o studentskou sociologickou konferenci \"Sociologie zítřka\", společenský a kulturní charakter pa mají tradiční katedrový večírek \"SOCKAP\" nebo festival \"Lefrvesáns\". Na pomezí obou typů aktivit se nachází (nepravidelný) cyklus filmových promítání \"Sociologie a film\" nebo diskusních setkání \"Sociologie a literatura\".\n\nZavedení bakalářských studijních programů genderová studia a sociální antropologie v roce 2005 přispělo také k diverzifikaci a specializaci studentských aktivit. Při genderových studiích vznikl v roce 2009 neformální studentský a absolventský spolek \"Gender centrum FSS\", jehož snahou je \"vytvářet neformální síť spojující zájemce a zájemkyně o genderovou problematiku z řad studujících, a zároveň prostřednictvím vzdělávacích a informačních akcí zpřístupňovat genderová témata univerzitní i širší veřejnosti\". Spolek organizuje nepravidelné přednášky, filmová promítání a debaty nad genderovými a qeer tématy. Okolo oboru sociální antropologie se utvořil neformální spolek \"Anonymní antropologové\", k jehož nejvýraznějším aktivitám patří \"integrační újezd\", vánoční antropobesídka a Studentská antropologická konference.\n\n"}
{"id": "1210843", "url": "https://cs.wikipedia.org/wiki?curid=1210843", "title": "Vojtěch Ruffer", "text": "Vojtěch Ruffer\n\nJ.M. can. Vojtěch Ruffer (14. prosince 1790, Česká Skalice – 15. června 1870, Vyšehrad), byl český římskokatolický duchovní, od roku 1843 sídelní kanovník Vyšehradské kapituly a od roku 1858 její probošt.\n\nRodák z České Skalice, Vojtěch Ruffer, žil od svých sedmnácti let v Praze a studoval zde nejprve gymnázium a později bohosloví v kněžském semináři. Během studií jej velmi podporoval vyšehradský kanovník, dr. Josef Dittrich. Po přijetí kněžského svěcení v roce 1817 pak Ruffer nastoupil na Vyšehrad, kde se staral o kapitulní archiv a zároveň v tehdy samostatném městě Vyšehrad vyučoval náboženství.\n\nV roce 1843 přijal kanonikát ve Vyšehradské kapitule a zároveň úřad vyšehradského faráře. Roku 1850 se pak stal děkanem kapituly a o osm let později jejím proboštem. Podařilo se mu stabilizovat hospodaření kapituly. Rovněž započal do postupně uvolňovaných kanonikátů vyšehradských jmenovat české, vlastenecky orientované kněze a zároveň literáty. Hned v roce 1859 povolal na Vyšehrad Karla Aloise Vinařického, v roce 1860 Václava Štulce (svého pozdějšího nástupce v proboštském úřadu) a roku 1868 Josefa Ehrenbergera.\n\nVedle této činnosti inicioval Vojtěch Ruffer stavbu nové vyšehradské školy a začal se stavbou nových kanovnických domů. Zemřel 15. června 1870 a následujícího roku byl kapitulou zvolen do proboštského úřadu Václav Štulc, který na Rufferovo dílo navázal a rozvinul jej.\n\n\n\n\n"}
{"id": "1210845", "url": "https://cs.wikipedia.org/wiki?curid=1210845", "title": "Mirovická vrchovina", "text": "Mirovická vrchovina\n\nMirovická vrchovina je geomorfologický okrsek, který se nachází ve střední a jižní části Březnické pahorkatiny. Ta je podcelkem Benešovske pahorkatiny. Je to plochá vrchovina na proterozoických mirotických ortorulách, má silně rozčleněný erozně denudační reliéf porušený příčnými zlomy směru SZ – JV s výraznými strukturními hřbety. Nejvyšší bod Pteč 633 m.\n"}
{"id": "1210847", "url": "https://cs.wikipedia.org/wiki?curid=1210847", "title": "Kalevi Kotkas", "text": "Kalevi Kotkas\n\nKalevi Kotkas ( 10. srpna 1913 – 24. srpna 1983) byl finský atlet, mistr Evropy ve skoku do výšky z roku 1934.\n\nStartoval (bez medailového úspěchu) na olympiádách v letech 1932 a 1936. V roce 1934 se stal prvním mistrem Evropy ve skoku do výšky, na dalším evropském šampionátu skončil v této disciplíně druhý. Kromě skoku do výšky se věnoval také hodu diskem (byl sedmkrát finským rekordmanem, nejlépe výkonem 51,27 m).\n\n"}
{"id": "1210851", "url": "https://cs.wikipedia.org/wiki?curid=1210851", "title": "Sjaak Swart", "text": "Sjaak Swart\n\nJesaia Swart, známý jako Sjaak Swart (* 3. července 1938 Muiderberg) je bývalý nizozemský fotbalista. Na postu pravého křídelního útočníka odehrál celou seniorskou kariéru v AFC Ajax, za věrnost klubu získal přezdívku \"Mister Ajax\".\n\nNarodil se v rybářské vesnici Muiderberg na pobřeží zálivu Markermeer v židovské rodině, jeho rodina přežila válku díky falešným dokladům. Za Ajax hrál od jedenácti let, v A-týmu odehrál sedmnáct prvoligových sezón a je s 596 zápasy (včetně přípravných) rekordmanem klubu. Osmkrát s klubem vyhrál Eredivisie (1957, 1960, 1966, 1967, 1968, 1970, 1972, 1973), pětkrát Nizozemský fotbalový pohár (1961, 1967, 1970, 1971, 1972), jednou Rappanův pohár (1962), třikrát Pohár mistrů evropských zemí (1971, 1972, 1973), dvakrát Superpohár UEFA (1972) a jednou Interkontinentální pohár (1972).\n\nZa reprezentaci Nizozemska odehrál 31 zápasů a vstřelil v nich deset branek.\n\n"}
{"id": "1210852", "url": "https://cs.wikipedia.org/wiki?curid=1210852", "title": "Štáflova bašta", "text": "Štáflova bašta\n\nŠtáflova bašta je objekt gotického hradebního systému Havlíčkova Brodu. Stojí v parku Budoucnost na Rubešově náměstí.\n\nPostavena byla společně s opevněním města po roce 1310. Od roku 1957 v jeho prostorech funguje památník Otakara Štáfla, které spravuje Muzeum Vysočiny Havlíčkův Brod.\n\nV památníku lze vidět předměty dokumentující život a dílo Otakara Štáfla. Kromě nich jsou zde umístěny Štáflovy plastiky, zachycující výjevy ze života Karla Havlíčka Borovského. Poslední rekonstrukce byla provedena v roce 1984, při příležitosti 100. výročí Štáflova narození.\n\n"}
{"id": "1210855", "url": "https://cs.wikipedia.org/wiki?curid=1210855", "title": "Kurt Lundqvist", "text": "Kurt Lundqvist\n\nKurt Lundqvist (10. srpna 1914 – 24. srpna 1976) byl švédský atlet, mistr Evropy ve skoku do výšky z roku 1938.\n\nV roce 1938 se stal mistrem Evropy ve skoku do výšky, v předcházející sezóně vytvořil švédský rekord výkonem 198 cm.\n"}
{"id": "1210856", "url": "https://cs.wikipedia.org/wiki?curid=1210856", "title": "Zagórz", "text": "Zagórz\n\nZagórz (; ) je město v jihovýchodním Polsku v okrese Sanok (\"Powiat Sanocki\") v Podkarpatském vojvodství. Je sídlem stejnojmenné městsko-vesnické gminy.\n\nZagórz leží na březích řeky Osława před jejím soutokem s řekou San ve vysočině Bukowsko ve Vnějších Východních Karpatech, asi 6,5 kilometru jihovýchodně od Sanoku. Nejbližšími městy v severovýchodním Slovensku jsou Palota a Medzilaborce.\n\nObec vznikla ve 14. století, když byla Červená Rus anektována Polským královstvím. Na počátku 16. století uvádí dokumenty název \"Sagorsze\" a \"Sogorsch\". Zagórz patřila šlechtickému rodu Tarnawski, ale v roce 1490 ji koupil Piotr Kmita Sobieński. V 16. a 17. století měnila obec často majitele.\n\nV roce 1710 vybudoval volyňský vojvoda, hrabě Jan Adam Stadnicki v Zagórzi opevněný komplex kláštera karmelitánů, který sloužil i jako špitál pro válečné veterány. Klášter sloužil i jako útočiště pro povstalce Barské konfedereace. V roce 1789, když už Zagórz po prvním dělení Polska patřila do rakouské Haliče byl klášter, jako mnoho dalších zrušen císařem Josefem II.. V roce 1830 celý komplex vyhořel.\n\nV roce 1880 měla Zagórz 1639 obyvatel, Poláků, Rusínů, Židů a Němců. V té době už sem byla přivedena železnice, stanice ležela ve čtvrti \"Nowy Zagórz\". Vznik železničního uzlu přispěl k rozvoji obce, počet obyvatel do roku 1914 vzrostl na 2400 lidí, důležitost uzlu dokládá i fakt, že v té době zde pracovalo kolem 3000 železničních dělníků. Během Polsko-ukrajinské války v letech 1918 a 1919 zdejší železničáři sestavili dva obrněné vlaky „Gromobój“ a „Kozak“, které na trase Zagórz – Szczawne – Komańcza – Łupków chránily oblast před ukrajinskými útoky.\n\nZa Druhé Polské republiky patřila Zagórz do Lvovského vojvodství. 12. září 1939 do obce vstoupily první jednotky Wehrmachtu, nadšeně vítané místními obyvateli ukrajinského původu. Během války v oblasti operovala odbojová Zemská armáda. Německá okupace skončila 13. září 1944, příchodem Rudé armády..\n\nZa války ve zdejší části Zasław nacisté zřídili pracovní tábor Zasław, k využití práce polských Židů, kteří posléze skončili ve vyhlazovacím táboře Belzec.\n\nV roce 1972 byl Zagórz s několika sousedními obcemi začleněn do města Sanok. 1. února 1977 získal Zagórz status města.\n\nZagórz je nejzazším železničním uzlem v jihovýchodním Polsku, tratě PKP odtud vedou třemi směry - směrem na východ (směr Krościenko a ukrajinská hranice), na jih (směr Nowy Łupków, Lupkovský průsmyk a slovenské hranice) a na západ (směr Jasło a zbytek Polska). Městská nádraží nesou názvy \"Zagórz\" a \"Nowy Zagórz\".\n\nMěsto protíná i silnice č. 84 vedoucí z Sanoku do měst Lesko (asi 8 km) a Ustrzyki Dolne (asi 32 km) a hranice s Ukrajinou.\n\nDo městsko-vesnické gminy (\"gmina miejsko-wiejska\") patří kromě města Zagórz následujících 11 obcí se starostenstvími (\"Sołectwo\"):\nDalší obcí gminy je Brzozowiec.\n\n\nKromě toho město spolupracuje se švýcarskou obcí Villars-sur-Glâne.\n\n"}
{"id": "1210857", "url": "https://cs.wikipedia.org/wiki?curid=1210857", "title": "Anton Bolinder", "text": "Anton Bolinder\n\nAnton Bolinder (3. června 1915 – 7. prosince 2006) byl švédský atlet, mistr Evropy ve skoku do výšky z roku 1946.\n\nV roce 1946 se stal mistrem Evropy ve skoku do výšky. Vytvořil si přitom osobní rekord výkonem 199 cm.\n"}
{"id": "1210858", "url": "https://cs.wikipedia.org/wiki?curid=1210858", "title": "American Music Awards 2015", "text": "American Music Awards 2015\n\nPředávání cen American Music Awards 2015 se konalo 22. listopadu 2015 v Microsoft divadle v Los Angeles v Kalifornii.Ceremoniál byl vysílán stanicí ABC a moderovala ho Jennifer Lopez.\n\n\n"}
{"id": "1210859", "url": "https://cs.wikipedia.org/wiki?curid=1210859", "title": "Annopol", "text": "Annopol\n\nAnnopol je město a sídlo stejnojmenné gminy ve východním Polsku v okrese Kraśnik v Lublinském vojvodství.\n\nMěsto se vyvinulo z vesnice Rachów, kterou v 16. a 17. století vlastnily šlechtické rodiny Rachowski, Czyżowski, Morsztyn a od poloviny 18. století rodina Tymiński. V roce 1761 obdržela obec městská práva od polského krále Augusta III. Vlastník obce Rachów, Antoni Jabłonowski, pojmenoval město po své zesnulé manželce Anně. Tak vzniklo označení \"Anno\" (pro Annu) a \"pol\" z řeckého \"polis\" jako město. Tím se i do znaku dostala svatá Anna.\n\nPři třetím dělení Polska v roce 1795 připadlo město Rakousku, od roku 1815 bylo součástí Kongresovky. V roce 1869 obec ztratila svá městská práva.\n\nV roce 1939 se zde začalo s těžbou fosforitu a v roce 1970 byl otevřen druhý důl.\n\nOd 1. ledna 1996 má Annopol opět statut města.\n\nVedle města Annopol existuje v rámci gminy rovněž starostenství v těchto vsích:\n\nBorów, Dąbrowa, Grabówka, Janiszów, Kosin, Miłoszówka, Natalin, Nowy Rachów, Opoka Duża, Popów, Rachów, Stary Rachów, Sucha Wólka, Świeciechów Duży, Świeciechów Poduchowny, Wymysłów a Zabełcze.\n\n\n"}
{"id": "1210863", "url": "https://cs.wikipedia.org/wiki?curid=1210863", "title": "Alan Paterson", "text": "Alan Paterson\n\nAlan Paterson (11. června 1928 – 8. května 1999) byl britský atlet, mistr Evropy ve skoku do výšky z roku 1950.\n\nDvakrát startoval na olympiádě ve skoku do výšky, v roce 1948 i 1952 však medaili nezískal. V roce 1946 vybojoval na evropském šampionátu v soutěži výškařů stříbrnou medaili. O čtyři roky později se v této disciplíně stal mistrem Evropy. Jeho osobní rekord 202 cm pochází z roku 1947.\n"}
{"id": "1210868", "url": "https://cs.wikipedia.org/wiki?curid=1210868", "title": "Park Budoucnost", "text": "Park Budoucnost\n\nPark Budoucnost je městský park ve východní části Havlíčkova Brodu. Parkem protéká Cihlářský potok a nacházejí se zde rybníky Cihlář, Rantejch, Hastrman a Obora.\n\nDne 9. května 1886 byl založen okrašlovací spolek Budoucnost, jehož cílem bylo vybudování rozsáhlého městského parku. Za předchůdce parku jsou považovány tzv. \"Štěpánčiny sady\", vytvořené 10. května 1881 při příležitosti sňatku korunní princezny Štěpánky Belgické a korunního prince Rudolfa. Tyto sady v roce 1889 zakoupil spolek Budoucnost. Druhý základ parku představoval obecní les mezi sv. Trojicí a Kalvárií. Spolek postupně nakupoval a upravoval další pozemky, až vznikl dnešní, 25 ha rozlehlý, park.\n\n\nJelikož se park nachází přímo ve městě, je volně přístupný a vede v něm řada cestiček. Z \"Rubešova náměstí\" do \"ulice Prokopa Holého\" vede také žlutá turistická značka a od zimního stadionu Kotlina do \"Chotěbořské ulice\" okolo rybníku Rantejch zelená turistická značka. Z ulice \"V Sadech\" do ulice \"U Trojice\" okolo Štáflovy bašty procházejí cyklotrasy 4153 a 4157. U rybníka Cihlář začíná trasa NS Park Budoucnost – Vlkovsko pokračující až k obci Knyk.\n\n\n"}
{"id": "1210881", "url": "https://cs.wikipedia.org/wiki?curid=1210881", "title": "Odise Roshi", "text": "Odise Roshi\n\nOdise Roshi [odyse roši] (* 22. května 1991, Fier, Albánie) je albánský fotbalový záložník a reprezentant, od roku 2016 hráč klubu Terek Groznyj.\n\n\nNastupoval za albánské mládežnické reprezentace U17 a U21.\n\nV A-mužstvu Albánie debutoval 7. 10. 2011 v přátelském utkání v Saint-Denis proti reprezentaci Francie (porážka 0:3).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1210884", "url": "https://cs.wikipedia.org/wiki?curid=1210884", "title": "Otterup", "text": "Otterup\n\nOtterup je město na ostrově Fyn v Dánsku, součást obce Nordfyns v regionu Syddanmark. Má 5 083 obyvatel.\n\nV nálezišti Galgedil, nacházejícím se na území města, se našly stopy po osídlení již z období neolitu, doby bronzové a doby železné. Objevy více než čtyřiceti hrobů v této archeologické lokalitě je dále doložena přítomnost Vikingů v oblasti během 9. století.\n\nStředověká osada je poprvé zmíněna v roce 1427, kdy se uvádí pod jménem \"„Ottorp“\". V roce 1722 byl v místním panském sídle Nislevgård otevřen útulek pro chudé, později zde byla knihovna a muzeum a v současnosti budova slouží jako internátní škola. Významným pro rozvoj města bylo vybudování železniční tratě Odense–Bogense v roce 1882, která přecházela přes Oteerup. V roce 1889 zde vznikla zbrojovka Schultz & Larsen, která ukončila výrobu až v roce 1994.\n\nV současnosti je město lokálním centrem průmyslu. Nachází se zde například kostel, několik škol, místní fotbalový a hokejový klub a několik dalších sportovních klubů.\n\n"}
{"id": "1210888", "url": "https://cs.wikipedia.org/wiki?curid=1210888", "title": "Astropis", "text": "Astropis\n\nAstropis může být:\n\n"}
{"id": "1210896", "url": "https://cs.wikipedia.org/wiki?curid=1210896", "title": "Michal Kýček", "text": "Michal Kýček\n\nMichal Kýček (* 17. října 1974) je bývalý český fotbalový brankář.\n\nV české lize hrál za FC Union Cheb a FK Chmel Blšany. Nastoupil ve 4 ligových utkáních. Ve druhé lize hrál za FC MUS Most.\n\n\n"}
{"id": "1210902", "url": "https://cs.wikipedia.org/wiki?curid=1210902", "title": "Japonská mytologie", "text": "Japonská mytologie\n\nJaponská mytologie je systém věr a náboženských představ japonské kultury vycházející z kultu přírody, šintoistické a buddhistického náboženství. Nejdůležitějším pramenem staré japonské mytologie jsou mytologické sbírky \"Kodžiki\" a \"Nihonšoki\".\n\nJaponské mýty blízce souvisí s původním japonským náboženstvím šintoismem. Mnohé japonské šintoistické svatyně jsou například zasvěceny božstvům, která jsou známa z mytologie. Velmi často se mýty vztahují ke konkrétním místům v zemi a souvisí s konkrétními historickými osobnostmi nebo událostmi. Velmi výrazný je kult přírody. Každá událost jako stavba domu, zabití zvířete, pokácení stromu a podobně byla chápána jako narušení rovnováhy, která se musela obnovit očistnými rituály.\n\nNezastupitelné místo v světové mytologii mají japonské kroniky Kodžiki a Nihonšoki. Kodžiki je nejstarším dílem o japonské mytologii a v překladu znamená \"Kronika dávných příběhů\". Pochází z roku 712 a je to nejstarší japonská kniha. Nihonšoki je o něco mladší, pochází z roku 720 a v překladu znamená \"Japonská kronika\". V podstatě jde o dva téměř výlučné zdroje informací o japonské mytologii.\n\n"}
{"id": "1210909", "url": "https://cs.wikipedia.org/wiki?curid=1210909", "title": "Takahito Mura", "text": "Takahito Mura\n\nTakahito Mura (11. únor 1991, Macudo, Japonsko) je japonský krasobruslař soutěžící v mužské sólové kategorii. Je vítěz soutěže Mistrovství čtyř kontinentů v krasobruslení 2014.\n\n"}
{"id": "1210913", "url": "https://cs.wikipedia.org/wiki?curid=1210913", "title": "Paka nížinná", "text": "Paka nížinná\n\nPaka nížinná, rovněž aguti paka nebo tlamák bahní (\"Cuniculus paca\") je hlodavec z čeledi pakovití a rodu \"Cuniculus\". Dříve byl řazen do čeledi agutiovití (Dasyproctidae). Popsal jej Carl Linné v roce 1766. Má rozsáhlý areál rozšíření. Dle Mezinárodního svazu ochrany přírody i proto patří mezi málo dotčené druhy.\nPaka nížinná má rozsáhlý areál výskytu od severovýchodního Mexika (především v Mexickém zálivu) přes Paraguay, Argentinu až do jihovýchodní Brazílie. Některé populace žijí rovněž v Uruguayi. Do tropických oblastí Severní Ameriky se paky dostaly přes pevninský most z Jižní Ameriky při poslední době ledové v pleistocénu. Byla introdukována do Alžírska a na Kubu. K životu dává přednost stálezeleným tropickým lesům (například v Mexiku), avšak žije též v mangrovníkových porostech. Na Yucatánu žije i v suchých oblastech. Průměrná nadmořská výška, ve které žije, činí 1 600 m n. m. Hustota populace závisí na dostupnosti potravy, vody, přítomnosti predátorů a dalších faktorech.\nPaka nížinná má robustně stavěné tělo, samci měří na délku 65 až 82 cm, samice jsou menší a dosahují délky 60 až 70 cm; u tohoto druhu je vyvinut pohlavní dimorfismus. Hmotnost se odhaduje na 7−12 kg, jedná se o největšího hlodavce Mexika. Nohy jsou krátké, ocas zakrnělý. Přední tlapy jsou opatřeny 4 prsty, zadní 5. Lebka měří zhruba 19 cm. Celkový zubní vzorec činí I 1/1, C 0/0, PM 1/1, M 3/3 = 20. Srst je červenohnědá, se světlejším břichem a bílými skvrnami na bocích.\nPaky nížinné přes den obývají nory, které si vyhrabávají 2 až 6 m hluboko, na yucatánském poloostrově obývají jeskyně. Žijí ve skupinkách složených ze samce a samice (monogamní druh), avšak nebydlí spolu v jedné noře. Chrání území o rozloze 3−4 ha a značí si jej rozstřikováním sekretů ze žláz blízko konečníku. Jedná se o noční zvířata, orientují se především sluchem a čichem, mají však také dobrý zrak podporovaný například vrstvou \"tapetum lucidum\" na sítnici. Predátory zastrašují zvuky připomínajícími chrochtání až vrčení, jež mohou vyvolávat díky zvětšené lícní kosti. Živí se zejména plody, například z pouterie sapoty (\"Pouteria sapota\"), mlékovce obecného (\"Brosimum alicastrum\"), hruškovce přelahodného (\"Persea americana\") nebo \"Dialium guianense\". Rozmnožování nastává během celého roku, estrální cyklus trvá průměrně 32,5 dní. Po období březosti, jež trvá asi 97–118 dnů, se samici narodí jedno až dvě plně vyvinutá mláďata, o která se stará 8 týdnů. Matku přivolávají mňoukavými zvuky. Odstav od mateřského mléka nastává zhruba ve 3 měsících života mláďat a pohlavní dospělosti dosahují v 8 měsících. Průměrný věk činí zhruba 12,5 let. Mezi nepřátele pak nížinných se řadí například jaguáři američtí (\"Panthera onca\"), parazituje na nich měchožil \"Echinococcus vogeli\".\n\nPaka nížinná je často lovena pro maso, které se prodává jako \"\". V jihovýchodní části areálu výskytu populace klesly kvůli ničení přirozeného prostředí. Kvůli rozsáhlému areálu výskytu společně s velkou populací je však paka nížinná řazena mezi málo dotčené druhy. Vyskytuje se v řadě chráněných oblastí a je mimo jiné zapsána na Úmluvu o mezinárodním obchodu s ohroženými druhy volně žijících živočichů a rostlin.\n\n"}
{"id": "1210921", "url": "https://cs.wikipedia.org/wiki?curid=1210921", "title": "Mistrovství Evropy v atletice 2016", "text": "Mistrovství Evropy v atletice 2016\n\nXXIII. mistrovství Evropy v atletice se konalo v nizozemském Amsterdamu na Olympijském stadionu ve dnech 6. – 10. července 2016.\n\nO přidělení mistrovství rozhodla Rada Evropské atletické asociace na svém zasedání 4. listopadu 2011.\n\nKvůli dopingovému skandálu vyloučila IAAF ruský tým z účasti na soutěžích. Jenom Julia Stěpanovová byla individuálně očištěna a mohla soutěžit pod vlajkou Evropské atletická asociace. \n\nNa programu šampionátu bylo celkem 44 disciplín. Vzhledem k srpnové olympiádě v Riu de Janeiro se neuskutečnily závody v chůzi, poprvé byl na program místo maratonu zařazen půlmaraton (a to jako soutěž jednotlivců i družstev). Kvalifikace některých vrhačských disciplín (hod diskem a hod oštěpěm mužů i žen) netradičně proběhly mimo stadion - v centru města, na náměstí Museumplein. Mistrovství se zúčastnilo celkem 1469 atletek a atletů, o 30 více než v roce 2014 v Curychu.\n\n"}
{"id": "1210923", "url": "https://cs.wikipedia.org/wiki?curid=1210923", "title": "František Zapletal z Luběnova", "text": "František Zapletal z Luběnova\n\nFrantišek rytíř Zapletal z Luběnova, též Franz Zapletal von Lubienow (12. července 1826 Hukvaldy – 22. března 1898 Brno), byl rakouský právník a politik české národnosti; poslanec Moravského zemského sněmu.\n\nMěl titul dvorního rady. Působil jako vrchní státní zástupce. Narodil se v Hukvaldech (Hochwald in Mähren). V matrice je uváděn jako Franz Heinrich Zapletal. Vystudoval gymnázium v Kroměříži, pak práva na Františkově univerzitě v Olomouci. V roce 1848 nastoupil na praxi k brněnskému magistrátu. Od roku 1850 byl činný ve státní službě, nejprve při okresním soudu v Starém Brně, pak u generální prokuratury. V roce 1852 byl jmenován soudním adjunktem. Po třech letech přešel na brněnské státní zastupitelství. Později byl substitutem státního návladního v Olomouci, státním návladním ve Znojmě a od 8. května 1876 prezidentem krajského soudu ve Znojmě. 5. ledna 1880 byl jmenován prezidentem senátu a vedoucím zemského trestního soudu v Brně. V prosinci 1882 nahradil zemřelého Alberta Jantsche na postu vrchního moravskoslezského státního zástupce. Roku 1884 mu byl udělen titul dvorního rady. Roku 1887 získal Císařský rakouský řád Leopoldův. Roku 1890 byl povýšen do rytířského stavu. Koncem roku 1892 odešel na vlastní žádost na odpočinek. Ve funkci ho vystřídal Edmund Temnitschka.\n\nUž jako mladý právník se zapojil do počátků národního hnutí na Moravě. Mezi jeho přátele patřil František Alois Šrom. I poté, co získal vysoké správní posty, zůstal přesvědčeným Čechem. V 60. letech se Zapletal krátce zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Olomouc, Prostějov, Plumlov. V krátce poté konaných zemských volbách v březnu 1867 se už mezi zvolenými poslanci neuvádí. V lednu 1867 se uvádí jako oficiální kandidát slovanského volebního výboru (Moravská národní strana, staročeská). Poslanecký slib skládal v únoru 1867 v češtině.\n\nZemřel v březnu 1898 ve věku 72 let. Zemřel po dlouhé nemoci.\n\nJeho praneteří byla spisovatelka Božena Benešová, rozená Zapletalová. Jeho bratrem byl politik Jan Zapletal, během revolučního roku 1848 poslanec Říšského sněmu. Mezi Janovy příbuzné pak patřil i Karel Zapletal (1841–1894), poslanec Moravského zemského sněmu a statkář v Radvanicích.\n"}
{"id": "1210929", "url": "https://cs.wikipedia.org/wiki?curid=1210929", "title": "Jana Bačíková", "text": "Jana Bačíková\n\nJana Bačíková (* 7. srpna 1969) je česká politička a podnikatelka, od roku 2010 starostka obce Vacenovice na Hodonínsku, členka ODS.\n\nVystudovala obor podniková ekonomika a management na Vysoké škole ekonomické v Praze (získala titul Ing.). V roce 2006 uváděla jako své povolání hostinská, v roce 2006 pak podnikatelka. Angažuje se jako předsedkyně Mikroregionu Nový Dvůr.\n\nJana Bačíková žije v obci Vacenovice na Hodonínsku. Má jednoho syna. Ve volném čase se věnuje rodině, včelaření (mimo jiné je vedoucí včelařského kroužku pro děti) a folkloru.\n\nOd roku 2006 je členkou ODS. Ve straně je předsedkyní místního sdružení, místopředsedkyní oblastního sdružení a členkou regionální rady.\n\nV komunálních volbách v roce 2006 byla za ODS zvolena zastupitelkou obce Vacenovice na Hodonínsku. Na kandidátce figurovala na 4. místě, vlivem preferenčních hlasů však skončila první. Mandát zastupitelky ve volbách v roce 2010 obhájila, když vedla kandidátku ODS. Dne 10. listopadu 2010 byla zvolena starostkou obce. Také ve volbách v roce 2014 zastupitelský mandát obhájila, tentokrát jako lídryně kandidátky \"\"Sdružení ODS a nezávislých kandidátů\"\". Dne 5. listopadu 2014 byla zvolena starostkou obce pro druhé období. Starostkou byla potřetí zvolena po komunálních volbách v roce 2018.\n\nV krajských volbách v roce 2012 kandovala za ODS do Zastupitelstva Jihomoravského kraje, ale neuspěla. O vstup do zastupitelstva se pokoušela i ve volbách v roce 2016, ale opět neuspěla.\n\nVe volbách do Senátu PČR v roce 2016 kandidovala za ODS v obvodu č. 79 – Hodonín. Se ziskem 12,17 % hlasů skončila na 4. místě a do druhého kola nepostoupila.\n"}
{"id": "1210931", "url": "https://cs.wikipedia.org/wiki?curid=1210931", "title": "Florián Zedník", "text": "Florián Zedník\n\nFlorián Zedník (3. června 1824 Určice – 25. listopadu 1879 Brno) byl rakouský stavitel a politik české národnosti; poslanec Moravského zemského sněmu a organizátor české menšiny v Brně.\n\nVychodil obecnou školu v Určicích. Pak studoval na reálné škole v Brně a v letech 1842–1847 studoval vídeňskou polytechniku. Roku 1850 nastoupil jako elév k moravskému zemskému stavebnímu ředitelství. Později odešel ze státní služby. Od roku 1862 působil coby civilní inženýr.\n\nUž během studií ve Vídni byl ovlivněn myšlenkami českého národního hnutí a během 50. let patřil k malé skupině vlastenecky smýšlejících Brňanů. Působil i jako sokolský funkcionář a politik. Reprezentoval českou menšinu v Brně. V roce 1868 a znovu v období let 1869–1870 byl náměstkem sokolské jednoty v Brně a potom (s přestávkami) mezi roky 1871 a 1878 starostou brněnského Sokola. Bydlel v Joštově ulici 7 v Brně. Přímo v jeho domě bývala v letech 1868–1869 sokolská tělocvična. Byl členem čtenářského spolku a roku 1874 předsedou Českého politického spolku.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Brno, Tišnov, Ivančice. Mandát zde obhájil v krátce poté konaných zemských volbách v březnu 1867, zemských volbách 1870, zemských volbách v září 1871 a zemských volbách v prosinci 1871. Roku 1872 byl zbaven mandátu. V lednu 1867 se uvádí jako oficiální kandidát slovanského volebního výboru (Moravská národní strana, staročeská). Poslanecký slib skládal v únoru 1867 v češtině. V roce 1871 byl i náhradníkem zemského výboru.\n\nZemřel v listopadu 1879 po delší nemoci, kterou trpěl v posledních dvou letech. Zemřel na krvácení do mozku.\n\nPo Floriánovi Zedníkovi byla pojmenována Zedníkova ulice (dříve ulice dra Weithofera) ve Starém Brně.\n"}
{"id": "1210936", "url": "https://cs.wikipedia.org/wiki?curid=1210936", "title": "Kostel svatého Jana Křtitele (Nudvojovice)", "text": "Kostel svatého Jana Křtitele (Nudvojovice)\n\nŘímskokatolický hřbitovní, filiální kostel svatého Jana Křtitele v Nudvojovicích je raně gotická sakrální stavba stojící na vyvýšeném terénu hřbitova obehnaného zdí. Nudvojovice jsou poměrně odlehlou částí Turnova. Od roku 1964 je kostel chráněn jako kulturní památka.\n\nKostel z lomového zdiva pochází z období kolem roku 1250, kdy jej nechali hradišťští cisterciáci postavit na vyvýšenině nad luhem Jizery farní kostel vsi Nudvojovice. Předpokládá se, že místo sloužilo kultovním účelům již v době předkřesťanské a že dnešnímu kostelu předcházela starší stavba.\nKostel sloužil jako farní do roku 1551, od té doby je filiálním kostelem k Turnovu. Po třicetileté válce byl obnoven. Roku 1726 získala loď nový kazetový malovaný strop. Během 19. století kostel chátral, až musel být roku 1881 uzavřen. Velká oprava, která mimo jiné odstranila barokní strop, skončila roku 1894. Po roce 1945 se stav kostela opět zhoršil. K jeho obnově se přistoupilo až na přelomu třetího tisíciletí a rekonstrukce skončila v roce 2006 požehnáním po opravě. V lodi byla osazena replika stropu z roku 1726.\n\nJedná se o jednolodní, čtvercovou stavbu s obdélným odsazeným presbytářem se čtyřmi úzkými hrotitými okénky a jižním raně renesančním půlkruhovým profilovaným portálem. Západní portálek je pseudorománský z období obnovy v roce 1894.\n\nV lodi je replika barokního prkenného stropu s malovanými rozvilinami a stylizovanými květy. Jedná se o kopii z roku 1894 na místě originálu z roku 1726, který daroval Václav Černovický. Části původního stropu se nacházejí v turnovském muzeu. Presbytář je sklenut křížovou klenbou. Na zadní stěně je gotická kružba ze 14. století. Nová střecha je se sanktusníkem.\n\nZařízení je pseudorománské z roku 1894 od K. Buška. Starý oltář a kazatelna jsou v turnovském muzeu. Ze starého zařízení zbyla v místě jen oltářní pozdně gotická predella s malbou \"Ecce homo\", Pannou Marií a Janem Evangelistou. Jedná se o hrubou práci ze začátku 16. století. Nejvýznamnějším prvkem vybavení kostela je renesanční epitaf rodiny správce panství Hrubý Rohozec Jiřího Reinolta ze Štiřína z roku 1590, se dvěma tabulemi ve společném renesančním rámci. Na horní tabuli je obrazen \"Poslední soud\". Jedná se o hrubou malbu. Dole je lépe malovaná podobizna donátora s pěti ženskými figurami a synem. V letech 1570–1590 na epitaf byla postupně dopisována jména dalších zemřelých.\n\nKostel stojí uprostřed hřbitova, kterému dominuje několik památných lip a jasanů pozoruhodných rozměrů.\n\nčeském od pravěku do počátku XIX. století, Politický okres turnovský\". Praha 1909, s 66–75. \n\n"}
{"id": "1210943", "url": "https://cs.wikipedia.org/wiki?curid=1210943", "title": "Josef Auspitz", "text": "Josef Auspitz\n\nJosef Adolf Auspitz (4. března 1812 Mikulov – 10. března 1889 Brno) byl rakouský pedagog, novinář a politik německé národnosti z Moravy; poslanec Moravského zemského sněmu a moravský zemský školní inspektor.\n\nPocházel z židovské rodiny. Později ale konvertoval. Narodil se v Mikulově. Vystudoval piaristické gymnázium v Mikulově. Ve Vídni potom od roku 1829 dvouletou filozofii. Roku 1833 přešel do Pešti, kde složil rigorozní zkoušky a získal doktorát z filozofie. Ještě v roce 1833 začal ve Vídni studovat medicínu, pak matematiku, mechaniku a astronomii. Na vídeňské polytechnice studoval chemii, účetnictví a obchodní právo. Byl privátním docentem matematiky a ve školním roce 1847/1848 byl suplujícím profesorem obchodních počtů a účetnictví na obchodním oddělení vídeňské techniky. Zapojil se do veřejného dění během revolučního roku 1848. V roce 1849 měl získat stálé místo na stolici obchodních počtů vídeňské techniky, ale postu byl zbaven. Od prosince 1849 byl profesorem obchodních počtů na nově zřízené brněnské technice. Roku 1851 (podle jiného zdroje až v září 1852) se stal ředitelem brněnské státní vyšší reálné školy. V letech 1862–1869 a 1874–1880 byl členem správní rady moravské vyšší tkalcovské školy v Brně. V roce 1862 působil i jako pomocný učitel na moravské vyšší tkalcovské škole. V roce 1863 byl povolán do vyučovací rady a 20. června 1869 se stal zemským školním inspektorem na Moravě. Tento post zastával do roku 1871, kdy vláda Karla von Hohenwarta prováděla ve státní službě personální změny. Odešel ze státní služby do penze.\n\nByl aktivní veřejně i politicky. Společně s Christianem d'Elvertem a Rudolfem Ottem se zasazoval o sjednocení brněnských politických obcí do Velkého Brna. Od roku 1861 až do roku 1885 zasedal v brněnském obecním výboru. Pak rezignoval kvůli vysokému věku. Podílel se na založení Moravské živnostenské jednoty. Od roku 1870 působil v redakci listu \"Tagesbote aus Mähren und Schlesien\", který byl hlavním orgánem německých liberálů na Moravě, roku 1874 se stal i šéfredaktorem tohoto deníku, přičemž tuto funkci zastával až do své smrti, podle jiného zdroje pouze do roku 1883. Působil jako člen Spolku Němců v Čechách, na Moravě a ve Slezsku.\n\nZapojil se i do vysoké politiky. V doplňovacích zemských volbách 24. června 1869 byl zvolen na Moravský zemský sněm za kurii městskou, obvod Šternberk. Mandát zde obhájil v zemských volbách v roce 1870. V roce 1869 se uvádí jako kandidát tzv. Ústavní strany (liberálně a centralisticky orientovaná).\n\nZemřel v březnu 1889.\n\nByl dvakrát ženatý. Měl tři dcery a syna. Jeho druhá manželka Natalie byla sestrou barona Franze Kuhna von Kuhnenfeld.\n"}
{"id": "1210947", "url": "https://cs.wikipedia.org/wiki?curid=1210947", "title": "Síťový socket", "text": "Síťový socket\n\nSíťový socket () je v informatice koncový bod připojení přes počítačovou síť. S rozvojem Internetu většina komunikace mezi počítači používá rodinu protokolů TCP/IP. Vlastní přenos zajišťuje IP protokol, a proto je používáno i označení \"internetový socket\". Vlastní socket je handle (abstraktní odkaz), který může program použít při volání síťového rozhraní pro programování aplikací (API), například ve funkci „odeslat tato data na tento socket“. Sockety jsou vnitřně často jen celá čísla, která odkazují do tabulky aktivních spojení.\n\nNapříklad k poslání „Hello, world!” pomocí TCP na port 80 hostitele s adresou 1.2.3.4, vytvoříme socket, připojíme jej ke vzdálenému hostiteli, odešleme řetězec a poté socket zavřeme:\n\n\"Socket API\" je rozhraní pro programování aplikací (API), které je obvykle poskytováno operačním systémem a umožňuje aplikačním programům ovládat a používat síťové sockety. API internetových socketů jsou obvykle založena na standardu Berkeley socketů. Dle standardu Berkeley socketů jsou sockety ve formě deskriptoru souboru (\"souborový\" handle), což vychází z filozofie Unixu, která tvrdí, že „všechno je soubor”, a analogie mezi sockety a soubory: v obou případech lze data číst, zapisovat a socket lze otevřít a zavřít. V meziprocesové komunikaci bude obecně mít každá strana komunikace své vlastní sockety a každý z nich může používat jiné API, protože jsou data předávána pomocí síťového protokolu.\n\n\"Adresa socketu\" je kombinací IP adresy a čísla portu, stejně jako je jeden konec telefonního spojení kombinací telefonního čísla a předčíslí (tzv. „volačka“). Sockety nemusí mít nutně adresu (například pouze pro odesílání dat), ale pokud program \"váže\" sockety na adresu, mohou být sockety použity k přijímání dat odeslaných na danou adresu. Na základě této adresy doručují internetové sockety příchozí datové pakety do příslušného procesu nebo vlákna aplikace.\n\nInternetový socket je charakterizován alespoň následujícím:\n\nZ toho vyplývá, že TCP port 53 a UDP port 53 jsou odlišné sockety. Socket, který je připojen do jiného socketu, například při navázání TCP spojení, má také vzdálenou socket adresu.\n\nJak je uvedeno v oddílu klient-server níže, TCP server může obsluhovat více klientů současně. Server vytvoří jeden socket pro každého klienta a z pohledu tohoto serveru sdílejí sockety stejné místní socket adresy a mají různé vzdálené adresy pro každého klienta.\n\nV rámci operačního systému a aplikace, která socket vytvořila, je na socket odkazováno pomocí unikátní celočíselné hodnoty nazývané \"socket deskriptor\". Operační systém předává příchozí IP pakety odpovídající aplikaci pomocí extrakce informací socket adresy z IP adresy a hlaviček transportních protokolů a oddělování hlaviček od aplikačních dat.\n\nV IETF RFC, Internetových Standardech, v mnoha učebnicích a také v tomto článku se pojem \"socket\" vztahuje k entitě, která je jednoznačně identifikována pomocí čísla socketu. V ostatních učebnicích odkazuje pojem \"socket\" na místní socket adresu, tj. „kombinaci IP adresy a čísla portu”. V původní definici \"socketu\" uvedené v , která bylo vydáno v souvislosti se sítí ARPANET v roce 1971 je uvedeno, že „socket je specifikován jako 32bitové číslo se sudými sockety identifikujícími přijímací sockety a lichými sockety identifikujícími odesílající sockety”.\n\nV unixových systémech i v systémech založených na Microsoft Windows může být v příkazovém řádku použit nástroj codice_1, který zobrazí seznam všech aktuálně používaných socketů a souvisejících informací.\n\nNěkolik typů internetového socketu:\n\nDalší typy socketů jsou realizovány pomocí jiných transportních protokolů, jako jsou např. Systems Network Architecture (SNA). Viz také Unix domain sockety (UDS), pro interní meziprocesovou komunikaci.\n\nPočítačové procesy, poskytující aplikační služby, jsou označovány jako servery a při startu vytvářejí sockety, které jsou ve \"stavu naslouchání\" (listen). Tyto sockety čekají na iniciativu od klientských programů.\n\nTCP server může obsluhovat více klientů současně pomocí podřízeného procesu vytvořeného pro každého klienta a navázání TCP spojení mezi podřízeným procesem a klientem. Pro každé spojení jsou vytvořeny unikátní \"specializované sockety\". Když je zaváděno socket-to-socket virtuální spojení nebo virtuální okruh (VC), také známo jako TCP relace, pomocí dálkového socketu, což poskytuje duplexní proud bytů, jsou tyto unikátní specializované sockety ve stavu \"spojeno\" (connected).\n\nServer může vytvořit několik současně stanovených TCP socketů se stejným lokálním číslem portu a lokální IP adresou, kde je každý socket mapován na vlastní server-podřízený proces a slouží vlastnímu procesu klienta. Operačním systém s těmito sockety však zachází jako s rozdílnými, protože vzdálené socket adresy (IP adresa klienta a/nebo číslo portu) jsou rozdílné, jelikož mají různé čtveřice socketových párů.\n\nUDP socket nemůže být ve stavu \"spojeno\", protože UDP je nespojový protokol. Proto výstup příkazu codice_1 neukazuje stav UDP socketu. UDP server nevytváří nové podřízené procesy pro každého souběžně obsluhovaného klienta, ale jeden stejný proces postupně zpracovává příchozí datové pakety od všech vzdálených klientů přes stejný socket. To znamená, že UDP sockety nejsou identifikovány pomocí vzdálené adresy, ale pouze pomocí lokální adresy i přesto, že každá zpráva má přiřazenu i vzdálenou adresu.\n\nKomunikující lokální a vzdálené sockety se nazývají \"socketové páry\". Každý socketový pár je popsán unikátní čtveřicí, která se skládá ze zdrojů a umístění IP adres a čísel portů (lokálních a vzdálených socket adres). Jak bylo popsáno výše v případě TCP je každé unikátní čtveřici socketového páru přiřazeno číslo socketu, zatímco v případě UDP je každé lokální socket adrese přiřazeno číslo socketu.\n"}
{"id": "1210948", "url": "https://cs.wikipedia.org/wiki?curid=1210948", "title": "Charles McLaren, 4. baron Aberconway", "text": "Charles McLaren, 4. baron Aberconway\n\nHenry Charles McLaren, 4. baron Aberconway (* 26. května 1948) je britský šlechtic.\n\nNarodil se 26. května 1948 jako syn Charlese McLarena, 3. barona Aberconway a Deirdre Knewstub. Studoval na Eton College a Sussexské univerzitě.\n\nV srpnu 1981 se oženil se Sally Ann Lentaigne, ale roku 1995 se manželé rozvedli. Měli společně dvě děti:\n"}
{"id": "1210949", "url": "https://cs.wikipedia.org/wiki?curid=1210949", "title": "Šigeru Mijamoto", "text": "Šigeru Mijamoto\n\nŠigeru Mijamoto (, * 16. listopadu 1952, Sonobe, Japonsko) je japonský tvůrce a producent videoher, který od roku 1977 pracuje ve společnosti Nintendo. Je tvůrcem jedněch z nejznámějších a nejvlivnějších her na světě.\n\nMijamoto vytvářel hry pro všechny konzole od Nintenda. Zasloužil se o vznik proslulých herních sérií jako Super Mario, The Legend of Zelda, Star Fox, Donkey Kong nebo Pikmin.\n\nŠigeru Mijamoto se podílel na tvorbě více než 100 her. Zde jsou některé z nich:\n\n"}
{"id": "1210950", "url": "https://cs.wikipedia.org/wiki?curid=1210950", "title": "Baron Aberdare", "text": "Baron Aberdare\n\nBaron Aberdare, z Duffrynu v hrabství Glamorgan, je šlechtický titul ve Spojeném království. Vytvořen byl 23. srpna 1873 pro liberálního politika Henryho Bruce. V letech 1868-1873 sloužil jako domácí sekretář.\n\n\nJeho nástupcem je Hector Morys Napier Bruce (nar. 1974)\n"}
{"id": "1210951", "url": "https://cs.wikipedia.org/wiki?curid=1210951", "title": "Kostel svatého Jana Nepomuckého (Slatina)", "text": "Kostel svatého Jana Nepomuckého (Slatina)\n\nŘímskokatolický filiální kostel svatého Jana Nepomuckého ve Slatině je gotická, později barokně a v 19. století upravená, sakrální stavba stojící na jižní straně návsi. Kolem se nachází hřbitov. Od roku 1964 je kostel chráněn jako kulturní památka.\n\nObec Slatina je poprvé písemně doložena roku 1057 v zakládací listině litoměřické kapituly. Roku 1319 byla obec emfyteuticky vysazena litoměřickým proboštem, což byl v té době Vojtěch z Dubé. Farní kostel se v místě připomíná roku 1384. Podle stylového rozboru zachovaných článků vznikl kostel po polovině 14. století. Vzhledem ke stáří a významu obce ho pravděpodobně předcházel starší objekt. Z gotického období se zachovaly obvodní stěny, zejména presbytáře a vítězný oblouk. Po přestavbách provedených roku 1597, v první polovině 18. století. Snad se přestavba konala v roce 1746 a tehdy bylo rovněž změněno patrocinium. K další úpravě došlo a v 19. století. Vnější výraz současného kostela stojí tedy na pomezí baroka a klasicismu ve značně venkovském provedení. Dominantou kostela a celé vsi je mohutná renesanční hranolová věž, přiložená k severozápadnímu rohu lodi. Byla postavena roku 1595, jak dokládá chronogram na výrazném severním portálu.\n\nJedná se o jednolodní obdélnou stavbu s pětiboce uzavřeným presbytářem. Po severní straně presbytáře se nachází sakristie, která navazuje na hranolovou věž po severní straně lodi. Boční fasády a závěr jsou se spárovanou omítkou a velkými polokruhově ukončenými okny. Na závěru kostela jsou odstupněné opěráky. Věž je s renesančním polokruhově zakončeným portálem v obdélném rámci s plastickou výzdobou a vytesaným nápisem o stavbě věže z roku 1595. V posledním patře věže jsou velká polokruhově zakončená okna. V západním průčelí se spárovanou omítkou se nachází polokruhově zakončený portál v obdélném rámci s trojúhelným štítem a segmentové okno.\n\nPresbytář je sklenut křížovou žebrovou klenbou a v závěru paprsčitou žebrovou klenbou položenou na kuželové a kružbové konzoly. V jižní stěně se nachází malý hladký hrotitý výklenek. V závěrové stěně je pravoúhlý výklenek. Triumfální oblouk je hrotitý a má sešikmenou hranu do lodi kostela. Loď má plochý strop. Kruchta je zděná. Sakristie je obdélná a má také plochý strop.\n\nHlavní oltář je rokokový. Upravený byl v 19. století. Nachází se na něm obraz sv. Jana Nepomuckého z 19. století. Kazatelna je z roku 1747 od třebenického truhláře M. Poláka. Obraz \"Svaté rodiny\" je z 1. poloviny 18. století. Gotická Madona pochází z období mezi lety 1380-1390. V kostele jsou rokokové cínové svícny.\n\nJihovýchodně od kostela stojí na bývalém hřbitově barokní obdélná márnice z 1. poloviny 18. století. Průčelí márnice s vpadlým polem a obdélným vstupem je zakončeno štítem s pilastry, polokruhově ukončeným oknem, křídlatými zdmi a trojúhelným nástavcem.\n\n"}
{"id": "1210954", "url": "https://cs.wikipedia.org/wiki?curid=1210954", "title": "Memphremagog", "text": "Memphremagog\n\nMemphremagog ( \"Lake Memphremagog\", \"Lac Memphrémagog\") je jezero ležící na hranici Kanady a Spojených států amerických, které je pozůstatkem velkého proglaciálního jezera z ledové doby Würm. Je výrazně protáhlé v severojižním směru, dosahuje délky přes 50 kilometrů a maximální šířky 3 km, má celkovou rozlohu 110 km². Název znamená v řeči původních obyvatel Abenakiů \"Velká vodní plocha\".\n\nJezero je zdrojem pitné vody pro zhruba 200 000 lidí. Jeho povodí zaujímá plochu 1777 km² a je rozděleno mezi stát Vermont, kde leží města Newport a Derby, a kanadskou provincii Québec se správní oblastí Memphrémagog Regional County Municipality. Z jezera vytéká na severním konci řeka Magog, sekundární přítok řeky svatého Vavřince. Okolí je převážně kopcovité, intenzivní zemědělství vede ke znečištění vod jezera sloučeninami fosforu, šíří se také invazivní druhy jako stolístek nebo slávička mnohotvárná.\n\nPrůměrná hloubka jezera se pohybuje mezi deseti a dvaceti metry, nejhlubší místo se nachází nedaleko mysu \"Jewett Point\" na severním konci jezera a dosahuje 107 m. Na jezeře se nachází dvacet ostrovů, největším je \"Province Island\", kterým prochází státní hranice. Na pobřeží se v minulosti nacházelo množství majáků, jediným zachovalým je \"Wadleigh's Point Lighthouse\". Jezero je vyhledáváno za účelem rekreace, nabízí možnosti provozování vodních sportů nebo rybolovu (losos obecný, okounek pstruhový, sumeček černý, štika černá, slunečnice pestrá). Návštěvníky láká také legenda o kryptidovi zvaném \"Memphre\", popisovaném jako obří ještěr s dlouhým krkem, který byl obyvateli z okolí údajně mnohokrát pozorován.\n\n"}
{"id": "1210955", "url": "https://cs.wikipedia.org/wiki?curid=1210955", "title": "Astris", "text": "Astris\n\nAstris je v řecké mytologii jedna z Hélioven, dcer boha Hélia. Vdala se za říčního boha Hydaspése (dnes řeka Džihlam), a stala se matkou Deriadese, krále Indie.\n"}
{"id": "1210956", "url": "https://cs.wikipedia.org/wiki?curid=1210956", "title": "Občina Kamnik", "text": "Občina Kamnik\n\nObčina Kamnik () je jednou z 212 občin ve Slovinsku. Nachází se v Středoslovinském regionu na území historického Kraňska. Občinu tvoří 102 sídel, její rozloha je 265,6 km² a k 1. lednu 2017 zde žilo 29 416 obyvatel. Správním střediskem občiny je město Kamnik.\n\nObčina se dělí na sídla: Bela Peč, Bela, Bistričica, Brezje nad Kamnikom, Briše, Buč, Cirkuše v Tuhinju, Češnjice v Tuhinju, Črna pri Kamniku, Črni Vrh v Tuhinju, Gabrovnica, Godič, Golice, Gozd, Gradišče v Tuhinju, Hrib pri Kamniku, Hruševka, Jeranovo, Kališe, Kamnik, Kamniška Bistrica, Klemenčevo, Kostanj, Košiše, Kregarjevo, Krivčevo, Kršič, Laniše, Laseno, Laze v Tuhinju, Liplje, Loke v Tuhinju, Mali Hrib, Mali Rakitovec, Markovo, Mekinje, Motnik, Nevlje, Okrog pri Motniku, Okroglo, Oševek, Pirševo, Podbreg, Podgorje, Podhruška, Podjelše, Podlom, Podstudenec, Poljana, Poreber, Potok v Črni, Potok, Praproče v Tuhinju, Pšajnovica, Ravne pri Šmartnem, Rožično, Rudnik pri Radomljah, Sela pri Kamniku, Sidol, Smrečje v Črni, Snovik, Soteska, Sovinja Peč, Spodnje Palovče, Spodnje Stranje, Srednja vas pri Kamniku, Stahovica, Stara Sela, Stebljevek, Stolnik, Studenca, Šmarca, Šmartno v Tuhinju, Špitalič, Trebelno pri Palovčah, Trobelno, Tučna, Tunjice, Tunjiška Mlaka, Vaseno, Velika Lašna, Velika Planina, Veliki Hrib, Veliki Rakitovec, Vir pri Nevljah, Vodice nad Kamnikom, Volčji Potok, Vranja Peč, Vrhpolje pri Kamniku, Zagorica nad Kamnikom, Zajasovnik, Zakal, Zavrh pri Črnivcu, Zduša, Zgornje Palovče, Zgornje Stranje, Zgornji Motnik, Zgornji Tuhinj, Znojile, Žaga, Žubejevo, Županje Njive\n\n\n"}
{"id": "1210957", "url": "https://cs.wikipedia.org/wiki?curid=1210957", "title": "Kostel svatého Jana Nepomuckého (Vrkoslavice)", "text": "Kostel svatého Jana Nepomuckého (Vrkoslavice)\n\nKostel ve Vrkoslavicích je sakrální stavba zasvěcená svatému Janu Nepomuckému. Původně se jedná o římskokatolický filiální kostel spadající duchovní správou do farnosti děkanství Jablonec nad Nisou v libereckém vikariátu, který byl převeden do majetku pravoslavné církve. Kostel následně získal zasvěcení Matce Boží.\n\nKostel ve Vrkoslavicích bývá někdy označován i jako kaple. Odtud se objevil i název ulice „U Kaple“. Církevní zdroje však objekt povyšují na kostel. Byl postaven v letech 1867–1871. Někdy je však uváděn i jako postavený v roce 1881.\n\nJedná se o obdélnou stavbu s polokruhovým závěrem a věží v západním průčelí. Věž je členěna lizénami, obdélným portálem, polokruhově sklenutými okny a nikou se sochou sv. Jana Nepomuckého z roku 1900. Na bočních fasádách se nachází trojice polokruhově ukončených oken.\n\nUvnitř je kostel sklenut segmentovou klenbou. Na stěnách se nacházejí iluzívní pilastry, vlys a římsa.\n\nOltář je zasvěcen sv. Janu Nepomuckému. Socha \"Krista Trpitele\" pochází z 1. poloviny 19. století.\n\nV kostele byly varhany od trutnovského varhanáře Wenzela Lorenze pocházející z doby před rokem 1900 (Manuál: Principál  8', Kryt  8', Oktáva  4'. Pedál: Bas  8'). Po převedení kostela na pravoslavnou církev v roce 2014 byly varhany odvezeny.\n\nNedaleká výklenková kaple pochází zřejmě z 1. poloviny 19. století. Je obdélná, se sloupy a s polokruhovým obloukem ve štítu. Fara pochází zřejmě z 1. poloviny 19. století. Jedná se o původně obdélnou, později rozšířenou o obdélnou, v ose kolmo připojenou část. V jejím přízemí se nacházejí obdélná okna a portál. V patře fary jsou dřevěné jónské pilastry a obdélná okna. Fara má mansardovou střechu.\n\n"}
{"id": "1210958", "url": "https://cs.wikipedia.org/wiki?curid=1210958", "title": "Foville", "text": "Foville\n\nFoville je francouzská obec v departementu Moselle v regionu Grand Est. V roce 2013 zde žilo 104 obyvatel.\n\nObec leží u hranic departementu Moselle s departementem Meurthe-et-Moselle. Sousední obce jsou: Alaincourt-la-Côte, Juville, Liocourt, Moncheux, Thézey-Saint-Martin (Meurthe-et-Moselle) a Vulmont.\n\n\"Počet obyvatel\"\n"}
{"id": "1210959", "url": "https://cs.wikipedia.org/wiki?curid=1210959", "title": "Wierer", "text": "Wierer\n\nPříjmení Wierer může nést:\n\n"}
{"id": "1210961", "url": "https://cs.wikipedia.org/wiki?curid=1210961", "title": "Virginia Raggi", "text": "Virginia Raggi\n\nVirginia Raggi (přechýleně \"Raggiová\"; * 18. července 1978 Řím) je italská právnička a politička, členka Hnutí pěti hvězd. V červnu 2016 se jako první žena stala starostkou Říma. \n\nVirginia Raggi vystudovala právo na Univerzitě Roma Tre. \n\nV červnu 2016 se stala historicky první starostkou Říma, před volbami apelovala k boji proti korupci a kritizovala veřejné služby. Její předchůdce Ignazio Marino byl v říjnu 2015 donucen k rezignaci kvůli skandálu, který se týkal jeho výdajů. \n\nVirginia Raggi je vdaná, má jednoho syna. \n"}
{"id": "1210963", "url": "https://cs.wikipedia.org/wiki?curid=1210963", "title": "Kostel svatého Jiří (Malešov)", "text": "Kostel svatého Jiří (Malešov)\n\nŘímskokatolický filiální kostel svatého Jiří v Malešově je původně snad románská, dále pozdně gotická, renesanční a barokní sakrální stavba. Stojí na vysokém ostrohu nad Úštěckým potokem uprostřed veliké přibližně čtvercové návsi kdysi bohaté zemědělské obce. Kolem kostela je oválný hřbitov. Od roku 1964 je kostel chráněn jako kulturní památka.\n\nKostel s věží, původně snad románskou, byl výrazně přestavěn ve 14.–18. století renesančně a barokně. Věž byla upravená v roce 1574. Po roce 1945, kdy došlo k vysídlení německy mluvícího obyvatelstva, byl kostel ponechán bez větší údržby. Koncem 70. let 20. století se zřítila vysoká jehlancová střecha věže, která byla kdysi viditelná ze širokého okolí, byla více než 10 let bez jakékoli ochrany před povětrností. Dnes ji kryje nízký jehlan. Ostatní části pocházejí z pozdějších stavebních etap.\n\nJednolodní podélnou stavbu s odsazeným polygonálním presbytářem. Po jeho severním boku je sakristie. Po jižním boku se nachází předsíň. V ose západního průčelí stojí mocná převýšená čtyřboká věž. Do dnešní výšky byla věž upravena renesanční kolem roku 1574. Pohledově se jedná o velmi exponovanou stavbu viditelnou ze širokého okolí polabské nížiny. Stěny člení malá okénka ve spodních patrech a velká zvuková okna s kulatým záklenkem v posledním patře.\n\nV presbytáři je gotická žebrová klenba z 15. století. V lodi je plochý strop se štukovým rámem. Okna jsou sklenutá všude segmentem. Loď a presbytář mají barokní okna ze 2. čtvrtiny 18. století se štukovými šambránami a římsami. Ve druhé dekádě 21. století jsou zčásti skrytá za popínavými rostlinami. Míra zachování stropu je nejistá. Křížová a paprsková klenba presbytáře se snad zachovala.\n\nVnitřní zařízení bylo barokní a pseudoslohové. Patří k němu hlavní oltář i oba boční pseudoslohové oltáře ze 2. poloviny 19. století. Kazatelna je dřevěná s řezbami rokajů, reliéfem a plastikami ze 2. poloviny 18. století. Do kostela patří sochy dvou andělů se svícny a dále sochy sv. Prokopa, sv. Vojtěcha, sv. Floriána a \"Bolestného Krista\". Obraz \"Svaté rodiny\" je v řezaném rámu. Je rovněž barokní a pochází z 18. století. Křtitelnice je barokní kamenná s šupinatou profilovanou nohou a mušlí s akanty. Je na ní letopočet 1715.\n\nPoblíž kostela se nachází poškozený pomník padlým z první světové války.\n\n"}
{"id": "1210983", "url": "https://cs.wikipedia.org/wiki?curid=1210983", "title": "Kostel svatého Jiří (Psinice)", "text": "Kostel svatého Jiří (Psinice)\n\nŘímskokatolický filiální kostel svatého Jiří v Psinicích u Libáně je pozdně gotická sakrální stavba na návsi, obklopená hřbitovem. Od roku 1964 je kostel spolu se zvonicí, hřbitovem a ohradní zdí, chráněn jako kulturní památka. Jako kulturní památka České republiky je od 15. října 1990 chráněna i socha svatého Jana Nepomuckého stojící před kostelem.\n\nPrvní kostel, zmiňovaný roku 1357, byl zřejmě původně vystavěn v románském slohu. Po přestavbě kolem roku 1500 a po úpravách kolem roku 1870 má v současnosti pozdně gotický ráz.\n\nJedná se o jednolodní, obdélnou stavbu s pětiboce uzavřeným presbytářem. Po jeho severní straně se nachází obdélná sakristie. Nároží lodi jsou na jižní straně zpevněna opěráky. Ve stěnách jsou pozdně gotická hrotitá okna v hlubokých špaletách, některá s původními kružbami.\n\nNad západním koncem hřebenu střechy se tyčí štíhlá vížka, tzv. sanktusník. V něm býval menší zvonek, na nějž se zvonilo při mších při pozdvihování. Ale od 16. století už přišly do módy zvony větších rozměrů, kterým kostelní sanktusníky nepostačovaly. Ty bylo zvykem zejména ze stavebních důvodů umísťovat do samostatně stojících zvonic.\n\nPresbytář je sklenut křížovou klenbou a v závěru paprsčitě s hřebínkovými žebry. Triumfální oblouk je hrotitý. Loď má plochý strop. Sakristie má valenou klenbu.\n\nZařízení je pseudogotické. Obrazy na hlavním a pravém bočním oltáři jsou signovány „\"K(arel) J(avůrek)\" 1843“ a javorovým listem. Obraz na levém bočním oltáři snad pochází od téhož malíře.\n\nU kostela byla koncem 17. století vystavěna dřevěná zvonice vysoká 12 m. Její konstrukce vychází z kombinované konstrukce vzpěradlové a štenýřové (tzv. štenýře jsou vlastně rohové sloupy, vzpěry jsou šikmé trámy v trojúhelníkové vazbě). Z tohoto konstrukčního systému vychází i její tvar – dolní část je osmiboká, horní patro je čtyřboké, střešní část končí strmou špicí – svislá linie navozuje dojem gotiky. V horním patře v trojúhelníkové zvonové stolici byly původně umístěny dva zvony od Jakuba Mělnického z Mladé Boleslavi (1602) a od Karla Bellmana z Prahy (1864). Jeden z nich byl za první světové války zrekvírován, zbyl jen zvon sv. Jiří.\n\nPřed kostelem u silnice stojí socha sv. Jana Nepomuckého , pocházející z roku 1771 od nezjištěného autora. Světec, vytesaný z bílého pískovce je zobrazen jako mladý kanovník. Stojí v klidném postoji s mírně předsunutou pravou nohou. Pravu rukou objímá silný krucifix (pochází až z roku 1875), který v patce přidržuje druhou rukou. Tvář s otevřenýma očima, pootevřenými ústy a s baňatým nosem působí spíše roztomile než přísně. Podstavec sochy tvoří hranolový sokl, na něm vysoký – ze stran se zužující – dřík sloupu. Na jeho přední straně pod římsou je dvojice reliéfních lístků, mezi nimiž je umístěna datace vzniku sochy, na zadní straně jsou datace její obnovy. Mezi římsou a soklíkem je úchyt, na němž bývala zavěšena lucerna.\n\n"}
{"id": "1210996", "url": "https://cs.wikipedia.org/wiki?curid=1210996", "title": "Natalia Nykiel", "text": "Natalia Nykiel\n\nNatalia Nykiel (* 8. únor 1995 Mrągowo, Varmijsko-mazurské vojvodství, Polsko) je polská zpěvačka a skladatelka. Na polské hudební scéně vešla ve známost díky písní „Bądź duży”.\n\nNarodila se 8. února 1995 ve městě Mrągowo a vyrůstala v blízké obci Piecki. Svou hudební kariéru započala, když se zúčastnila soutěže polské zpívané poezie v Olsztyně v roce 2012.\n\nV roce 2013 se zúčastnila druhé sezóny The Voice of Poland (Hlas Polska), ve které se dostala do finále. Dne 23. září 2014 pod vydavatelstvím Universal Music Polska vydala své debutové studiové album s názvem Lupus Electro. Písně nahrála ve spolupráci s Kasií Nosowskou (zpěvačka ze skupiny Hey), bývalou zpěvačkou ze skupiny Sistars, Paulinou Przybysz, Karolinou Kozak, lídrem skupiny Pogodno, Jackiem „Budyniem” a Michałem „Buniem” Skrokiem ze skupiny Dick4Dick. Album produkoval Michał „Fox” Król, který je známý mimo jiné působením ve skupinách 15 Minut Projekt a Młynarski Plays Młynarski.\n\nDne 29. srpna 2015 zpěvačka vystoupila na galavečeru Eska Music Awards 2015, kde získal sošku v kategorii Eska TV Award – Nejlepší videoklip (za píseň „Bądź duży”). V září byla nominována na ceny MTV Europe Music Awards 2015 v kategorii Nejlepší polský počin.\n\nDne 20. května vydala singl „Error“, který je předzvěstí jejího druhého alba. Píseň se umístila na 1. místě v oficiálním žebříčku AirPlay – Top a Nowości.\n\n\n"}
{"id": "1210999", "url": "https://cs.wikipedia.org/wiki?curid=1210999", "title": "Reginald Fessenden", "text": "Reginald Fessenden\n\nReginald Aubrey Fessenden (6. října 1866, East Bolton, Quebec — 22. července 1932, Bermudy) byl kanadský fyzik a vynálezce, který významně přispěl ke vzniku rozhlasového vysílání.\n\nStudoval matematiku na \"Trinity College School\" v Port Hope v Ontariu a na \"Bishop’s College\" v Lennoxvillu, ale studium nedokončil. Začal učit ve Whitneyho institutu, nedávno založené škole na Bermudách. Protože ho zajímala věda, brzy odjel do New Yorku a požádal o práci u Thomase Edisona, ve firmě \"Edison Machine Works\". Roku 1886 byl přijat a brzy se stal hlavním chemikem v nové \"Edison Laboratory\" ve West Orange. Avšak v roce 1890 se Edison dostal do velkých finančních problémů a musel propustit většinu zaměstnanců, mj. i Fessendena. Ten tedy přešel do \"Westinghouse Electric Company\" v Newarku, a pak do \"Stanley Company\" v Pittsfieldu v Massachusetts. Roku 1892 ale firma zkrachovala a Fessenden tak zahájil akademickou kariéru na univerzitách v Indianě (\"Purdue University\") a v Pensylvánii (\"Western University of Pennsylvania\", dnes \"University of Pittsburgh\").\n\nOd roku 1900 pracoval v Meteorologickém úřadě (\"U.S. Weather Bureau\"), kde chtěli využít vysílání zpráv o počasí v Morseově abecedě. Zde si začal pohrávat s myšlenkou převést Morseův kód na zvuk, což se mu nakonec, byť v primitivní formě, podařilo, za použití jiskrového telegrafu. Pak se však dostal s vedením úřadu do sporu a odešel do Brant Rock ve státě Massachusetts, kde založil firmu NESCO a pokračoval ve výzkumu. Brzy dosáhl prvního velkého úspěchu, když uskutečnil první zaoceánské vysílání oběma směry, mezi Brant Rock a skotskou vesnicí Machrihanishs. Nepřenášel ale zvuk, ale opět jen Morseův kód.\n\nKlíčem k možnosti přenášet zvuk byl skutečně vysokofrekvenční alternátor (generátor střídavého elektrického proudu). Ten sám Fessenden vyvinout nedokázal, a tak musel čekat, až dostatečně silný alternátor vyvine firma \"General Electrics\". To se stalo roku 1906, kdy firma vyrobila generátor schopný generovat střídavý proud o kmitočtu 50 kHz. Pak již Fessenden měl, co potřeboval: s použitím generátoru, Edisonova mikrofonu a telefonu začal modulovat amplitudu vlny (tzv. amplitudová modulace – AM). Tak vyslal radiový signál, který mohly telegrafní přijímače zachytit jako zvukový. Slavný experiment, kdy se prvně v historii z radiotelegrafního přístroje ozval lidský hlas, Fessenden uskutečnil na Štědrý den, 24. prosince 1906. Do mikrofonu přečetl pasáž z Bible o Ježíšově narození a zazpíval koledu \"Tichá noc\" (\"Heilige Nacht\"). Tak objevil tzv. velmi dlouhé vlny jako prostředek dálkového přenosu signálu, což se uplatnilo zejména v lodní dopravě. Úspěšnější byl ale model rádia vytvořený Marconim, takže Fessenden jako vynálezce rozhlasu není tolik známý. V životě vedl mnoho vleklých patentových sporů, řadu ale vyhrál roku 1928, takže se mohl s manželkou přestěhovat na odpočinek na její rodné Bermudy.\n"}
{"id": "1211032", "url": "https://cs.wikipedia.org/wiki?curid=1211032", "title": "Sabah al-Ahmad as-Sabah", "text": "Sabah al-Ahmad as-Sabah\n\nŠejk Sabah IV Ahmad Al-Jaber Al-Sabah ( arabsky : الشيخ صباح الأحمد الجابر الصباح) narozený 16. června 1929 je 5. emír Kuvajtu a velitel armády Kuvajtu. Od 26. ledna 2006 je emír Kuvajtu. Je čtvrtý syn šejka Ahmad Al-Jaber Al-Sabah.\n\nAl-Sabah se narodil dne 16. června 1929. Základní vzdělání získal na Al Mubarakya škole roku 1930 a pak dokončil vzdělání pod vedením lektorů. Je nevlastní bratr předchozího emíra Kuvajtu, Šejka Jaber Al-Ahmad Al-Sabah. Byl ministrem zahraničních věcí od roku 1963 do roku 2003, tedy jedním z nejdéle sloužících ministrů zahraničních věcí na světě.\n\nBěhem doby, kdy byl Sabah ministr zahraničních věcí, musel obnovit kuvajtské mezinárodních vztahy po skončení války v Perském zálivu.\n\nByl také první náměstek premiéra Kuvajtu, zatímco sloužil jako ministr zahraničních věcí.\n\nManželka, zemřela 2. srpna 1990. Má dva syny, Šejk Nasser a Šejk Hamed. Měl také další dvě děti, které zemřely. Jeho dcera, Šejka Salwa, zemřela na rakovinu prsu dne 23. června 2002 v Londýně. Jeho čtvrtý syn, Šejk Ahmed, zemřel při automobilové nehodě v roce 1969.\n"}
{"id": "1211034", "url": "https://cs.wikipedia.org/wiki?curid=1211034", "title": "Jiří Ventruba", "text": "Jiří Ventruba\n\nJiří Ventruba (* 2. února 1950 Brno) je český politik a lékař – neurochirurg, od října 2017 poslanec Poslanecké sněmovny PČR, v letech 2010 až 2014 radní a od roku 2014 místostarosta města Modřice v okrese Brno-venkov, člen ODS.\n\nVystudoval gymnázium a následně i Lékařskou fakultu Masarykovy univerzity (získal titul MUDr.).\n\nZa studií aktivně sportoval – jako sprinter za Zbrojovku Brno a Duklu Praha (akademický reprezentant ČR, 1970 juniorský reprezentant Československa, 1971 halový mistr ČSSR na 100 metrů a vítěz Československého poháru na 100 metrů). Jako lékař neurochirurg složil I. atestaci z chirurgie (Brno), nástavbou atestaci z neurochirurgie (Praha) a jako první neurochirurg z Československa také evropskou zkoušku EANS v neurochirurgii (Edinburgh/Velká Británie).\n\nV České republice docentský nebo profesorský titul nezískal, v jeho oficiálním životopise je uvedeno, že v letech 1989 a 1990 působil jako hostující profesor neurochirurgie na New York University Medical Center v USA . V roce 1991 založil Dětské neurochirurgické oddělení v Dětské nemocnici v Brně a zavedl zde nové mozkové operace u dětí. V roce 1993 získal titul CSc. Vystupoval na výročních sjezdech Světové federace neurochirurgických společností WFNS (Acapulco) a ISPN (Cape Town, Martinique) a výročních sjezdech amerických neurochirurgů AANS (Nashville, Boston, Cleveland).\n\nJiří Ventruba žije ve městě Modřice v okrese Brno-venkov. Je ženatý, má tři syny a jednu dceru. Publikuje v českých i zahraničních odborných periodikách. Od roku 2013 je editorem \"Journal of Pediatric Oncology (Pharma)\" .\n\nV komunálních volbách v roce 2006 byl jako nestraník na kandidátce občanského sdružení „Ochrana zdravého života a krajiny města Modřice a okolních obcí“ zvolen zastupitelem města Modřice v okrese Brno-venkov. Na kandidátce figuroval na 4. místě, vlivem preferenčních hlasů však skončil druhý. V roce 2007 vstoupil do ODS a ve volbách v roce 2010 za ni obhájil mandát zastupitele. Dne 8. listopadu 2010 byl zvolen radním města. Také ve volbách v roce 2014 zastupitelský mandát na kandidátce ODS obhájil. Dne 6. listopadu 2014 byl zvolen neuvolněným místostarostou města. Ve volbách v roce 2018 opět obhájil post zastupitele města.\n\nV krajských volbách v roce 2016 kandidoval za ODS do Zastupitelstva Jihomoravského kraje, ale neuspěl. Ve volbách do Senátu PČR v roce 2016 kandidoval za ODS v obvodu č. 55 – Brno-město. Se ziskem 17,67 % hlasů skončil na 3. místě a do druhého kola nepostoupil.\n\nVe volbách do Poslanecké sněmovny PČR v roce 2017 byl zvolen poslancem za ODS v Jihomoravském kraji. Původně figuroval na 6. místě kandidátky, ale získal 3 506 preferenčních hlasů a skončil třetí.\n"}
{"id": "1211047", "url": "https://cs.wikipedia.org/wiki?curid=1211047", "title": "Vinohradská tržnice", "text": "Vinohradská tržnice\n\nVinohradská tržnice, od roku 1994 nazývaná Pavilon, je historická stavba z přelomu 19. a 20. století na Vinohradské třídě na pražských Vinohradech.\n\nNa místě tržnice původně stála továrna na mlýnské stroje. Město Královské Vinohrady, které bylo začleněno do Velké Prahy až roku 1922, zde nechalo architektem Antonínem Turkem vybudovat tržnici se sto stánky pro prodej potravin. Moderní budova kombinující zděné části se střechou na ocelové příhradové konstrukci byla vybavena klimatizací.\n\nTržnice byla uzavřena v 80. letech 20. století a v roce 1986 vyhořela. Zásluhou Klubu Za starou Prahu bylo zabráněno demolici a stavba prohlášena za kulturní památku. Stavba pak byla adaptována na obchodní dům. Po rekonstrukci zde byl během výstavy Designblok v roce 2013 otevřen obchod specializovaný na moderní designový nábytek. Rekonstrukce byla oceněna cenou obchod roku Czech Grand Design.\n\n\n"}
{"id": "1211048", "url": "https://cs.wikipedia.org/wiki?curid=1211048", "title": "Promiskuitní režim", "text": "Promiskuitní režim\n\nPromiskuitní režim ( nebo zkráceně \"promisc mode\") je v informatice označení pro speciální režim drátové síťové karty (NIC) nebo bezdrátové síťové karty (WNIC), který v počítačových sítích umožňuje zachytávat i síťovou komunikaci, která není přímo určena pro dané zařízení nebo počítač (tzv. \"packet sniffing\"). Režim používají analyzátory paketů pro zachytávání se na routerech, ale i na počítačích připojených k switchi nebo pro bezdrátových sítích nebo softwarových switchích hardwarové virtualizace.\n\nV sítích IEEE 802, kterými jsou Ethernet, token ring a IEEE 802.11 a v FDDI obsahuje každý snímek cílovou MAC adresu (Media Access Control). Síťová karta, která není v promiskuitním režimu, přijímá pouze rámce, které jsou určeny pro její MAC adresu nebo se nejedná o broadcasty, případně multicastové rámce. V promiskuitním režimu však síťová karta přijímá všechny rámce, což umožňuje počítači číst rámce určené pro jiné počítače nebo síťová zařízení.\n\nMnoho operačních systémů vyžaduje pro povolení promiskuitního režimu oprávnění správce. Síťový uzel v promiskuitním režimu může sledovat síťovou komunikaci, která mu není adresována pouze pokud přichází ze (nebo odchází do) stejné broadcastové domény (pro Ethernet a IEEE 802.11) nebo logického kruhu (pro token ring nebo FDDI). Počítače připojené do stejného rozbočovače (huby) splňují tuto podmínku, což je důvod, proč jsou použity síťové přepínače (switche) pro boj proti zneužívání promiskuitního režimu. Na routeru je možné monitorovat veškerý provoz, který se pomocí něho směruje.\n\nPromiskuitní režim je často používán k diagnostice problémů s připojením k síti. Existují programy, které pomocí této funkce ukáží uživateli všechna data přenášená přes síť. Některé protokoly jako FTP a Telnet, přenáší data a hesla jako prostý text, bez šifrování, a síťové skenery mohou vidět tato data. Proto jsou počítačoví uživatelé vyzýváni, aby nepoužívali nezabezpečené protokoly jako Telnet a využívali bezpečnější protokoly, jako SSH.\n\nStejně jako může být promiskuitní režim použit ke škodlivým účelům (odposlech v síti), může být také využit pro detekci jiných síťových zařízení, které jsou v promiskuitním režimu. V promiskuitního režimu, můžou některé programy posílat odpovědi na rámce, které byly adresované jinému zařízení. Zkušení \"odposlouchávači \"(sniffer) tomu mohou zabránit (např. pomocí pečlivého nastavení firewallu).\n\nPříkladem je odesílání pingu (ICMP echo request) se špatnou MAC adresou, ale správnou IP adresou. Pokud adaptér pracuje v normálním režimu, zahodí tento rámec a zařízení tak na tento ping neodpoví. Pokud je adaptér v promiskuitním režimu, rámec bude předán dál a IP stack zařízení (u kterého MAC adresa nemá žádný význam) na tento ping odpoví stejně jako na jakýkoliv jiný. \"Odposlouchávač\" tomu může zabránit tím, že na firewallu bude blokovat ICMP provoz.\n\n"}
{"id": "1211051", "url": "https://cs.wikipedia.org/wiki?curid=1211051", "title": "Hydraulická drsnost", "text": "Hydraulická drsnost\n\nHydraulická drsnost je měřítkem odporů reálné tekutiny při jejím turbulentním proudění v potrubích i otevřených korytech. Je působena výstupky povrchu stěny potrubí nebo koryta, i celkovým charakterem stěny (např. rovná – vlnitá a pod.).\n\nHydraulickou drsnost lze vyjádřit dvěma hlavními způsoby:\nJe nutné zdůraznit, že ani drsnost absolutní není skutečnou výškou výstupků povrchu stěny, ale je jakousi lineární mírou jejich vlivu na hydraulické odpory. Pokusy bylo prokázáno, že geometricky totožné (tvarem, velikostí a orientací) elementy dávají při různém uspořádání po ploše zcela rozdílné drsnosti, a naopak, různé geometrické elementy mohou v určitém uspořádání dávat drsnost totožnou.\n\nZ hlediska hydraulických ztrát třením je podstatný vztah mezi velikostí absolutní drsnosti a tloušťkou mezní vrstvy, resp. tloušťky laminární podvrstvy. Pokud jsou výstupky na stěně natolik malé, že nevystupují z vazké podvrstvy resp. neovlivňuji proudění v turbulentním jádru, nemá velikost absolutní drsnosti na hydraulické odpory žádný vliv a mluvíme o potrubí či korytě, resp. povrchu hydraulicky hladkém. Pokud výstupky na stěně pronikají celou tloušťkou vazké podvrstvy a jsou dostatečně vysoké, ovlivňují proudění v turbulentním jádru a mluvíme o potrubí či korytu, resp. povrchu hydraulicky drsném. Schlichtling (viz např. ) udává následující hranice jednotlivých oblastí:\n\nHydraulicky hladký povrch formula_3 \n\npřechodná oblast formula_4\n\nhydraulicky drsný povrch formula_5\n\nkde tzv. třecí Reynoldsovo číslo formula_6, kde formula_7 [ms]je kinematická vazkost kapaliny a formula_8 [ms] je třecí rychlost, formula_9. Zde formula_10 [Pa] je tangenciální napětí na stěně potrubí či koryta, formula_11 [kgm] hustota kapaliny, formula_12 [ms] gravitační zrychlení, formula_13 [m] hydraulický poloměr (za jistých předpokladů lze použít hloubku střední nebo lokální) a formula_14 [-] je sklon čáry energie. \n\nMeze hydraulicky hladkého a drsného povrchu lze určit též na základě poměru velikosti absolutní drsnosti formula_1 a tloušťky vazké mezní vrstvy (laminární podvrstvy). Hydraulicky hladký povrch se uvažuje pro formula_16, hydraulicky drsný povrch pro formula_17, přičemž tloušťka laminární podvrsvy formula_18. \n\nPro koryta vodních toků se uvažujív závislosti na poměru hloubky a určitého charakteristického zrna substrátu dna ještě tzv. mikrodrsnost pro formula_19 či formula_20, resp. makrodrsnost pro formula_21 či formula_22. Mezi těmito mezemi se nachází oblast mesodrsnosti. Ve vzorcích je formula_23 [m] hloubka vody a formula_24 resp. formula_25 [m] velikost zrna odpovídající příslušnému percentilu křivky zrnitosti. \n\nPři hydraulických výpočtech (zejména ztrát třením v potrubí) se hojně používá tzv. relativní (hydraulická) drsnost, braná jako podíl drsnosti absolutní a průměru potrubí.\n"}
{"id": "1211052", "url": "https://cs.wikipedia.org/wiki?curid=1211052", "title": "Jenisejsk", "text": "Jenisejsk\n\nJenisejsk () je město v Krasnojarském kraji v Ruské federaci. Při sčítání lidu v roce 2010 měl bezmála devatenáct tisíc obyvatel.\n\nJenisejsk leží na levém, západním břehu Jeniseje, jen několik kilometrů nad jeho soutokem s levobřežním přítokem Kemem.\n\nJenisejsk byl založen v roce 1619 kozáky jako opěrný bod při osídlování Sibiře. Od roku 1676 je městem.\n\n"}
{"id": "1211053", "url": "https://cs.wikipedia.org/wiki?curid=1211053", "title": "Michal Novotný (novinář)", "text": "Michal Novotný (novinář)\n\nMichal Novotný (3. října 1943, Litomyšl – 5. července 2006, Praha) byl český publicista, novinář a spisovatel.\n\nMichal Novotný se narodil 3. října 1943 v Litomyšli. Dětství prožil ve východočeském městě Choceň. Ve svých čtrnácti letech se spolu s rodinou přestěhoval do Prahy, kde nastoupil na jedenáctiletou školu. Posléze nastoupil v roce 1966 na Fakultu osvěty a novinářství Univerzity Karlovy. \nJiž během studií na vysoké škole se aktivně zapojoval do práce různých periodik. Jako mladý novinář se stal nejdříve zástupcem šéfredaktora v časopisu My a poté šéfredaktorem skautského časopisu Junák. V roce 1968, během komunistických prověrek, vyjádřil nesouhlas s příchodem sovětských vojsk. Následkem toho byl vyloučen z KSČ a zároveň mu bylo postupně omezeno, nebo úplně znemožněno působení a publikace v tehdejších novinách či časopisech. Přibližně ve svých 30 letech se stal novinářem na volné noze, neboli, v tehdejší terminologii, vykonával svobodné povolání. V té době byly jeho hlavní činností jazykové korektury (např. časopis Vesmír) a tvorba křížovek. \n\nNa přelomu sedmdesátých a osmdesátých let vydal dvě knihy o atletice, jednu z nich s přítelem novinářem Ivanem Hanouskem. V druhé polovině osmdesátých let spolu s archeology Josefem Havlem a Janem Kovaříkem vydali další dvě knihy o archeologii a muzeích. Ve všech případech šlo o literaturu faktu, či populárně-naučné knihy pro děti a mládež, bez politického kontextu. V osmdesátých letech také navázal spolupráci s Československým rozhlasem, stanicemi Praha a Vltava. Pro populárně-vědecké pořady Domino a Meteor připravoval články o původu některých zajímavých slov. Pro pořad My a děti připravoval fejetony na téma výchovy a vztahů mezi rodiči a dětmi.\n\nPo revoluci v roce 1989 dostal několik nabídek práce v různých médiích. Na dva roky se stal zástupcem šéfredaktora zpravodajství v Československé televizi. Poté se však znovu vrátil k práci v rozhlase. Od roku 1992 působil v Českém rozhlase Regina Praha jako šéfredaktor a později ředitel a od roku 2002 i jako ředitel Českého rozhlasu Region, Středočeský kraj. Za jeho působení se z malé redakce jen několikahodinového vysílání pro Prahu a střední Čechy stalo plnohodnotné studio Českého rozhlasu vysílající 12 hodin denně.\n\nJeho dlouholetým velkým zájmem a koníčkem bylo hledání zákulisí a příběhů o původu a vzniku slov. Na toto téma připravoval pořady pro rozhlas, které si sám namlouval. Na živých vysíláních se i osobně podílel. V přímém přenosu rozhlasového pořadu na dotaz posluchače dokázal najít a vysvětlit původ slova během jedné písničky. Na téma zákulisí slov vydal v letech 2002 až 2006 tři knihy.\n\n\"\"Pracoval jsem v denících, v časopisech, v televizním zpravodajství, a tak vím, že rozhlas je médium, které nejvíc odpovídá mé představě o žurnalistice. Je − může být − stoprocentně aktuální, a protože má k dispozici skoro jen hlas, skoro se v něm nedá lhát,\"\" tak se vyjádřil ke své práci v rozhlase.\n\n\n\nČlen Syndikátu novinářů a Obce spisovatelů\n\n\n\n\n\n"}
{"id": "1211056", "url": "https://cs.wikipedia.org/wiki?curid=1211056", "title": "Alfa Antliae", "text": "Alfa Antliae\n\nAlfa Antliae je nejjasnější hvězda v souhvězdí Vývěvy, od Země je vzdálená asi 370 světelných let. Je to proměnná hvězda a patří do spektrální třídy K4III.\n"}
{"id": "1211057", "url": "https://cs.wikipedia.org/wiki?curid=1211057", "title": "Rudolf Wierer", "text": "Rudolf Wierer\n\nRudolf Wierer (17. března 1907 Brno – září 1986 Santa Ana) byl profesorem církevního práva na Masarykově univerzitě. Během německé okupace aktivně spolupracoval s nacisty a po roce 1945 odešel do zahraničí.\n\nAbsolvoval brněnskou právnickou fakultu, přičemž už během studia publikoval první vědecké práce o poměru Moravy k římskoněmecké říši a o syllabu papeže Pia IX. Na právnické fakultě působil také jako asistent historickoprávního semináře a zároveň navštěvoval přednášky z historie a pomocných věd historických na filozofické fakultě. V akademickém roce 1932/33 byl na stipendijním studijním pobytu ve Francii, kde se věnoval církevnímu právu. Po návratu se v Brně habilitoval na základě práce \"Stát a církev\", za kterou navíc získal Hennerovu cenu. Tématu vztahu různých státních útvarů a římskokatolické církve se věnoval i nadále a už v roce 1936 byl jmenován mimořádným profesorem církevního práva.\n\nZa první republiky byl Wierer členem Čs. strany lidové. Byl konzervativního založení a aktivní katolík, byla mu tak poměrně blízká idea nadnárodní „Říše“, na rozdíl od národních a liberálních států, zejména republik vzniklých po roce 1918 na místě dřívějších monarchií. Za protektorátu aktivně podporoval spolupráci s Němci a hájil příslušnost českého národa do „Nové Evropy“ ovládané nacistickým Německem. Vydal např. stať \"Alfreda Rosenberga názory na stát a právo\" a byl členem Ligy proti bolševismu a dalších kolaborantských osvětových spolků. V roce 1945 Rudolf Wierer uprchl do Bavorska, kde spolu s Vladimírem Pekelským založili Sdružení českých demokratických federalistů, které odmítalo vládu Národní fronty v Československu. Později odešel do USA a pokračoval ve vysokoškolské kariéře.\n\n"}
{"id": "1211058", "url": "https://cs.wikipedia.org/wiki?curid=1211058", "title": "Fibrovaný prostor", "text": "Fibrovaný prostor\n\nPod pojmem fibrovaný prostor se v matematice, zejména pak v topologii, rozumí objekt, jenž je v jistém smyslu zobecněním pojmu kartézského součinu množin. Jedná se o prostor, který lze lokálně popsat jako kartézský součin, globálně však může mít netriviální topologickou strukturu. Známými příklady jednoduchých netriviálních fibrovaných prostorů jsou například Möbiova páska či Kleinova láhev. Aplikace tento topologický pojem nachází v různých odvětvích fyziky, kde lze s jeho pomocí např. konzistentně popisovat polohy a hybnosti fyzikálních systémů v klasické mechanice, pole v kvantové teorii pole či vlastnosti časoprostoru v obecné teorii relativity. Kalibrační teorie pak nacházejí v teorii fibrovaných prostorů solidní matematický základ.\n\nZde si představíme definici fibrovaného prostoru, jež může působit dost abstraktním a těžko stravitelným dojmem. V následujícím oddíle je proto tento pojem vyložen v povědomějších termínech pro snazší pochopení. Navíc, v následující definici požadujeme, aby jednotlivé množiny byly diferencovatelné variety. Tento požadavek však není nutný a místo diferencovatelných variet lze brát obecněji topologické prostory, kde současně místo hladkosti zobrazení vystupujících v definici požadujeme pouze jejich spojitost. Fibrované prostory, kde za množiny bereme diferencovatelné variety, se pak v tomto kontextu označují jako diferencovatelné fibrované prostory.\n\nFibrovaný prostor (angl. \"fibre bundle\") je definován jako uspořádaná čtveřice formula_1 následujících objektů:\n\nFibrovaný prostor formula_1 se často značí jen jako formula_23 nebo výrazem\n\nPřísně vzato, definice fibrovaného prostoru by měla být nezávislá na konkrétní volbě otevřeného pokrytí formula_25. Matematicky korektně se tedy postupuje tak, že se nejdříve definicí výše zavádějí souřadnicové fibrované prostory\n\nformula_26. Na množině všech takovýchto souřadnicových fibrovaných prostorů s různými pokrytími se zadefinuje relace ekvivalence tak, že formula_26 je ekvivalentní s formula_28 právě tehdy, když formula_29 je opět souřadnicovým fibrovaným prostorem. Množinu všech souřadnicových fibrovaných prostorů si tedy můžeme faktorizovat podle této ekvivalence a fibrovaný prostor samotný je pak definován jako třída ekvivalence v tomto faktorprostoru.\n\nOkolí formula_25 pokrývají bázovou varietu formula_7. Ke každému formula_12 je přitom přiřazena lokální trivializace formula_19. Na průniku dvou okolí formula_34 tak máme bod formula_35 totálního prostoru vyjádřen pomocí dvou různých trivializací\nkde formula_37 je takové, že platí formula_38. Skutečnost, že v obou případech máme stejné formula_37 pro obě trivializace vyplývá z požadavku kladeného na tato zobrazení v definici fibrovaného prostoru. Co je obecně různé jsou však prvky formula_40. Můžeme si tak zavést zobrazení formula_41 předpisem\nTakto zavedeným zobrazením se říká přechodové funkce. Konvence pro jejich značení se liší u různých autorů. Místo označení formula_43 se tak lze setkat i s opačným pořadím indexů formula_44 apod. Přechodové funkce se mají k lokálním trivializacím způsobem\n\nPokud formula_46, je odpovídající přechodová funkce formula_47 zjevně rovna identitě. Dále, pokud platí formula_48, tak zřejmě i formula_49, z čehož vyplývá formula_50. Pokud bychom neuvažovali pouze body z průniku dvou okolí formula_51, ale rovnou ze tří okolí formula_52, tak bychom podobnými úvahami dospěli i ke vztahu\nUkázali jsme tak, že v množině všech přechodových zobrazení formula_54 se nachází jednotkový prvek (identické zobrazení), každý prvek má k sobě inverzní prvek a že tato množina je uzavřená vůči operaci skládání prvků coby zobrazení. Skládání zobrazení je asociativní a tyto všechny vlastnosti nám tedy říkají, že množina všech přechodových zobrazení (spolu s operací skládání zobrazení) tvoří grupu. Této grupě se říká strukturní grupa. V našem postupu jsme měli zadány lokální trivializace a z nich jsme sestrojili přechodové funkce. Lze se však vydat i opačným směrem, kdy máme předem zadané přechodové funkce a z nich jsme schopni zrekonstruovat lokální trivializace, viz oddíl Rekonstrukce fibrovaného prostoru ze znalosti přechodových zobrazení níže. Strukturní grupa se tedy někdy vyskytuje v samotné definici fibrovaného prostoru.\n\n\nMnožina všech řezů na prostoru formula_23 se často značí symbolem formula_66. Podobně, jako lokální řez (na okolí formula_67) označíme hladké zobrazení formula_68 vyhovující podmínce formula_69, kde formula_70 je otevřená podmnožina bázové variety. Důvod, proč se řezy nazývají právě \"řezy\", je ten, že zobrazení formula_71 vybere pro daný bod formula_37 bázové variety jen jeden bod formula_73 z vlákna nad bodem formula_74. Pro libovolné další formula_75 se už nemůže stát, že by formula_76 spadlo do téhož vlákna. Situace je lépe nahlédnutelná na animovaném Obr. 2 níže. V tomto případě je řezem hladké zobrazení formula_71, které bere body kružnice a vrací body v Möbiově pásce. Na obrázku je v Möbiově pásce vyznačen větší počet typických vláken, v tomto případě představovaných úsečkami. Celá úsečka přitom odpovídá jedinému bodu kružnice. Řez formula_71 bere po řadě body kružnice a každému takovému bodu přiřazuje jen jeden bod na odpovídající úsečce.\n\n\n\n\nJak již bylo řečeno, fibrovaný prostor má do jisté míry zobecňovat pojem kartézského součinu. Popravdě řečeno, kartézský součin dvou diferencovatelných variet formula_96 lze chápat jako jednoduchý fibrovaný prostor formula_97, kde formula_96 je nyní totální prostor, formula_99 je bázová varieta a formula_100 je typické vlákno. Projekci formula_18 si v tomto případě můžeme definovat způsobem formula_102, pro libovolné formula_103, formula_104. Pokud si dále vezmeme nějaké otevřené pokrytí formula_25 variety formula_99, tak ke každému okolí formula_12 můžeme definovat lokální trivializaci formula_108, která ze dvou bodů vytvoří jejich uspořádanou dvojici. Máme tak všechny suroviny vystupující v definici fibrovaného prostoru a můžeme uzavřít, že kartézský součin je skutečně triviálním případem fibrovaného prostoru.\n\nNezůstaňme ovšem jen u triviálních případů. Každý fibrovaný prostor, resp. jeho totální prostor, totiž jako kartézský součin vypadá alespoň \"lokálně\". Zhruba řečeno je ke každému bodu bázové variety formula_7 přilepena jiná varieta, vlákno formula_60. Ostatně samotné lokální trivializace formula_19, jak již jejich název dává tušit, slouží k lokálnímu převodu totálního prostoru na kartézský součin dvou množin. Pro každé okolí formula_12 lze množinu formula_113 (která je podmnožinou totálního prostoru formula_23) zobrazit díky formula_115 difeomorfně na kartézský součin okolí a vlákna, tj.\n\nJedním z nejjednodušších příkladů fibrovaných prostorů, které nelze vyjádřit jako kartézský součin, je Möbiova páska, na níž lze pěkně ilustrovat role jednotlivých objektů vystupujících v definici fibrovaného prostoru. Celá situace je znázorněna na obr. 1 níže. Na tomto obrázku vidíme následující:\n\n\nNa bázové varietě, kružnici, jsou dále pro názornost vybrány tři různé body formula_117. Vzory těchto bodů při projekci formula_18 jsou po řadě vlákna formula_119. \"Vlákno nad bodem\" formula_120 je tedy označeno formula_121 a podobně pro ostatní body. Vidíme tak, že jednomu bodu kružnice odpovídá celá úsečka bodů na Möbiově pásce. Každá z těchto úseček je v podstatě rovna typickému vláknu formula_60. Jednotlivé body na dané úsečce lze pak rozlišit pomocí bodů z typického vlákna, kterážto situace je znázorněna pro případ bodu formula_123. Jeho projekce na bázovou varietu je formula_124 a v rámci vlákna formula_125 je formula_126 jednoznačně identifikován bodem formula_127. Nějakému jinému prvku formula_128 ze stejného vlákna formula_125 by odpovídal jiný bod formula_130, ačkoli jeho projekce formula_131 by byla stále rovna formula_132, tj. formula_133.\n\nZpůsob, jakým se došlo od Möbiově pásce ke kružnici, coby bázové varietě, s úsečkou, coby vláknem, je naznačen v animaci na Obr. 2 a podrobněji matematicky rozebrán v následujícím. Möbiova páska je dvourozměrná varieta, kterou můžeme vložit do trojrozměrného prostoru formula_134 a na jejíž body se pak díky tomu můžeme odkazovat pomocí jejich souřadnic formula_135. Parametrické rovnice Möbiovy křivky o jednotkovém poloměru a jednotkové šířce v těchto souřadnicích potom znějí\nkde formula_137 a formula_138. Od teď nebudeme rozlišovat mezi Möbiovou páskou a jejím vložením do formula_134. Pod \"bodem Möbiovy pásky\" tak budeme rozumět trojici čísel formula_135 vyhovující parametrickým rovnicím výše.\n\nPoložíme-li formula_141 pevně, tak okamžitě vidíme, že křivka formula_142 je jednotková kružnice ležící ve vodorovné rovině, neboť platí\nZa bázovou varietu si tedy skutečně můžeme vzít jednotkovou kružnici, která je parametrizovaná proměnnou formula_144. Máme-li na kružnici formula_7 zvolen pevně jistý počáteční bod, tak mu můžeme přiřadit hodnotu formula_146. Pokud zvětšujeme parametr formula_144 postupně od nuly do formula_148, tak projdeme všechny body kružnice. Každému bodu formula_149 kružnice je tak jednoznačně přiřazeno jisté číslo formula_150. Tento vztah budeme v tomto oddíle vyjadřovat zápisem formula_151. Kružnice je jednorozměrná křivka a pokud ji vnoříme do trojrozměrného prostoru formula_134, tak jí můžeme ztotožnit s množinou formula_142. V takovém případě má počáteční bod kružnice souřadnice formula_154 a souřadnice formula_155 bodu formula_156 mají tvar\n\nJestliže si nyní ukotvíme parametr formula_144 a položíme ho rovno číslu formula_159, tak lze parametrické rovnice Möbiovy křivky přepsat do tvaru\ncož je parametrické vyjádření úsečky ve trojrozměrném prostoru (parametr formula_161 probíhá omezený interval od -1/2 do 1/2). Proměnná formula_161 tedy parametrizuje vlákno; udává \"vzdálenost\" bodu úsečky od jejího středu. Zaveďme pro prvky vlákna podobné značení, jaké jsme přijali pro prvky bázové variety. Konkrétně bod formula_163 ve \"vzdálenosti\" formula_164 od středu úsečky vyjadřujme vztahem formula_165.\n\nUvažujme nyní nějaký konkrétní bod Möbiovy pásky, např. bod formula_126 na Obr. 1. Nechť jeho souřadnice znějí formula_167 pro nějaké formula_168 a formula_169. Za \"projekci\" tohoto bodu na bázovou varietu položíme bod na kružnici, jehož vzdálenost od počátečního bodu kružnice je rovna formula_169. Pokud si za počáteční bod kružnice zvolíme bod formula_120 na Obr. 1, pro nějž platí formula_172, tak projekcí bodu formula_126 je bod formula_174. V návaznosti na tento postup si tak zavedeme projekci formula_175 vztahem\nProjekce nám tak smaže veškerou informaci o vlákně skrytou v proměnné formula_161.\n\nZbývá nám určit lokální trivializace, jež sestávají z okolí pokrývajících bázovou varietu a k nim přiřazených zobrazení splňujících dodatečné podmínky. Za pokrytí kružnice bychom si mohli zvolit dvojici okolí\nPokud bychom uvažovali bázovou varietu formula_7 coby kružnici vloženou do formula_134, tak by šlo vyjádřit tato okolí ve tvaru\nMeze intervalů jsme zvolili více méně libovolně, důležité je, aby tyto intervaly byly otevřené a jejich sjednocení bylo nadmnožinou intervalu formula_182. Okolí bychom si mohli zvolit i více, rozhodně ne však méně. Později si ukážeme, že jediné okolí pokrývající kružnici \"M\" nelze pro zavedení lokálních trivializací použít. Pro aktuální volbu okolí nyní stačí za lokální trivializace vzít zobrazení formula_183, formula_184, jejichž předpis v parametrizaci pomocí proměnných formula_185 zní\nParametrické rovnice Möbiovy pásky jsou tedy v podstatě lokálními trivializacemi. Zobrazení formula_188 vezme jednak bod kružnice formula_189 parametrizovaný hodnotou formula_190, jednak bod typického vlákna formula_191 parametrizovaný hodnotou formula_137, a této dvojici prvků přiřadí bod Möbiovy pásky, jehož souřadnice formula_193 se získají z parametrických rovnic. Trivializace formula_184 se chová podobně, akorát její definiční obor je omezen na hodnoty formula_137 a formula_196. Pro názornost jsou pokrývající okolí i působení lokálních trivializací vykreslena na Obr. 3.\n\nZodpovězme nyní otázku, proč jsme uvážili dvě okolí formula_197 namísto jednoho formula_67, které by pokrylo celou kružnici a které by mělo tvar\nMnožina formula_67 je zjevně pokrývající a otevřená (celá množina vždy patří do své topologie a splňuje tak podmínku otevřenosti). Co nám tedy brání ji použít? Potíž je v tom, že odpovídající lokální trivializace formula_201 by nebyla na celém svém definičním oboru hladké zobrazení. Abychom toto nahlédli mějme analogicky předchozímu případu\nPři obejití kružnice se dostaneme zpět na počátek a musí tedy platit, že hodnoty lokální trivializace pro formula_146 a formula_204 se při ukotveném formula_205 rovnají. Hodnota formula_148 přísně vzato neleží v definičním oboru a tato podmínka proto zní\nPoložíme-li formula_208, tak se levá strana redukuje do tvaru formula_209, zatímco pravá strana přechází na tvar formula_210. Rovnost tedy viditelně nenastává a s jediným pokrývajícím okolím Möbiovy pásky si tak nevystačíme. Graficky lze nespojitost zobrazení formula_211 vidět na animaci v Obr. 2, kde šipka \"generující\" pásku na počátku směřuje ven, při oběhnutí kružnice však směřuje dovnitř pomyslného kruhu.\n\nNaše volba dvou okolí s danými trivializacemi problém nespojitosti zobrazení obchází. Zatímco u jednoho okolí formula_212 mělo toto topologii kruhu a daná trivializace musela být \"spojitá v počátečním bodě\", tak pokud použijeme okolí dvě, tak každé z nich má topologii úsečky (bez koncových bodů) a o žádnou spojitost v \"počátečním bodě\" se nemusíme starat.\n\nOkolí formula_213 a formula_214 se překrývají v oblastech formula_215 a formula_216. Označme si první interval písmenem formula_217 a druhý interval podobně písmenem formula_218. Pro úplnost si odvodíme tvar přechodových funkcí formula_219 a formula_220. Vzhledem k tomu, že jedna je inverzí druhé, stačí spočíst formula_221. Zde je nutno pro každý z obou intervalů \"A\" a \"B\" hledat tvar přechodové funkce zvlášť. Pro všechny body formula_222, kde formula_223, a pro všechny prvky vlákna formula_224, formula_137, platí\nPřechodová funkce formula_227 je tedy identickým zobrazením. Explicitně,\nPodobně postupujeme i pro interval \"B\", zde však musíme být více na pozoru. Proměnná formula_144, parametrizující kružnici, nabývá hodnot mezi nulou a formula_148. V intervalu \"B\" se však nacházejí čísla mimo tyto meze. Protože hodnotě formula_231 by měl odpovídat stejný bod kružnice jako hodnotě formula_138, vyjádřeme si proměnnou formula_233 explicitně ve tvaru formula_234, kde už formula_235. Při tomto vyjádření přecházejí goniometrické funkce do tvarů\nVyjádření lokální trivializace formula_238 tak přejde do tvaru\nkde nyní parametr formula_144 nenabývá hodnot z intervalu \"B\", ale z intervalu formula_241. Vidíme, že znaménko mínus, objevivší se z úpravy goniometrických funkcí, můžeme přidružit k proměnné formula_161. Máme-li pevně zadán bod formula_135 Möbiovy pásky, jehož parametry v trivializaci formula_188 mají hodnoty formula_245 a formula_246, tak v trivializaci formula_238 je tentýž bod popsán parametry o hodnotách formula_248 a formula_249, kde však\nZ těchto vztahů okamžitě vidíme, že na intervalu \"B\" přechodová funkce formula_251 efektivně obrací hodnotu parametru formula_161\nToto obracení parametru je explicitní vyjádření nespojitosti, se kterou jsme se setkali u zobrazení formula_211 v předchozím pododdíle o lokálních trivializacích. Graficky pak obracení parametru formula_161 při přechodu od jedné trivializace ke druhé na intervalu formula_241 můžeme odtušit ze směru ohraničující šipky na Obr. 3, kde pro trivializaci formula_188 směřuje daná šipka ven, zatímco u trivializace formula_238 tato šipka směřuje dovnitř.\n\nJen tak na okraj, v případě \"válce\" (kde neuvažujeme jeho podstavy) k žádné podobné nespojitosti nedochází a celý válec tak lze popsat jediným okolím a jedinou lokální trivializací. Válec je tedy příkladem triviálního fibrovaného prostoru. Pokud bychom i přesto pokrývali válec dvěma okolími jako v případě Möbiovy pásky výše a zvolili bychom si přirozenou parametrizaci válcové plochy, tak přechodová funkce by byla na obou intervalech \"A\" i \"B\" identické zobrazení.\n\nNa závěr tedy můžeme vyjádřit předpis přechodové funkce na celém průniku okolí formula_213 a formula_214 pro Möbiovu pásku způsobem\n\nV tomto oddíle si ukážeme důležitost přechodových funkcí definovaných výše. Zrekonstruujeme totiž fibrovaný prostor formula_1 jen na základě znalosti bázové variety formula_7, jejího otevřeného pokrytí formula_25, typického vlákna formula_60 a přechodových zobrazení formula_43 tvořících strukturní grupu formula_267. K plnému určení fibrovaného prostoru tedy ještě musíme najít totální prostor formula_23, projekci formula_18 a lokální trivializace formula_19. Postup je následující:\n\nNejprve si definujme množinu\na zaveďme si na ní relaci ekvivalence formula_272, kdy prvky formula_273 a formula_274 jsou ekvivalentní formula_275 právě tehdy, když formula_276 a současně existuje formula_277 tak, že formula_278. Aby tento vztah byl skutečně ekvivalencí, musejí přechodové funkce splňovat požadavky:\nkde formula_63 značí identické zobrazení. Totální prostor formula_23 poté definujeme jako množinu formula_284 faktorizovanou podle právě uvedené ekvivalence\nKaždý prvek totálního prostoru je tedy třída ekvivalence. Třídu ekvivalence, jež obsahuje prvek formula_286 si budeme značit formula_287. Projekci formula_175 definujeme přirozeným způsobem\nPodobně přirozeně nadefinujeme i lokální trivializace formula_290 a sice\nLze jednoduše ověřit, že takto definované objekty skutečně vyhovují definici fibrovaného prostoru.\n\nV tomto oddíle jsou zmíněny některé druhy fibrovaných prostorů, z nichž nejvýraznějšími jsou patrně tečný bandl a hlavní fibrovaný prostor.\n\nVektorový fibrovaný prostor (angl. \"vector bundle\") je fibrovaný prostor, jehož typickým vláknem je vektorový prostor. Přechodové funkce v tomto případě tvoří strukturní grupu všech nesingulárních matic odpovídajících rozměrů. Je-li typické vlákno reálný vektorový prostor dimenze \"k\", tj. formula_292, tak strukturní grupa je rovna maticové grupě formula_293. Podobně, pokud je typické vlákno rovno komplexnímu vektorovému prostoru formula_294, tak strukturní grupa je formula_295. Číslo \"k\" se nazývá dimenze vlákna a značí se, poněkud nekonzistentně, symbolem formula_296. (Ačkoli dimenze totálního prostoru \"E\" je rovna \"n + k\", kde \"n\" je dimenze bázové variety \"M\".) Důležitým příkladem vektorového fibrovaného prostoru je tečný fibrovaný prostor. Jiným příkladem je normálový fibrovaný prostor. Oba druhy jsou popsány v následujících pododdílech.\n\nJedním z důležitých příkladů fibrovaných prostorů je tzv. tečný fibrovaný prostor (někdy též tečný bandl, angl. \"tangent bundle\"), k němuž dojdeme následujícím postupem. Uvažujme nějakou (reálnou) diferencovatelnou varietu formula_7 konečné dimenze formula_298. V každém bodě formula_74 této variety je definován tečný prostor formula_300, což je vektorový prostor všech tečných vektorů k varietě formula_7 v bodě formula_74. Disjunktním sjednocením všech tečných prostorů\nzískáme totální prostor tečného fibrovaného prostoru. Disjunktním sjednocením je zde přitom míněno sjednocení, kde prvek z formula_304 si \"pamatuje\" nejen to, kam coby tečný vektor míří, ale i z jakého bodu variety vychází. Informaci o bodu variety, ze kterého daný prvek formula_305 vychází, nám přitom podá projekce formula_306. Matematicky zapsáno\nBázovou varietou je tedy samotná varieta formula_7 a vláknem je vektorový prostor formula_309, neboť všechny tečné prostory formula_300 pro libovolné formula_37 jsou izomorfní formula_309.\n\nAbychom mohli zavést lokální trivializace, uvažme nějaké otevřené pokrytí formula_25 variety formula_7 a z něho uvažujme právě jedno konkrétní okolí formula_12 se souřadnicemi formula_316. Souřadnice formula_317 bodu formula_318 variety tedy obdržíme ze vzorce formula_319. Každý bod variety formula_7 v okolí formula_12 je tedy jednoznačně popsán formula_322-ticí čísel. Co víc, za bázi tečného prostoru formula_300 si můžeme vzít derivace formula_324. Každý vektor formula_325 z formula_300 je tedy také určen formula_322-ticí čísel formula_328. Pro jednoznačnou identifikaci bodu formula_329 z množiny formula_16 (tj. ze vzoru okolí formula_12 při projekci formula_18) je tedy třeba znát formula_333 čísel\nZa lokální trivializaci formula_335 tak můžeme vzít zobrazení, jehož inverze má v souřadnicích formula_336 tvar\nTímto způsobem obdržíme lokální trivializace pro všechna pokrývací okolí. Tečný fibrovaný prostor je tedy fibrovaný prostor určený čtveřicí formula_338\na danými lokálními trivializacemi.\n\nŘez tečného fibrovaného prostoru se nazývá vektorové pole. Každému bodu variety formula_7 je tedy přiřazen nějaký vektor a toto přiřazení je hladké.\n\nNechť formula_7 je formula_322-rozměrná diferencovatelná varieta vložená do prostoru formula_342. Dále nechť formula_343 je ortogonální doplněk k formula_300 ve vektorovém prostoru formula_342, kde formula_300 značí tečný vektorový prostor k varietě formula_7 v bodě formula_37. Platí tedy \nkde tečka značí standardní skalární součin. Z předchozího plyne, že vektorový prostor formula_343 je izomorfní prostoru formula_351. Disjunktním sjednocením všech množin vznikne normálový fibrovaný prostor formula_352 (angl. \"normal bundle\"), jehož typickým vláknem je formula_351. Explicitně tedy\n\nMějme vektorový fibrovaný prostor formula_355 s vláknem formula_60. K vektorovému prostoru formula_60 můžeme uvažovat prostor formula_358 k němu duální, jenž je tvořen všemi lineárními funkcionály. Tento prostor má stejnou dimenzi jako formula_60 a fibrovaný prostor, kde za vlákno vezmeme formula_358, nazýváme duální fibrovaný prostor (angl. \"dual bundle\"). Speciálním druhem duálního fibrovaného prostoru je kotečný fibrovaný prostor, jenž je definován níže.\n\nKe každému tečnému prostoru formula_300 existuje prostor duální formula_362, tvořený lineárními funkcionály definovanými nad vektory z formula_300. Tomuto duálnímu prostoru se říká \"kotečný prostor\" k varietě formula_7 v bodě formula_74. Postupem analogickým tomu pro tečný fibrovaný prostor můžeme definovat tzv. kotečný fibrovaný prostor (někdy též kotečný bandl, angl. \"cotangent bundle\"). V případě kotečného fibrovaného prostoru je za bázovou varietu zvolena (reálná) diferencovatelná varieta formula_7 dimenze formula_298, totální prostor se definuje jako disjunktní sjednocení duálních prostorů\na za vlákno se bere množina formula_309. Tato množina je totiž izomorfní duálnímu prostoru formula_362 pro libovolný bod variety formula_37. Projekce formula_372 je volena tak, aby pro každý prvek z formula_373 vrátila bod variety, odkud tento prvek pochází. To jest\nJak je zmíněno v předchozím pododdíle o tečném fibrovaném prostoru, pro každý tečný prostor formula_300 k varietě formula_7 v bodě formula_74, kdy se bod formula_74 nachází v nějakém pokrývacím okolí formula_379 popsaném souřadnicemi formula_380, můžeme za bázi tečného prostoru vzít množinu formula_324 derivací podle daných souřadnic. V duálním prostoru formula_362 dále můžeme uvažovat bázi souřadnicových funkcionálů formula_383, jejichž působení na vektorech alias derivacích lze vyjádřit elegantně ve tvaru\nkde formula_385 označuje Kroneckerovo delta. Každý lineární funkcionál formula_386 z duálního prostoru formula_362 tak lze zapsat ve tvaru formula_388 a je tak plně určen souřadnicemi formula_389. Lokální trivializaci formula_335 tak můžeme zavést způsobem, že její inverze nabývá tvaru\nkde formula_392 jsou souřadnice bodu formula_318. Tuto konstrukci lokální trivializace můžeme provést pro všechna pokrývací okolí. Kotečný fibrovaný prostor je tedy fibrovaný prostor určený čtveřicí formula_394\na danými lokálními trivializacemi.\n\nŘez kotečného fibrovaného prostoru se nazývá diferenciální 1-forma. Každému bodu variety formula_7 je tedy přiřazen nějaký lineární funkcionál na formula_309 a toto přiřazení je hladké.\n\nFibrovaný prostor formula_397, jehož typické vlákno \"F\" je rovno strukturní grupě \"G\" a ta je navíc grupou Lieovou, nazýváme hlavní fibrovaný prostor (angl. \"principal bundle\" nebo \"G bundle\") a značíme též symbolem\n\nTotožnost vlákna a strukturní grupy nám umožňuje na totálním prostoru zavést pravou akci grupy, pomocí které lze mj. snadno popisovat tvar vláken nad jednotlivými body bázové variety. Předtím, než přejdeme k definici, si připomeňme, že lokální trivializace jsou zobrazení formula_399, jejichž inverze jsou dány předpisem\n\nDefinujme si nyní pravou akci, kterou libovolný prvek formula_401 z grupy alias vlákna formula_267 působí na prvсích formula_329 totálního prostoru formula_404. Toto působení označíme formula_405 a definujeme za pomoci lokálních trivializací předpisem\nkde formula_407 a výraz formula_408 je grupový součin prvků formula_409. Tato definice je ve skutečnosti nezávislá na konkrétní volbě trivializace a pravá akce grupy je tedy dobře definována. To je patrné z následujících úprav\nkde formula_411 a formula_412 je přechodová funkce mezi trivializacemi, kterou můžeme chápat jako násobení prvkem formula_413 grupy. Platí pro ni tedy\n\nDíky tomu, že typické vlákno je totožné se strukturní grupou, tak platí formula_415. Ze stejného důvodu lze navíc vyjádřit vlákno formula_416 nad daným bodem formula_37 bázové variety jako\nkde formula_419 je libovolný bod, jehož projekce je rovna formula_74, tj. formula_38. Pravá akce nám dále umožňuje zavést význačný případ lokálních trivializací. Předpokládejme, že pro každé pokrývací okolí formula_422 máme definován lokální řez formula_423. Lokální řez formula_424 tedy každému bodu formula_425 přiřadí právě jeden bod formula_426 totálního prostoru. Z vlastností typického vlákna alias grupy lze každý bod formula_329 z vlákna formula_416 nad bodem formula_425 vyjádřit pomocí pravé akce a jednoznačně určeného prvku formula_430 grupy formula_267 jako\nMůžeme si tedy zavést lokální trivializaci formula_433 vztahem\nTakto zavedeným trivializacím se říká kanonické lokální trivializace.\n\nMějme zadán hlavní fibrovaný prostor formula_435, diferencovatelnou varietu formula_60 a nechť je definována levá akce prvků formula_437 grupy formula_267 na prvky formula_439 množiny formula_60, kterou označíme formula_441 a která nemá obecně nic společného s pravou akcí grupy na prvcích totálního prostoru formula_404. Definujme si dále relaci ekvivalence formula_443 na kartézském součinu formula_444 způsobem\nTento vztah skutečně splňuje definici ekvivalence a můžeme tedy uvažovat množinu formula_444 faktorizovanou podle této ekvivalence. Faktorprostor formula_447 prohlásíme za totální prostor přidruženého fibrovaného prostoru (angl. \"associated fibre bundle\"), jehož bázovou varietou je formula_7 a vláknem varieta formula_60.\n\nPokud za vlákno formula_60 vezmeme formula_451-rozměrný vektorový prostor formula_452 a za levou akci grupy formula_267 na prostoru formula_452 uvážíme reprezentaci formula_455, dostáváme vektorový přidružený fibrovaný prostor (angl. \"associated vector bundle\"). Tento značíme symbolem\nKonkrétněji, prvky totálního prostoru formula_457 jsou třídy ekvivalence formula_458, kde ekvivalence je definována stylem\nBázovou varietou je formula_7, projekci formula_461 definujeme jako\nkde formula_463 je projekce původního hlavního fibrovaného prostoru. Projekce formula_464 je dobře definována, neb pro všechny prvky jedné třídy ekvivalence vrátí stejný výsledek, jak lze vidět přímým dosazením\nZa lokální trivializace můžeme zvolit zobrazení formula_466, která působí způsobem\nKonečně, přechodové funkce na vektorovém přidruženém fibrovaném prostoru jsou tvaru formula_468, kde formula_469 jsou přechodové funkce na hlavním fibrovaném prostoru formula_435.\n\nJeden příklad, Möbiovu pásku, jsme si představili výše v oddíle Grafická interpretace. Zaměřme svojí pozornost nyní na další příklady fibrovaných prostorů.\n\nMějme hlavní fibrovaný prostor formula_471. Vektorový přidružený fibrovaný prostor je pak vektorový fibrovaný prostor nad formula_7 s vláknem formula_351.\n\nJedním z prvních příkladů (hlavních) fibrovaných prostorů byla Hopfova fibrace.\n\n"}
{"id": "1211065", "url": "https://cs.wikipedia.org/wiki?curid=1211065", "title": "Music for Nations", "text": "Music for Nations\n\nMusic for Nations je britské nezávislé hudební vydavatelství zaměřující se na rockovou a metalovou hudbu. Vydavatelství bylo založeno v roce 1983 Martinem Hookerem jako jedna z podpoboček Zomba Group of Companies.\n\nV roce 2004 bylo vydavatelství oficiálně zavřeno a interpreti, kteří u vydavatelství vydávávali svá alba byli převedeni pod Zomba Group of Companies. V roce 2015 bylo vydavatelství znovu otevřeno.\n\n"}
{"id": "1211080", "url": "https://cs.wikipedia.org/wiki?curid=1211080", "title": "Jihlavská radnice", "text": "Jihlavská radnice\n\nJihlavská radnice je komplex domů, který se nachází v centru města Jihlavy v horní polovině Masarykova náměstí. Sídlí zde magistrát města.\n\nOd konce 12. století, kdy byla v Jihlavě nalezena stříbrná ruda, se začíná formovat nové město. Bylo nutné zajistit smysluplnou výstavbu a uspořádání nově vznikajících domů, proto v roce 1270 dal Přemysl Otakar II. hornickému městu Jihlava městský stavební řád. Byl to jeden z prvních stavebních řádů na našem území. V tomto období se také začíná formovat blok domů budoucí radnice.\n\nKolem roku 1300 byl v místech dnešní radnice postaven první kamenný dům, který nahradil původní dřevěné, nejspíše roubené nebo hrázděné stavby, které byly zničeny požárem. Raně gotický dům měl dvoutraktovou dispozici, která je v současné podobě budovy stále patrná. Dům měl dvě gotická loubí. V takovémto případě můžeme předpokládat i přítomnost zděného nebo hrázděného prvního patra.\n\nDodnes je zachován gotický portál, kterým se do domu vstupovalo. Portál se nacházel v severní části loubí. Výška arkád loubí původně dosahovala 4,8 m a hloubka podloubí byla 4 m. Samotný dům pak měl šířku cca 11 m a hloubka obytných prostor byla 18 m.\n\nKe konci 14. století patřil tento dům Patriciji Cippusovi, po němž byl dům později pojmenován. Dřívější majitelé nejsou známi. Po Cippusovi vlastní dům Mikuláš Barchaník, od něhož ho město Jihlava odkoupí.\n\nV roce 1425 byla tedy původní budova radnice, která se nacházela na západní straně Masarykova náměstí mezi ulicí Benešova a Matky boží, směněna právě za Cippusův dům na protější východní straně náměstí. Cippusův dům je nyní součástí severního a středního domu radnice.\n\nDnešní budovu radnice tvoří čtyři dříve samostatné měšťanské domy. Radnice byla přestěhována na nynější místo v 15. století, kdy bylo nutné zajistit pro rozrůstající se město stabilní místo pro zasedání městské rady. Ta se doposud scházela po domech jednotlivých konšelů.\n\nV roce 1509 byl objekt rozšířen o další, sousední, nejspíše také dvoutraktový Holclinův dům, který je dnes prostředním článkem v radničním komplexu.\n\nVe středověku postihla město řada požárů. Některé z nich zasáhly i budovy radnice. Po velkém požáru 13. září 1535 bylo nutné radnici rekonstruovat. V této době vznikly také nové barevné skleněné výplně gotických oken v gotické síni.\n\nPři dalším požáru v roce 1551 shořel téměř celý radniční komplex. V rámci oprav došlo k přístavbě prvního patra v podobě velké gotické síně v domě č. 1. Tato síň navazuje na menší prostor, s kterým je propojena zdobeným renesančním portálem. Došlo také k posunutí průčelí na úkor podloubí. Prostory, které podloubí vytvářely, se staly součástí interiérů domů. Došlo tak k rozšíření míst k provozování obchodu. Nová průčelí získala pozdně gotické půlkruhové portály. Kromě velké gotické síně se v prvním patře nachází ještě barokní obřadní síň se štukovou výzdobou. Došlo také ke sjednocení průčelí obou domů. Patrový dům měl osm okenních os. Střecha domů byla z pálené krytiny.\n\nV roce 1556 byla na radnici postavena věžička s tzv. „českými“ hodinami. Renesanční výmalbu a výzdobu pak radnice získala v letech 1557 a 1558. Bylo opraveno průčelí a byla osazena nová renesanční okna. Celá plocha průčelí byla zakryta freskou „Schvalování městských práv panovníkem“. V roce 1561 byla gotická síň vyzdobena nápisy na klenební pole a v roce 1574 na radničním nádvoří vznikla velká renesanční soudní síň (dolní zasedací sál). K dokončení renesanční přestavby a vyměnění hodin na věžičce za „poloviční“ nebo „německé“ došlo v roce 1594. Ty byly znovu opravovány v roce 1734. \n\nPo příchodu jezuitů došlo k nástupu baroka ve městě. Byl postaven kostel sv. Ignáce z Loyoly a město získávalo barokní ráz. Úpravy se týkaly i radnice. V roce 1716 byla vystavena kaple zasvěcená sv. Dimasovi v dvorní části komplexu. O jedenáct let později byl ke komplexu připojen Kentlinův dům. Tento dům má své kořeny pravděpodobně v 60. letech 13. století.\n\nPozději v roce 1734 byl soubor tří domů sjednocen, propojen schodišti a v roce 1786 získal jednotnou klasicistní fasádu, která zcela překryla renesanční fresku. Téhož roku byl tento komplex domů radnice zvýšen o druhé patro a zakryt mansardovou taškovou střechou. V této době byl příčkou přepažen prostor velké gotické síně a nad průčelní polovinou sálu byl zavěšen barokní strop.\n\nKomplex byl pak ještě několikrát částečně opravován a upravován. K další významnější rekonstrukci došlo však až v letech 2004 až 2006, kdy byl rekonstruován celý komplex včetně dvorní části radnice.\n\nJiž na začátku roku 2004 byly dokončeny statické práce na středním sloupu ve velké gotické síni. Došlo k odstranění střední příčky, která prostor od dob baroka dělila na dvě poloviny.\n\nCippusův dům byl prvním zakoupeným domem komplexu radnice a je zároveň nejsevernějším domem celého komplexu.\n\nV nejsevernější části přízemí Cippusova domu se nachází jediná dochovaná část vnitřní zdi z lomového kamene raně gotického loubí se zachovalým lomeným portálem. Tato zeď sice prochází celým objektem, ale mimo tuto místnost pouze pod úrovní terénu. V místech portálu byla nalezena původní oblázková dlažba. Tato dlažba je v okolí patek portálu viditelná ve vybudovaných výklencích.\n\nV navazujících jižně položených prostorách můžeme sledovat průběh vnitřní zdi zaniklého loubí. Ta má tloušťku 1,3m. V jižní zdi, prostoru současné vstupní části s recepcí, se nachází mohutný pilíř, který byl součástí loubí. Prostory mají renesanční valenou klenbu, která je prolomená třemi páry styčných trojbokých výsečí s hřebínky. Toto je obdobné i v sousedním traktu.\n\nStřední dům se nachází mezi domem Cippusovým a Holclinovým.\n\nV jižní stěně tohoto domu, která je zároveň součástí navazujícího Holclinova domu, se nacházejí čtyři mohutné gotické slepé arkády s lomenými oblouky. Výška arkád je 3,2 m. Na východní straně je arkáda ukončena šikmo. Je zde v nároží šikmo osazený portál vedoucí do dvorní části objektu.\n\nHolclinův dům je nejjižnějším domem v souboru domů č. p. 96 - 1. Ke komplexu byl připojen jako druhý.\n\nV severovýchodní části přízemí se zachovala polygonální hlavice pilíře gotického loubí, která se nachází v severovýchodním koutě, kde navazuje na vnitřní zeď zaniklého loubí. Je zde zachován i výběh raně gotického podloubí s konzolovitým vyložením. Patka se nachází 196 cm nad podlahou a výška oblouku je 236 cm. Žebro vybíhá směrem do západní části prostoru a to rovnoběžně s hloubkovou zdí.\n\nJe zde zachován i fragment gotické malby architektury. Na malbě je zobrazena věž s podsebitím s okénky a domovní zástavba se střechami. Malba je částečně porušena mladší renesanční klenbou. Hlavní prostor byl původně síní v Holclinově domě. Tvoří ho asymetrická dvojlodní kompozice s řadou středních pilířů. Prostor je zaklenut renesanční půloválnou valenou klenbou, které má na stranách hřebínky.\n\nV jižní stěně můžeme najít výběh arkády loubí a naproti se ve vzdálenosti 2,5 m od dnešního průčelí nachází pilíř loubí. Jižní část pilíře se pak nachází v domě č. 2. V zadní části prostoru se v této zdi nachází i raně gotické sedile, které bylo porušeno vložením pilířků renesančních kleneb. Gotické sedile, vystupující ze zdi o 17 cm, má čtyřikrát 3 pole malých obloučkových arkád s výběhy na odstupněných konzolkách. V úrovni konzolek byly později pilířky odtesány.\n\nBěhem rekonstrukce, která začala v roce 2004, byla v roce 2005 nalezena raně gotická figurální malba na vnitřní straně průčelní zdi do dvora tohoto domu. Na malbě je vyobrazen sv. Kryštof s malým Ježíškem sedícím na jeho levém rameni. Rám obrazu tvoří geometrická pasparta. Pod touto malbou se nachází ještě malba starší. Dochovaly se také tři gotické lomené portály, které byly součástí Holclinova domu. Jeden z portálů se nachází vedle fresky sv. Kryštofa, dva zbylé pak vedou do pozdně gotické „kaple“ ve sníženém přízemí, která byla využívána jako konírna.\n\nOba domy byly po zakoupení Holclinova domu vzájemně interiérově propojeny. V prostoru s freskou, zaklenutém křížovou klenbou s hřebínky po okrajích, byl původně nástup na schodiště, které vedlo do síně prvního patra. Dochovala se pouze část schodiště – pilíř o rozměrech 183 x 75 cm.\n\nHlavní vstup do malé pozdně gotické obřadní kaple se nacházel v Holclinově domě u Fresky sv. Kryštofa. Prostor je zaklenut dvěma poli křížové žebrové omítané klenby. Můžeme zde najít renesanční a barokní fresky. Ve vrcholu je například viditelná malba tří ptáčků. Žebra klenby jsou barevně členěná. Střídají se zde barvy červená – černá, zelená – modrá.\n\nPodél jižní stěny byly pravděpodobně umístěny tesané žlaby, neboť prostor v minulosti sloužil také jako konírna.\n\nProti hlavnímu vstupu se nachází nika. Je zde lomený gotický portál s tesaným profilem. Je podobný tomu, co se nachází na levé straně v místnosti vedlejší, která je situována příčně na hlavní prostoru kaple. V této místnosti je patrný rub kleneb sklepa.\n\nV 18. století byl připojen třetí, a zároveň poslední dům, který nese jméno Kentlinův. Kentlinův dům je nejjižnějším domem komplexu a v raném středověku se rozkládal přes dvě parcely. Tento dům, na rozdíl od dvou předchozích, nebyl odkoupen, ale připadl městu dědictvím.\n\nI v přízemí Kentlinova domu zřejmý rozšířený základ hraniční zdi z lomového kamene, což se potvrdilo při rekonstrukci v roce 2004, kdy zde bylo nalezeno raně gotické sedile. To je považováno za jeden z nejstarších dochovaných prvků komplexu vůbec. Profil sedile je tesaný a obloučky mají výšku 30 cm a vnitřní šířka je 48 cm.\n\nZachovaly se zde také pilíře zaniklého raně gotického loubí. Jeden se nachází asi 2 m od vnitřního líce dnešního východního průčelí v severní zdi domu. Dřík pilíře o výšce 170 cm je polygonální a dosedá na patku s deskou, oblounkem a výžlabkem. Hlavice pilíře má obloun, výžlabek a předsazenou římsu. Pilíř loubí ve zdi jižní je pak tomu ve zdi severní velmi podobný. Patka pilíře se nachází 40 cm nad současnou úrovní terénu.\n\nLevý trakt domu má dvě pole křížové klenby s hřebínky na hranách a ve vrcholu klenby. V této tzv. erbovní místnosti byly odhaleny fragmenty maleb.\n\nV prvním patře těchto dvou původních domů se nachází velká gotická síň a barokní zasedací místnost.\n\nProstor je zaklenut křížovou klenbou o čtyřech polích, která je svedena na střední polygonální pilíř. V rozích uličního traktu dosedají žebra na tesané kuželovité konzoly, které navazují na koutové pilířky. Na žebra klenby byly použity pozdně gotické pálené cihelné tvárnice. Na žebrech s oboustranným výžlabkem se dochovaly i zbytky polychromie.\n\nV 80. letech 18. století byl prostor předělen příčkou a část klenby byla zakryta plochým dřevěným trámovým stropem s překládaným záklopem a štukovým rákosovým podhledem. Při rekonstrukci v roce 2004 byla tato barokní příčka i strop odstraněny a velká gotická síň má svou původní podobu. Zároveň byly zrestaurovány i původní nápisy na klenbách.\n\nV rámci rekonstrukce došlo i k nahrazení starších plochých nadpraží oken za původní renesanční niky. Ty mají tvar půloválných záklenků. Do oken byly osazeny kopie vitrají. Originály se nyní nacházejí v jihlavském muzeu.\n\nV jihovýchodním koutě, opět při rekonstrukci v roce 2004, bylo v místech schodiště nalezeno původní topeniště s keramickou dlažbou, podobnou tzv. piškotům, která se používala v období art deco. Tato dlažba byla použita jako vzor pro dlažbu podlahy celé síně.\n\nV sousedící barokní obřadní místnosti se štukovou výzdobou byl nad současným stropem nalezen dřevěný renesanční strop s řezbováním. Tato místnost pravděpodobně sloužila jako „kancelář“ rychtáře.\n\nV tomto domě se nachází řada prostorů, které sloužily jako černá kuchyně, ty se nacházejí v mezipatře a v prvním patře domu.\n\nV západní části domu se v jedné z místností nachází zaklenutý prostor s renesanční výsečovou klenbou s hřebínky, na niž za půloválným oddělujícím pasem navazuje dřevěný trámový strop s překládaným záklopem o pěti polích. Strop byl v rámci barokní přestavby přemalován. Pokládání stropu je datováno do roku 1783. Výzdobu tvoří květinový motiv na trámech a vlnovky, které se střídají s květinovým motivem na záklopových prknech.\n\nV prvním patře objektu, které je propojeno s prvním patrem domu č. 1, se v jedné z místností, která přímo s domem č. 1 sousedí, nachází dřevěný malovaný trámový strop s překládaným záklopem. V této místnosti se kromě dřevěného stropu nachází také nika okenního otvoru s původním tesaným profilem a parapetem, který byl později zvýšen cihlami. Nika je situována v severní hraniční zdi a v současném stavu ústí do interiéru nejjižnější části domu č. 1 - původně Holclinova domu.\n\nV druhém patře domu se v jedné z místností nachází také unikátní renesanční malovaný deskový strop s rostlinnými a zvířecími motivy.\n\nV roce 2004 byl při rekonstrukci radnice nalezen pozůstatek zříceného dřevěného stropu. Ke zřícení stropu došlo při požáru. Předpokládá se, že strop byl součástí loubí domu. Výroba dřevěných trámů, které byly použity na stavbu stropu, je datována do roku 1265. V tomto období nejspíše docházelo k přestavbě dřevěných domů. Pod stopem se nacházel vstup do původního sklepního prostoru. První písemné prameny o zástavbě v místech dnešní radnice jsou ze 40. let 13. století.\n\nDřevěný strop kopíroval kamennou průčelní zeď domu. Při přestavbách domy získaly další patra a došlo k posunutí průčelí pater domů směrem k náměstí. Domy byly kamenné do 1. nadzemního podlaží. Posunutím průčelí vznikla loubí, která měla původně dřevěné ploché stropy.\n\nV budově radnice se také nachází vnitřní 1,3 m široká zeď zaniklého loubí, která mohla tvořit ohradní nebo průčelní stěnu původního bloku domů.\n\nV roce 2002 při rekonstrukci vozovky byly na náměstí nalezeny pozůstatky dřevěné zástavby z druhé poloviny 13. století.\n\nDomy č. 66 a 67 byly zrekonstruovány v rámci rekonstrukce radnice. V roce 1993 došlo k odhalení čtyř arkád raně gotického loubí u domu č. 66. Oblouky jsou vyplněny umělecky ztvárněným sklem. Autorem vyplní je Svatopluk Kasalý. Součástí jsou i kruhové vitraje s výjevy vyobrazenými na středověkých mincích.\n\nV přízemí domu č. 66 se nacházely také pozdně gotické fresky, které byly zakonzervovány a znovu namalovány.\n\nKomplex radnice je s domy č. 66 a č. 67 interiérově propojen a tvoří jeden celek zejména v prvním a druhém patře.\n\n\n"}
{"id": "1211101", "url": "https://cs.wikipedia.org/wiki?curid=1211101", "title": "Hydraulický odpor", "text": "Hydraulický odpor\n\nHydraulický odpor při proudění tekutiny je způsoben jednak hydraulickou drsností stěn potrubí či koryta a současně vzájemným třením částic tekutiny (vazkostí tekutiny), jednak nejrůznějšími singularitami, v nichž dochází k deformaci rychlostního a tlakového pole (změna směru, zúžení, rozšíření – ať již náhlé nebo pozvolné, dělení či naopak stékání proudu, uzávěry a měrná zařízení atd.).\n\nHydraulické odpory se projevují jako ztráta mechanické energie; pokud ztráta vzniká podélným pohybem tekutiny a je působena hydraulickou drsností a vazkostí tekutiny, mluvíme o ztrátě třením, která je úměrná délce úseku, na které proudění probíhá či jej sledujeme, v singularitách vznikají tzv. ztráty místní. V obou případech vznikají v tekutině turbulentní víry, které se postupně rozpadají až na pohyb jednotlivých molekul a mechanická energie se mění v energii převážně tepelnou. Tato disipace energie je tedy podstatou hydraulických ztrát.\n\nZtráty pro reálnou kapalinu můžeme vyjádřit z Bernoulliho rovnice (ve vodohospodářské hydraulice se používá zásadně výškový tvar)\n\nformula_1\n\nkde formula_2 [m] je tzv. geodetická výška [m] (výška osy potrubí či povrchu dna koryta nad srovnávací rovinou) v formula_3-tém profilu, formula_4 je tlak [Pa] (tlak v ose potrubí či hydrostatický tlak na dně koryta) v formula_3-tém profilu, formula_6 je hustota kapaliny [kgm], formula_7 tíhové zrychlení [ms], formula_8 Coriolisovo číslo v formula_3-tém profilu, a formula_10 střední průřezová rychlost [ms] v formula_3-tém profilu, a\n\nformula_12\n\nkde formula_13 je ztráta třením [m] v každém jednotlivém úseku a formula_14 je místní ztráta [m] v každé singularitě. Přitom v Bernoulliho rovnici je formula_15 [m] tzv. tlaková, formula_16 [m] rychlostní výška.\n"}
{"id": "1211102", "url": "https://cs.wikipedia.org/wiki?curid=1211102", "title": "Květen 2016", "text": "Květen 2016\n\n\n\n\n\n\n\n\n\n\n\n\n"}
{"id": "1211103", "url": "https://cs.wikipedia.org/wiki?curid=1211103", "title": "Česká unie židovské mládeže", "text": "Česká unie židovské mládeže\n\nČeská unie židovské mládeže (zkráceně ČUŽM) je nejstarší fungující židovská mládežnická, dobrovolnická organizace v České republice. Ideově navazuje na aktivity zejména předvalečného čs. spolku Blau-Weiss, Hašomer Haca'ir, ale i jiných židovských mládežnických spolků a hnutí, např. ŽSK Makabi, židovského skautského hnutí či odkazu dětí a mládeže v Ghettu Terezín. V současnosti se k této organizaci hlásí v ČR i v zahraničí kolem tisíce osob. ČUŽM je jednou z přidružených organizací Federace židovských obcí v České republice.\n\nČeská unie židovské mládeže byla založena po pádu komunismu v listopadu roku 1990 jako součást \"Československé unie židovské mládeže\" (s místními pobočkami v Praze, Brně, Bratislavě a Košicích) s cílem obnovy židovského života v ČR, náboženských zvyků a kulturních aktivit mladých českých Židů, které byly za předchozího režimu státem kvůli polooficiálnímu antisemitismu záměrně omezovány.\n\nČUŽM původně vznikla jako neformální sdružení přátel mladší generace z kulturně-společenského okruhu pražské židovské obce. Na jaře roku 1990, po dvoutýdenní návštěvě Izraele (což bylo před r. 1989 nemyslitelné) se uskupení přetransformovalo v oficiální registrovaný spolek a začaly se pořádat pravidelné akce, společné oslavy svátků, besedy, výlety a semináře. V Praze se členové ČUŽM v raných 90. letech scházeli zejména v prostorách historické Jeruzalémské synagogy, kde bylo i první sídlo spolku. Unie se aktivně zapojila do obnovy židovského života v ČSFR formou přednášek, výletů, seminářů či oprav židovských hřbitovů Čech, Moravy a Slezska, zdevastovaných za předchozího režimu.\n\nOd roku 1996 nastal útlum činnosti ČUŽM. Tento stav trval až do roku 1998, kdy se začal měnit zásluhou skupiny napojené na rabína Jarona Ben Davida. Proces obrody vyvrcholil na podzim celorepublikovým seminářem v Třebíči, který zahájil další etapu aktivního zapojení ČUŽM do židovského společenského dění v českém i mezinárodním prostředí.\n\nV raných nultých letech, kdy došlo vlivem generačního zlomu k obměně vedení organizace, opět zesílily aktivity spolku, který celou následujíci dekádu vyvíjel mnoho aktivit v oblasti jak náboženské (oslavy šabatů a svátků), tak i sociální (např. semináře, obnova opuštěných synagog, charitativní akce za účelem podpory mimopražských židovských obcí či návštěvy přeživších holocaustu), tak i kulturní (organizace přednášek v rámci pravidelného programu ŽOP či filmový klub), tak i do určité míry politické (např. blokády neonacistických pochodů).\n\nOd počátku se Unie věnuje židovskému náboženskému i sekulárnímu vzdělávání, charitativní činnosti, organizuje oslavy židovských svátků, přednášky, výlety, besedy s pamětníky holocaustu a 2. a 3. odboje, diskuse, sportovní aktivity, výstavy, koncerty izraelských a klezmer kapel, demonstrace proti antisemitismu atd. a všelijak se aktivně podílí na kulturním životě v ČR.\n\nDůležitou složkou programu ČUŽM je také péče o židovské památky, zejména o opuštěné synagogy a úklid židovských hřbitovů po celé ČR. Za posledních 25 let tak díky úsilí členů ČUŽM byly oživeny - byť jen třeba na jediný den - synagogy v Mikulově, Třebíči, Jičíně, Českém Krumlově, Hartmanicích, Plzni, Děčíně a jinde. Unie navštívila a vyčistila desítky pozapomenutých židovských hřbitovů, např. v Brandýse nad Labem, Kosově Hoře, Neveklově, Znojmě, Třebíči, Mikulově, Plzni, Praze-Smíchově, Českém Krumlově, Mašťově, Bolíkově, Bílině, Teplicích, Golčově Jeníkově, Šafově a na mnoha dalších místech Čech, Moravy a Slezska.\n\nZ prostředí České unie židovské mládeže pochází také nápad a realizace projektu Stolpersteine (česky Kameny zmizelých) v České republice, stejně jako zavedení každoročního veřejného předčítání jmen obětí holocaustu v českém veřejném prostoru na Jom HaŠoa.\n\nČlenem se může stát kdokoliv židovského vyznání, splňující tzv. právo návratu (tj. kohož alespoň jeden z prarodičů byl Žid, viz Kdo je Žid) mezi 15 až 35 lety věku.\n\nNejznámějšími českými osobnostmi z řad ČUŽM jsou například Petr Muk, Linda Jablonská, Jiří X. Doležal, Václav Marhoul, Petr Vaněk, Jakub Szántó, Erik Tabery, David Kraus, Jan Gemrot či Petr Papoušek.\n\n\n"}
{"id": "1211111", "url": "https://cs.wikipedia.org/wiki?curid=1211111", "title": "Smrk nad Plešným jezerem", "text": "Smrk nad Plešným jezerem\n\nSmrk nad Plešným jezerem byl objeven již jako souš při průzkumu starých stromů Šumavy v roce 2016. Letokruhovou analýzou bylo zjištěno stáří stromu 623 let, dendrochronologickou analýzou rok zániku 1994.\n\n\nStrom byl objeven při výzkumu starých stromů Šumavy, který prováděla Mendelova univerzita. Smrk v karu Plešného jezera byl už při průzkumu považovaný za jeden z nejstarších, což potvrdila laboratorní analýza. S 623 letokruhy je považován za nejstarší známý smrk v České republice. Vzorek byl odebírán ve výšce 50 centimetrů, takže se předpokládá, že skutečné stáří stromu je přinejmenším o 10 let vyšší. Strom rostl první část svého života v zástinu, takže dřevní hmota přibývala pomalu. Koncem 17. století dosahovaly nové letokruhy až milimetru a nejvyšší přírůstky vykazoval v 18. století. Poté se růst zpomalil a v roce 1994 strom definitivně odumřel, pravděpodobně za přispění kůrovce.\n\n"}
{"id": "1211121", "url": "https://cs.wikipedia.org/wiki?curid=1211121", "title": "Rusalka (Dargomyžskij)", "text": "Rusalka (Dargomyžskij)\n\nRusalka (v ruském originále ) je velká opera o čtyřech dějstvích a šesti obrazech ruského skladatele Alexandra Sergejeviče Dargomyžského na libreto, které si skladatel sám napsal podle nedokončené stejnojmenné básně Alexandra Sergejeviče Puškina s využitím básníkových veršů. Vznikla v letech 1848–1855 a poprvé byla provedena 4. (podle gregoriánského kalendáře 16.) května 1856 v Petrohradě. Je to nejoblíbenější z Dargomyžského čtyř oper a významný mezistupeň mezi operami M. I. Glinky a Mocné hrstky. Přes počáteční neúspěch postupně získala značnou oblibu a dosud tvoří pevnou součást ruského repertoáru. Mimo Rusko se však hraje zřídka.\n\nTéma vodní bytosti (rusalky, undiny) nabylo v ruském hudebním divadle velké popularity poté, kdy byl roku 1803 ve Velkém divadle v Petrohradě poprvé proveden singspiel Ferdinanda Kauera \"Dunajská žínka\" (\"Das Donauweibchen\"). Dílo bylo přeloženo do ruštiny, vodní žínka byla nazvána rusalkou a přemístěna od Dunaje k Dněpru a vznikla řada úprav a pokračování, v nichž Kauerovu hudbu doplnila nebo nahradila hudba ruských skladatelů (Catterino Cavos, Stěpan Davidov aj.). V menších a kočovných divadlech Ruska si tyto úpravy udržely popularitu až do konce 19. století. Na základě této látky psal v letech 1829–1832 Alexandr Sergejevič Puškin i svou báseň, v níž však výpravné pohádkovosti vtiskl silný sociální akcent.\n\nDargomyžskij začal na operním zpracování této látky pracovat v roce 1848, bezprostředně po premiéře své první opery \"Esmeralda\" (podle Victora Huga) a po dokončení své druhé opery \"Bakchova slavnost\", rovněž na Puškinovo téma. Kompozice se protáhla na sedm let, během nichž se Dargomyžskij stal duchovním vůdcem nejmladší generace ruských skladatelů – zárodku pozdější Mocné hrstky. V té době rovněž prodělaly jeho názory na hudební, a zejména operní kompozici, značný vývoj, což se odrazilo i na \"Rusalce\".\n\n\"Rusalka\" měla premiéru 4. května 1856 v divadle Těatr-cirk, tehdejším působišti ruskojazyčné carské opery v Petrohradě. Premiéra byla beneficí zpěvačky, jež ztvárnila titulní hrdinku, Anisji Bulachovové, a vynikli i další představitelé, zejména Osip Petrov jako Mlynář, ale v neprospěch díla hovořily jak četné škrty v partituře, tak výprava převzatá z jiných kusů. \"Rusalka\" tak zprvu dosáhla jen vlažného úspěchu (stejně jako \"Esmeralda\" a \"Bakchova slavnost\") a po 11 představeních byla sňata z repertoáru. Skladatel si v korespondenci hořce stěžoval a připisoval neúspěch díla neochotě obecenstva a tisku ocenit pravdivost jeho uměleckého snažení. \"Rusalky\" se však ujal vlivný skladatel a kritik Alexandr Nikolajevič Serov, který již po premiéře uvítal \"Rusalku\" jako důstojnou nástupkyni Glinkových opera a posléze rozebral její partituru na stranách novin v deseti obšírných statích. Pod vlivem tisku se \"Rusalka\" vrátila na scénu a od roku 1859 ji hrálo rovněž Velké divadlo v Moskvě. Téhož roku Těatr-cirk vyhořel (při požáru byl zničen i původní rukopis \"Rusalky\").\n\nPetrohradská opera našla novou budovu, dnešní Mariinské divadlo, a v roce 1865 zařadila \"Rusalku\" znovu na repertoár na popud slavného tenoristy Fjodora Petroviče Komissarževského (hrál úlohu knížete). Inscenace, kterou dirigoval poprvé Eduard Nápravník, sice neměla žádný zvláštní lesk, byla použita stará výprava, ale přesto z ní byl – slovy samotného Dargomyžského – „neuvěřitelný, nepochopitelný úspěch‟. Povzbudil ho v práci na další opeře, \"Kamenném hostu\" (rovněž podle Puškina), kterou však již nestihl dokončit.\n\nPři tvorbě libreta vyšel Dargomyžskij z Puškinovy dramatické básně a převzal z ní co nejvíce veršů. Protože Puškinův text končí otázkou knížete „Odkud jsi, překrásné dítě?‟, musel skladatel doplnit samotný konec příběhu (usmrcení knížete mlynářem a rusaličkou). Doplnil také jména titulní hrdinky (Nataša) a kněžniny družky (Olga, u Puškina kněžnina chůva), ostatní postavy zůstaly jako v básni beze jména.\n\nPuškin ve své básni podrobil původní sentimentální pohádkový příběh sociálně-kritickému ztvárnění. I za komunistického režimu v Rusku byla \"Rusalka\" hojně uváděna právě s důrazem na námět „ostře kritizující násilnictví vládnoucí šlechtické třídy carského Ruska vůči poddaným, bezohledně deptaným‟ (jak ho charakterizovala v 50. letech 20. století Anna Hostomská). Již Puškinova báseň však pranýřuje nejen šlechtickou zvůli (kníže), ale i lokajství měšťanů (mlynář) podvolujících se panským excesům výměnou za materiální prospěch. Dargomyžského libreto navíc celý příběh přizpůsobuje podmínkám operního ztvárnění: lyrický prvek je posílen a i negativním postavám jsou propůjčeny pozitivní rysy, doplněny byly rovněž četné folklórní sborové a taneční scény.\nJak u Puškina, tak u Dargomyžského není nejzajímavější postavou opery samotná rusalka, ale její otec mlynář, který z hrabivosti přivírá oči nad vztahem dcery a knížete a doplatí na to ztrátou dcery i rozumu. Dargomyžskij nuancuje jeho negativní portrét u Puškina o skutečnou lásku k dítěti. Jeho hudba, v prvním dějství poměrně konvenční, dosahuje ve třetím dějství značné expresivity a originality. Nataša-rusalka se vyvíjí z milující dívky v krutou vodní bytost, ale její hudba zůstává v lyricko-písňovém tónu blízkém tradici ruských měšťanských romancí (které Dargomyžskij hojně skládal). Knížeti zůstává jeho lehkomyslnost i zbabělost jako u Puškina, Dargomyžskij však zdůrazňuje i hloubku jeho lásky k titulní hrdince a jeho ochotu obětovat se na závěr opery. Z epizodní postavy u Puškina vytvořil Dargomyžskij psychologicky prohloubenou postavu kněžny, rusalčiny sokyně a nakonec oběti téhož svůdce; její hudba má zvláště italianizující charakter. Značného rozšíření doznala i úloha kněžniny důvěrnice Olgy, i když její dramatická úloha je jen doprovodná. Rozdíl v hudebním ztvárnění různých tříd (západoevropské hudební vzory pro členy knížecího dvora, ruské národní prvky pro lidové postavy) je jen naznačen.\n\nOznačovat \"Rusalku\" za „první zpěvohru ruskou vysloveně realistického námětu‟ (Hostomská) a za „základ rozvoje kritického realismu v ruské opeře‟ (Gozenpud) je zřejmě poněkud nadnesené. Zapojením nadpřirozeného elementu zůstává \"Rusalka\" naopak zakotvena ve středoevropském romantismu počátku 19. století. Pohádkové scény – které se staly specialitou ruské předrevoluční opery – jsou však ztvárněny znatelně méně přesvědčivě než dříve u Glinky nebo naopak později u Čajkovského nebo Rimského-Korsakova.\n\nCelkový charakter opery není revoluční, nýbrž má své předobrazy v soudobém německém singspielu, francouzské opeře (opéra comique i grand opéra) i italské opeře. Ruský národní živel zastupují folklórní obřadní scény s 1. a 2. jednání, které jsou spíše vloženými čísly dodávajícími opeře lokální kolorit, než aby ovlivňovaly celkovou hudební charakteristiku opery. Zejména baletní čísla byla již v době prvního uvedení progresivní kritikou odsuzována jako ohlas již zastaralého operního typu. Hudební kritik Rostislav (vl. jm. F. M. Tolstoj) odsoudil zejména zařazení cikánského tance ve svatební scéně ve 2. dějství: „Pokud se naši předci bavili tancem cikánů, tak je přece nezvali do jídelny, ale shlíželi na ně s vysokého zápraží.‟ V melodické vynalézavosti, jejíž nedostatek vyčítala Dargomyžskému již soudobá kritika, zaostává tento skladatel za Glinkou. Originálním prvkem je však orchestrem doprovázená zpěvná próza na mnohých místech, tzv. „melodický recitativ‟ (pojem Césara Kjuie), která nemá písňovou nebo áriovou povahu, ale vyjadřuje co nejvěrněji melodický spád ruské řeči. Největším souvislým místem tohoto recitativu je ústřední moment opery, vzrušený dialog knížete a zešílevšího mlynáře ve třetím dějství. Ten zaujal největší pozornost dobové kritiky, stal se nejznámějším číslem opery a hlavní mírou přispěl k tomu, že úloha mlynáře je považována za prvořadou roli ruského basového oboru. Ve své následující opeře \"Kamenný host\" povýšil Dargomyžskij tento recitativ na nosný princip a ovlivnil tak významně další rozvoj ruské opery.\n\nOpera trvá asi dvě a půl hodiny.\n\nJiž na sklonku skladatelova života dosáhla \"Rusalka\" u ruského obecenstva značné obliby. V průběhu 70. let 19. století se rozšířila do provinčních divadel říše (Charkov, Kazaň, Kyjev, 1889 Helsinky, 1893 Tiflis, 1917 Jekatěrinburg). Roku 1885 právě \"Rusalkou\" programově započala svou činnost Soukromá ruská opera v Moskvě (Solodovnikovo divadlo) – instituce, která se v předrevolučním Rusku zásadně zasadila o rozvoj i internacionální rozšíření ruské opery. Za definitivní upevnění na ruském repertoáru vděčí \"Rusalka\" Fjodoru Šaljapinovi, který z mlynáře – kterého zpíval poprvé roku 1893 v Tiflisu – učinil jednu z svých základních rolí, a to i v zájezdových představeních mimo Rusko. Právě prostřednictvím ruských operních společnosti se na přelomu 19. a 20. století seznámila evropská a americká veřejnost s ruským repertoárem včetně \"Rusalky\" – poprvé roku 1888 v Kodani, dále např. v Berlíně (Krollova opera 1908), Monte Carlu (1909), Paříži (1911), San Franciscu a New Yorku (1922).\n\nI v době vlády komunistického byla \"Rusalka\" v sovětském Rusku a Sovětském svazu hojně hrána, včetně v nově otevíraných operních divadlech (premiéry v Kujbyševu 1935, Jerevanu 1938, Minsku 1939, Alma-Atě 1941, Baku 1942, Stalinu 1945, Ulan-Ude 1949, Biškeku 1951, Dušanbe 1951, Ašchabadu 1952).\n\nV Rusku zůstává Dargomyžského \"Rusalka\" běžnou součástí repertoáru operních divadel (2008 Novosibirsk, 2012 Saratov a Nižnij Novgorod, 2013 Mariinské divadlo).\n\nJako řada jiných ruských oper byla \"Rusalka\" mimo hranice Ruska inscenována poprvé v českých zemích, a to roku 1889. Pražské Národní divadlo inscenaci vypravilo s novými kulisami i kostýmy, které byly zhotoveny podle nákresů z petrohradské opery; překlad do češtiny (prvního jazyka po ruském originálu) pořídil Augustin Eugen Mužík. Podle kritika \"Národních listů\" „nepočínal si libretista při rozpředení prostého děje nejobratněji. Že i komponista trpěl tou okolností, jest přirozeno.“ Kritik oceňuje především národní, lidové scény, chválí Dargomyžského práci s tématy, ale jeho melodika prý „není právě bujná“; rovněž instrumentace se mu zdála chudá proti tomu, čeho jsou čeští posluchači zvyklí od Smetany nebo Dvořáka. Provedení podle něj „dokázalo, že naši pěvci hudbě ruské dosud neuvykli tak cele, upřímně volno nebylo v \"Rusalce\" nikomu.“ Vyzvedl zejména Viléma Heše ve vděčné, ale náročné úloze mlynáře. Kritik správně předvídal, že „nejednomu posluchači bude snad ráz hudby trochu cizí“. Nákladně vypravená a z hlediska slovanské kulturní politiky Národního divadla důležitá inscenace se hrála jen osmkrát. Žádné další české nastudování již nenásledovalo, zřejmě i proto, že undinovské téma bylo v českém prostředí o několik let později definitivně obsazeno Dvořákovou \"Rusalkou\".\n\nV době před první světovou válkou proběhlo jediné další mimoruské nastudování, a to v pařížském Théâtre Sarah Bernhardt. Uváděla se souběžně ruská verze s hostujícími ruskými sólisty (premiéra 2. května 1911) a francouzská verze s domácími (premiéra 3. května 1911); v úloze mlynáře se vyznamenal basista Juste Nivette. V meziválečné době se \"Rusalka\" hrála v zemích odtržených od Ruska, kde dosud měla ohlas její předrevoluční popularita, avšak tentokrát v překladu do národních jazyků: Riga 23. října 1923, Helsinky 17. listopadu 1937, Vilnius 12. prosince 1937. Kromě toho ji nastudovala v hebrejském překladu opera v Jeruzalémě (3. května 1926).\n\nPo druhé světové válce se mimosovětské inscenace objevovaly sporadicky pouze v zemích sovětského bloku (1951 Bytom, 1953 Tirana, 1958 Bukurešť, 1964 Ulánbátar, 1966 Sofie – tato inscenace hostovala i v Neapoli). Jinak se ojedinělé inscenace mimo Rusko začínají objevovat od 90. let 20. století (1992 Budyšín, 1997 operní festival v irském Wexfordu, 1999 Tallinn). V roce 2015 byla \"Rusalka\" poprvé provedena (koncertně) v anglickém jazyce, a to v newyorské Queens College.\n\n(Prostranství před mlýnem na břehu Dněpru) Nataša sedí zadumaně na prahu mlýnice, zatímco její otec jí uděluje rady. Mladá děvčata pořád sní, jsou zamilována a touží jen po tom, aby hleděly milému do očí – ale je třeba včas myslet na svatbu, a není-li svatba možná, alespoň pro sebe a pro své příbuzné něco získat jako náhradu (č. 1 árie \"Och, to-to vse vy, děvki molodyja / Ох, то-то всѣ вы, дѣвки молодыя\"). K mlýnu totiž před nějakou dobou začal jezdívat místní kníže a Nataša se do něj zahleděla a on do ní. Ale poslední dobou jeho návštěvy řídnou.\n\nNataša ho právě nedočkavě vyhlíží. Hned vyskočí, když uslyší dusot jeho koně, a chce mu běžet naproti. Mlynář ji zadrží a oba vítají knížete před mlýnicí. Dívka horlivě vyčítá knížeti, že se u nich už dlouho nezastavil, a kníže jen neobratně hledá výmluvy. Nataša vypráví knížeti o své lásce a kníže její vyznání opětuje, ale o poznání zdrženlivěji. Mlynář tuší, že známost knížete s jeho dcerou se blíží ke konci, a nabádá Natašu, aby si na svém milém vyprosila dary. Ta ale o dary nestojí a bojí se jen toho, že o knížete a jeho lásku přijde. Kníže, který se s ní přišel rozloučit, neví, jak to říci; je si však vědom mlynářových peněžitých očekávání (č. 2 tercet \"Ču, ja slyšu topoť jego koňa… Ach, prošlo to vremja zolotoje /Чу, я слышу топоть его коня… Ахъ, прошло то время золотое\").\n\nZatímco mlynář odvádí hosta do mlýna, přicházejí vesničané s hráběmi a kosami z práce na lukách. Zpívají táhlou, smutnou píseň. Mlynář je vítá a žádá si, aby zatancovali a zazpívali něco veselého. Dívky tančí chorovod a poté muži zapějí žertovnou pijáckou píseň (č. 3 sbory a chorovody \"Ach, ty serdce, mojo serdce… Zapletisja pleteň… Kak na gore my pivo varili / Ахъ, ты серце, мое серце… Заплетися, плетень… Какъ на горѣ мы пиво варили\").\n\nJenže kníže je stále zasmušilý a mlynář raději posílá rolníky pryč. Nataše se knížete vyptává, co ho rmoutí, a ten už nemůže dále smlčet, proč přišel: musí jí dát sbohem. Nataša se nejprve dohaduje, že její milý musí odjet do ciziny nebo do války, ale pak se dovtípí, že se chystá oženit. Kníže vysvětluje, že člověk v jeho postavení si nemůže vzít nevěstu podle své vůle. Dívka je zdrcena. Kníže jí v rozpacích zdobí hlavu drahocennou čelenkou a nechává stranou váček s penězi. Chystá se odejít. Nataša mu ztěžka prozradí, že bude matkou. Kníže se slibem, že se o ni i dítě postará, spěšně mizí (č. 4 duet \"Nět, ně razsvěť dům ťažolych / Нѣтъ, не разсвѣтъ думъ тяжелыхъ\").\n\nMlynář se vrací a raduje se ze šperků a peněz. Blahořečí knížeti a ptá se zaražené dcery, zda snad oněměla radostí. Nataša však nemá dost tvrdých slov pro knížecí zradu. Pánové nejsou svobodni se ženit podle svého srdce, ale hledat útěchu u prostých děvčat mohou? Jeho dárky se jí oškliví jako úplatky. Mlynář se ji snaží uklidnit a přivést k rozumu, zejména proto, že se vracejí lidé (č. 5 duet \"Ba, ba, ba, čto vižu! … Vidiš li, kňazja něvolny / Ба, ба, ба, что вижу! … Видишь ли, князья невольны\"). Ale Nataša se nestará o mínění lidí a obrací své výčitky proti otci, který ji nedržel dostatečně přísně a teď je zodpovědný za její zkázu. Všichni jsou zhrozeni, mlynář naříká, že ho její nevděk přivede do hrobu, a i vesničané Natašu za její neuctivá slova k vlastnímu otci kárají. Dívka je čím dál rozčilenější: s odporem strhává svou čelenku a vzývá carevnu Dněpru, aby ji přijala k sobě a naučila, jak se pomstít za zradu. Vytrhne se ostatním a vrhne se do vod Dněpru. Mlynář se rozběhne za ní, ale vysílením klesá. Vesničané se snaží Natašu zachránit, ale marně (č. 6 finále \"Ach, ty pole mojo, pole / Ахъ, ты поле мое, поле\").\n\n(Honosná místnost v domě knížete) Koná se svatba knížete s kněžnou. Svatební hosté pějí chválu snoubencům (č. 7 svatební sbor \"Kak vo gornice-světlice / Какъ во горницѣ-свѣтлицѣ\"). Ti děkují za přání. Kněžna se loučí s dosavadními družkami a vyslovuje svou lásku k manželovi. Kníže se jí zapřísahá věrností po celý život, ale ona mu chce věřit i bez přísah (č. 8 recitativ, árie a duet \"Podrugi dětstva, podrugi junych dněj … Prosti mně, kňaz, slezu nevolnoj grusti… Da ja kljanusja, kljanusja česťju/ Подруги дѣтства, подруги юныхъ дней… Прости мнѣ, князь, слезу невольной грусти… Да я клянуся, клянуся честью\").\n\nSvat zve všechny k jídlu a k přípitku (č. 9 recitativ a pozdravný sbor \"A gdě družko? … Da zdravstvujet naš kňaz mladoj / А гдѣ дружко… Да здравствуетъ нашъ князь младой\"). Bojaři a bojarky tančí starodávný slovanský tanec (č. 10) a pak zabaví společnost svým tancem skupina cikánů (č. 11).\n\nPoté na svatovo vyzvání vystoupí skupina děvčat a zpívá veselou píseň, za kterou jsou obdarována. Náhle zazní do sálu jiný zpěv – táhlá píseň o dívce, která se ze žalu utopila, proklínajíc zrádného milence. Kníže poznává Natašin hlas a domnívá se, že se vetřela na svatbu. Posílá podkoního, aby ji vyvedl, ale mlynářova dcera není nikde nalezení a ostatní děvčata se dušují, že to nezpívala ona. Kněžna mezitím vidí ve smutné písni během svatebního obřadu předzvěst nešťastného manželství a potvrzení toho, že ji kníže nikdy nemiloval. Svat se snaží dalším přípitkem znovu rozproudit zábavu, ale když se ženich podle zvyku skloní políbit nevěstu, zazní hlasitý dívčí ston. Kněžna je zděšena, knížete se zmocňuje bázeň i hněv a všichni hledají viníka, který tak nešťastně narušil svatbu – ale nikoho nenacházejí a slavnost se rozpadá ve zmatku a strachu (č. 12 finále se sborem děvčat a písní rusalky \"Čtož, krasnyja děvicy, primolkli… Svatuška, svatuška… Po kamuškam, po žoltu pesočku / Чтожъ, красныя дѣвицы, примолкли… Святушка, святушка… По камушкамъ, по желту песочку\")\n\n(1. obraz – Kněžnina komnata) Kněžna sedí zádumčivě u okna a vyhlíží návrat knížete z lovu. Už dvanáct let ji manžel zanedbává a toulá se po lesích. Dokud se o ni ucházel, chtěl být stále po jejím boku, ale hned po svatbě jejich štěstí pominulo (č. 13 árie \"Ču kažetsja, trubjať / Чу кажется, трубятъ\"). Její družka Olga se ji snaží utěšit: tak se přece po svatbě chovají všichni muži. Vyvrací kněžně podezření, že by jí byl její manžel nevěrný, a snaží se ji rozveselit rozvernou písní (č. 14 recitativ a píseň \"Kňagiňa bědnaja… Kak u nas na ulice / Княгиня бѣдная… Какъ унасъ на улицѣ\"). Vstupuje myslivec a sděluje kněžně, že kníže zůstal sám na břehu Dněpru a zbytek výpravy poslal domů. Kněžna ho obratem posílá, aby na její rozkaz přivedl svého pána zpět.\n(2. obraz – Břeh Dněpru s rozvalinami mlýna) Stmívá se a na břeh řeky vystoupí rusalky, tančí a zpívají (č. 15 sbor rusalek \"Svobodnoj tolpoju / Свободной толпою\"). Rozprchnou se, když uslyší přicházet knížete. Ten se ocitá sám na místě prostoupeném vzpomínkami na dávné štěstí, kde se lehkomyslně a osudově zřekl své pravé lásky (č. 16 kavatina \" Nevolno k etim grustnym beregam / Невольно къ этимъ грустнымъ берегамъ\").\n\nMlýn je v rozvalinách a kníže předpokládá, že mlynář je mrtev. Ale ten se náhle objeví v potrhaném oděvu a šílený – od Natašiny smrti ztratil rozum. Mlýn opustil, peníze od knížete věnoval Dněpru a považuje se za havrana. Trpí ztrátou dcery, ale prý se o něj chodí starat vnučka. Kníže mu nabízí přístřeší ve svém paláci, ale stařec prudce odmítá. Tíha svědomí na knížete doléhá stále silněji. Vtom se na něj mlynář vší silou vrhne a vyžaduje po něm zpět svou dceru. Přispěchavší lovci knížete osvobodí, mlynář je ale prosí o ochranu před knížetem-nepřítelem, který jej chce násilím odvést do svého paláce. Lovci jeho slova nechápou, zatímco zdrcený kníže prchá (č. 17 duet se sborem \"Čto eto značit? / Что это значитъ?\").\n\n(1. obraz – Palác rusalek na dně Dněpru) Rusalky se baví, předou vlny a tancují (č. 18 tance rusalek). Nataša – nyní jejich carevna – je posílá pryč a hovoří se svou dcerou. Rusalička matce vypráví o své návštěvě u děda. Rusalka otce polituje, ale dává dceři jiný úkol. Dnes přijde na břeh rusaliččin otec a ona jej musí vemlouvavými slovy přesvědčit o tom, že ho rusalka stále miluje, čeká a zve k sobě do vodního carství. O samotě pak přemítá o tom, jak se v Dněpru stala z milující dívky chladnou a mocnou rusalkou. Dnes svého svůdce stáhne konečně k sobě do hlubiny a současně se tím pomstí své sokyni (č. 19 scéna a árie \"Ostavtě prjažu, sestry… S těch por, kak brosilas ja v vodu / Оставьте пряжу, сестры… Съ тѣхъ поръ, какъ бросилась я въ воду\").\n\n(2. obraz – Břeh Dněpru s rozvalinou mlýna) Princ se vrací na místo na břehu řeky tam s překvapením potkává rusaličku. Ta mu vzkazuje, že jeho milá jej stále miluje a čeká na něj. I princ Natašu stále miluje a chce se nechat odvést. Přibíhají kněžna a Olga. Kněžna jej zapřísahá k návratu, ale kníže ji chladně odbývá: nenechá se pronásledovat ani jí není povinen skládat účty. I Olga prosí jménem své paní, ale z Dněpru volá knížete hlas rusalky a mladá rusalička jej táhne s sebou. I bláznivý mlynář přibíhá a brání knížete před oběma ženami jako ženicha, který má dnes svatbu s jeho dcerou. Přes naříkání kněžny a Olgy je kníže ochoten podstoupit oběť, nechá se rusaličkou jako v transu odvést na břeh a mlynář jej srazí do proudu. Zatímco opožděně přispěchavší lovci křísí omdlelou kněžnu, houf rusalek se raduje a odnáší tělo knížete do podvodního paláce k nohám své carevny (č. 20 finále \"Nevolno k etim grustnym beregam… Čto ja vižu! otkuda ty, prelestnoje diťa / Невольно къ этимъ грутстнымъ берегамъ… Что я вижу! откуда ты, рпелестное дитя\").\n\nTři flétny (jedna též pikola), dva hoboje, dva klarinety, dva fagoty; čtyři trubky, dva lesní rohy ,dva kornety, tři pozouny, ofiklejda; činely, malý a velký buben, harfa; smyčcové nástroje (housle, violy, violoncella, kontrabasy).\n\n\n"}
{"id": "1211124", "url": "https://cs.wikipedia.org/wiki?curid=1211124", "title": "Kabušiki gaiša", "text": "Kabušiki gaiša\n\nKabušiki gaiša či kabušiki kaiša (, v doslovném překladu: \"akciová/podílová společnost\"; v japonštině zkratka 株, v latince \"KK\"; v Hepburnově přepisu \"kabushiki gaisha\") je právní forma obchodní společnosti definovaná japonským obchodním zákoníkem.\n\nV japonštině může stát název této právní formy před vlastním jménem společnosti (např. ), nebo za ním (např. ). Při lokalizaci svého obchodního jména do zahraničního prostředí tyto japonské společnosti používají jako označení právní formy nejčastěji Co. Ltd. (např. Casio Computer Co., Ltd.), Corp. či Corporation (např. Sony Corporation) nebo Inc. či Incorporated (např. ANA Holdings Inc.).\n\nVolným vzorem úpravy této právní formy je právo společností používané v Spojených státech, což souvisí s faktem, že na revizi japonského korporátního práva během spojenecké okupace Japonska po druhé světové válce se v letech 1949–1950 podíleli právníci z Chicaga, kteří použili jako předlohu illinoiský zákon o obchodních korporacích z roku 1933 (\"Illinois Business Corporation Act of 1933\").\n\nVariantou právní formy kabušiki gaiša je (od roku 2006) tzv. hikókai kabušiki gaiša (, v překladu „soukromá akciová společnost“), při které musí správní rada souhlasit s každým převodem podílů. Kabušiki gaiša se přibližně podobá české akciové společnosti, zatímco hikókai kabušiki gaiša se přibližně podobá společnosti s ručením omezeným.\n\nPotřebný základní kapitál od roku 2006 činí 1 JPY. Kabušiki gaiša má správní radu () složenou z minimálně tří členů (v hikókai kabušiki gaiša stačí jeden člen), z nichž alespoň jeden je statutárním zástupcem ().\n"}
{"id": "1211133", "url": "https://cs.wikipedia.org/wiki?curid=1211133", "title": "Folkhorod", "text": "Folkhorod\n\nFolkhorod je třetí album polské skupiny Enej, vydané 16. listopadu 2012 pod vydavatelstvím Lou Rocked Boys. Z alba byly uvolněny promo singly „Tak smakuje życie“, „Skrzydlate ręce“, „Lili“ a „Symetryczno-liryczna“. Album se vyšplhalo na 2. místo žebříčku OLiS a 51 týdnů setrvalo v žebříčku „50 nejprodávanějších alb v Polsku“.\n\nV roce 2013 skupina obdržela na koncertu v Paláci kultury a vědy ve Varšavě během 21. finále Velkého orchestru vánoční pomoci od Sławka \"Melona\" Świdurského z vydavatelství Lou & Rocked Boys zlatou desku. Během koncertu Przystanek Woodstock 1. srpna 2013 rovněž z rukou \"Melona\"a kapela obdržela platinovou desku a dnes má již trojitou platinovou desku.\n\n\n"}
{"id": "1211146", "url": "https://cs.wikipedia.org/wiki?curid=1211146", "title": "Skrzydlate ręce", "text": "Skrzydlate ręce\n\nSkrzydlate ręce je první sinl z alba Folkhorod skupiny Enej. K písni byl také natočen videoklip, který byl mimo jiné vysílán na kanále VIVA Polska. Hudbu a text napsal basista, Mirosław Ortyński.\n\n"}
{"id": "1211147", "url": "https://cs.wikipedia.org/wiki?curid=1211147", "title": "Leżajsk", "text": "Leżajsk\n\nLeżajsk (celým jménem ; ; ) je město v jihovýchodním Polsku. Nachází se v Podkarpatském vojvodství asi 50 kilometrů severovýchodně od Řešova, poblíž toku řeky San. Je sídlem stejnojmenného okresu (\"Powiat Leżajski\"). Městem protéká potok Jagoda.\n\nLeżajsk je proslulý svou cisterciáckou bazilikou a klášterem, které postavil architekt Antonio Pellacini. V bazilice se nacházejí ceněné varhany z druhé poloviny 17. století a konají se zde varhanní koncerty. Komplex je od 20. dubna 2005 zapsán na oficiálním seznamu polských historických památek (\"Pomnik historii\").\n\nVe městě sídlí pivovar Leżajsk, právo várečné městu udělil v roce 1525 král Zikmund I. Starý. Židovský hřbitov v Leżajsku je pro Židy z celého světa poutním místem. Nachází se zde hrobka Noama Elimelecha, satmarského chasidského rabína (1717-1786).\n\nLeżajsk, součást historické Červené Rusi, získal městská práva 28. prosince 1397, kdy mu je udělil král Vladislav II. Jagello. V roce 1409 zde vznikla římskokatolická farnost, od roku 1439 zde působili mniši Řádu Božího hrobu z Miechówa, kteří zde postavili opatství. V roce 1424 se město stalo sídlem starosty; v této době město patřilo mocnému rodu Jaroslawských.\n\nRozvoj města byl pomalý, zejména kvůli četným nájezdům Tatarů a Valachů v letech 1498, 1500, 1509, 1519 a 1524. Na základě těchto nájezdů udělili polští králové Alexandr a Zikmund I. vypleněnému městu četné výsady. Nakonec, 23. září 1524, rozhodl král Zikmund I. Starý ve Lvově o tom, že město bude vybudováno znovu na novém místě, které by se dalo lépe bránit. Město se tak posunulo o asi 5 kilometrů jihozápadním směrem, jeho nový název zněl Leżajsk Zygmuntowski. Přestěhovanému městu s právy podle Magdeburského vzoru udělil Zikmund Starý 11. března 1525 další privilegia. To, společně s výhodnou polohou na křižovatce obchodních cest, poskytlo město podmínky k dalšímu rozvoji řemesel a obchodu. Za vlády Zikmunda Augusta město nadále prosperovalo, i proto, že jeho starostou byl Krzysztof Szydlowiecki, korunní kancléř. V roce 1608 sem přemyšlský biskup Maciej Pstrokoński přivedl františkánské mnichy z nedalekého Převorska a o dva roky později zde byl postaven první zděný kostel. V roce 1624 byl Leżajsk vypleněn a vypálen Krymskými Tatary, švédská invaze do Polska v letech 1655 až 1660 přinesla další zkázu. V roce 1656 se zde měl zastavit král Karel X. Gustav.\n\nPo prvním dělení Polska v roce 1772 bylo město anektováno Habsburskou říší a zůstalo součástí rakouské Haliče až do listopadu 1918. V roce 1809 město nakrátko připadlo Varšavskému knížectví, když sem vstoupila vojska J. A. Poniatowského, ale poté opět převzalo vládu Rakousko. V letech 1896 až 1900 byla vybudována železniční trať spojující Leżajsk, Převorsk a Rozwadów (dnes předměstí města Stalowa Wola).\n\nPřed první světovou válkou byly prováděny úpravy toku řeky San, práce v okolí města vedl pozdější generál Władysław Sikorski. Dočasně se usadil v domě v ulici Klasztorna. 15. listopadu 1910 pronesl vlastenecký projev na shromáždění k výročí bitvy u Grunwaldu.\n\nMěsto bylo během první světové války dějištěm těžkých bojů mezi rakousko-uherskou a ruskou armádou v letech 1914 a 1915. Rusové okupovali město od listopadu 1914 do května 1915. Za Druhé Polské republiky patřil Leżajsk do Lvovského vojvodství. V červenci 1929 město navštívil polský prezident Ignacy Mościcki. 13. září 1939 město obsadily jednotky německého Wehrmachtu. Za posledními ustupujícími vojáky Armády Krakov (za řeku San) do města vstoupili vojáci 28. pěší divize Wehrmachtu. První vlna zatýkání, především inteligence, proběhla 3. listopadu 1939, druhá pak v srpnu 1940. Místní synagoga byla Němci vypálena 15. září 1939. Na začátku října 1939 byla většina Židů vyhnána do sovětské okupační zóny. Demarkační linie probíhala asi 11 km od centra města za řekou San. Zbývajících 350 Židů bylo uzavřeno v roce 1941 v ghettu, mnozí byli popraveni na městském hřbitově. K 1. květnu 1942 bylo ghetto zlikvidováno, část jeho obyvatel byla přestěhována do tranzitního tábora v Pełkiniích a pracovních táborech v Rozwadówě a Radymnu, a asi 100 lidí bylo popraveno na místě. U cesty z města do Wierzawic německá policie zastřelila 22 Židů.\n\nV době druhé světové války byla v oblasti velmi aktivní Zemská armáda. 28. května zastřelili Němci 43 zdejších obyvatel, včetně 28 příslušníků Zemské armády. Město osvobodila Rudá armáda 27. července 1944.\n\nMěsto Leżajsk je samostatnou městskou gminou (\"gmina miejska\").\n\nVesnická gmina (\"gmina wiejska\") Leżajsk obsahuje následující obce se starostenstvími (\"Sołectwo\"):\n\nDalšími obcemi jsou Kudłacz a Zerwanka.\n\n\n"}
{"id": "1211151", "url": "https://cs.wikipedia.org/wiki?curid=1211151", "title": "Theodor Bochner", "text": "Theodor Bochner\n\nTheodor Franz Bochner (4. srpna 1829 Brno – 15. června 1884 Brno) byl rakouský podnikatel a politik německé národnosti z Moravy; poslanec Moravského zemského sněmu.\n\nAbsolvoval obchodní oddělení vídeňské polytechniky. Od roku 1847 byl činný v rodinné textilní firmě, kterou založil jeho otec Johann Bochner. Do roku 1855 podnik vedla matka Anna. Působil jako podnikatel ve vlnařství. Patřil mezi největší brněnské průmyslníky. V roce 1855 uvádí při podání žádosti o přenesení továrního koncese z otce na sebe finanční aktiva 289 000 zlatých. Zaměstnával tehdy 130 dělníků. Rodině patřil brněnský palác Bochnerů ze Stražiska, který si nechal Theodor postavit v 60. letech v neorenesančním slohu. V podnikání byl činný i jeho bratr Edmund Franz Martin Bochner (Edmund Bochner ze Stražiska). Roku 1858 uzavřel partnerství s textilním podnikatelem Antonem Steinbechem. Byl i veřejně a politicky aktivní. Od roku 1876 do roku 1884 zasedal v obecním výboru v Brně. Byl též členem vedení Moravsko-slezské pojišťovny v Brně a členem německého liberálního spolku Deutscher Fortschrittverein.\n\nV 60. letech se zapojil i do vysoké politiky. V zemských volbách v březnu 1867 byl zvolen na Moravský zemský sněm, za kurii městskou, obvod Brno (IV. okres). Mandát zde obhájil i v zemských volbách 1870, zemských volbách v září 1871, zemských volbách v prosinci 1871 a zemských volbách 1878. Poslancem byl až do své smrti roku 1884. V roce 1871 se uvádí jako kandidát tzv. Ústavní strany (liberálně a centralisticky orientovaná).\n\nZemřel v červnu 1884 ve věku 65 let.\n"}
{"id": "1211152", "url": "https://cs.wikipedia.org/wiki?curid=1211152", "title": "Rudolf Fišer", "text": "Rudolf Fišer\n\nRudolf Fišer (* 25. července 1940, Domaželice u Přerova) je český historik, pedagog, autor a spoluautor prací z české historie. Od roku 2011 je čestným občanem města Třebíče. Také je držitelem nejvyššího ocenění Kraje Vysočina.\n\nRudolf Fišer je rodákem z Domaželic u Přerova, v obci však strávil jen několik let svého dětství. Jeho otec byl četníkem, který obdržel i několik vyznamenání. Po tom, co byl otec převelen do Zlatých Hor, tak se spolu s ním přestěhovala i celá rodina. Roku 1946 ve Zlatých Horách Rudolf Fišer nastoupil na základní školu, kde vychodil dvě třídy. V té době mu onemocněla matka, a tak se celá rodina stěhovala znovu, a to do Třebíče, kde v té době bydlely sestry Rudolfovy matky. V Třebíči Rudolf Fišer dochodil základní školu na tehdejší \"jedenáctiletce\" na Václavském náměstí, docházku zakončil maturitou v roce 1957.\n\nPo maturitě Rudolf nastoupil na tehdejší Univerzitu Jana Evengelisty Purkyně v Brně, dnešní Masarykovu univerzitu. V té době se na studiích volil hlavní a vedlejší obor. Hlavním oborem pro Fišera byl dějepis, vedlejším pak český jazyk. \n\nPo absolvování vysoké školy se Rudolf Fišer zaměřoval především na středověk, měl nastoupit do historického ústavu v Brně, ale kvůli nástupu na vojnu na toto místo nenastoupil. Po dvou letech vojenské služby se stal učitelem na Základní škole Tasov. Potom nějaký čas působil opět jako učitel na Obchodní akademii v Třebíči. Od února 1971 učil historii na již zmiňované Univerzitě Jana Evangelisty Purkyně, kde napsal i svoji kandidátskou práci. Poté se vrátil zpět do Třebíče, kde se stal zástupcem ředitele na Gymnáziu Třebíč. V této funkci setrval 23 let, poté odešel do důchodu.\n\nVe svých začátcích se věnoval především ranému středověku, ale vzhledem k problematice získávání informací z Polska se dostal k třebíčské historii. V knihách zjistil určité nesrovnalosti, případně nevhodné překlady slov, a tak se začal o historii Třebíče zajímat podrobněji. Zkoumal Kosmovu kroniku, kde je ve vsuvce zmínka o založení Benediktinského kláštera v Třebíči. A od tohoto tématu se později dostal k otázkám ohledně Židů. Jelikož je Třebíč známá několika významnými židovskými památkami, které jsou zapsány i v seznamu UNESCO a o Židech je v listinách mnoho zmínek, byla pro něj tato tematika zajímavá a věnuje se jí dodnes. Dokonce spolupracoval se Stanislavem Vrškou na vytvoření modelu třebíčského ghetta. V Třebíči žije dodnes.\n\nV roce 2019 vydal monografii \"Třebíč, pamět kláštera a města\", kde se rozhodl přložit texty o historii Třebíče z latiny do češtiny. Věnoval se historii tzv. Análů třebíčského kláštera, které byly zničeny nebo vsuvce do Kosmovy kroniky, která vznikla v třebíčském klášteře. Na knize pracoval 20 let.\n\n\n\n\n\n\n"}
{"id": "1211162", "url": "https://cs.wikipedia.org/wiki?curid=1211162", "title": "Start Linuxu", "text": "Start Linuxu\n\nStart Linuxu je v informatice vícefázový proces, který je prováděn během bootování nainstalovaného Linuxu. V mnoha ohledech se tento proces neliší od bootování BSD a jiných unixových systémů, ze kterých je odvozen. Fáze startu Linuxu zahrnují inicializaci firmwaru, spuštění zavaděče (boot loader), načtení a spuštění jádra Linuxu a spuštění různých spouštěcích skriptů a démonů. Jednotlivé fáze se mnou v různých distribucích Linux lišit, například zavaděčem může být GRUB, LILO, SYSLINUX nebo Loadlin; systém může být dále spuštěn pomocí tradičních skriptů a nástroje init, případně pomocí novějšího démona systemd nebo Upstart.\n\nPrůběh jednotlivých fází spouštěcího procesu Linuxu závisí na architektuře (počítačové platformě) daného počítače. Počítače IBM PC kompatibilní jsou jednou z architektur, které se pro Linux běžně používají a kde základní roli hraje BIOS (nověji UEFI). BIOS/UEFI nemusí mít přesnou analogii v jiných systémech (např. mobilní telefony). V následujícím příkladu, který popisuje spouštěcí proces Linuxu na architektuře IBM PC kompatibilní se předpokládá, že:\n\n\nPři vypnutí je volán proces codice_3, aby kontrolovaným způsobem zavřel všechny funkce uživatelského prostoru. Init se poté ukončí a jádro provede vlastní vypnutí počítače.\n\nPrůběh fáze spuštění zavaděče () závisí na architektuře počítače. Protože u předchozích fází není důležitý druh operačního systému, bootovací proces v BIOSu je u architektur x86 a x86-64 považován za spuštěný, jakmile je Master Boot Record (MBR) kód spuštěn v reálném režimu a u prvního stupně zavaděče bylo dokončeno nahrávání. V UEFI (Unified Extensible Firmware Interface) systémech může být přenos dat, například linuxového jádra, uskutečněn přímo, tudíž zavaděč není potřeba. Níže je uvedeno několik obecně rozšířených zavaděčů:\n\n\nJádro Linuxu (anglicky Linux Kernel) ovládá všechny operační systémové procesy, jako je správa paměti, plánování procesů, vstup/výstup (I/O, anglicky input/output), meziprocesová komunikace a celkové řízení systému. Toho je docíleno ve dvou fázích – v první z nich je jádro (jako komprimovaný image soubor) načteno do paměti a dekomprimováno. Spolu s ním je zavedeno i několik základních funkcí jako například základní správa paměti. Po té je řízení ještě jednou naposledy vráceno hlavnímu spouštěcímu procesu jádra. Když je jádro plně funkční, spustí proces init, který (zvlášť) nastaví uživatelský prostor a procesy potřebné pro uživatelské prostředí a konečné přihlášení. Jádro samotné pak přejde do nečinnosti.\nJádro se typicky načítá jako image soubor, komprimované do formátu zImage nebo bzImage se softwarovou knihovnou zlib. Metoda Head udělá minimální nastavení hardwaru a zcela dekomprimuje image do fyzické paměti počítače (tzv. vyšší pamět; část paměti, která není přímo mapovaná tabulkou stránek). Poté spustí inicializaci prostřednictvím codice_5 a proces codice_6 (pro procesory založené na x86).\nFunkce spuštění jádra (nazývaná také swapper nebo proces 0) vytváří správu paměti (stránkovací tabulky a stránkování paměti), detekuje typ procesoru a další funkce jako je matematický koprocesor a poté přepne na funkcionalitu jádra, která není závislá na architektuře procesoru, přes zavolání codice_1.\nstart_kernel provádí širokou škálu inicializačních funkcí. Nastavuje řízení přerušení (IRQ), dále konfiguruje paměť, spouští proces Init (první proces uživatelského prostoru) a spustí úlohu nečinnosti pomocí příkazu codice_8. Dalším význačným krokem je také připojení počátečního RAMDisk (\"initrd\"), který byl během zaváděcí fáze načten jako dočasný kořenový souborový systém. Initrd umožňuje načítání modulů ovladačů přímo z paměti, bez spoléhání se na jiná zařízení (např. pevný disk) a ovladače, které jsou potřebné k jejich přístupu (např. ovladač SATA). Toto rozdělení některých ovladačů staticky kompilovaných do jádra a ostatní ovladače načteny z initrd umožňují, že jádro je tak menší. Kořenový souborový systém se později přepne přes zavolání codice_9, který odpojí dočasný kořenový souborový systém a nahradí ho použitím skutečného souborového systému, jakmile je přístupný. Paměť používaná dočasným kořenovým souborovým systémem je pak obnovena.\nTakto jádro inicializuje zařízení, připojí kořenový souborový systém určený zaváděcím zařízením určený pouze pro čtení a spustí Init (codice_10), který je označen jako první proces spuštěný systémem (PID = 1). Po připojení souborového systému jádro zobrazí hlášku, stejně tak po spuštění procesu Init. Může také volitelně spustit aplikaci Initrd, aby bylo možné před instalací kořenového souborového systému zpracovat záležitosti týkající se instalace a zařízení (disk RAM nebo podobně).\nPodle článku vydaného společností Red Hat, je spuštění jádra shrnuto následovně:\nV tomto okamžiku, s povolenými přerušeními, může plánovač převzít kontrolu nad celkovým řízením systému a proces init bude pokračovat v zavádění uživatelského prostředí v uživatelském prostoru.\n"}
{"id": "1211163", "url": "https://cs.wikipedia.org/wiki?curid=1211163", "title": "Kostel Zvěstování Páně (Břežany)", "text": "Kostel Zvěstování Páně (Břežany)\n\nKostel Zvěstování Páně je římskokatolický chrám v Břežanech v okrese Znojmo. Je chráněn jako kulturní památka České republiky.\n\nPrvní písemná zmínka o vsi pochází z roku 1222. V tomto roce zde byl vysvěcen původní kostel sv. Bartoloměje. Do té doby byly Břežany součástí farnosti Pravice, písemnými prameny doložené k roku 1191. Kostel během staletí velmi zchátral. Při svatbě hraběnky Gabriely Lichtenštejnové (1738) ze vstupního portálu vypadnul kámen. Hraběnka složila slib, že pokud se na ni při svatbě kostelík nezřítí a ona se někdy stane dědičkou rodového majetku (v tu chvíli to bylo nepravděpodobné), nechá postavit nový kostel. To se stalo v letech 1765–1771. Kostel byl zasvěcen patrociniu Zvěstování Páně.\n\nJde o jednolodní stavbu s mírně odsazeným kněžištěm ukončeným apsidou, k němuž na bocích přiléhá sakristie s oratořemi v patře. Fasády členěné rámujícími lizénami, jsou prolomeny vysokými okny se záklenkem. Vstup do kostela je podvěžím, zaklenutým plackami mezi pasy. Apsida je zaklenuta konchou s výsečemi. V západní části lodi je hudební kruchta.\n\nZařízení kostela je jednotné z doby vzniku kostela, s ojedinělými pozůstatky výzdoby původního chrámu. Ve věži jsou zavěšeny zvony přenesené sem ze starého kostela. Velký zvon pochází z roku 1600.\n\nJde o farní kostel farnosti Břežany u Znojma.\n"}
{"id": "1211168", "url": "https://cs.wikipedia.org/wiki?curid=1211168", "title": "Paparanoja", "text": "Paparanoja\n\nPaparanoja je čtvrté album polské skupiny Enej, vydané 12. února 2015 pod hudebním vydavatelstvím Lou Rocked Boys. Z alba byly uvolněny promo singly „Zbudujemy dom“ a „Nie chcę spać“.\n\n"}
{"id": "1211169", "url": "https://cs.wikipedia.org/wiki?curid=1211169", "title": "OmniPeek", "text": "OmniPeek\n\nOmniPeek je v informatice název softwarového nástroje pro analýzu paketů od firmy Savvius pro řešení síťových problémů a analýzu síťových protokolů. Podporuje rozhraní pro programování aplikací (API) pro pluginy.\n\nFirma Savvius (oficiálně WildPackets) byla založena v roce 1990 a jejími zakladateli byli Mahboud Zabetian a Tim McCreery. Prvním produktem byl EtherPeek pro počítače Macintosh. Byl to analyzátor protokolu pro Ethernetové sítě. V roce 1997 byla uvolněna verze pro Microsoft Windows. V roce 2001 byl dále uvolněn AiroPeek, který přidal podporu pro bezdrátové sítě IEEE 802.11 (Wi-Fi). V roce 2003 byl vydán \"OmniEngine Distributed Capture Engine\" jako softwarový a hardwarový síťový rekordér.\n\nRáno 15. července 2002 postihl budovu Savviusu ve Walnut Creek v Kalifornii požár a budova vyhořela do základů. Společnost však požár přežila.\n\nV polovině dubna 2015 změnila společnost svůj název z WildPackets na Savvius a rozhodla se zaměřit na síťové zabezpečení.\n\nV listopadu 2000 získal Savvius skupinu Net3 Group. Jejich produkt NetSense, expertní systém pro řešení problémů se sítí, byl předělán na plug-in a integrovány do nové verze produktu s názvem EtherPeekNX.\n\nV roce 2001 získal Savvius Optimalized Engineering Corporation. Kurzy a instruktoři pro školení optimalizované síťové analýzy se přidali ke službám Savviusu.\n\nOmniPeek má Api na jedné straně pro automatizaci automatizaci a na druhé straně pro analýzu, stejně jako další mechanismy pro rozšíření a zlepšení programu.\n\nPro platformy OmniPeek je dostupných 40 pluginů. Tyto pluginy slouží pro pro velkou škálu účelů od přihlašování rozšíření až po plnohodnotné aplikace, které jsou hostované OmniPeekem.\n\n\"Dálkové Adaptéry\" poskytují prostředky pro zachytávání paketů a stavů. Jsou zde dálkové adaptéry pro zachytávání z RMON, NetFlow, SFlow, Cisco AP, Aruba AP a Linux boxů. Adaptéry jsou k dispozici pro agregaci paketů z více síťových segmentů a bezdrátových kanálů ve stejnou dobu. \n\n\"PlaceMap\" je volně dostupná samostatná aplikace pro Windows, která zachycuje provoz v síti a mapuje síťové uzly do Google map. PlaceMap je pozoruhodný příklad rozšiřitelnosti v tom, že používá stejné pluginy Google map, které jsou k dispozici také pro OmniPeek, a je používané API pro zachytávání paketů.\n"}
{"id": "1211170", "url": "https://cs.wikipedia.org/wiki?curid=1211170", "title": "Pamětní síň Jana Zrzavého", "text": "Pamětní síň Jana Zrzavého\n\nPamětní síň Jana Zrzavého je památník a muzeum v Krucemburku, je věnována malíři Janu Zrzavému, který se v Krucemburku nechal pohřbít. Byla otevřena spolu s informačním centrem městyse 8. června 2002, umístěna je právě v infocentru na náměstí Jana Zrzavého v budově čp. 13.\n\nV expozici jsou umístěny informace o malíři Janu Zrzavém, informace o jeho životě a reprodukce jeho děl. Expozice je zřizována a provozována Společností Jana Zrzavého, ta byla založena v roce 1993, mezi základními cíli sdružení je zpřístupňování odkazu Jana Zrzavého, jeho díla a dalších informací a také je zpřístupňovat a udržovat právě v pamětní síni v Krucemburku. V roce 2015 byla expozice rozšířena o výstavu „\"Jan Zrzavý a Benátky\"“, výstava byla instalována k nedožitým 125. narozeninám.\n\n"}
{"id": "1211171", "url": "https://cs.wikipedia.org/wiki?curid=1211171", "title": "Folkorabel", "text": "Folkorabel\n\nFolkorabel je druhé album polsko-ukrajinské hudební skupiny Enej, vydané 12. listopadu 2010 pod vydavatelstvím Lou Rocked Boys. K promu alba byl natočen videoklip k písni „Państwo B” a také vydány singly „Radio Hello“, „Pan Babilon“, „Hermetyczny Świat“ a „Rahela“.\n\nAlbum se umístilo na 15. místě v seznamu OLiS. Dne 2. října 2011 skupina obdržela od Sławka \"Melona\" Świdurského z vydavatelství Lou & Rocked Boys zlatou desku.\n\n"}
{"id": "1211172", "url": "https://cs.wikipedia.org/wiki?curid=1211172", "title": "Rudolf von Alt", "text": "Rudolf von Alt\n\nRudolf von Alt (28. srpna 1812 Vídeň – 12. března 1905 Vídeň) byl rakouský malíř a kreslíř městských vedut a krajinář, starší bratr Franze Alta.\n\nVyučil se nejprve v dílně svého otce Jakoba, který přišel roku 1811 do Vídně z Frankfurtu nad Mohanem jako malíř akvarelů a litograf. S otcem podnikal také studijní cesty. Dále se v letech 1825–1832 vzdělával na Akademii výtvarných umění ve Vídni, od roku 1826 v ateliéru krajinomalby u Josefa Mössmera. Potom několikrát pobýval na studijních cestách v Itálii, procestoval Tyroly, Bavorsko, Solnou komoru a Lombardii. Pracoval také v českých zemích, kde jeho objednavateli byli Buquoyové, Auerspergové a Schwarzenbergové. \n\nRoku 1826 se stal členem vídeňské Akademie a později byl jmenován profesorem. Za své zásluhy byl roku 1892 povýšen do šlechtického stavu. I v pokročilém věku se zajímal o pokrok ve výtvarném umění a roku 1897 byl jedním ze zakládajících členů Vídeňské secese, od roku 1898 jejím čestným prezidentem.\n\nRudolf von Alt byl dvakrát ženat. V letech 1841-1843 byla jeho manželkou Hermína Oswaldová z Vídně, která zemřela ve věku 20 let. Roku 1846 se oženil podruhé, Berta Malíček/Malitschek pocházela z Opavy, ani s ní neměl děti. V revolučním roce 1848 Rudolf Alt vstoupil do městské gardy a bojoval na barikádě. \n\nSpolečně s otcem vytvořili ve 40. letech 19. století na objednávku rakouského císaře Ferdinanda V. sérii panoramatických kukátkových obrázků rakouských a českých vedut (\"Die Kaisers Guckkasten\").\nRudolf si stejně jako jeho otec oblíbil techniku kresby a akvarelu. Zpočátku přejal subtilní grafický styl svého otce a v suché a faktograficky přesné kresbě zachoval zejména městské veduty a architekturu. Zmapoval svými kresbami především Vídeň, architekturu a interiéry šlechty a jiných významných osobností, dále většinu měst zemí někdejší monarchie. Měl rád také alpskou krajinu. \n\nNa přelomu šedesátých a sedmdesátých let si vypracoval vlastní styl, vyznačující se kultivovanou kompozicí a virtuózní prací s barvou a světlem. Nakreslil četné předlohy pro grafické veduty, vydávané tehdy v albech. Ačkoliv se u otce vyučil technice litografie, jeho kresby převáděl do litografické podoby často jiný grafik, pro pražská alba to byl Franz Sandmann. \n\nPříklady námětů:\n\n\n"}
{"id": "1211185", "url": "https://cs.wikipedia.org/wiki?curid=1211185", "title": "Martin Krušina", "text": "Martin Krušina\n\nMartin Krušina (* 19. září 1975) je český televizní dramaturg a režisér.\n\nKrušina studoval na Univerzitě Karlově. Dokončil magisterský obor politologie a mezinárodních vztahů na Fakultě sociálních věd této vysoké školy. Svou práci v médiích začal jako elév v České televizi, kde se podílel na přípravě zpravodajských a publicistických pořadů, mezi něž patřily například \"Tady a teď\" nebo \"Fakta\". Z veřejnoprávní televize přešel na TV Nova, kde působil po dobu sedmi let. Začínal tady jako redaktor, ovšem postupem času se vypracoval na vedoucího zahraničního zpravodajství. Jeho příspěvky se objevovaly v pořadech kupříkladu \"Televizní noviny\", \"Střepiny\" či \"Volejte Novu\". Patřil též k zakladatelům a vedoucím redakce k pořadu \"Víkend\".\n\nPočínaje rokem 2007 začala jeho spolupráce s internetovou televizí Stream.cz. Nejprve působil na pozici dramaturga, kdy připravoval pořady \"Fenomén\", \"Jak na to\" nebo \"Město podvodů\". Postupem času se vypracoval na šéfdramaturga publicistické a populárně-naučné tvorby. Je autorem některých epizod seriálů \"Slavné dny\" či \"Slavné sportovní okamžiky\". Pod jeho režijním vedením vznikly pořady \"Peklo na talíři\", \"Závod o Hrad\", \"Gebrian versus\" nebo \"Národ sobě\". Režíroval také pořad \"Jídlo s. r. o.\", na kterém spolupracoval s kuchařem Romanem Vaňkem. Roku 2009 se stal produktovým manažerem služby O2 Stream Music.\n\nVedle televizní tvorby přispíval též do psaných periodik, mezi něž se řadí hudební časopis \"Filter\", ve kterém působil po dobu tří let.\n\nOd jara 2018 je šéfdramaturgem nové internetové televize MALL.TV.\n\n"}
{"id": "1211187", "url": "https://cs.wikipedia.org/wiki?curid=1211187", "title": "Konica Minolta", "text": "Konica Minolta\n\nKonica Minolta Holdings, Incorporated ( –transkripcí: \"Konika Minoruta hórudingusu\") je japonská technologická společnost, která má pobočky v 49 zemích světa.\n\nKonica Minolta vznikla roku 2003 sloučením firem Konica a Minolta. Samotnou Minoltu založil Niči-Doku Šašinki Šōten v japonské Osace roku 1928.\n\nKonica Minolta je předním výrobcem kancelářské techniky a lídrem na trhu mezi poskytovateli produktů, služeb a řešení v oblasti tisku, dokumentů a jejich zpracování. Speciální důraz klade na celkové řešení tisku a správy dokumentů v kancelářském a produkčním prostředí.\n"}
{"id": "1211191", "url": "https://cs.wikipedia.org/wiki?curid=1211191", "title": "Petr Bílek (fotbalista)", "text": "Petr Bílek (fotbalista)\n\nPetr Bílek (* 1. prosince 1973) je bývalý český fotbalista, záložník.\n\nOdchovanec Sokola Třebeš. V české lize hrál za AFK Atlantic Lázně Bohdaneč, SK Hradec Králové, FC Baník Ostrava a 1. FK Drnovice. Nastoupil ve 37 ligových utkáních. Ve druhé lize hrál i za SK Xaverov Praha.\n\n\n"}
{"id": "1211192", "url": "https://cs.wikipedia.org/wiki?curid=1211192", "title": "Ústřední hřbitov", "text": "Ústřední hřbitov\n\nÚstředních hřbitovů je více:\n\n\n"}
{"id": "1211194", "url": "https://cs.wikipedia.org/wiki?curid=1211194", "title": "Hřbitov svaté Otýlie", "text": "Hřbitov svaté Otýlie\n\nHřbitov svaté Otýlie je hlavním českobudějovickým hřbitovem. Nachází se u Pražské třídy v Nemanicích. Součástí hřbitova je krematorium s obřadní síní a kaple svaté Otýlie, podle které je celý hřbitov pojmenován.\n\nHřbitov byl založen v roce 1887, výstavbu řídil Jakob Stabernak. Vysvětil jej 23. dubna 1889 biskup Martin Josef Říha. První pohřeb proběhl téhož dne.\nV roce 1891 nechal starosta Josef Kneissl upravit obřadní síň na kapli sv. Otýlie na počest své zesnulé manželky Otýlie.\n\nHřbitov byl postupně rozšiřován o další části až do dnešní rozlohy.\nV letech 1923–25 bylo postaveno krematorium, v letech 1975–80 bylo vystavěno současné krematorium.\nV 60. letech 20. století došlo ke zřízení rozptylové loučky.\n\nV současnosti má hřbitov rozlohu 11,5 ha a asi 15 500 hrobů. Mezi významné osobnosti pohřbené na hřbitově patří hudební skladatel Bohuslav Jeremiáš, malíř Otto Matoušek, politici August Zátka, Wendelin Rziha, Otakar Svoboda, Josef Taschek a Albín Dlouhý nebo továrník a starosta města Johann Stegmann.\nČásti hřbitova včetně krematoria a kaple sv. Otýlie jsou chráněny jako kulturní památka České republiky.\nV centrální části hřbitova se nachází (v VIII. oddělení) hrobka českobudějovických biskupů, kde jsou pohřbeni biskupové Martin Josef Říha, Josef Antonín Hůlka, Šimon Bárta, Josef Hlouch a Jiří Paďour. V sousedství biskupské hrobky je pak oddělení kněžských hrobů, kde jsou pohřbeni jednak kanovníci českobudějovické kapituly, jednak další kněží, kteří působili v českobudějovické diecézi (např. kněz a spisovatel Tomáš Koupal) a také dva vyšebrodští cisterciáci (Gerhard Nýdl a Vojtěch Ivo Kvapil). V sousedství se pak nachází hrobka kongregace redemptoristů, v níž jsou pohřbeni kněží a laičtí bratři této kongregace, kteří působili v českobudějovické redemptoristické koleji. V této hrobce je také pohřben 11. českobudějovický biskup Antonín Liška, který byl členem této kongregace. Několik jednotlivých kněžských hrobů je i v jiných částech hřbitova. V centrální části hřbitova jsou dále oddíly s hroby členek ženských kongregací Školských sester de Notre Dame a Sester Nejsvětější Svátosti.\n\n"}
{"id": "1211204", "url": "https://cs.wikipedia.org/wiki?curid=1211204", "title": "Vila Bohumíra Kozáka", "text": "Vila Bohumíra Kozáka\n\nVila Bohumíra Kozáka je puristický čtyřpodlažní rodinný dům z roku 1928, postavený pro rodinu architekta Bohumíra Kozáka. Stavba čp. 656 v katastrálním území Střešovice stojí na rohovém pozemku se zahradou vymezeném ulicemi Pevnostní č. 4 a Pod Hradbami č. 13, v těsné blízkosti městské památkové zóny „vilová kolonie Ořechovka“ (východní část).\n\nV roce 1928 si architekt Bohumír Kozák postavil vlastní rodinnou vilu v pražských Střešovicích, kde projektoval i několik dalších vil. Při běžných zakázkách projevoval Bohumír Kozák vždy tvůrčí talent, ale v případě jeho vlastního domu se podle odborníků jedná spíše o průměrnou architekturu. Podle vzpomínek jeho dcery Heleny Soukupové rodina neustále kritizovala jeho vlastní návrh a proto o jeho vypracování požádal Kozák svého žáka Franze Hrušku (bratrance architekta Emanuela Hrušky). Je ale velice pravděpodobné, že na konečné podobě domu se též sám podílel. Dům byl zkolaudován 27. července 1928.\n\nStavba obdélného půdorysu o čtyřech nadzemních podlažích stojí na mírně svažitém pozemku parcely č. 976 v k.ú. Střešovice. V širokém, předstupujícím portálu v průčelí je z každé strany vchodových dveří umístěno velké okno. Nad ním, v patře, je středově umístěna šestice užších dvoukřídlých oken. 4. NP tvoří mansarda s vikýři krytá valbovou střechou.\n\nČisté, rovné linie průčelí jsou vystřídány půlkruhově zakončeným schodišťovým prostorem uprostřed zadní strany domu obrácené do zahrady.\n\n"}
{"id": "1211206", "url": "https://cs.wikipedia.org/wiki?curid=1211206", "title": "Židovské ústřední muzeum", "text": "Židovské ústřední muzeum\n\nŽidovské ústřední muzeum bylo jednou z podob, kterou na sebe vzalo pražské židovské muzeum v průběhu 20. století, konkrétně za mimořádně složitých a pohnutých podmínek 2. světové války. V historii Židovského muzea v Praze představuje etapu naprosto zásadní pro podobu muzejních sbírek.\nPřeměna prvotního pražského židovského muzea ve válečné Židovské ústřední muzeum nebyla nijak samozřejmá či automatická. Na podzim 1939 byl Spolek k založení a vydržování židovského muzea v Praze, podobně jako jiné židovské organizace, zrušen, avšak jeho sbírky přešly pod pražskou židovskou obec a bylo stále možné je navštívit. Pražská židovská obec byla podřízená nacisty zřízené Ústředně pro židovské vystěhovalectví (Zentralstelle für die jüdische Auswanderung, dále jen Ústředna) a naopak nadřízena ostatním protektorátním židovským obcím a jako taková byla odpovědná za organizaci mnohých aspektů života protektorátních Židů. Jedním z jejích orgánů byla také tzv. Treuhandstelle, která spravovala veškerý majetek pražských Židů, kteří odešli do transportů. Činovníci pražské židovské obce se rozhodujícím způsobem podíleli rovněž na vzniku a udržování Židovského ústředního muzea (ŽÚM).\n\nPro podobu stávajících i budoucích muzejních sbírek bylo zásadní, že pověřenec obce pro záležitosti finanční a právní František Friedmann vyjednal s Úřadem říšského protektora výjimku z povinnosti odevzdat cennosti pro židovské obce. To znamenalo, že v židovských obcích zůstaly liturgické předměty (často stříbrné) a pražská židovská obec si mohla ponechat fond pražského židovského muzea, který aktuálně vlastnila. \n\nV září 1941 výjimka ztratila své původní opodstatnění, neboť židovské bohoslužby byly zakázány, obcím však jejich jmění odňato nebylo. Zřejmě v návaznosti na zákaz bylo v prosinci 1941 liturgické náčiní z pražských synagog svezeno do Obřadní síně pražského pohřebního bratrstva, čili do prostor pražského muzea, které tudíž přestalo být přístupné veřejnosti. Kulturní a školské oddělení pražské židovské obce, pod něž muzeum spadalo, si však na proměnu muzea ve skladiště stěžovalo, bedny byly přesunuty do Pinkasovy synagogy a na jaře 1942 se připravovalo znovuotevření muzea.\n\nPřibližně v téže době navrhla brněnská celní správa zrušit výše zmíněnou výjimku z povinnosti odevzdat cennosti, a to kvůli sbírce mikulovského židovského muzea a dalším předmětům, které nalezla na brněnské židovské obci. Úřad říšského protektora však výjimku potvrdil a rozhodl o převozu mikulovské sbírky do Prahy. Za jeho rozhodnutím snad mohl stát také zájem Ústředny uhájit to, co považovala za vlastní záležitosti, před vměšováním jiných protektorátních orgánů, např. zmíněné celní správy či gestapa. Podobně motivované bylo i její rozhodnutí soustředit majetek židovských obcí na územních celcích spadajících pod Brno do tohoto města a následně převézt do Prahy, kde ho měla bezpečně pod kontrolou.\n\n26. května 1942 pověřil zástupce velitele Ústředny pražskou židovskou obec, aby obeslala ostatní obce se žádostí, aby zaslaly své historické knihy a jiné cenné předměty do Prahy. O dva dny později byl vydán příslušný oběžník. Do konce června mimopražské obce výzvě vyhověly, vcelku ochotně, neboť předpokládaly, že jejich drahocenný majetek bude takto ve větším bezpečí. Někdy v létě 1942 se na pražské židovské obci zrodila myšlenka, která se později zhmotnila v Židovském ústředním muzeu. Židovská obec se pravděpodobně snažila pro budoucnost zachovat majetek židovských obcí a muzeum přitom zřejmě chápala jako alespoň částečně přijatelné opodstatnění pro setrvání množství vzácných předmětů pod její správou. Vše totiž podnikala s vědomím a souhlasem Ústředny.\n\nČlenem skupiny, která plánovala podobu muzea, byl sám předseda pražské židovské obce František Weidmann, který se obrátil jakožto na odborníka na někdejšího ředitele Východoslovenského muzea v Košicích Josefa Poláka. Dále se na utváření podoby muzea podílely vůdčí postavy pražského a mikulovského židovského muzea Salomon Hugo Lieben a Alfred Engel, knihovník židovské obce a odborník na židovské písemnictví a dějiny Tobias Jakobovits, jakož i výtvarník a architekt spjatý mj. s Osvobozeným divadlem František Zelenka. Tito lidé měli zajisté naprosté pochopení pro záměry obce, v souladu se svou profesionální ctí se však zároveň snažili vytvořit muzeum, hodné toho jména. \n\nPodle plánu z července 1942 měla pražská sbírka zůstat v Obřadní síni pohřebního bratrstva, přičemž v Klausové synagoze by jí sekundoval výběr nejpozoruhodnějších mimopražských artefaktů. Staronová synagoga měla být exponátem především sama o sobě, jenom s doplňkem o jejích dějinách. Ve Vysoké synagoze měly být na přání Ústředny vystaveny knihy, zatímco Pinkasova synagoga měla i nadále sloužit jako sklad a pracoviště věnující se konzervaci a administrativa měla sídlit v Židovské škole v Jáchymově ulici. V červenci si také budoucí muzeum přišla prohlédnout delegace z Ústředny. Také později měli mít pouze lidé z Ústředny možnost toto muzeum navštěvovat, případně zvát další hosty.\n\nV srpnu 1942 se do celé záležitosti zásadním způsobem vložilo oddělení pražské židovské obce pro záležitosti venkova (tj. mimopražských obcí), když jeho vedoucí Karel Stein navrhl, aby byl do Prahy soustředěn a do fondu muzea zařazen veškerý movitý majetek mimopražských židovských obcí. Stein pro tento záměr získal souhlas Ústředny, ale jak, o tom není nic známo – snad poukazoval na uměleckou hodnotu tohoto majetku a Ústředna jeho argumenty přijala možná pod dojmem představy, že tak bude mít značné množství židovského majetku přímo pod kontrolou. Oběžník s příslušnými pokyny židovským obcím byl rozeslán 3. srpna. Nesmírné množství předmětů, které posléze začalo přicházet do Prahy, si žádalo pečlivou evidenci a katalogizaci, jak pro potřeby muzea, tak pro možnost pozdějšího navrácení. Nedocenitelnými se při tom ukázaly být zkušenosti Josefa Poláka. Ten také cílevědomě usiloval o to, aby byla do muzejního fondu přeřazována hlavně umělecká díla spravovaná Treuhandstelle. Muzeum tak získávalo zajímavé exponáty a taktéž se tím snížila pravděpodobnost, že budou dané předměty vyňaty z fondu Treuhandstelle proto, aby si je mohl přivlastnit některý z nacistů. Někdy koncem roku 1942 se muzeum oslovilo také jednotlivce, kteří ještě neodešli do transportů. Apelovalo na ně, aby muzeu svěřili to ze svého vlastnictví, co je historicky cenné a přispěli tak do mozaiky, vypovídající o židovských dějinách. Pro tyto jednotlivce to měla být mimo jiné také možnost, jak svůj majetek bezpečně uložit.\nVedle zpracovávání budoucích součástí muzejních sbírek běžely také přípravy první, knihám věnované expozice ve Vysoké synagoze, jejíž prostory však bylo nutné poněkud přizpůsobit novému účelu. Plán instalace vytvářeli Salomon Hugo Lieben a Tobias Jakobovits. Kromě samotné výroby knih měla představit vzácné archiválie, knihy, které měly svou úlohu v liturgii, i hudebniny. Instalaci uzavírala ukázka, jak vypadá židovská studovna (bejt ha-midraš). Výstava byla dokončena 23. listopadu 1942 v prvotní podobě, ale v průběhu katalogizačních prací se nacházely další cenné knihy, které pak výstavu obohatily. \n\nVe zprávě za těch několik měsíců roku 1942, kdy válečné židovské muzeum fungovalo, doznal změn plán instalací. Ukázalo se, že Obřadní síň je pro instalaci věnovanou pražské židovské historii příliš malá a vlhká, mělo zde být tudíž vystaveno méně choulostivé stříbrné liturgické náčiní a „pražská“ instalace se měla přesunout do Pinkasovy synagogy. V Klausové synagoze mělo být představeno široké téma židovského kultického života. Po dokončení instalace ve Vysoké synagoze se začalo pracovat právě v Klausové synagoze. \nV listopadu roku 1942 byly zahájeny práce na stavebních úpravách, počátkem roku následujícího pak byl představen koncept instalace. V ní měl být přiblížen židovský život ve své každodennosti i svátečních okamžicích, a to jak v rámci roku (šabat, Vysoké svátky, Sukot, Chanuka, Pesach), tak v rámci životaběhu jednotlivce. S první aspektem pak souvisela synagogální liturgie a architektura židovských památek a s druhým instituce starající se o lidi na konci života – Chevra kadiša. V dubnu byla instalace již hotová a Hans Günther, vedoucí Ústředny pro židovské vystěhovalectví, si ji přišel prohlédnout. Ač židovský život popisovala neutrálně, výrazně jej nekritizovala ani neostouzela, Günther k ní měl jen málo připomínek, vyžádal si například zařazení košer porážky, snad proto, že vzhledem ke svému antisemitismu tuto „barbarskou a krvelačnou“ praktiku očekával.\n\nV Klausové synagoze se nacistický světonázor odrazil i jinak. Koncem roku 1943 byly v chodbě a na schodišti vystaveny obrazy, které nacisté pokládaly za příklady tzv. „zvrhlého umění“ (entartete Kunst).\nŽe spolupracovníci muzea odcházeli do transportů a jejich místa museli zaujímat noví a nezkušení, ztěžovalo práci muzea soustavně, v létě a na podzim roku 1943 však byly do transportů zařazení důležití členové muzejního týmu, František Zelenka a Alfred Engel. \n\nInstalace o Staronové synagoze byla poslední, která dospěla k dokončení. I tato starobylá budova kladla stavebníkům uzpůsobujícím její prostor pro muzejní instalaci i instalátorům samotným rozličné překážky, a tak byla instalace hotova až na jaře 1944. Zahrnovala příslušné liturgické náčiní a ztvárnění Staronové synagogy v umění a literatuře. Vyobrazení křesťanských památek, která měla představovat kontext této vzácné židovské gotické stavby, však Ústředna nakonec nedovolila použít. \nPříprava instalace o „historickém vývinu pražského židovstva“ v Pinkasově synagoze byla zahájena ještě před dokončením instalace v Klausové synagoze – výstava měla zahrnovat přehled historie pražských Židů od počátků až po 19. století, stylizovanou uličku ghetta, cheder (židovskou školu) a studovnu židovského učence (zařízenou vybavením z pozůstalosti náhle zesnuvšího Salomona Hugo Liebena). Práce však narazily na nejrůznější těžkosti technické, majetkoprávní i personální (výše uvedené deportace) a na podzim 1943 byly zastaveny.\n\nAvšak ať již muzejní tým navzdory všem nesnázím vytčený cíl splnil anebo před svízelemi kapituloval, stávalo se stále reálnějším nebezpečí, že Ústředna dojde k názoru, že pracovní náplň zaměstnanců muzea je vyčerpána a že tito mohou být deportováni do ghett a koncentračních táborů. Kvůli těmto obavám nebyly opouštěny ani plány, u nichž muzejní tým dříve narazil na zdánlivě nepřekonatelné problémy. Na podzim roku 1943 tudíž Josef Polák navrhl, aby se „pražská“ instalace přece jen uskutečnila v původně zamýšleném prostoru, Obřadní budově pohřebního bratrstva. Její předností, dle v tomto odstavci naznačených kritérií, bylo, že vyžadovala rozsáhlejší, a tudíž časově náročnější rešerši než předchozí projekty. Podle konečného návrhu měla představit vývoj pražského židovského osídlení, židovské památky a významné osobnosti Prahy.\n\nJak se vyvíjela válečná situace, Praha byla ohrožena bombardováním a vyvstala otázka, zda by movitý majetek, který muzeum spravovalo, neměl být roztříděn na historicky cenný, a naopak postradatelný a podle toho distribuován do různě bezpečných úkrytů. Ve stanovisku Tobiase Jakobovitse se odráží, co bylo nejdůležitější úlohou muzea: Muzeum je podle něj odpovědné za všechny věci všem obcím, které mu je s důvěrou svěřily.\n\nTřebaže se práce na instalaci v Obřadní budově rozběhly, od poloviny roku 1944 byly ochromovány těžkými ranami – v srpnu byl pro odbojovou činnost zatčen Josef Polák, v říjnu 1944 byl deportován Tobias Jakobovits a v únoru 1945 ještě Hana Volavková a další pracovníci. Po takové dekonstrukci muzejního týmu již nemohlo být ani řeči o odborné práci a pracovní ruch v se muzeu před koncem druhé světové války zcela zastavil.\nPo skončení druhé světové války se Židovské ústřední muzeum opět ocitlo ve svízelné situaci, a to v důsledku konfliktu oněch dvou výše zmíněných rolí, které během války hrálo: bezpečného úložiště a skutečného muzea. Uložený majetek se teoreticky měl zase vrátit původním majitelům. Na jedné straně mnozí lidé zahynuli a mnohé židovské obce z území protektorátu zanikly a o svůj majetek se již nemohli přihlásit. Na straně druhé se na muzeum obracely kromě obnovených českých a moravských židovských obcí také obce ze Slovenska, z pohraničí za války připojeného k Německu i ze zahraničí a prosily o liturgické předměty, aby mohly obnovit náboženský život. Kromě toho zde byl také pragmatický cíl židovské obce část muzejních sbírek zpeněžit a takto získané prostředky využít k bezodkladné pomoci zuboženým navrátilcům z ghett a koncentračních táborů, kteří neměli jak se zaopatřit sami. Stanovisko jediné přeživší odborné pracovnice válečného muzea Hany Volavkové s těmito nikoli zcela neoprávněnými požadavky kolidovalo. Hana Volavková měla za to, že muzejní sbírka má jako celek natolik jedinečnou vypovídací hodnotu, že nesmí být rozložena nepromyšlenými zásahy. Přitom mohla poukázat na objektivní skutečnost, že některé liturgické předměty jsou v tak špatném stavu, že nemohou nadále sloužit ke svému účelu a potřebují odbornou péči a zacházení.\n\nDůležitou okolností této situace bylo, že muzeum tehdy nebylo samostatným právním subjektem, z právního hlediska vlastně vůbec neexistovalo. Od 8. června 1945 bylo společně s dalším židovským majetkem pod národní správou. O jeho dalším osudu bylo třeba jednat, Hana Volavková však díky svému nesmírnému úsilí nakonec do značné míry dosáhla svého.\n"}
{"id": "1211220", "url": "https://cs.wikipedia.org/wiki?curid=1211220", "title": "Karl Frendl", "text": "Karl Frendl\n\nKarl Frendl (16. října 1827 Jihlava – 27. února 1913 Brno) byl rakouský právník a politik německé národnosti z Moravy; poslanec Moravského zemského sněmu.\n\nNarodil se v Jihlavě. Jeho otec byl radou vrchního zemského soudu. Vystudoval gymnázium v Brně a vysokoškolská studia na univerzitě v Olomouci. Pak nastoupil k finanční prokuratuře v Brně na praxi. V roce 1857 získal notářské místo. Od roku 1871 byl členem notářské komory a po jistou dobu i jejím prezidentem. V roce 1901 odešel na odpočinek. Byl veřejně a politicky aktivní. Od roku 1861 zasedal v brněnském obecním výboru a setrval v něm až do roku 1893.\n\nV 60. letech se zapojil i do vysoké politiky. V zemských volbách v březnu 1867 byl zvolen na Moravský zemský sněm, za kurii městskou, obvod Boskovice, Jevíčko, Konice, Tišnov. Mandát zde obhájil i v zemských volbách 1870. V zemských volbách v září 1871 uspěl za městskou kurii, obvod Moravská Třebová, Svitavy, Březová. Poslanecké křeslo tu obhájil v zemských volbách v prosinci 1871, zemských volbách 1878, zemských volbách 1884 a zemských volbách 1890. V roce 1878 se uvádí jako kandidát tzv. Ústavní strany (liberálně a centralisticky orientovaná). Byl tehdy notářem v Brně. Uváděl se jako člen Německé pokrokové strany, která vznikla od 90. let formálně jako nástupkyně volněji organizované Ústavní strany. Od roku 1868 byl členem zemského výboru, který ho roku 1872 delegoval do zemské školní rady. V těchto pozicích setrval až do roku 1896.\n\nZemřel v únoru 1913 ve věku 86 let.\n\nJeho bratrem byl advokát Josef Frendl (zemřel roku 1915), předák Němců v Uherském Hradišti.\n"}
{"id": "1211224", "url": "https://cs.wikipedia.org/wiki?curid=1211224", "title": "Jaroslav Kříž (lékař)", "text": "Jaroslav Kříž (lékař)\n\nJaroslav Kříž (* 27. května 1936 Tábor) je český lékař–hygienik, v letech 1990–1993 hlavní hygienik České republiky a mezi roky 1994–2001 ředitel Státního zdravotního ústavu.\n\nNarodil se 27. května 1936 v Táboře. Maturoval v roce 1954 na gymnáziu v Praze XII. Vystudoval Lékařskou fakultu hygienickou Univerzity Karlovy (nyní 3. LF UK), kde promoval v roce 1960 a získal místo asistenta u prof. Karla Symona na katedře hygieny obecné a komunální. Zde pracoval do roku 1972, kdy odešel na Krajskou hygienickou stanici Středočeského kraje. Tam pracoval jako vedoucí oddělení hygieny obecné a komunální a v roce 1987 založil oddělení pro sledování zdravotního stavu obyvatel, první svého druhu v rámci hygienické služby.\n\nOd počátku odborného života se věnoval především experimentálnímu studiu účinků znečištění ovzduší na imunitní funkce. Potom spolupracoval na výzkumu zdravotního stavu dětí v severních Čechách, postihovaných vysokými koncentracemi znečištění, a na středočeské Krajské hygienické stanici byl pověřen studiem účinků znečištění ovzduší na Mělnicku a Příbramsku.\n\nV roce 1990 přijal nabídku stát se hlavním hygienikem České republiky a tuto funkci vykonával až do roku 1993. V této funkci se zasloužil o moderní pojetí hygienické služby, udržení důležitých a kladných stránek její činnosti a autority u veřejnosti i státní správy. Podílel se na zavedení nových systémových přístupů v ochraně a podpoře zdraví.  Se spolupracovníky připravil a prosadil usnesení vlády ČR č. 369/1991 o Systému monitorování zdraví ve vztahu k životnímu prostředí, který funguje dodnes a poskytuje mnoho národně specifických poznatků o kvalitě životního prostředí v ČR a jeho vlivu na zdraví.\n\nKoncem roku 1990 byl habilitován v oboru Hygiena na 3. lékařské fakultě UK v Praze s habilitační prací „Zdravotní stav obyvatelstva a preventivní lékařství“ a přednáškou na téma „Naléhavé úkoly preventivní péče o zdraví“.\n\nV letech 1994–2001 působil ve Státním zdravotním ústavu (SZÚ) v Praze krátce jako náměstek ředitele, potom se stal ředitelem ústavu. Po roce 2001 pracoval na Centru hygieny životního prostředí SZÚ s menším pracovním úvazkem. Ve Státním zdravotním ústavu se zasloužil o zvýšení vědecké a společenské autority ústavu, o živější vztahy s politickou a mediální sférou a s terénními pracovišti hygienické služby, s Asociací hygienických stanic, o akreditace laboratoří, podporu práce mladých badatelů a podpořil návrat výchovy veřejnosti ke zdraví do SZÚ.\n\nOd 90. let zastával řadu odborných funkcí: byl členem federální komise životního prostředí, rady monitoringu cizorodých látek v potravinových řetězcích při ministerstvu životního prostředí, vědecké rady Interní grantové agentury ministerstva zdravotnictví a předsedou její odborné komise Zdraví a životní podmínky a předsedou výběrové komise pro projekty podpory zdraví, v roce 2001–2002 se podílel na přípravě strategie zlepšování zdraví v ČR „Zdraví 21“ a v roce 2001 na vypracování zdravotní politiky Libereckého kraje. V letech 1993–1995 vedl práci na Národním programu zdraví a jeho projektech podpory zdraví. V roce 1995 s dalšími odborníky založil Mezirezortní komisi pro řešení jódového deficitu, osm let byl jejím předsedou a významně přispěl k potlačení nedostatku jódu u populace ČR.\n\nByl jedním z osmičlenné skupiny odborníků, která na žádost ministra zdravotnictví zpracovala v roce 2001 Koncepci hygienické služby. Návrh schválila Vědecká rada MZČR dne 1. října 2001.\n\nPo roce 2008, kdy byla ze strany MZ ČR činěna řada destruktivních opatření, která omezovala jak kompetence, tak (díky výrazným personálním i finančním restrikcím) akceschopnost hygienické služby, vedl energickou kampaň proti tomuto trendu, veřejně a hlasitě ho kritizoval, připravoval odborné podklady pro Společnost hygieny a komunitní medicíny ČLS a Poslaneckou sněmovnu a loboval u jednotlivých poslanců.\n\nDlouhá léta byl členem a od roku 2007 je předsedou redakční rady časopisu \"Hygiena\" – jako předseda nejen řídí redakční radu a přináší nové impulsy pro rozvoj časopisu, ale také se velmi aktivně se podílí na utváření jeho obsahu – vedle samostatných autorských článků je autorem mnoha kratších aktuálních sdělení – osobních, z konferencí, z nové literatury, z organizace hygieny v zahraničí atd. Byl členem autorského týmu pro zpracování Národní strategie ochrany a podpory zdraví a prevence nemocí „Zdraví 2020“ (2013-4) a vedoucí související pracovní skupiny Nerovnosti ve zdraví.\n\nOd počátku 70. let byl členem Společnosti hygieniků České lékařské společnosti Jana Evangelisty Purkyně, po její transformaci se stal hned členem Společnosti hygieny a komunitní medicíny (SHKM), v jejímž výboru působí nepřetržitě od roku 1998.\n\nJako jeden z prvních v ČR se věnoval ekonomické analýze prevence nemocí. Veřejnou diskusi otevřel v r. 2009 článkem „Uplatní se i v ČR ekonomický přístup k prevenci?“, následoval jeho přehledový článek „Prevence a ekonomika“ a ohlasy na něj, prezentace „Prevence se vyplácí“ a článek „Ztracené roky zdravého života v České republice“.\n\nV odborném tisku publikoval okolo 100 prací, nejprve články o výsledcích výzkumu účinků znečištění ovzduší, od 90. let pak především sdělení o koncepčních a politických otázkách veřejného zdraví, prevence a hygieny, ale také o historii a vývoji oboru hygiena. Je autorem a spoluautorem vysokoškolských skript a několika knih.\n\nVedle odborné práce na poli hygieny a veřejného zdraví také maluje, literárně tvoří, komponuje hudbu a hraje na klavír a varhany.\n\n\n"}
{"id": "1211227", "url": "https://cs.wikipedia.org/wiki?curid=1211227", "title": "Josef Jelínek (poslanec Moravského zemského sněmu)", "text": "Josef Jelínek (poslanec Moravského zemského sněmu)\n\nJosef Jelínek (12. prosince 1829 Nové Město na Moravě – 3. září 1903 Nové Město na Moravě) byl rakouský politik české národnosti z Moravy; poslanec Moravského zemského sněmu a starosta Nového Města na Moravě.\n\nProfesí byl koželužským mistrem. Jeho otec František Jelínek byl soukeníkem. Rodina žila v domě čp. 32. V dubnu roku 1864 dům vyhořel, ale brzy byl opraven. Od roku 1861 do roku 1864 a opět v letech 1866–1870 a 1878–1891 zastával funkci starosty Nového Města na Moravě. Byl členem řady místních spolků (Čtenářsko-pěvecká beseda Horák, Spolek divadelních ochotníků Klicpera, Knihovní spolek) a podílel se i na kulturním životě ve městě. Byl prvním předsedou Občanské záložny, která ve městě vznikla roku 1870. Věnoval 1 000 zlatých na postavení sochy Františka Palackého, kterou zhotovil jeho příbuzný Jan Štursa. Za 1 000 zlatých koupil také dům, který potom nabídl městu k zřízení obecního chudobince. Roku 1885 mu byl udělen Zlatý záslužný kříž a roku 1891 mu město udělilo čestné občanství. Založil nadaci průmyslové školy v Novém Městě, která se roku 1903 změnila na nadaci ke zřízení a udržování útulny chudé mládeže. Měl zásluhu na zřízení zemské reálné školy v Novém Městě. Mezi jeho osobní přátele patřili staročeští vůdci Josef Fanderlík a Antonín Mezník. Profesor místní reálné školy Emil Cigánek na Jelínka vzpomínal takto: „\"Dovedl jsem si živě představit, jak před léty kráčel jako mohoucí velkoměšťan, všemocný pán ulicemi novoměstskými, vysoká, věkem poněkud nachýlená postava, rázovitá tvář s tvrdými rysy a přijímal projevy úcty všech, kdo ho potkávali\".“ Z aktivní komunální politiky odešel po porážce jeho strany v obecních volbách. Počátkem 20. století pak funkci starosty tohoto města zastával i jeho syn Josef Jelínek mladší (1858–1921).\n\nV 60. letech se zapojil i do vysoké politiky. V doplňovacích volbách 24. června 1869 byl zvolen na Moravský zemský sněm, za kurii městskou, obvod Nové Město, Žďár, Bystřice n. P., Velká Bíteš. Mandát zde obhájil v řádných zemských volbách v roce 1870. V roce 1870 se uvádí jako oficiální kandidát Moravské národní strany (staročeské).\n\nZemřel v září 1903.\n"}
{"id": "1211230", "url": "https://cs.wikipedia.org/wiki?curid=1211230", "title": "PepsiCo", "text": "PepsiCo\n\nPepsiCo je nadnárodní společnost, která se zabývá výrobou a prodejem nápojů a potravin. Celosvětově zaměstnává přes čtvrt milionu lidí a její obrat přesahuje 63 miliard dolarů (údaje z roku 2015).\n\nByla založena roku 1898 v USA, v Česku začala působit roku 1993. Nejvýznammějším produktem společnosti z hlediska obratu je limonáda s kolovou příchutí, Pepsi. V roce 2018 koupila PepsiCo v Česku, Maďarsku a na Slovensku česká společnost Karlovarské minerální vody.\n\nZávod, jehož součást je i stáčírna a laboratoř. Vyrábí se zde Pepsi, Mirinda, 7 Up, Mountain Dew a také džusy a nápoje značky Toma určené výhradně pro český a slovenský trh.\n\nZávod poblíž polských hranic, kde se od roku 2000 stáčí pramenitá voda Toma a jiné produkty (zde také plněná do lahví).\n\nPepsiCo nabízí různé druhy nápojů jako colovou limonádu Pepsi, limonády Mirinda, Slice nebo 7up, džusy Toma, pramenité a minerální vody Toma Natura nebo Korunní, energitické nápoje Gatorade, RockStar nebo Mountain Dew, dužinové džusy Tropicana, ledové čaje Lipton nebo topicy Evervess.\n\nPepsiCo v Česku provozuje prodej těchto produktů:\n\nFirma Frito-Lay, která patří pod PepsiCo, má patentovanou odrůdu brambor FL 2027, zvanou též FC5, užívané pro bramborové lupínky Lay’s. Roku 2019 firma zažalovala farmáře v Indii za její pěstování.\n\n"}
{"id": "1211231", "url": "https://cs.wikipedia.org/wiki?curid=1211231", "title": "Joko Widodo", "text": "Joko Widodo\n\nJoko Widodo, zkráceně Jokowi (* 21. června 1961 Surakarta) je indonéský politik, od roku 2014 prezident země. Je členem Demokratické strany Indonésie - boj (\"Partai Demokrasi Indonesia Perjuangan, PDI-P\").\n\nPochází z chudé rodiny, vystudoval lesnictví na Univerzitě Gadjah Mada a stal se majitelem úspěšné firmy na výrobu nábytku. V roce 2005 byl zvolen starostou Surakarty, podařilo se mu výrazně snížit kriminalitu a díky investicím do infrastruktury a rozšíření zelených ploch učinil město přitažlivějším pro turisty. V roce 2012 ho nadace City Majors Foundation vyhlásila třetím nejlepším starostou světa.\n\nV roce 2012 vyhrál volby na post guvernéra indonéského hlavního města Jakarty. Profiloval se energickým bojem proti korupci a nepotismu, začal zveřejňovat rozpočet svého úřadu. Jeho popularity využila strana PDI-P, která ho nominovala jako svého kandidáta v prezidentských volbách v červenci 2014. Podle indonéské ústavy smějí do jednokolové volby postavit svého zástupce pouze strany, které disponují alespoň pětinou křesel v parlamentu. Widodovým jediným protikandidátem tak byl generál Prabowo Subianto (Hnutí za velkou Indonésii, zkráceně \"Gerindra\"), kterého porazil ziskem 53,15 % hlasů.\n\nSvými příznivci je Widodo vnímán jako muž, který se vypracoval vlastní pílí a umem a jako představitel nastupující generace, vymezující se vůči tradičním elitám. Byl často srovnáván s Barackem Obamou, s nímž ho spojuje nejen rok narození a fyzický vzhled, ale také to, že pochází z neprivilegovaných vrstev. Známou se stala jeho praxe zvaná \"blusukan\", kdy bez přípravy chodí mezi prosté občany a diskutuje s nimi o jejich problémech. Velkou pozornost vzbudil, když na promoci svého syna do Singapuru letěl běžnou linkou s vysvětlením, že na soukromé cesty prezidentský speciál nepotřebuje.\n\nV zahraniční politice je stoupencem nezávislosti Palestiny, vyzval k jednotnému postupu muslimského světa proti Izraeli.\n\nKritikové Widoda obviňují z populismu, jeho politika nulové tolerance vůči zločinu vede k četným případům porušování lidských práv – příkladem mohu být přehmaty provázející jeho kampaň proti veřejnému prodeji alkoholu, který prezident označuje za porušování zásad islámu.\n\nJe fanouškem rockové hudby, jeho oblíbenou skupinou jsou Napalm Death. V roce 2015 ho členové této skupiny požádali, aby udělil milost dvojici australských pašeráků drog odsouzených k smrti. K popravě však nakonec došlo, i přesto, že Austrálie na protest odvolala z Jakarty svého velvyslance.\n\nV roce 2018 oznámil úmysl obhájit svůj mandát v nadcházejících prezidentských volbách. Stejně jako před 5 lety i 17. dubna 2019 porazil svého jediného protikandidáta, generála Subianta, a byl zvolen se ziskem 55,5 % hlasů.\n\n"}
{"id": "1211233", "url": "https://cs.wikipedia.org/wiki?curid=1211233", "title": "Liocourt", "text": "Liocourt\n\nLiocourt je francouzská obec v departementu Moselle v regionu Grand Est. V roce 2013 zde žilo 145 obyvatel.\n\nSousední obce jsou: Alaincourt-la-Côte, Foville, Juville a Xocourt.\n\n\"Počet obyvatel\"\n"}
{"id": "1211234", "url": "https://cs.wikipedia.org/wiki?curid=1211234", "title": "Max Machanek", "text": "Max Machanek\n\nMax Machanek (18. prosince 1831 Olomouc – 14. května 1893 Mariánské Údolí) byl rakouský podnikatel a politik německé národnosti z Moravy; poslanec Moravského zemského sněmu.\n\nPocházel z vlivného podnikatelského rodu Machanků, kteří působili na Olomoucku. V roce 1770 koupil na olomouckém Dolním náměstí dům č. 19 Jan Machanek, původem z Uherského Brodu, který vlastnil v Holešově klenotnictví. Roku 1789 získal koncesi na klenotnictví jeho syn Ignaz Machanek, roku 1825 pak jeho vnuk Ignaz Karl Machanek (též Ignaz Carl Machanek) získal povolení na obchod s železem, jehož synové Ignaz Machanek a Max Machanek podnikání dále rozvinuli na tovární úroveň. Ignaz Karl Machanek byl prezidentem olomoucké obchodní a živnostenské komory. Zemřel roku 1875. Ignaz Machanek zemřel roku 1903.\n\nMax Machanek byl továrníkem a obchodníkem a majitelem firmy I. C. Machanek & Comp. Narodil se v Olomouci a vystudoval vídeňskou techniku. Po otci se stal obchodníkem se železem. Počátkem 50. let podnikl studijní cesty do Německa, Belgie, Francie a Anglie. V roce 1854 založil v Hlubočkách továrnu na hřebíky. V roce 1858 se jeho manželkou stala Rosa Poglies, dcera rady vrchního zemského soudu ze Lvova. Měli šest dětí. Od roku 1863 byl Max členem olomoucké obchodní a živnostenské komory. Prosazoval výstavbu Moravsko-slezské ústřední dráhy. V roce 1864 koupil od Rothschildů vysokou pec v Mariánském Údolí u Olomouce, kde pak zřídil továrnu na železářské zboží. Téhož roku také založil firmu ve Vídni zabývající se břidlicí (od roku 1866 akciová společnost). V roce 1872 se na akciové společnosti proměnily i továrny v Hlubočkách a Mariánském Údolí, pod oficiálním jménem Moravia. Roku 1883 založil v Mariánském Údolí slévárnu. V roce 1867 se podílel na proměně bývalého pevnostního pásma v Olomoucí na městský park. Byl aktivní v pořádání olomoucké průmyslové výstavy. Roku 1865 mu císař udělil Zlatou medaili za umění a vědu.\n\nV 60. letech se zapojil i do vysoké politiky. V zemských volbách v březnu 1867 byl zvolen na Moravský zemský sněm, za kurii městskou, obvod Dvorce, Libavá, Mor. Beroun, Budišov. Mandát zde obhájil i v zemských volbách 1870. V zemských volbách v září 1871 se mezi zvolenými poslanci neuváděl, ale na sněmu zasedal opět po zemských volbách v prosinci 1871, nyní za kurii obchodních a živnostenských komor, obvod Olomouc. Rezignoval roku 1873. V roce 1867 se uvádí jako kandidát tzv. Ústavní strany (liberálně a centralisticky orientovaná).\n\nZemřel v květnu 1893 po \"dlouhé a bolestivé nemoci\" ve věku 62 let.\n"}
{"id": "1211235", "url": "https://cs.wikipedia.org/wiki?curid=1211235", "title": "Mihrengiz Kadınefendi", "text": "Mihrengiz Kadınefendi\n\nMehr-Engiz Kadin Efendi (15. října 1869 – 12. října 1938), rodným jménem Fatma, byla manželka 35. osmanského sultána Mehmeda V. a matkou prince Ömera Hilmi Efendi. \n\nFatma se narodila 15. října 1869 v Soči v Rusku. Narodila se do čerkeské rodiny Ubykhského původu. Měla jednoho bratra, Ibrahima Beye. V roce 1883 během války její rodina emigrovala do Kavkazu, odkud byla odvedena jako otrokyně do harému sultána. V paláci dostávala soukromé hodiny slušného chování a lekce na piáno. Poté dostala v harému funkci hlavní úlohu a to vychovávat a hlídat ostatní otrokyně a konkubíny. Brzy poté si ji princ Mehmed přejmenoval na Mihrengiz a oženil se s ní 4. dubna 1887 v paláci Veliahd. V roce 1888 se jim narodil syn, princ Ömer Hilmi. Na rozdíl od ostatních manželek sultána Mehmeda byla Mihrengiz velmi štíhlá, zatímco ostatní byly baculatější. Safiye Ünüvar, učitelka ve škole pro konkubíny v paláci zanechala na Mihrengiz vzpomníku:\n\nV roce 1924 utekla společně se sultánem do exilu do Alexandrie. Její syn onemocněl a zemřel krátce po příjezdu do Alexandrie. Ona zemřela 12. prosince 1938 v Alexandrii a byla pohřbena v mauzoleu egyptského prince Omara Tusuna.\n\n"}
{"id": "1211236", "url": "https://cs.wikipedia.org/wiki?curid=1211236", "title": "Milan Lichard", "text": "Milan Lichard\n\nMilan Lichard (24. února 1853 Skalica – 21. dubna 1935 Užhorod) byl slovenský hudební skladatel, novinář, sběratel lidových písní a muzikolog.\n\nNarodil se ve Skalici jako syn Daniela G. Licharda. Studoval na slovenském gymnáziu v Revúci a v Šoproni. Po maturitě studoval na technice v Budapešti a poté pracoval v Budapešti jako železniční úředník až do roku 1897. Vedle toho vystudoval na budapeštské \"Hudební akademii\" hru na fagot a na kontrabas. Účinkoval v symfonických orchestrech a i v orchestru budapeštského Národního divadla. Zpíval ve \"Slovenském zpevokolu\" a později se stal jeho sbormistrem.\n\nV roce 1897 odešel do Turčianského Svätého Martina, kde až do roku 1907 působil jako správce \"Kníhtlačiarskeho účastinárského spolku\". Vrátil se do Budapešti a pracoval jako redaktor \"Slovenského denníka\" a \"Slovenského týždenníka\". Pro své národní přesvědčení a obranu práv Slováků byl vězněn ve Vacově. Po vzniku Československa se stal cenzorem novin na ministerstvu a lektorem slovenské lidové písně na \"Hudobní akademii v Bratislavě\". Od roku 1921 byl úředníkem \"Zemského úřadu v Užhorodě\". V roce 1933 odešel do výslužby a o dva roky později v Užhorodě zemřel.\n\nJako skladatel byl samouk. Učil se z učebnic harmonie Hanse Richtra, Hugo Riemanna a Hectora Berlioze a ve své tvorbě se držel přísných pravidel z učebnic. Věnoval se hlavně sborovému zpěvu a harmonizaci slovenských lidových písní. Zkomponoval rovněž několik klavírních skladeb. Pokusil se i operu, ale její fragment spolu se staršími pracemi zničil při odchodu z Budapešti. \n\nRoku 1900 vydal \"\"Šesť vencov zo slovenských národných piesní zložených v antických stupniciach\"\" a roku 1912 \"\"Slovenský spevníček\"\". Články a studiemi o slovenské lidové písni přispíval do \"Slovenských pohledů\" a \"Našeho Slovenska\". Ve Sborníku Matice slovenské publikoval \"Príspevok k teórii slovenskej ľudovej piesne\". Z jeho samostatných skladeb jsou nejznámější:\n\n\n"}
{"id": "1211238", "url": "https://cs.wikipedia.org/wiki?curid=1211238", "title": "Ignaz Machanek", "text": "Ignaz Machanek\n\nIgnaz Machanek (23. července 1825 Olomouc – 18. května 1903 Vídeň) byl rakouský právník, podnikatel, hudební skladatel a politik německé národnosti z Moravy; poslanec Moravského zemského sněmu.\n\nPocházel z vlivného podnikatelského rodu Machanků, kteří působili na Olomoucku. V roce 1770 koupil na olomouckém Dolním náměstí dům č. 19 Jan Machanek, původem z Uherského Brodu, který vlastnil v Holešově klenotnictví. Roku 1789 získal koncesi na klenotnictví jeho syn Ignaz Machanek, roku 1825 pak jeho vnuk Ignaz Karl Machanek (též Ignaz Carl Machanek) získal povolení na obchod s železem, jehož synové Ignaz Machanek a Max Machanek podnikání dále rozvinuli na tovární úroveň. Ignaz Karl Machanek byl prezidentem olomoucké obchodní a živnostenské komory. Zemřel roku 1875. Jeho bratr Max Machanek (1831–1893) byl významným podnikatelem a rovněž zasedal na Moravském zemském sněmu.\n\nIgnaz Machanek byl profesí dvorním a soudním advokátem. Vystudoval akademické gymnázium v Olomouci. Pak studoval práva na Vídeňské univerzitě, kde roku 1848 získal titul doktora práv. Působil jako prezident správní rady průmyslové firmy Moravia. Kromě podnikání se zajímal i o umění. Byl hudebním skladatelem. Popularitu získaly jeho mužské sborové skladby pro vídeňský spolek právníků. V roce 1874 se odstěhoval zpět do Vídně, kde se dále věnoval hudbě pod vlivem K. Nawratila.\n\nV 70. letech se Ignaz zapojil i do vysoké politiky. V zemských volbách v roce 1870 byl zvolen na Moravský zemský sněm, za kurii obchodních a živnostenských komor, obvod Olomouc. V zemských volbách v září 1871 byl zvolen za kurii městskou, obvod Dvorce, Libavá, Moravský Beroun, Budišov. Mandát zde obhájil i v krátce poté konaných zemských volbách v prosinci 1871. V roce 1870 se uvádí jako kandidát tzv. Ústavní strany (liberálně a centralisticky orientovaná).\n\nZemřel v květnu 1903 ve věku 78 let. Zemřel ve své vile ve Vídni.\n\n"}
{"id": "1211241", "url": "https://cs.wikipedia.org/wiki?curid=1211241", "title": "Hürrem Kadınefendi", "text": "Hürrem Kadınefendi\n\nHürrem Kadınefendi (6. prosince 1692 – 25. června 1760) byla čtvrtou manželkou sultána Ahmeda III. a matkou jeho pěti synů. Stala se jednou z nejslavnějších sultánek Osmanské říše díky své charitatě a ochraně přírody.\n\nNarodila se jako Diana Jekatěrina Nazimovová, dcera Alexandra Nazimova a Marie Jefimovové v Moskvě. Její rodina vyznávala východní křesťanskou víru a byla to velmi bohatá rodina. V roce 1701, když bylo Dianě pouhých 9 let, byla Moskva napadena Turky. Byla zajata a poslána do otroctví matce osmanského sultána. Na konci roku 1701 byla už v harému sultána Ahmeda III.\n\nPři nástupu do harému musela Diana přijmout Islám a dostala jméno Hürrem, protože byla stejně temperamentní jako manželka sultána Sulejmana I., Hürrem Sultan. Tehdejší Valide Sultan, Emetullah Rabia Gülnûş Sultan, ji darovala svému synu. Podle harémové knihy měla Hürrem kaštanově hnědé vlasy, červené tváře, modré oči a velké rty. Mimo to měla úžasný charakter a každý ji měl velmi rád. Sultánovi porodila pět synů: Isa (1706), Selim (1707-8), Mehmed (1712-13), Abdullah (1719) a Orkhan (1722). Hürrem byla velmi oblíbená, nechala vybudovat spousty mešit, hrobek, veřejných lázní, domovů pro chudé ženy a děti a mnoho dalšího. Po tom, co všech jejích 5 synů zemřelo krátce po narození, byla poslána do starého paláce (Eski Saray) společně s jejími otrokyněmi a služebnými. Ona sama byla sultánem osvobozena z otroctví. Hürrem se vrátila zpátky do Ruska, kde nechala postavit několik mešit a pomáhala zdejším muslimským obyvatelům. Zemřela 25. června 1760 v Moskvě, když jí bylo 68 let. Její tělo bylo převezeno do Istanbulu a bylo pohřbeno v hrobce sultána Ahmeda, kde byly pochovány i její děti a později i sám sultán. \n"}
{"id": "1211242", "url": "https://cs.wikipedia.org/wiki?curid=1211242", "title": "Kostel svatého Jiří (Hradsko)", "text": "Kostel svatého Jiří (Hradsko)\n\nŘímskokatolický filiální kostel svatého Jiří v Hradsku je pseudogotická sakrální stavba v minulosti několikrát přestavěná. Dnes stojí na výrazné výšině nad Kokořínským dolem na bývalém hradišti. Od roku 1966 je kostel chráněn jako kulturní památka.\n\nPůvodní raně gotický kostel stál v místě již před rokem 1217. Spolu s osadou byl totiž připomínán před rokem 1217 v souvislosti s přechodem jeho vlastnictví na řád německých rytířů. Dnešní stavba vznikla v roce 1874 a je postavena v pseudogotickém stylu s použitím části jižního zdiva původního kostela.\n\nJedná se o jednolodní, obdélnou stavbu se čtvercovým presbytářem a čtvercovou sakristií po severní straně. V západním pseudogotickém průčelí je věžička. Na jižní straně presbytáře se nachází původní hrotité okénko s kružbou. Presbytář i loď jsou sklenuty křížovou žebrovou klenbou. Sakristie má křížovou klenbu.\n\nOltářní predella s tabernáklem je barokní a pochází z 1. čtvrtiny 18. století. Má akantovou a stuhovou výzdobu. Obraz sv. Jiří pochází z 19. století. V interiéru kostela se dochoval pozdně gotický znakový náhrobník z roku 1496.\n\nVe skalách u Hradska se nachází barokní výklenková kaple.\n\n"}
{"id": "1211243", "url": "https://cs.wikipedia.org/wiki?curid=1211243", "title": "Libor Žondra", "text": "Libor Žondra\n\nLibor Žondra (* 22. června 1989, Pivín) je český fotbalový útočník, od července 2016 působící v týmu FC Hradec Králové. Hraje na hrotu útoku, vyznačuje se silovým pojetím hry.\n\nLibor Žondra prošel mládežnickými výběry mužstva Sokolu Pivín. Od svých patnacti let nastupoval za muže Pivína v 1. B třídě. Po vystudování střední školy pracoval v prostějovských železárnách, ale poté se začal opět věnovat fotbalu a hrál za Sokol Určice působící v krajském přeboru. Následně oblékal také dres klubu SK Hranice na Moravě.\n\nPřed sezonou 2009/10 přestoupil do týmu 1. HFK Olomouc. S mužstvem vybojoval v jarní části ročníku 2011/12 postup do druhé ligy. Po podzimu 2012 si jej na čtrnáctidenní zkoušku pozval v lednu 2013 klub FC Hradec Králové, kde o Žondru projevil zájem tehdejší trenér Jiří Plíšek. Testy byly nakonec předčasně ukončeny, protože Libor dostal zánět Achillovy šlachy a vrátil se do 1. HFK. 1. HFK Olomouc v sezoně 2012/13 skončila na čtvrtém místě, ale před následující ročníkem se přihlásila o soutěž níže, tedy do MSFL.\n\nPřed jarní částí sezony 2010/11 odešel na hostování do klubu FC Hlučín, kde poprvé okusil druhou nejvyšší soutěž. Celkem za tým, který na jaře 2011 sestoupil do Moravskoslezské fotbalové ligy, odehrál 14 zápasu v lize a dal dvě branky.\n\nV červenci 2014 přestoupil do týmu 1. SC Znojmo, které tehdy sestoupilo z první ligy. Přišel jako náhrada za Václava Vašíčka, jemuž skončilo hostování z SK Sigma Olomouc. Na jaře 2016 bojoval s klubem o postup do první ligy, ale mužstvo nakonec skončilo na třetím místě tabulky. Ve Znojmě se Žondrovi střelecky dařilo, během dvou let vsítil 18 branek v 47 ligových střetnutích.\n\nPřed ročníkem 2016/17 byl na testech v polském týmu Piast Gliwice, zájem měli mj. také kluby MFK OKD Karviná a FC Baník Ostrava, ale fotbalista nakonec přestoupil 22. června 2016 (v den svých sedmadvacátých narozenin) do mužstva FC Hradec Králové. S tehdejším nováčkem nejvyšší soutěže uzavřel kontrakt na dva roky s následnou opcí. V Hradci se sešel s Janem Pázlerem, se kterým působil již ve Znojmě.\n\nV nejvyšší soutěži debutoval v dresu Hradce Králové 14. 8. 2016 v utkání 3. kola proti FK Dukla Praha (prohra 0:3), odehrál celý zápas.\n\n"}
{"id": "1211248", "url": "https://cs.wikipedia.org/wiki?curid=1211248", "title": "Kálmánův filtr", "text": "Kálmánův filtr\n\nKálmánův filtr je algoritmus, který z dat, zatížených nepřesnostmi a šumem, odhaduje neznámé hodnoty proměnných. Využívá k tomu nejen naposledy naměřených dat a model systému, ale také vektor údajů o předchozím stavu systému. Kálmánův filtr je široce používaný pro zpracování signálů, navigaci, robotiku a další úlohy.\nNazývá se po matematikovi Rudolfu Kálmánovi, který tuto metodu objevil a rozpracoval.\n"}
{"id": "1211249", "url": "https://cs.wikipedia.org/wiki?curid=1211249", "title": "Papa to Kiss in the Dark", "text": "Papa to Kiss in the Dark\n\nPapa to Kiss in the Dark () je japonská light novel s homosexuální tematikou od Kena Nambarua. Podle light novel vzniklo v roce 2005 dvoudílné OVA anime.\n\nMira Munakata má 15 let a nastupuje na novou školu. Tam se dozvídá, že jeho otec není jeho biologickým otcem a v televizi se stále častěji říká, že Kjósuke, známá hollywoodská hvězda, si bere ještě známější herečku Micuki Ucunomiji. Mira se začíná bát, že Kjósukeho ztratí.\n\n\nZávěrečná znělka: \"Close to you\" od It's.\n"}
{"id": "1211256", "url": "https://cs.wikipedia.org/wiki?curid=1211256", "title": "Rozhledna na Supím vrchu", "text": "Rozhledna na Supím vrchu\n\nRozhledna na Supím vrchu je vyhlídkový objekt vybudovaný během dubna roku 2008 na stejnojmenném vrcholu (388 m n. m.) východně od Frýdlantu v Libereckém kraji na severu České republiky. Stavba je tvořena nezastřešenou plošinou instalovanou na betonovém vodojemu. Na vyhlídku, jež se nachází ve výšce čtyř metrů, vede schodiště o 23 stupních tvořených kovovými rošty. Rozhledna tvoří poslední, šesté, zastavení na naučné stezce Putování za vodou, která Frýdlantem prochází.\n\nNa stavbě, jejíž realizace si vyžádala náklady ve výši téměř 300 tisíc korun českých, se podílelo město Frýdlant i místní Frýdlantská vodárenská společnost. Rozhledna byla otevřena 13. září 2008 a je celoročně bezplatně přístupná.\n\n"}
{"id": "1211259", "url": "https://cs.wikipedia.org/wiki?curid=1211259", "title": "Kostel svatého Bartoloměje (Vyšší Brod)", "text": "Kostel svatého Bartoloměje (Vyšší Brod)\n\nKostel sv. Bartoloměje leží v centru města Vyšší Brod, které bylo prohlášeno památkovou zónou, uprostřed hřbitova na horním (jižním) konci hlavního Náměstí. Vybudován byl již před rokem 1259, od roku 1264 pak nad ním má patronát vyšebrodský klášter. Je farním kostelem farnosti Vyšší Brod.\n\n"}
{"id": "1211261", "url": "https://cs.wikipedia.org/wiki?curid=1211261", "title": "Petr Hladík", "text": "Petr Hladík\n\nPetr Hladík (* 28. září 1984 Osová Bítýška) je český politik, manažer a informatik, od března 2019 místopředseda KDU-ČSL, od roku 2014 zastupitel a od roku 2016 pak první náměstek primátora města Brna, od roku 2010 zastupitel městské části Brno-sever (v letech 2015 až 2016 též místostarosta MČ), v letech 2012 až 2015 předseda Mladých lidovců.\n\nV letech 2005 až 2010 vystudoval aplikovanou informatiku na Fakultě informatiky Masarykovy univerzity (získal titul Mgr.). V rámci studia pět měsíců zkušenosti na pracovní stáži v Portugalsku. Pracuje jako projektový manažer a konzultant v menší brněnské firmě, v roce 2010 uváděl své povolání jako analytik informačních systémů.\n\nPetr Hladík žije v Brně, konkrétně v městské části Brno-sever. Je ženatý, s manželkou Zuzanou má čtyři děti. Mezi jeho koníčky patří fotbal a práce na zahradě či jiná fyzická práce nebo sport, při kterých si psychicky odpočine. Připravuje též sportovní akce organizace Orel.\n\nOd roku 2010 je členem KDU-ČSL. Ve straně zastává pozici místopředsedy místní organizace Brno-sever, člena městského výboru Brno a člena krajského výboru jihomoravské KDU-ČSL. V letech 2012 až 2015 byl předsedou Mladých lidovců.\n\nV komunálních volbách v roce 2010 byl za KDU-ČSL zvolen zastupitelem městské části Brno-sever. Dne 15. listopadu 2010 byl zvolen radním městské části. Ve volbách v roce 2014 zastupitelský mandát obhájil z pozice lídra kandidátky KDU-ČSL. Dne 18. června 2015 byl zvolen místostarostou městské části pro oblasti investiční výstavby, školství, kultury a sportu, sociálních věcí a zdravotnictví, informatiky.\n\nV komunálních volbách v roce 2010 kandidoval také za KDU-ČSL do velkého brněnského zastupitelstva, ale neuspěl. Zastupitelem města Brna se tak stal až po volbách v roce 2014. Dne 21. června 2016 byl po obnově městské koalice zvolen 1. náměstkem primátora města pro oblast bytovou, zdraví, prorodinnou politiku a zdravé město.\n\nV krajských volbách v letech 2012 a 2016 kandidoval za KDU-ČSL do Zastupitelstva Jihomoravského kraje. V roce 2013 kandidoval za KDU-ČSL v Jihomoravském kraji do Poslanecké sněmovny PČR, v roce 2014 do Evropského parlamentu.\n\nV komunálních volbách v roce 2018 do Zastupitelstva města Brna byl lídrem kandidátky KDU-ČSL a tudíž kandidátem této strany na post primátora města. Ve volbách získal post zastupitele města (obdržel 15 374 preferenčních hlasů), obhájil též mandát zastupitele městské části Brno-sever. Také v rámci nové koalice \"\"ODS s podporou Svobodných\"\", KDU-ČSL, Piráti a ČSSD zůstal 1. náměstkem primátorky (do této funkce byl znovu zvolen dne 20. listopadu 2018). Na starosti má oblast zdravotnictví, školství, sportu, územního plánování a životního prostředí.\n\nDne 30. března 2019 byl zvolen novým místopředsedou KDU-ČSL, na mimořádném sjezdu strany v lednu 2020 funkci obhájil.\n"}
{"id": "1211265", "url": "https://cs.wikipedia.org/wiki?curid=1211265", "title": "Kostel svaté Kateřiny (Chouč)", "text": "Kostel svaté Kateřiny (Chouč)\n\nŘímskokatolický hřbitovní, filiální kostel svaté Kateřiny v Chouči je gotická sakrální stavba stojící na východním okraji zástavby obce v Českém středohoří. Od roku 1964 je kostel chráněn jako kulturní památka.\n\nKostel je původně ze 14. století. Z původní stavby se zachoval presbytář a krátký navazující úsek lodi. Naposledy byl stavebně upravován v roce 1904. Kostel je v havarijním stavu.\n\nJedná se o jednolodní, obdélnou stavbu s polygonálním presbytářem, s opěráky a hrotitými okny. Na západním štítem má oplechovanou hranolovou sanktusovou vížku. Portál v průčelí kostela je lomený, nově obložený. Všechna okna jsou hrotitá, bez kružeb. Na severním boku presbytáře hranolová sakristie. Presbytář i loď jsou zesíleny odstupňovanými opěráky. Nad závěrovým osovým oknem je zvenčí reliéf kalicha.\n\nLoď s novou kruchtou má plochý strop. Presbytář je sklenut jedním polem křížové žebrové klenby a paprsčitým závěrem. Na svornících klenby presbytáře je reliéf \"hlavy Krista\" a čtyřlisté růže.\n\nHlavní oltář s postranními brankami a novějším obrazem je raně barokní. Pochází z poslední čtvrtiny 17. století. Oltář sv. Antonína Paduánského a kazatelna pochází z konce 17. století. Na kazatelně se nachází o novější obraz. Oltář \"Svaté rodiny\" je z 19. století. Některé jeho použité části oltáře jsou však barokní. Obraz \"Krista na kříži\" je signován „\"Thomas Widman\" 1721“. Kamenná křtitelnice je pozdně gotická. Je však opatřena barokním víkem.\n\nV průčelní západní věži se dnes nachází pouze jeden litinový zvon jednoduchého tvaru bez ozdob. Je zavěšen na ocelovém závěsu. Pod ním je opuštěná dřevěná hlava z velkého zvonu.\n\nKostej je obklopen zanedbaným hřbitovem, vymezeným kamennou zdí, prolomenou zřejmě renesační branou.\n\n"}
{"id": "1211266", "url": "https://cs.wikipedia.org/wiki?curid=1211266", "title": "Alcudia", "text": "Alcudia\n\nAlcudia, katalánsky též Alcúdia, je španělské město ležící v severní částí ostrova Mallorca (též \"Majorka\"). V této oblasti se jedná o místo nejvíce navštěvované turisty. Město se dělí na více částí, avšak nejnavštěvovanější je přístav Port (též \"Puerto\") d' Alcudia, kde se nachází velké množství hotelů. V Alcudii se nachází zachovalé městské hradby i domy z doby okolo 13. století. Žije zde obyvatel.\n\nOblast, kde se nachází současné město Alcudia, byla osídlena již v době bronzové. Významnějším obdobím ale byl příchod Římanů na sever Mallorcy. Ti poprvé přistáli na pobřeží ostrova, na území dnešního Port d' Alcudia, v roce přibližně 123 př. n. l. Na jihu ostrova následně založili současné hlavní město Palma de Mallorca a později i přístav Pollença, který sloužil jako tvrz strážící ostrov před vojáky jiných zemí. Pozdější město Pollença bylo velmi známé díky svým kvalitním látkám a tkaninám, které se dovážely až do Říma.\n\nKdyž Římané ztratili kontrolu na Středomořím, napadli Mallorcu piráti. Populace na ostrově se značně snížila a zbývající obyvatelé opustili přístav Pollença a přemístili se do bezpečnějších poloh, kde založili nové město Pollença. Nedaleko tohoto nově vystavěného města vznikla i vesnice zvaná Alcudia nebo též Alcúdia.\n\nRoku 1298 koupil celou vesnici Alcudia Jakub II. Aragonský a začal ji rozšiřovat. Vystavěl hřbitov, faru i kostel a později započal i stavbu městských hradeb. Samotné hradby byly dokončeny až roku 1362. Roku 1523 získala obec status města. Současné hradby stojí na stejných místech, avšak v průběhu času byly často rekonstruovány. Roku 1588 byl založen cech řemeslníků Alcudie.\nBěhem 16. století napadli několikrát město piráti. Populace se postupně pořád snižovala a snižovala. Většina lidí se stěhovala na jih nebo do horských oblastí na západě. Roku 1779 bylo rozhodnuto vystavět ve městě přístav a zlepšit tak jeho ekonomiku. To se podařilo a Alcudia zůstala zachována.\n\nRoku 1920 začaly město navštěvovat první zahraniční turisté. I přesto ale byla ekonomika města slabá. V raných 70. letech 20. století se vedení rozhodlo zaměřit město, spíše než na pěstování vinné révy, na cestovní ruch. O 15 let později se část Alcudie Port d' Alcudia stala hlavním střediskem evropského cestovního ruchu. V 90. letech byla pak zavedena opatření, která měla zlepšit kvalitu služeb ve městě pro turisty.\n\nZnak města je tvořen z několika částí: mořem, dveřmi, dvěma chrliči a především dvojhlavá korunovaná orlice. Orlice je dominantou znaku a byla městu udělena Karlem V. společně se statusem města. Chrliči jsou umístěny na hradbách pod orlicí. Hradby s bránou odkazují na městské hradby ve městě a moře opět symbolizuje důležitost moře pro Alcudii.\n\nNejvětší městskou atrakcí a také památkou jsou starověké hradby, které byly stavěny od roku 1298 a byly dokončeny až roky 1362. Po hradbách je možné se procházet a je z nich vidět až na přilehlá města. Z městských hradeb je navíc dobře vidět i na kostel sv. Jakuba, který ale náleží do katastrální výměry Pollençy. Nedaleko centra města jsou pozůstatky působení Římanů v současné Alcudii v podobě zbytku římanského města. Ve městě je aréna z 19. století a malé římské divadlo.\n\nVe staré části města se každou neděli a úterý po celý rok pořádají trhy. Je zde mnoho restaurací s tradičním i jiným jídlem. Pláž v Port d' Alcudia je oblíbeným místem turistů: dá se zde dobře opalovat, plavat i potápět se. V létě se v Alcudii každoročně slaví svátek svatého Jakuba. Před začátkem se vybere téma oslav a během samotného svátku probíhá více akcí. Jednou z nich je například „Noc Římanů“, kdy chodí lidé po ulicích oblečení jako Římané. Probíhají také divadla, býčí zápasy a konec svátku zakončí ohňostroj a koncert filharmonie na hradbách.\n\nMěsto se nachází v severovýchodní části ostrova Mallorca uprostřed dvou zálivů: Pollença a Alcudia. Obě zátoky jsou pojmenovány po městech. Alcudia sousedí s městy Pollença, Sa Pobla a Muro. Město se nachází převážně v nížinách, nejvyšší bod má pouze 445 m n. m. a jedná se o vrch \"Sa Talaia\". V okolí se, krom vrchu Sa Talaia, nacházejí dvě další vyvýšená místa: \"Puig de Romani\" a \"Penya Rotja o d'es Migdia\". Nedaleko Alcudie se rozkládá i chráněná oblast Victòria, jejíž rozloha činí 1198 ha. Vyjme moře se v Alcudii a jejím okolí nenachází příliš vodních ploch a ty současné se pomalu ale jistě zmenšují.\n\nFauna i flóra jsou typické pro celé Baleáry. V okolí Alcudie roste endemická rostlina \"Digitalis dubia\" nebo \"Arum muscivorum\". Mimo tyto dvě rostliny se zde vyskytují především borovice halepské a palmy druhu žumara nízká. 16 % katastrálního území Alcudie zaujímá les, zatímco 23 % tvoří místa porostlá tamaryšky, rákosím a podobnými rostlinami. Nedaleko Alcudie se rozkládá i chráněná oblast Victòria, jejíž rozloha činí 1198 ha. Pro místí faunu jsou důležité především dvě chráněné oblasti: L'Albufereta a Albufera de Mallorca. Obě oblasti poskytují ochranu především ptákům. V rozlehlých oblastech porostlým rákosím ročně hnízdí mnoho druhů ptáků. Významným druhem ptáka, který zde hnízdí, jsou například orlovec říční a čejka chocholatá. Dalšími místními živočichy jsou zástupci druhu \"Parablennius gattorugine\", což je mořský živočich, nebo hadi druhu užovka maurská, zvaná též \"užovka podezřelá\".\n"}
{"id": "1211268", "url": "https://cs.wikipedia.org/wiki?curid=1211268", "title": "Kostel svaté Kateřiny (Medvědice)", "text": "Kostel svaté Kateřiny (Medvědice)\n\nŘímskokatolický filiální kostel svaté Kateřiny v Medvědicích je původně gotická sakrální stavba. Od 3. května 1958 je kostel chráněn jako kulturní památka České republiky.\n\nPrvní písemná zmínka o kostelu z roku 1352 se nachází v registru papežského desátku. Roku 1369 byl součástí třebenického děkanátu a platil osm grošů papežského desátku, který se v roce 1399 zvýšil na šestnáct grošů, ale roku 1405 byl opět jen osm grošů. Z roku 1364 je znám farář Konrád a ve stejném roce bratři Václav, Bušek a Prokop z Čížkovic na základě svého patronátního práva přidělili nového faráře Blažeje.\n\nTento starý kostel byl snad renesančně upravován, jak tomu může nasvědčovat sdružené okno v edikule v západním štítu. Byl zřejmě upravován i v barokní době. Z tohoto období před požárem by mohly pocházet nízké přístavky na obou bocích presbytáře, ale je také možné, že vznikly až při úpravách v devatenáctém století. Tento starý kostel vyhořel v roce 1814 a byl následně, až do roku 1819, z části přestavován. Při této přestavbě byla zřejmě prolomena velká okna se segmentovými záklenky na bocích. Po původních hrotitých otvorech se zachovaly otisky v omítce. Po roce 1945, kdy byli vysídleni německy mluvící obyvatelé, začal kostel postupně chátrat. Do začátku 21. století byly prováděny jen základní udržovací práce.\n\nJedná se o obdélnou, jednolodní stavbu s polygonálním gotickým presbytářem s nízkou čtvercovou sakristií po jižní straně a pravoúhlým přístavkem po severní straně. Podle Jaroslav Skopce se sakristie nachází na severní straně, zatímco jižní přístavek sloužil k ukládání cenných předmětů. Obvodové zdi, s výjimkou mladšího západního průčelí, pochází ze druhé třetiny patnáctého století. V bočních fasádách lodi je po jednom polokruhem zakončeném okně. Presbytář je stejně vysoký jako loď a na vnější straně je členěn opěráky s kamennými znakovými štítky a polokruhově zakončenými okny. Západní průčelí je zcela hladké, štítové. V ose průčelí je polokruhově zakončený vstup a dvě okna.\n\nPresbytář je sklenut jedním polem křížové klenby a v závěru konchou. V jižní stěně je výklenkový, polokruhem a křížem zakončený sanktuář. Vchod do sakristie je obdélný. Za oltářem se nachází mělký pravoúhlý výklenek. V severní stěně je polokruhově zakončený vstup do prostory s plochým stropem. Loď je takřka čtvercového půdorysu. Má plochý strop. Kruchta je zděná s konvexně vyloženým zábradlím. Podkruchtí je sklenuto valeným pásem a otevřeno do lodi.\n\nHlavní oltář je barokní ze druhé čtvrtiny osmnáctého století. Přenesen na místo byl v roce 1880 z ženského kláštera v Chomutově. Ženský klášter Křížových sester v Chomutově však vznikl až v roce 1864, takže je možné, že oltář mohl být původně instalován v kostele téhož zasvěcení u zaniklé komendy německých rytířů, která se později stala chomutovským zámkem. Na oltáři je socha sv. Kateřiny, která byla pořízena v roce 1880 na místo původního obrazu svaté Kateřiny od J. V. Menninga z roku 1757. V kostele jsou barokní obrazy s biblickou novozákonní tematikou Ježíšových zázraků: \"Zázračného rozmnožení chleba a ryb\" a \"Zázračného uzdravení ženy\". Kamenná barokní křtitelnice pochází z roku 1755. V kostele jsou barokní náhrobníky Václava Kaplíře z roku 1579 a Hedviky Kaplířové z roku 1580, které byly nalezeny v roce 1892 při opravách kostela a následně osazeny na vnitřní stěny boků presbytáře.\n\n"}
{"id": "1211270", "url": "https://cs.wikipedia.org/wiki?curid=1211270", "title": "Salome Sýkorová", "text": "Salome Sýkorová\n\nSalome Sýkorová (* 28. října 1963) je česká politička, od roku 2002 starostka obce Zátor na Bruntálsku, členka SNK-ED.\n\nPůsobí v několika správních radách – například v radě Mikroregionu Krnovsko nebo Euroregionu Praděd. Od roku 2005 je členkou dozorčí rady akciové společnosti \"VaK Bruntál\" (od roku 2007 je pak navíc místopředsedkyní dozorčí rady). Angažovala se také v obecně prospěšné společnosti \"Rozvoj Krnovska\" (v letech 2010 až 2011 jako členka správní rady a v letech 2011 až 2014 jako předsedkyně dozorčí rady).\n\nSalome Sýkorová žije v obci Zátor na Bruntálsku, konkrétně v části Loučky.\n\nDo komunální politiky vstoupila, když byla ve volbách v roce 1998 zvolena jako nestraník za KDU-ČSL zastupitelkou obce Zátor na Bruntálsku. Mandát zastupitelky obce obhájila ve volbách v roce 2002 už jako členka a lídryně kandidátky Sdružení nezávislých. V roce 2002 se stala zároveň starostkou obce, předchozí čtyři roky byla místostarostkou. Ve volbách v roce 2006 uspěla jako lídryně SNK Evropských demokratů, zůstala také starostkou obce. Stejně tomu bylo i ve volbách v letech 2010 a 2014. Během výkonu funkce starostky získala ocenění za práci s mládeží a obec byla nominována na vesnici roku 2011.\n\nPětkrát neúspěšně kandidovala do Zastupitelstva Moravskoslezského kraje. V roce 2000 jako nezávislá za subjekt s názvem \"\"Sdružení nezávislých kandidátů\"\", v roce 2004 za SNK sdružení nezávislých, v roce 2008 jako členka SNK-ED za subjekt \"\"Osobnosti kraje\"\" (tj. SNK-ED a COEX), v roce 2012 jako členka SNK-ED za subjekt \"\"Sdružení nezávislých kandidátů\"\" (tj. SNK-ED a ML) a v roce 2016 jako členka SNK-ED za subjekt \"\"PRO REGION\"\" (tj. SZ a SNK-ED).\n\nVe volbách do Evropského parlamentu v roce 2014 kandidovala za SNK-ED, ale neuspěla. Ve volbách do Senátu PČR v roce 2016 kandidovala za SNK-ED v obvodu č. 64 – Bruntál. Její kandidaturu podporovala také Strana zelených. Se ziskem 7,96 % hlasů skončila na 5. místě a do druhého kola nepostoupila.\n"}
{"id": "1211271", "url": "https://cs.wikipedia.org/wiki?curid=1211271", "title": "Matt K. Miller", "text": "Matt K. Miller\n\nMatthew Kermit Miller (známý také jako \"Matt Miller či Kermit Beachwood\") (* 2. února 1960 Rockville Centre, New York) je americký komik, herec a zpěvák.\n"}
{"id": "1211275", "url": "https://cs.wikipedia.org/wiki?curid=1211275", "title": "Kostel svatého Martina (Horní Slivno)", "text": "Kostel svatého Martina (Horní Slivno)\n\nŘímskokatolický filiální kostel svatého Martina v Horním Slivně je novorománská sakrální stavba stojící uprostřed obce. Od roku 1967 je chráněn jako kulturní památka.\n\nPůvodně byl kostel gotický. Jeho patrocinium svatému biskupovi Martinu z Tours je doloženo k roku 1670. Až do husitských válek byl v místě samostatný farní kostel. Plebánie je v místě doložena již k roku 1362. Obec se tehdy nazývala Menší Slivno či Slivenec (Slivno/ \"Sliven Minus\"). Díky údajům z registru papežských desátků z roku 1364, kdy zdejší plebánie platila pololetně 5 grošů, což znamenalo, že nepatřila k nejchudším, i když ne k nejbohatším, jsou známa i jména několika zdejších plebánů z tohoto období:\n\n\nOd husitských dob byla fara opuštěna a kostel se stal filiálním kostelem k farnosti dolnoslivenské. Jako filiální kostel je doložen již k roku 1671. V roce 1767 postaven, poté kdy vyhořel, jako barokní. Dnešní kostel je pseudorománský a byl postaven v letech 1872–1873 významným architektem tehdejší doby Aloisem Turkem. Podle zprávy z roku 1903 se zde bohoslužby sloužívaly každou 3. neděli v měsíci. Ve 21. století se kostel pro bohoslužby využívá příležitostně.\n\nJedná se o obdélnou stavbu s věží a polygonálním presbytářem. Na fasádě je zdobený oblým vlysem. Na klenbě presbytáře je malba sv. Martina na koni od Josefa Hellicha z roku 1873.\n\nHlavní oltář pseudogotický. Dále jsou v kostele obrazy: \"Kristus s hostií\" a po stranách sv. Vojtěch a sv. Václav. Dva zvony pocházejí z roku 1766.\n\n"}
{"id": "1211276", "url": "https://cs.wikipedia.org/wiki?curid=1211276", "title": "Kostel svatého Martina (Lipová)", "text": "Kostel svatého Martina (Lipová)\n\nŘímskokatolický filiální kostel svatého Martina v Lipové je původně gotická, později zbarokizovaná, sakrální stavba stojící uprostřed řadové lesní obce při průjezdní komunikaci. Od roku 1963 je kostel chráněn jako kulturní památka.\n\nPůvodně gotický kostel z 15. století. Barokně byl přestavěn v roce 1692. V devadesátých letech 20. století byl kostel opraven.\n\nJedná se o stavbu s obdélnou lodí s trojboce uzavřeným pozdně gotickým presbytářem. Kostel je bez věže. Boční stěny lodě jsou členěny pilastry. V ose průčelí je mělký rizalit. Před ním se nachází předsíň. Štít má volutová křídla a je završen nízkým trojúhelníkem.\n\nPresbytář s odstupňovanými opěráky je zaklenut křížovou klenbou a paprsčitým závěrem ze 16. století. Žebra v presbytáři sbíhají na římsové hlavice pilastrů. Loď má plochý strop. V lodi se nachází zděná kruchta.\n\nHlavní oltář pochází z roku 1713. Obnoven byl v roce 1885. Jedná se o portálový, sloupový oltář s obrazem sv. Martina, obrazem \"Nejsvětější Trojice\" v nástavci a sochami sv. Václava, sv. Floriána a dvou biskupů. Boční oltáře jsou ornamentální výzdobou s rokaji. Jeden z nich je s novodobou sochou sv. Josefa, druhý je opatřen sochou Madony z období let 1713 až 1714. Kazatelna je z roku 1714. Opravena byla roku 1880. Nacházejí se na ní obrazy čtyř evangelistů, které jsou malovány na plechu. Křtitelnice pocházející ze 16. století je kamenná a válcová. Sochy sv. Floriána a sv. Ludmily, které se nacházejí v nikách po stranách triumfálního oblouku, pocházejí z 1. poloviny 18. století.\n\nU kostela stála původně dřevěná zvonice, se zvonem z roku 1522. Při úpravě návsi byla zbořena. V zadním sanktusníku kostela je malý zvon. V minulosti se zde nacházel zvon z roku 1522 od mistra Tomáše z Litoměřic. Byl zrekvírovaný za II. světové války.\n\n"}
{"id": "1211290", "url": "https://cs.wikipedia.org/wiki?curid=1211290", "title": "Pruchnik", "text": "Pruchnik\n\nPruchnik je město v jihovýchodním Polsku v okrese Jarosław (\"Powiat jarosławski\") v Podkarpatském vojvodství. Je sídlem stejnojmenné městsko-vesnické gminy.\n\nMěsto je známo především řadou krásných dřevěných domů s podloubím ze 19. století, soustředěných okolo náměstí. Dochovalo se jich 40, nejstarší z nich pochází ze století osmnáctého. Město, vzdálené od hlavních dopravních tras a železnice, si zachovalo mnoho typických znaků haličských městeček devatenáctého století.\n\nPruchnik leží v jižním cípu jarosławského okresu na řece Mleczka, přítoku řeky Jodłówka, přibližně 17 kilometrů jihozápadně od města Jarosław a asi 39 km východně od hlavního města vojvodství Řešova, na trase z Řešova do města Přemyšl.\n\nOkolní krajina je typicky zemědělská, s řídce zalesněným a mírně kopcovitým terénem, směrem na jih se mírně zvedá až k zalesněným vrchům dynówského podhůří.\n\nPrvní písemná zmínka o obci pochází z roku 1299. V roce 1340 připadla celá oblast Červené Rusi Polské království. Obec, společně s nedalekým hradem patřila šlechtickému rodu Pruchnických, po němž nese své jméno a s nímž je jeho historie spojena. V roce 1370 obdržel Pruchnik městská práva, v téže době, kdy patřila celá oblast Ruskému vojvodství, zde Pruchničtí založili římskokatolickou farnost.\n\nV roce 1498 bylo město vypáleno při valašském nájezdu a v roce 1524 se jej snažila dobýt jedna z jednotek Krymských Tatarů, ta však byla v bitvě odražena. Pruchnik zůstal malým městem, dvakrát vyhořel (1635, 1720). Celkově byl ale zničen v roce 1657, kdy byl do základu vypálen transylvánskými vojsky Jiřího Rákócziho v rámci švédské invaze. V 17. století zde žilo asi 600 obyvatel a působilo několik řemeslnických cechů.\n\nV roce 1772 po prvním dělení Polska se město stalo součástí Habsburské monarchie a jako součást rakouské Haliče zůstalo až do listopadu 1918. V roce 1871 zde vypukla epidemie cholery. V roce 1888 zde žilo 740 římských katolíků, 188 ortodoxních katolíků a 188 Židů. Město zůstalo v soukromých rukou až do roku 1929, kdy zemřela jeho poslední majitelka, hraběnka Klementyna Szembekowa.\n\nV roce 1935 pozbyl Pruchnik status města, který mu byl navrácen k 1. lednu 2011. V roce 1943 byli odsud a z okolí deportováni všichni Židé, přibližně asi 2000 osob. Někteří z nich byli umístěni do ghetta ve vsi Birca a odtud byli odvezeni do lesa u vsi Wolka Pełkiński, kde byli zastřeleni. Město od německých okupantů osvobodila Rudá armáda 27. července 1944.\n\nPo administrativní reformě bylo město v letech 1975 až 1998 součástí přemyšlského vojvodství.\n\nMěstsko-vesnická gmina (\"gmina miejsko-wiejska\") má rozlohu 78,26 km², žije zde 9536 obyvatel. Kromě města Pruchnik do ní patří následující obce se starostenstvími (\"Sołectwo\"):\n"}
{"id": "1211295", "url": "https://cs.wikipedia.org/wiki?curid=1211295", "title": "18. pěší pluk", "text": "18. pěší pluk\n\nk.u.k. Böhmisches Infanterie Regiment „Erzherzog Leopold Salvator“ Nr. 18 byl pěchotním plukem armády Rakousko-Uherska.\n\nPluk byl založen 1.4.1682 ediktem císaře Leopolda I. o síle 2300 osob jako Lothringen zu Fuß . Označení IR 18 (\"Infanterie Regiment No. 18\") získal pluk při zavedení plukovních čísel v roce 1769.\n\nOd roku 1830 byl pluku přidělen Hradecký kraj.\n\nV roce 1880 – výložky: tmavočervené, knoflíky: bílé\n\nBěhem války Rakouského císařství proti Francii a Sardínii v roce 1859 se IV. prapor pluku zúčastnil bitvy u Solferina. Jeho účast v bitvě inspirovala lidovou píseň „Generál Windischgrätz a vojenští páni“.\n\nPluk se účastnil bitvy u Hradce Králové.\n\nIR 18 spadal do IX. sboru s velitelstvím v Litoměřicích, do 20. pěší brigády (vel. generálmajor Hugo Reymann) a 10. pěší divize (vel. Theodor Hordt).\n\n\n"}
{"id": "1211296", "url": "https://cs.wikipedia.org/wiki?curid=1211296", "title": "Franz Preissig", "text": "Franz Preissig\n\nFranz Preissig (\"cca 1815\" – 9. června 1884 Opava) byl rakouský politik německé národnosti z Moravy; poslanec Moravského zemského sněmu a starosta Příboru.\n\nPůsobil jako starosta města Příbor. Ve starostenské funkci se uvádí již roku 1869.\n\nV 60. letech se zapojil i do vysoké politiky. V doplňovacích zemských volbách 24. června 1869 byl zvolen na Moravský zemský sněm, za kurii městskou, obvod Příbor, Fulnek, Frenštát. Mandát zde obhájil i v řádných zemských volbách 1870. V zemských volbách v září 1871 místo něj v tomto obvodu uspěl český kandidát Adolf Raška, stejně jako v zemských volbách v prosinci 1871. Preissig se do sněmu vrátil po zemských volbách roku 1878. Poslancem byl až do své smrti roku 1884. V roce 1869 se uvádí jako ústavověrný kandidát tzv. Ústavní strany (liberálně a centralisticky orientovaná). Stejně tak ve volbách roku 1878 byl uváděn coby liberální kandidát.\n\nZemřel v červnu 1884 ve věku 70 let. Zápis v matriční knize uvádí, že mu bylo 69 let.\n"}
{"id": "1211298", "url": "https://cs.wikipedia.org/wiki?curid=1211298", "title": "Gabriela Basařová", "text": "Gabriela Basařová\n\nGabriela Basařová (* 17. ledna 1934 Plzeň – 18. října 2019, Praha) byla česká profesorka chemie, působící v oblasti kvasné chemie, oboru pivovarství a sladařství s vědeckou, pedagogickou a publikační činností v Česku i v zahraničí. Od roku 2012 je nositelkou státního vyznamenání Medaile Za zásluhy o stát v oblasti vědy, výchovy a školství.\n\nVystudovala gymnasium, kde mezi její nejoblíbenější předměty patřila chemie a matematika. Již během studia působila v laboratořích. Pracovala ve vodárně, v lihovaru, v konzervárně a v Plzeňských pivovarech n.p. Tehdy se rozhodla dále studovat pivovarství. \n\nPo maturitě v roce 1952 absolvovala Vysokou školu chemicko- technologickou v Praze (VŠCHT), obor kvasná chemie a technologie, zaměření sladařství a pivovarství .  V roce 1957 složila státní zkoušky a obhájila )diplomovou práci. \n\nV následujících letech své pracovní činnosti postupně získala všechny vědecké a pedagogické tituly, které se v České republice udělují. V roce 1957 obhájila diplomovou práci na téma Sledování vazby kyslíku při výrobě mladiny (vedoucí práce  prof. Ing. Josef Dyr, DrSc.) a získala titul Ing. chemie. V roce 1965 obdržela titul CSc.(Candidat scietific, dnes PhD.) za obhájení doktorské práce Nové stabilizační metody se zřetelem na zkrácení doby ležení piva. V roce 1980 byla jmenována doktorkou technických věd (DrSc.) za obhájení disertační práce na téma Studie racionalizace a modernizace postupů zvýšení koloidní stability piva. V roce 1981 byla jmenována profesorem kvasné chemie a bioinženýrství v oboru sladařství a pivovarství.\n\nPo absolutoriu VŠCHT nastoupila do tehdejších Plzeňských pivovarů, n. p., (dnes Plzeňský Prazdroj a.s.) kde pracovala v letech 1957–1967. Vedla laboratoře i technologickou skupinu a založila výzkumné centrum, které se zabývalo možnostmi modernizace technologického postupu výroby piva Prazdroj, a to bez vlivu na jeho specifické a charakteristické vlastnosti. \n\nV roce 1967 odešla do Výzkumného ústavu pivovarského a sladařského v Praze, kde založila a vedla biochemické oddělení. V letech 1978 až 1982 byla jeho ředitelkou. V rámci spolupráce s výzkumnými centry především v zemích východní Evropy řešila a koordinovala státní a mezinárodní projekty. Během zajišťování technologické pomoci spolupracovala s českými, slovenskými, jugoslávskými, bulharskými a dalšími pivovary. \n\nV roce 1981 se stala externí vedoucí Ústavu kvasné chemie a bioinženýrství VŠCHT v Praze, kam v roce 1982 přešla do stálého pracovního poměru. Tento ústav vedla následujících 25 let až do roku 1997. Přednášela předměty Sladařství, Pivovarství, ale i Moderní biotechnologie a vinařství. , Bioekologie a vedla desítky diplomových prací i prací doktorských v rámci postgraduálního vysokoškolského studia. Postupně získala všechny vědecké a pedagogické tituly, které se v České republice udělují (Ing. 1957, CSc. 1965., DrSc. 1980, docent–profesor 1981). \n\nÚstav kvasné chemie a bioinženýrství VŠCHT, dříve Ústav kvasné chemie a technologie, v současnosti přejmenovaný na Ústav biotechnologie, je jediným historickým pracovištěm pro výchovu vysokoškolských odborníků (Ing.) a postgraduantů (Ph.D.) v České republice (výuka vysokoškolských pivovarských odborníků byla zahájena na pražské technice již v roce 1818). \n\nAbsolventi tohoto ústavu zastávají vedoucí funkce i místa technologů v pivovarském oboru a ve spolupracujících organizacích se věnují práci v laboratořích ve sladovnách a pivovarech. Studenti prof. Basařové  působí také v zahraničí na vysokých školách např. v USA, v afilacích mezinárodních pivovarských společností a v  navazujících oborech v zahraničních firmách, např. ve Švýcarsku, Jihoafrické republice,  v Nizozemsku  apod. Její zahraniční studenti pracují ve výzkumných pivovarských ústavech, na odborných školách, v sladovnách a pivovarech svých mateřských zemí, např. v Německu, Polsku, Maďarsku, Bulharsku, Rusku, Estonsku, Lotyšsku, Mongolsku, Koreji, Vietnamu, Laosu, Peru , na Kubě a jinde. \n\nVe vědecké a výzkumné práci se zabývala vlastnostmi surovin a jejich vlivem na kvalitu piva, inovacemi technologických procesů a analytických metod pro potřeby sladařství a pivovarství, studiem metabolismu pivovarských kvasinek a významem vlastností kmenů kvasinek pro charakteristické vlastnosti jednotlivých druhů piva, výzkumem komponent staré chuti piva a technologickými variantami jejich redukce. Nejvíce jejích vědeckých a výzkumných prací bylo věnováno studiu tvorby nebiologických, tzv. koloidních, zákalů piva a metodám oddálení jejich tvorby během skladování. Na tyto práce navazovalo zavádění optimálních technologických stabilizačních postupů v praxi za účelem zvýšení fyzikálně chemické stability (koloidní stability) piva. \n\nVedle vedení ústavu (dříve název katedra) na VŠCHT byla dlouhá léta předsedkyní komise pro státní zkoušky a obhajoby diplomových prací v oboru kvasná chemie a bioinženýrství, předsedkyní komisí pro obhajoby kandidátských (CSc.) a následně disertačních prací (Ph.D.). Vedla komisi při Ministerstvu školství pro obhajoby a jmenování doktorů technických věd v oboru kvasná chemie a technologie (DrSc.) a stala se též místopředsedkyní komise pro obhajoby doktorátů technických věd (DrSc.) v oboru chemie a technologie poživatin. V obdobných orgánech působila také na Slovensku. \n\nDlouholetá byla a je její působnost ve vědecké radě Výzkumného ústavu pivovarského a sladařského v Praze, byla členkou vědeckých rad Potravinářského výzkumného ústavu v Praze, Vysoké školy chemicko-technologické a Fakulty potravinářské a biochemické technologie VŠCHT. Dále se podílela a stále podílí na činnosti redakční rady odborného časopisu \"Kvasný průmysl\". Byla členem dozorčí rady n. p. Budvar v Českých Budějovicích. Pracovala v ústředních orgánech Československé vědecké společnosti, České akademie zemědělské a v Československé chemické a mikrobiologické společnosti. Byla členkou komise pro výchovu odborníků v Evropské biotechnologické konvenci (Working Party of Education EBC) a působila rovněž v komisi pro jmenování profesorem na Technické univerzitě v Berlíně. \n\nJejí publikační a expertizní činnost zahrnuje 538 položek, z  nichž velká část byla publikována v zahraničních časopisech (např. v Německu, Japonsku, v Bulharsku, Polsku, v USA, v Anglii, v Srbsku a v dalších zemích). Přednášela na domácích a zahraničních sympoziích. Vedle odborných knih, vědeckých článků, přednášek, posterů, výzkumných a expertizních zpráv, patentů, skript, zahrnuje i práce z historie českého pivovarství určených široké veřejnosti a propagaci českého piva v zahraničí. \n\nByla vedoucí autorského kolektivu, který v roce 2011 vydal obsáhlou technologii Pivovarství Teorie a praxe výroby. Za tuto publikaci obdrželo Vydavatelství Vysoké školy chemicko-technologické v Praze a autoři od Českého svazu pivovarů a sladoven (ČSPS) Výroční cenu F. O. Poupěte za mimořádný společenský přínos k rozvoji českého pivovarství a sladařství v roce 2010. \n\nK nejvýznamnějším publikacím patří \"Analysenmethoden für die Brau- und Malzindustrie\", která vyšla v roce 1989 v Německu, či pojednání o historii a současnosti výuky pivovarství v Česku z roku 2001 (\"Geschichte und Gegenwart der Ausbildung von Hochschul- und Fachschulspezialisten des Brauwesens auf dem Gebiet der heutigen Tschechischen Republik\"). O působení prof. K. N. Ballinga na pražské technice se zajímala v knize z roku 2005 (\"Carl Joseph Napoleon Balling, Professor an der Technischen Hochshule in Prag 1805–1868\")). Oba tituly byly vydány v Německu tamní Společností pro historii pivovarství. Dále byly publikovány výsledky výzkumu z oblasti stabilizace piva např. v časopisu \"Food Microstructure\" ve Spojených státech amerických, německém časopisu \"Brauwissenschaft\" či v srbském časopisu \"Pivovarství\". V praxi se stále využívá třídílná kniha \"Pivovarsko-sladařská analytika\" z let 1992 a 1993 nebo knižní publikace České pivo pojednávající o historii českého sladařství a pivovarství, jejíž dvě vydání zpracovala společně s Ivo Hlaváčkem, a třetí vydání z roku 2012 rovněž se svým synem. \n\nByla vedoucí autorského kolektivu, který v roce 2011 vydal technologii Pivovarství. Vydavatelství Vysoké školy chemicko-technologické v Praze obdrželo za tuto publikaci od Českého svazu pivovarů a sladoven Výroční cenu F. O. Poupěte za mimořádný společenský přínos k rozvoji českého pivovarství a sladařství v roce 2010.\n\nZa další obsáhlou monografii Sladařství. Teorie a praxe výroby sladu, která vznikla pod jejím vedením, obdržela prof. Basařová v roce 2014 od ČSPS další Výroční cenu českého sládka Františka Ondřeje Poupěte.\n\nZa svoji dlouholetou činnost v pivovarském oboru obdržela prof. Basařová řadu ocenění. Byla to  například cena \"Nejlepší pracovník pivovaru Prazdroj\" (1965), \"Vynikající pracovník Ministerstva zemědělství a výživy\" (1973), \"Zasloužilý pracovník koncernu pivovary a sladovny\" (1982), vyznamenání od odborných společností jako ČVTS, ČAZ, Chemická a Mikrobiologická společnost, dále medaile \"Za zásluhy o rozvoj pivovarsko-sladařského oboru na Slovensku\" (1984), \"Čestné uznání rektora VŠCHT\" (1985), \"Pamětní medaile B. Štefanovského za spolupráci s polytechnikou v Lodži\" (1985), \"Pamětní medaile FPBT VŠCHT\" (1994), \"Ballingova medaile FPBT–VŠCHT Praha\" (1999), \"Pamětní medaile prof. Votočka VŠCHT\" (2000), v novinářské anketě \"Osobnost roku v pivovarském oboru\" (2000).\n\nV roce 2002 byla uvedena do Síně slávy českého pivovarství a sladařství. V roce 2011 získala titul \"Honorary Connoisseur\" od Plzeňského Prazdroje, a. s. \n\nNa Pražském hradě převzala 28. října 2012 z rukou prezidenta České republiky státní vyznamenání, medaili Za zásluhy o stát v oblasti vědy, výchovy a školství.\n\nV roce 2015 obdržela Městskou historickou pečeť svého rodného města Plzeň. \n\nNyní dokončuje se spoluautory korekturu anglického vydání knihy Pivovarství. Teorie a praxe výroby piva, jejímž vydavatelem je Verlag Hans Carl v Norimberku. Dále  připravuje s pracovníky VÚPS Praha a s absolventy VŠCHT pracujícími v oboru pivovarství čtyřjazyčný pivovarský slovník (čeština, angličtina, němčina a ruština). Stále působí jako emeritní profesor VŠCHT Praha, spolupracuje s pivovary a Výzkumným ústavem pivovarským a sladařským v Praze. \n\nK jejím zálibám patří  vážná, především symfonická ale i komorní a operní hudba, historická literatura a literatura faktu a v neposlední řadě výstavy malířského umění. V mládí ráda sportovala, byla v juniorské rozšíření reprezentaci basketbalistek Československé republiky a provozovala další sporty.\n\n\n"}
{"id": "1211305", "url": "https://cs.wikipedia.org/wiki?curid=1211305", "title": "Kostel svatého Vavřince (Hradiště)", "text": "Kostel svatého Vavřince (Hradiště)\n\nKostel svatého Vavřince je římskokatolický filiální kostel v Hradišti u Bžan v okrese Teplice. Od roku 1964 je chráněn jako kulturní památka. Stojí na mírném návrší uprostřed vesnice.\n\nPostaven byl v barokním slohu v roce 1691 s finančním přispěním majitele teplického panství hraběte Jana Marka Clary-Aldringena a roku 1769 prošel přestavbou. Další úpravy proběhly v letech 1936–1937.\n\nJednolodní obdélný kostel má odsazený pravoúhlý presbytář a fasády členěné lizénovými rámci a polokruhově ukončenými okny. Vstup se nachází v západní štítové zdi s výklenky nad a po stranách portálu. Průčelí je zdůrazněno štítovým nástavcem, který má v bocích proláklá křídla s vázami a jehlanci. Za nástavcem se zdvihá nízká dřevěná věž. V lodi sklenuté neckovou klenbou stojí dřevěná kruchta. V presbytáři byla použita placková klenba zdobená freskou nejspíše z roku 1769 s motivem Poslední večeře.\n\nJedinými cennými prvky zařízení jsou nápisový náhrobní kámen Kateřiny Kostomlatské z Vřesovic (z roku 1557) a náhrobní kámen bořislavského faráře Aumeyera z roku 1680.\n\n"}
{"id": "1211311", "url": "https://cs.wikipedia.org/wiki?curid=1211311", "title": "Kamanová", "text": "Kamanová\n\nKamanová je obec na Slovensku v okrese Topoľčany v Nitranském kraji.\n\nPrvní písemná zmínka je z roku 1419. V obci je římskokatolický kostel Povýšení svatého Kříže z roku 1979.\n\n"}
{"id": "1211349", "url": "https://cs.wikipedia.org/wiki?curid=1211349", "title": "Sigismund Thalberg", "text": "Sigismund Thalberg\n\nSigismund Thalberg (8. ledna 1812 Ženeva – 27. dubna 1871 Neapol) byl rakouský klavírní virtuos a hudební skladatel. \n\nSigismond Thalberg se narodil v Pâquis nedaleko Ženevy. Podle legendy byl nemanželským synem rakouského šlechtice Moritze von Dietrichsteina a baronky Marie Julie Wetzlarové von Plankenstern. Podle křestního listu byli jeho rodiče Joseph Thalberg a Fortunée Stein, kteří pocházeli z Frankfurtu nad Mohanem.\n\nPřibližně v deseti letech přesídlil s matkou do Vídně. Podle vlastních vzpomínek navštívil premiéru Beethovenovy Deváté symfonie 7. května 1824 v divadle Theater am Kärntnertor. Matka která byla výbornou amatérskou klavíristkou byla jeho první učitelkou hudby.\n\nNa jaře roku 1826 studoval Thalberg u Ignaze Moschelesa v Londýně. Podle dopisu, který Moscheles napsal Felixi Mendelssohnu-Bartholdymu, byl v tobě již na takové úrovni, že mu nic nebránilo, aby se stal velkým umělcem. První veřejné vystoupení v Londýně se konalo 17. května 1826 a ve Vídni 6. dubna 1827 Od té doby ve Vídni pravidelně koncertoval. Jeho repertoár byl převážně klasický.\n\nNa počátku třicátých let studoval Thalberg kontrapunkt u Simona Sechtera. Ozvěny tohoto studia lze nalézt v jeho \"Fantasii op. 12\" na melodie Beliniho opery \"Norma\".\n\nV listopadu 1835 hrál Thalberg poprvé v Paříži na soukromém koncertě pořádaném rakouským velvyslancem. První veřejný sólový recitál v Paříži se konal 16. dubna 1836 . V následujících letech pak s mimořádným úspěchem vystupoval v mnoha koncertních sálech celé Evropy.\n\n22. července 1843 se oženil s Francescou (\"Cecchinou\"), dcerou Luigi Lablacheho operního basisty z pařížského divadla \"Théâtre des Italiens\".\n\nV letech 1855–1858 navštívil několikrát Spojené státy americké a Brazílii. Během jedné návštěvy uskutečnil více než 320 koncertů v osmdesáti městech USA a dalších 20 koncertů v Kanadě. Kromě toho hrál na nejméně dvaceti výchovných koncertech pro několik tisíc školáků. Kromě sólových koncertů účinkoval i na koncertech komorní hudby s houslistou Henrim Vieuxtempsem. V roce 1858 přijela do USA Thalbergova manželka, neboť jí dostihly zprávy, že Thalberg navázal mimomanželský vztah. 16. dubna 1858 porodila v New Yorku jistá Elena D'Angri dceru, o níž se předpokládalo, že je Thalbergova dcera a jíž dala jméno Zaré Thalberg. V roce 1875 debutovala pod jménem Zaré Thalberg Royal Italian Opera v Londýně sopranistka v roli Zerliny v Mozartově opeře Don Giovanni. Tato zpěvačka se však údajně ve skutečnosti jmenovala Ethel Western a narodila se v Anglii.\n\nPo návratu do Evropy se vzdal koncertního života a usídlil ve vile patřící svému tchánu v Posillipo nedaleko Neapole. Odpočinek přerušil na jaře roku 1862, kdy absolvoval několik koncertů v Paříži a v Londýně. Bylo mu nabídnuto místo na konzervatoři v Neapoli, které však nejprve nemohl přijmout, neboť neměl italské občanství a opakovanou nabídku o rok později odmítl.\n\nZemřel v Neapoli 27. dubna 1871. Je pohřben v Neapoli na \"Cimitero Monumentale di Poggioreale\". Zůstala po něm rozsáhlá sbírka rukopisů slavných skladatelů včetně J. S. Bacha, Georga Friedricha Händela, Wolfganga Amadea Mozarta, Josepha Haydna, Ludwiga van Beethovena, Franze Schuberta a dalších. Sbírka byla prodána v aukci.\n\nSigismond Thalberg byl jedním z nejznámějších a nejúspěšnějších skladatelů pro klavír 19. století. Jeho styl ovládl třicátá a čtyřicátá léta evropské hudby a byl často napodobován. Jeho dvě opery, \"Florinda\" a \"Cristina di Svezia\", však propadly.\n\n\n\n\n"}
{"id": "1211350", "url": "https://cs.wikipedia.org/wiki?curid=1211350", "title": "Seznam vrcholů v Hostýnsko-vsetínské hornatině", "text": "Seznam vrcholů v Hostýnsko-vsetínské hornatině\n\nSeznam vrcholů v Hostýnsko-vsetínské hornatině obsahuje pojmenované hostýnsko-vsetínské vrcholy s nadmořskou výškou nad 800 m a také všechny hory s prominencí (relativní výškou) nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 800 m. Celkem jich je 26, nejvyšší je Vysoká (1024 m n. m.), jediná tisícovka Hostýnsko-vsetínské hornatiny.\nSeznam vrcholů podle prominence obsahuje všechny hory a kopce Hostýnsko-vsetínské hornatiny s prominencí (relativní výškou) nad 100 metrů, bez ohledu na nadmořskou výšku. Celkem jich je 18. Nejprominentnější horou je Kelčský Javorník (prominence 387 metrů), druhá je Vysoká (prominence 224 metrů), jediná ultratisícovka pohoří.\n\n"}
{"id": "1211353", "url": "https://cs.wikipedia.org/wiki?curid=1211353", "title": "Miranovy duby", "text": "Miranovy duby\n\nMiranovy duby je skupina památných dubů nacházejících se v Ctěnickém háji, na cestě z Vinoře do Ctěnic. Jedná se celkem o jedenáct dubů, které byly vyhlášeny památnými v roce 2001.\n\nDuby byly vysázeny kolem roku 1773 či 1775 v době selského povstání vedeného rychtářem Josefem Miranem, proto se také duby někdy nazývají Miranovy. Jejich obvod činí 2,68–4,31 m, dosahují výšky 32–40 m a stáří se odhaduje na 240 let. Naposledy byly ošetřeny mezi 4. až 7, prosincem roku 2000. Všech jedenáct dubů je chráněno památkovým úřadem. Nejvýznamnější strom je č. 1 který stojí uprostřed cesty.\n"}
{"id": "1211354", "url": "https://cs.wikipedia.org/wiki?curid=1211354", "title": "Projekt 22220", "text": "Projekt 22220\n\nProjekt 22220 (jinak též třída LK-60Ja) je lodní třída jaderných ledoborců stavěných pro korporaci Rosatom. Celkem bylo objednáno pět jednotek této třídy. Jejich dodání je plánováno na roky 2019–2026. Po dokončení se stanou největšími a nejsilnějšími postavenými ledoborci na světě. Jejich provozovatelem bude dceřiná společnost Rosatomu Atomflot.\n\nKonstrukci plavidel navrhla ruská společnost CKB Ajsberg. Všechny tři ledoborce této třídy staví loděnice Baltinskij zavod (součást koncernu Objediňonnaja sudostroitelnaja korporacija) v Petrohradu. Celková cena projektu je odhadována na 122 miliard rublů (cca 1,9 miliardy amerických dolarů).\n\nReaktory RITM-2000, navržené konstrukční kanceláří OKBM Afrikantov, vyrábí ZIO-Podolsk (součást koncernu Rosatom). Slavnostní první řezání oceli na nová plavidla proběhlo v listopadu 2012 a kýl prototypové jednotky \"Arktika\" byl založen o rok později. V září 2016 byla dokončena instalace reaktorů. Jejich dodání bylo původně plánováno na roky 2017–2020. Později byl termín posunut na roky 2019–2022. Prototypový ledoborec \"Arktika\" v prosinci 2019 zahájil zkoušky.\n\nJednotky projektu 22220:\nDíky měnitelné hloubce ponoru budou moci operovat jak na otevřeném moři, tak v ústí řek. Plavidla budou pohánět dva tlakovodní reaktory RITM-200, každý o tepelném výkonu 175 MW a elektrickém výkonu 60 MW. Ledoborce budou schopny prorážet led silný až 3 metry. Nejvyšší rychlost dosahuje 22 uzlů.\n"}
{"id": "1211355", "url": "https://cs.wikipedia.org/wiki?curid=1211355", "title": "Škodův palác", "text": "Škodův palác\n\nŠkodův palác je historická budova na Novém Městě v Praze 1 a současné sídlo Magistrátu hlavního města Prahy. Pozdně kubistická budova v ulici Jungmannova byla postavena v roce 1929 pro Škodovy závody podle návrhu významného architekta Pavla Janáka (je autorem mimo jiné i paláce Adria, Černínského paláce či pardubického krematoria). Autorem prováděcího projektu a dodavatelem stavby byla stavební firma Nekvasil z Karlína, v budově následně sídlilo generální ředitelství Škodových závodů. V říjnu 2017 změnila budova majitele. Investiční společnost GLL Real Estate Partners (GLL) sídlící v Mnichově koupila 100% podíl společnosti Škodův palác s. r. o. od firmy Guyana Holding Sarl., která do té doby Škodův palác vlastnila.\n\nPůvodním záměrem bylo zahustit stávající zástavbu, kterou určoval hlavně pozdně barokní Thun-Salmovský palác. Zájem v lokalitě stavět měla rovněž společnost Melantrich. Následně ale pozemky i budovu zakoupily Škodovy závody a o vypracování návrhu je požádán architekt Troníček, vedoucí architekt stavební a projekční firmy Nekvasil z Karlína. Architektem budovy se stal profesor pražské Uměleckoprumyslové školy Pavel Janák, jehož portfolio zahrnovalo také sousední palác Adria. Jeho první návrh z roku 1924 se sice setkal s kladným přijetím na památkovém úřadě (předpokládal zahrnout stávající barokní fasádu do nové uliční fronty), objednatel i investor však spokojeni nebyli. Realizace se proto dočkal až druhý Janákův návrh.\n\nAčkoliv byla stavba dokončena už kolem roku 1929, ještě do 30. let byla různě upravována. Hlavní změnou bylo nároží Jungmannovy a Charvátovy ulice, kde se objevil autosalon. Ani tato podoba však budově nezůstala. Na první fázi navázal další krok, dostavba druhé části . Ta se dokončení dočkala v roce 1938 a zahrnovala i úpravu druhého suterénu pro potřeby krytu civilní obrany.\n\nŠkodův palác dodnes představuje velkorysé stavební dílo: zastavená plocha je cca 5 000 m², při 2 podzemních a 7 nadzemních podlažích je celková užitná plocha téměř 28 000 m². Tyto plochy jsou rozloženy kolem dvou vnitřních dvorů tak, aby byl omezen počet prostor bez přirozeného osvětlení a aby zároveň docházelo k optimálnímu provětrávání. Do nadzemních podlaží jsou situovány kancelářské prostory (za zmínku stojí především reprezentativní plochy pro ředitele Škodu ve druhém nadzemním podlaží), v podzemí se nachází technické a provozní zázemí, archivy, rozsáhlý trezor a již zmiňovaný kryt. Budova je obsluhována 7 schodišti s výtahy.\n\nI ve 21. století budova splňuje nároky na funkčnost, a to především díky díky svému flexibilnímu prostorovému využití kancelářského a společného prostoru v objektu. Jednoduché členění interiéru na nezávislá oddělení umožňuje existence více vchodů do budovy. V letech 1994–2004 byl palác hlavním sídlem Energetické skupiny ČEZ .\n\nPůvodní vlastník paláce, společnost ČEZ, nabídla v roce 2003 Praze odkup budovy za 1,7 miliardy Kč, což zastupitelé odmítli. V roce 2005 Škodův palác kupuje společnost Copa Retail podnikatele Sebastiana Pawlowského, který za ni zaplatil 850 milionů.\nO rok později si Praha nechtěnou budovu pronajímá na 20 let jako sídlo pro své úředníky za 4,5 miliardy.\nMěsto vedlo se Sebastianem Pawlowskim soudní spor, který ale v roce 2014 pohrálo. Sama primátorka města Prahy Adriana Krnáčová o smlouvě řekla, že je platná.\n\nV současné době sídlí ve Škodově paláci odbory Magistrátu hl. města Prahy - např. odbor ochrany prostředí, odbor kultury, památkové péče a cestovního ruchu nebo odbor živnostenský či odbor dopravy. Za tímto účelem bylo provedeno několik stavebních zásahů: stavební úpravy byly vedeny snahou rozvolnit z dnešního pohledu přece jen příliš sevřený půdorys a scelit zejména nejmenší kancelářské plochy do větších celků. Na všech podlažích jsou pak kancelářské plochy doplněny nezbytným provozním zázemím. Zásadní úpravou je komunikační propojení obou objektů prodloužením původní pasáže se vstupy z ulic Jungmannova a Charvátova. Na ni jsou navázány prostory administrativně správních agend a plochy věnované informacím a prezentaci Prahy. Své místo zde našly také služby jako kopírování, občerstvení, ověřování podpisů apod. Podzemní podlaží jsou upravena jako archivy, technické a technologické zázemí objektu .\n\nNovinkou, která Pražanům výrazně usnadní komunikaci s úřadem, je moderně zařízená podatelna v přízemí budovy. Chodba budovy připomíná pasáž v prostoru, kde byly realizovány jen minimální zásahy do původního plánu budovy, jsou časté výstavy .\n\nV říjnu 2016 dostala respektovaná architekta Eva Jiřičná za úkol vytvořit vizi, jak by měl být tento palác proměněn v inspirující a přívětivý moderní prostor s obchody a kancelářemi, a to současně při respektování historické hodnoty původního designu. \n\nBudova bohužel přišla o krásné logo na atice od Otto Gutfreunda. Tvořilo jej soukolí s motivem známého okřídleného šípu. Za obrovskou ztrátou stojí paradox: plastika byla sejmuta za účelem renovace, omylem však skončila ve sběrných surovinách. Stále však existuje její model, proto je možnost dílo v budoucnosti obnovit .\n\n"}
{"id": "1211356", "url": "https://cs.wikipedia.org/wiki?curid=1211356", "title": "Triola", "text": "Triola\n\nTriola může znamenat:\n"}
{"id": "1211358", "url": "https://cs.wikipedia.org/wiki?curid=1211358", "title": "Hemiola", "text": "Hemiola\n\nHemiola ( \"hemiolos\" = „jeden a půl“, „půldruhého“) je rytmický akcentický posun. Termín spadá do staré hudební notace (černé a bílé mensurální notace, renesanční i barokní hudby), ale nově se objevuje i v některých soudobých skladbách.\n\nPrincip hemioly spočívá ve vložení trojdobého rytmického celku do dvoudobé rytmické struktury, či opačně. Tzn. v rámci třídobého rytmu vzniká hemiola složením dvou dvoudobých taktů do jednoho \"velkého\" třídobého taktu.\n\nHemioly se v notovém zápisu nijak zvlášť neoznačovaly, nýbrž bylo nutné umět je vyčíst z kontextu. Hemioly vznikly z pravidelného taktového přízvuku jako výsledek odchylky následujícím způsobem:\n\n\n\nAkcentem v polovičním rozestupu vzniká jediný nadřazený / takt, čímž dochází k elegantnímu zpomalení hybnosti taktu. Tento efekt se často objevuje v barokních kadencích, především v závěru frází courantových částí skladby. Hemioly se objevují také v /- nebo / taktu.\n\nPříklad zobrazení hemioly:\nV renesanci se hemiola často označovala kolorováním resp. začerněním noty v tehdy běžném / taktu (označení / není v tomto případě označením taktu)<br>\n\nTato figura je ovšem známa také v hudebních rytmech jiných kultur i částí světa. V různých variacích se vyskytuje např. v druhu flamenca (zvaného bulerías) a v mnoha podobách se vyskytuje také latinskoamerické hudbě.\n\nJiného interpretačního způsobu použil Leonard Bernstein v písni \"America\" z muzikálu \"West Side Story\", kde se nachází v ústředním motivu (navozující dojem duolového rytmického schématu, po němž následuje triolový rytmus)\n\n\n"}
{"id": "1211359", "url": "https://cs.wikipedia.org/wiki?curid=1211359", "title": "Advanced Systems Format", "text": "Advanced Systems Format\n\nAdvanced Systems Format (dříve nazývaný Advanced Streaming Format, Active Streaming Format) je proprietární formát kontejneru pro digitální audio/digitální video, zvláště určený pro streamování médií od společnosti Microsoft. ASF je součástí Media Foundation framework.\n\nASF je založen na principu serializovaných \"objektů\" , které jsou  identifikovány pomocí GUID značky.\n\nFormát nespecifikuje, jakým způsobem (jakým kodekem) je video nebo zvuk kódován; určuje pouze strukturu video/audio streamu. Funguje podobně jako kontejnery formátů QuickTime, AVI, nebo Ogg. Jedním z cílů ASF byla podpora přehrávání ze streamů, HTTP serverů a místních úložných zařízeních, jako jsou pevné disky.\n\nNejčastější media obsažené v ASF souborů jsou Windows Media Audio (WMA) a Windows Media Video (WMV). Nejčastější soubor rozšíření pro soubory ASF jsou rozšíření .WMA (audio soubory pouze pomocí Windows Media Audio, s MIME typem codice_1) a .WMV (soubory obsahující video pomocí Windows Media Audio a Video kodeky, s typ MIME codice_2). Tyto soubory jsou stejné staré .ASF soubory, ale pro jejich rozšíření a MIME-type různých rozšíření se používají, aby bylo snazší identifikovat obsah multimediálního souboru.\n\nASF soubory mohou také obsahovat objekty představující metadata, například jméno interpreta, název skladby, název alba, žánr, nebo autora video stopy, stejně jako ID3 tagy z MP3 souborů. \nSpecifikace je ke stažení z webu společnosti Microsoft, a formát může být realizován v rámci licence od společnosti Microsoft, který však neumožňuje distribuci zdrojů a není kompatibilní s open source licencí. Autor projektu svobodného software VirtualDub oznámil, že ho zaměstnanec společnosti Microsoft informoval s tím, že jeho software, porušil patent Microsoftu týkající se ASF přehrávání.Některé opravy chyb techniky související s ASF jsou patentovány v usa (United States Patent 6,041,345 Levi, et al. 21. března 2000) společností Microsoft.\n\n"}
{"id": "1211366", "url": "https://cs.wikipedia.org/wiki?curid=1211366", "title": "Jiří Brdlík (politik)", "text": "Jiří Brdlík (politik)\n\nJiří Brdlík (* 11. září 1957 Karlovy Vary) je český politik a lékař – urolog, od roku 2012 zastupitel Karlovarského kraje, od roku 2006 zastupitel města Karlovy Vary, člen ODS.\n\nVystudoval karlovarské gymnázium a následně i Lékařskou fakultu Univerzity Karlovy v Plzni (získal titul MUDr.). Po absolvování vojenské služby nastoupil jako lékař na urologické oddělení nemocnice v Karlových Varech, kde po složení atestačních zkoušek pracoval jako zástupce primáře. Od roku 1995 provozuje vlastní zdravotnické pracoviště \"Urocentrum Karlovy Vary\".\n\nJiří Brdlík žije ve městě Karlovy Vary, konkrétně v části Olšová Vrata. Je ženatý, s manželkou Hanou má dvě dcery. Ve volném čase se zajímá o sport. Od roku 1985 je dobrovolným členem a lékařem Horské služby Krušné hory.\n\nDo komunální politiky se pokoušel vstoupi, když ve volbách v roce 1998 kandidoval jako nestraník za Volbu pro město do Zastupitelstva města Karlovy Vary, ale neuspěl. Nepodařilo se mu to ani ve volbách v roce 2002, kdy opět kandidoval jako nestraník za Volbu pro město na kandidátce subjektu \"Karlovarská koalice\" (tj. US-DEU, KDU-ČSL a VPM). Zastupitelem města se stal až po volbách v roce 2006, kdy kandidoval už jako člen ODS (do strany vstoupil v roce 2003). Mandát pak obhájil ve volbách v letech 2010 i 2014. Ve všech třech případech svého zvolení získal druhý nejvyšší počet preferenčních hlasů, což mu pomohlo zejména v roce 2014, kdy byl na kandidátní listině původně na 7. místě (strana přitom získala jen dva mandáty).\n\nV krajských volbách v roce 2004 kandidoval za ODS do Zastupitelstva Karlovarského kraje, ale neuspěl. Krajským zastupitelem se stal po volbách v roce 2012, kdy se díky preferenčním hlasům posunul z 15. nevolitelného místa na konečnou čtvrtou pozici. Ve volbách v roce 2016 mandát obhájil.\n\nVe volbách do Poslanecké sněmovny PČR v roce 2013 kandidoval za ODS v Karlovarském kraji, ale neuspěl. Ve volbách do Senátu PČR v roce 2016 kandidoval za ODS v obvodu č. 1 – Karlovy Vary. Se ziskem 13,67 % hlasů skončil na 4. místě a do druhého kola nepostoupil.\n"}
{"id": "1211367", "url": "https://cs.wikipedia.org/wiki?curid=1211367", "title": "Jiří Brdlík", "text": "Jiří Brdlík\n\nJméno a příjmení Jiří Brdlík má více nositelů:\n\n"}
{"id": "1211369", "url": "https://cs.wikipedia.org/wiki?curid=1211369", "title": "Josef Bejr", "text": "Josef Bejr\n\nJosef Bejr (* 9. listopadu 1974) je bývalý český fotbalový brankář.\n\nV nejvyšší české soutěži chytal za SK Dynamo České Budějovice. Nastoupil ve 4 ligových utkáních. V nižších soutěžích chytal i za FK Slavia Mladá Boleslav a EMĚ Mělník. V sezoně 1988/89 se stal s mužstvem Autoškoda Mladá Boleslav žákovským mistrem Československa.\n\n"}
{"id": "1211372", "url": "https://cs.wikipedia.org/wiki?curid=1211372", "title": "Nortonův záliv", "text": "Nortonův záliv\n\nNortonův záliv () je záliv Beringova moře Tichého oceánu ležící na západním pobřeží Aljašky.\n\nLeží jižně od Sewardova poloostrova, má délku přibližně 240 kilometrů a šířku až 200 kilometrů. Po Fletcheru Nortonovi, který byl v té době předsedou Dolní sněmovny Spojeného království, jej pojmenoval mořeplavec James Cook, který záliv prozkoumal v září 1778.\n\nNejvýznamnějšími přítoky do zálivu jsou Koyuk na severovýchodě zálivu a Yukon, který do do zálivu ústí jen částí své delty na jihozápadním okraji. Největším lidským sídlem je město Nome na severozápadě zálivu; kromě něj je na břehu řada vesnic.\n"}
{"id": "1211373", "url": "https://cs.wikipedia.org/wiki?curid=1211373", "title": "Sup chocholatý", "text": "Sup chocholatý\n\nSup chocholatý (\"Trigonoceps occipitalis\") je druh supa z čeledi jestřábovití (Accipitridae) a monotypického rodu \"Trigonoceps\". Je navrhováno s tímto rodem sloučit všechny čtyři monotypické rody jemu příbuzné do jednoho rodu \"Aegypius\". Supa chocholatého popsal William John Burchell v roce 1824. Dle Mezinárodní svaz ochrany přírody je řazen mezi kriticky ohrožené druhy.\nSup chocholatý je ptákem afrotropické oblasti. Vyskytuje se v subsaharské Africe v areálu o rozloze 6 910 000 km od Senegalu přes Etiopii a východ Afriky až po Jihoafrickou republiku. K životu dává přednost suchým nížinným lesům nebo savanám se stromy, v Etiopii však žije také ve větších výškách až do 4000 m n. m., obývá rovněž pouště. Žije především tam, kde roste baobab prstnatý (\"Adansonia digitata\"), jenž je oblíbeným místem ke stavbě hnízd. Vyhýbá se oblastem osídlených lidmi.\nSup chocholatý je menším druhem supa, měří až 85 cm a váží 3,3 až 5,3 kg. Rozpětí křídel dosahuje 230 cm. Samci a samice dosahují přibližně stejné velikosti. Ostré zakřivené pařáty slouží k úchopu a párání. Křídla jsou uzpůsobena k plachtění. Sup chocholatý patří mezi nejbarevnější supy Afriky. Tělo, ocas a křídla mají černé zbarvení, nohy jsou růžové, „kalhotky“ bílé. Bílé zbarvení má i peří na hlavě, okolo očí se rozprostírá růžová kůže. Červený silný zobák je lemován modrým ozobím. Mláďata jsou tmavohnědá s bílou hlavou.\n\nSup chocholatý žije samostatně nebo v párech, přičemž není stěhovavý. Probouzí se obvykle dříve než ostatní druhy supů. Je tichý a vrčivé zvuky vydává pouze při chránění potravy. Tu tvoří převážně čerstvě uhynulá zvířata, která vyhledává při plachtění nad krajem, dovede však také aktivně zabíjet některé tvory, jako drobné plazy nebo plameňáky. Obvykle se dostane k mršině první a krmí se do příletu ostatních supů. Pokud se objeví, obvykle si urve kus potravy a odejde s ní pryč, straní se přítomnosti ostatních. V případě napadení skáče do vzduchu a útočí na narušitele pařáty. K rozmnožování dochází jednou ročně převážně během období sucha od května do srpna. Do hnízda na vysokém stromě složeného z klacků samice klade 1 vejce. Někdy používá hnízdní pár více hnízd a o starají se o ně střídavě. Doba inkubace trvá 55 až 56 dní, poté se vyklube mládě, kterému rodiče po dobu 115 dnů zajišťují potravu vyvrhováním do krku. V 6 a více měsících se opeří.\nPřeměna přirozeného prostředí a úbytek středně velkých savců je jedna z největších hrozeb pro tento druh. Rovněž otravy, ať už náhodné nebo úmyslné a obchod do tradiční medicíny snižuje početnost supa chocholatého. Kvůli malé populaci a rychlému poklesu je sup chocholatý řazen mezi kriticky ohrožené druhy. Před tím (2012) byl hodnocen jako zranitelný.\n\nDruh je zapsán na II. přílohu Úmluvě o mezinárodním obchodu s ohroženými druhy volně žijících živočichů a rostlin a chráněn v řadě afrických zemí.\n\n"}
{"id": "1211375", "url": "https://cs.wikipedia.org/wiki?curid=1211375", "title": "Kotevnice", "text": "Kotevnice\n\nKotevnice (\"Rhexia\") je rod rostlin z čeledi melastomovité. Jsou to vzpřímené vytrvalé byliny nebo polokeře s jednoduchými vstřícnými listy a čtyřčetnými květy. Rod zahrnuje 13 druhů a vyskytuje se v Severní Americe a Karibiku. Na rozdíl od všech ostatních rodů čeledi melastomovité má těžiště rozšíření v mírném pásu. Květy jsou navštěvovány včelami a čmeláky a mají zajímavý způsob opylování.\n\nKotevnice jsou vytrvalé rostliny, každoročně znovu vyrůstající z polodřevnatého vzpřímeného stonku (kaudexu), z horizontálního oddenku nebo výjimečně z hlízy (\"R. virginica\"). Semenáče mají rychlý růst a často kvetou již prvním rokem. Listy jsou jednoduché, vstřícné, křižmostojné, přisedlé nebo krátce řapíkaté, lysé nebo chlupaté. Žilnatina je u většiny druhů tvořena 3 od báze jdoucími, obloukovitými hlavními žilkami, řidčeji je hlavních žilek více nebo naopak jen jedna. Listy jsou téměř celokrajné nebo na okraji pilovité.\n\nKvěty jsou čtyřčetné, pravidelné (s výjimkou tyčinek), přisedlé nebo krátce stopkaté, uspořádané ve vrcholičnatých květenstvích, zpravidla v jednoduchých nebo složených vidlanech, u některých druhů redukovaných na jediný květ. Češule je válcovitá až lahvicovitá. Kališní lístky jsou trojúhelníkovité. Koruna je čtyřčetná, korunní lístky jsou široce podlouhlé až téměř okrouhlé. Koruna brzy opadává, u některých druhů již první den. Tyčinek je 8. Semeník je spodní, obsahuje 4 komůrky s mnoha vajíčky a nese jedinou čnělku. Plodem je pouzdrosečná tobolka obklopená vytrvalou češulí.\n\nRod kotevnice zahrnuje 13 druhů. V rámci čeledi melastomovité je tento rod unikátní tím, že se vyskytuje převážně v mírném pásu. Je rozšířen ve východní polovině Severní Ameriky a na Karibských ostrovech. Společně s \"Tetrazygia bicolor\", rostoucí na jižní Floridě, je to jediný rod čeledi melastomovité zastoupený v USA. Převážná většina druhů se vyskytuje na pobřežních pláních jihovýchodu USA. Pouze jediný druh (\"R. virginica\") zasahuje na sever do Kanady do provincií Ontario a Nové Skotsko. Směrem na jih zasahuje mimo území USA pouze druh \"R. cubensis\", který se vyskytuje i na Karibských ostrovech Kuba, Dominikánská republika a Portoriko.\n\nKotevnice rostou na chudých, kyselých, písčitých až rašelinných půdách. Nejčastěji se vyskytují na bažinách, v příkopech, savanách a vlhkých borových lesích (\"pine flatwoods\"). Většina druhů roste spíše na narušených místech a v pozdějších sukcesních stádiích mizí.\n\nKvěty kotevnic jsou opylovány různými druhy včel a čmeláky, sbírajícími pyl. Je u nich podobně jako u řady jiných melastomovitých vyvinut specializovaný způsob opylování, známý jako \"buzz-pollination\". Prašníky se v horní části otevírají pórem a k uvolnění pylu je třeba aktivní činnosti opylovače. Ten je přilákán žlutou barvou prašníků, simulující hojnou nabídku pylu. V pozdějších stádiích vývoje květu se prašníky barví do červena a pro opylovače již nejsou lákavé. V plně otevřeném květu jsou tyčinky obloukovitě zvednuté, směřují všechny jedním směrem a pod nimi je umístěna tuhá, esovitě prohnutá čnělka. Hmyz dosedlý na květ se zachytí na konci tyčinek a začne v rychlé frekvenci vibrovat, přičemž vytřásá pyl z jednoho prašníku po druhém a shromažďuje jej na zadních nohách a spodní straně zadečku.\nNěkteré druhy jsou samosprašné, jiné cizosprašné.\n\nRod \"Rhexia\" je v rámci čeledi melastomovité řazen do podčeledi \"Melastomoideae\" a tribu \"Rhexieae\". Blízce příbuzným rodem je \"Arthrostemma\", rod rozšířený v Mexiku, Střední a Jižní Americe a na Havaji.\n\n\"Rhexia virginica\" je někdy pěstována jako hlíznatá rostlina. Vyžaduje plné slunce a písčitou půdu s obsahem humusu. Listy tohoto druhu jsou jedlé a je možno je použít do salátu.\n\n"}
{"id": "1211377", "url": "https://cs.wikipedia.org/wiki?curid=1211377", "title": "Preseľany", "text": "Preseľany\n\nPreseľany jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1280. V obci je římskokatolický kostel svaté Alžběty Uherské z roku 1322 a kaple svaté Anny z roku 1804.\n\nV katastru obce Preseľany se dne 29. srpna 1708 odehrála velká bitva mezi kuruci a labanci.\n\n\n"}
{"id": "1211379", "url": "https://cs.wikipedia.org/wiki?curid=1211379", "title": "Solčany", "text": "Solčany\n\nSolčany jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1113. V obci je římskokatolický kostel Všech svatých a kaštel s parkem.\nV katastrálním území obce se nachází přírodní rezervace Solčiansky háj.\n\n"}
{"id": "1211383", "url": "https://cs.wikipedia.org/wiki?curid=1211383", "title": "Stefanusalliansen", "text": "Stefanusalliansen\n\nOrganizace vznikla pod vlivem svědectví Richarda Wurmbranda o perzekuci křesťanů v zemích Východního bloku. Založena byla roku 1967 pod názvem Misie za železnou oponou (\"Misjon bak Jernteppet\") Vyvíjela aktivity i na území Československa, které generální tajemník organizace John Victor Selle po sametové revoluci navštívil. Roku 1990 se organizace přejmenovala na Norskou misii na východ (\"Norsk Misjon i Øst\") a rozšířila svou působnost i na oblast Blízkého i Dálného východu. Roku 2001 se stala formálním partnerem organizace Christian Solidarity Worldwide. Od roku 2012 nese nynější název.\n\nOd roku 2005 udílí osobnostem, které se zasloužily o náboženskou svobodu „Štěpánovu cenu“ (\"Stefanusprisen\").\n\n"}
{"id": "1211390", "url": "https://cs.wikipedia.org/wiki?curid=1211390", "title": "Národní pedagogické muzeum a knihovna J. A. Komenského", "text": "Národní pedagogické muzeum a knihovna J. A. Komenského\n\nNárodní pedagogické muzeum a knihovna J. A. Komenského (zkr. NPMK, NPMKJAK) je instituce se sídlem v Praze, Valdštejnská 20, která vznikla 1. července 2011 v souladu s Opatřením \"Ministerstva školství, mládeže a tělovýchovy\" (čj. 19 018/2011-I/3) začleněním Národní pedagogické knihovny Komenského do muzea s původním názvem Pedagogické muzeum J. A. Komenského.\n\nMuzeum J. A. Komenského, které patří mezi nejstarší muzea v České republice, vzniklo v roce 1892 jako výraz snahy českých učitelů o uchování a dokumentování historických tradic českého školství a pedagogiky. Od roku 1991 je státním rezortním muzeem \"Ministerstva školství, mládeže a tělovýchovy\". V roce 1996 se sídlem muzea staly historické budovy ze 14. století: Dům U Zlatého slunce a Dům U Zlatého šífu na adrese Valdštejnská 18-20, Praha 1-Malá Strana.\n\nMuzeum je badatelským a dokumentačním centrem orientovaným na dějiny českého školství, pedagogiky, učitelstva a vzdělanosti v návaznosti na život, dílo a odkaz J. A. Komenského. Sbírkový fond tvoří knihovna specializovaná na vývoj českého školství v evropském kontextu, archiv písemností klasiků české pedagogiky (včetně tzv. Slavína), fotoarchiv, sbírka vzácných školních pomůcek včetně školních obrazů, grafických listů, uměleckých tisků, map. Nedílnou součástí je \"Archiv Přemysla Pittra a Olgy Fierzové\".\n\nPedagogická knihovna J. A. Komenského, součást Národního pedagogického muzea a knihovny J. A. Komenského, je veřejně přístupnou odbornou knihovnou. Sídlí na adrese Jeruzalémská 957/12, Praha 1 (do roku 2016 na adrese Mikulandská 134/5, Praha 1). Pedagogická knihovna J. A. Komenského se zaměřuje na oblast výchovy, vzdělávání a školství. Své služby nabízí a poskytuje nejen učitelům a studentům pedagogických oborů středních a vysokých škol, ale i studujícím společenskovědních oborů a zájemcům z řad široké veřejnosti. \n\nPedagogická knihovna vznikla v roce 1919 a jejím hlavním úkolem bylo přispívat ke studiu pedagogiky a československého školství získáváním knižní a časopisecké literatury vhodné ke studiu pedagogiky a jejích věd pomocných, zejména se zřetelem ke školské reformě. Velký důraz byl kladen na získávání moderní pedagogické literatury zabývající se reformou školství. K těmto zásadám se knihovna hlásí i dnes. Mezi speciální sbírky patří sbírka učebnic pro základní a střední školy od začátku 19. století a jedinečná sbírka našich i zahraničních slabikářů, učebních osnov, plánů, učebních textů všech vysokých škol bývalého Československa, po roce 1990 především skript pedagogických fakult, dále sbírky pedagogických časopisů od 30. let 19. století do současnosti. Součástí knihovny je též Sukova studijní knihovna literatury pro mládež, která je největší relativně úplnou sbírkou literatury pro děti a mládež, vydávané na území naší republiky od konce 18. století po současnost.\n\nNárodní pedagogické muzeum a knihovna J. A. Komenského bylo na základě usnesení české vlády v březnu 2011 pověřeno vybudováním Památníku romského holocaustu v Hodoníně u Kunštátu. Dne 30. 6. 2016 byly stavební práce na areálu budoucího Památníku Hodonín dokončeny a 19. 7. 2016 byly dostavěné objekty zkolaudovány.\n\nOd ledna 2018 se stalo provozovatelem památníku Muzeum romské kultury.\n\n"}
{"id": "1211391", "url": "https://cs.wikipedia.org/wiki?curid=1211391", "title": "Australané", "text": "Australané\n\nAustralané jsou národ, jehož identita je spjata se státem Austrálie (Australský svaz vznikl roku 1901). Podobně jako Američané tak patří ke státním národům, které identitu neopírají o etnicitu či jazyk. Historicky byl australský národ složen převážně z britských přistěhovalců (původně trestanců), kteří osidlovali příbřežní oblasti Austrálie, a také z původních obyvatel, tzv. Austrálců. O pozici Austrálců v novodobém australském politickém národě se vedou dodnes vášnivé debaty (tzv. \"History wars\"). Jazykem drtivé většiny Australanů je angličtina, či přesněji její místní verze. Australané sami sebe často nazývají \"\"Aussies\"\" (spisovná anglická verze je \"Australians\"). Kromě zhruba 23 milionů obyvatel Austrálie si australskou identitu uchovává asi 400 000 těch, kdo z Austrálie odešli do Spojeného království, což je pro Australany nejobvyklejší migrační destinace.\nNobelovu cenu za fyziku získali dva rodilí Australané William Lawrence Bragg (též občan Velké Británie) a Alexandr Michajlovič Prochorov (též občan SSSR). Také ji získal naturalizovaný Australan Brian Schmidt (narozen v USA). Nobelovu cenu za chemii získal John Cornforth (též občan Velké Británie).\nNejvíce Australané uspěli při udílení Nobelových cen za fyziologii nebo lékařství. K australským laureátům patří Elizabeth Blackburnová (též občanka USA), Barry Marshall, Robin Warren, Peter C. Doherty, John Carew Eccles, Frank Macfarlane Burnet a Howard Florey. Naturalizovaným Australanem byl Bernard Katz (narozen v Německu).\n\nK významným představitelům australské vědy patřil i anatom a antropolog Raymond Dart, vynálezce černé skřínky David Warren, astronom James Dunlop (narozen ve Skotsku), průkopník radiové astronomie Grote Reber (narozen v USA), průkopník jaderné fúze a fyzik Mark Oliphant či matematik a nositel Fieldsovy medaile Terence Tao.\n\nV oblasti sociálních a humanitních věd je to nositel Nobelovy ceny za ekonomii John Harsanyi. Klasikem australské filozofie je Samuel Alexander (jakkoli se prosadil hlavně v Británii). V současnosti australskou filozofii reprezentují zejména Peter Singer a David Chalmers. Významným archeologem byl Vere Gordon Childe, psychologem Elton Mayo, lingvistiku rozvinuli zejména Michael Halliday.\n\nNejvýznamnějším australským architektem je nositel prestižní Pritzkerovy ceny Glenn Murcutt (narozen v Anglii), malířem pak Sidney Nolan.\n\nOd roku 2006 byl australským občanem i spisovatel a nositel Nobelovy ceny za literaturu John Maxwell Coetzee (narozen v JAR). Dalším literárním nobelistou byl Patrick White (narozen v Anglii). Významnou představitelkou feminismu byla spisovatelka Germaine Greerová. Ke klasikům australské literatury patří Pamela Lyndon Traversová, která stvořila postavu chůvy Mary Poppinsové, populární zvláště v anglosaském světě. Ke známým autorům patří i Colleen McCulloughová, Peter Carey, Richard Flanagan, nebo autor \"Schindlerova seznamu\" Thomas Keneally. V žánru sci-fi se prosadil Greg Egan.\n\nMnozí australští herci získali světový věhlas v Hollywodu, jako Errol Flynn, Russell Crowe, Nicole Kidmanová, Cate Blanchettová, Naomi Wattsová či Heath Ledger. Série \"X-men\" celkem nedávno proslavila Hugh Jackmana, filmy jako \"Thor\" či \"Avengers\" Chrise Hemswortha, Spielbergův snímek \"Mnichov\" Erica Banu, \"Stroj času\" Guy Pearce. Australanem byl i jeden z představitelů Jamese Bonda George Lazenby. V televizním seriálu \"Mentalista\" se proslavil Simon Baker. Televize zajistila celosvětovou proslulost i \"lovci krokodýlů\" Stevu Irwinovi či šiřiteli křesťanství Nicku Vujicicovi.\n\nZ režisérů se v Hollywoodu prosadili Baz Luhrmann, George Miller či Bruce Beresford. Hlavní postavou tzv. australské nové vlny byl režisér Peter Weir. Jako tvůrce hudebních videoklipů se prosadil Russell Mulcahy.\n\nÚspěšné jsou i australské modelky jako Miranda Kerrová nebo Elle Macphersonová.\n\nAustralané se podobně jako jiní umělci z anglofonního prostoru poměrně hodně prosazují v globální popové a rockové hudbě. Nejslavnějšími australskými kapelami jsou AC/DC (frontman Bon Scott), Bee Gees, 5 Seconds of Summer, INXS (Michael Hutchence), Dead Can Dance (Lisa Gerrard), Savage Garden (Darren Hayes), Men at Work či Midnight Oil. Ze sólových umělců Kylie Minogue, Nick Cave, Natalie Imbruglia, Sia Furler či Jason Donovan. Olivia Newton-John (narozená v Anglii) se proslavila ve filmovém muzikálu \"Pomáda\". Michael Balzary je kytaristou americké skupiny Red Hot Chili Peppers. Jako akustický kytarista proslul Tommy Emmanuel.\n\nVýznačné místo v australské hudbě má skladatel Percy Grainger. V oblasti vážné hudby si získali kredit operní pěvkyně Joan Sutherlandová a Nellie Melba.\n\nZakladatelem Australské federace byl Edmund Barton, první premiér země. Nesrovnatelnou pozici měl v politických dějinách Austrálie premiér Robert Menzies, který svou funkci zastával rekordních 18 let. K nejznámějším Australanům současnosti patří aktivista a zakladatel Wiki-leaks Julian Assange.\n\nPři výzkumu Antarktidy se uplatnil cestovatel a polárník Douglas Mawson (narozen v Anglii). Nejznámějším australským obchodníkem je mediální podnikatel Rupert Murdoch. Proslaveným zločincem byl Ned Kelly.\n\nVe sportu mají Australané mimořádnou tenisovou tradici. Do 60. let 20. století Australané v tenise dominovali, z této éry pocházejí jména legend jako Rod Laver, John Newcombe, Evonne Goolagongová, Margaret Courtová, Ken Rosewall či Roy Emerson. V tzv. open éře, která začala na konci 60. let, výsadní postavení ztratili, přesto se řada australských tenistů prosadila, jako například světová jednička a vítěz Wimbledonu Lleyton Hewitt, světová jednička Patrick Rafter či vítěz Wimbledonu Pat Cash. Mimořádně úspěšný pár pro čtyřhru vytvořili Mark Woodforde a Todd Woodbridge.\n\nV Austrálii má velkou tradici také automobilový sport, mj. i proto, že na sousedním Novém Zélandu vznikla slavná stáj Formule 1 McLaren, která dávala Australanům často příležitost. Jack Brabham se v závodech F1 stal trojnásobným mistrem světa. Jeden titul si připsal Alan Jones. Donedávna po okruzích kroužil i Mark Webber, který v šampionátu F1 dosáhl na třetí místo. I v závodech motocyklů měli Australané své eso: Casey Stoner je dvojnásobným mistrem světa.\n\nAustralané dlouho odmítali, podobně jako Američané, propadnout fotbalu. Ovšem na konci 20. století se to změnilo. V Evropě i na světových šampionátech uspěli Tim Cahill, Mark Schwarzer, Lucas Neill, Harry Kewell nebo Mark Viduka.\n\nCyklista Cadel Evans je vítěz Tour de France.\n\nTradičními národními sporty jsou australský fotbal, kriket a pozemní hokej. K nejslavnějším hráčům kriketu v historii patří Australan Don Bradman. Rechelle Hawkesová vybojovala s národním týmem pozemního hokeje tři olympijská zlata.\n\nSlavná je i australská plavecká škola. Plavec Ian Thorpe má na svém kontě pět zlatých olympijských medailí. Ale na olympiádách uspěli i další plavci, čtyři zlaté mají Dawn Fraserová, Libby Trickettová a Murray Rose. Tři zlata mají ve sbírce Leisel Jonesová, Petria Thomasová, Grant Hackett, Shane Gouldová, Jodie Henryová a Stephanie Riceová.\n\nTradičně silní jsou Australané též v jízdě na koni, Andrew Hoy a Matthew Ryan získali v parkuru na olympijských hrách každý po třech zlatých medailích. Stejnou bilanci mají i veslaři Drew Ginn a James Tomkins. V atletice se Australanům dařilo v minulosti zvláště v bězích, k legendárním běžkyním patřily Betty Cuthbertová (4 olympijská zlata) a Shirley Stricklandová, která má nejcennější olympijské kovy tři.\n"}
{"id": "1211396", "url": "https://cs.wikipedia.org/wiki?curid=1211396", "title": "Joseph Meder", "text": "Joseph Meder\n\nJoseph Meder (10. června 1857 Zlovědice – 14. ledna 1934 Vídeň) byl rakouský historik umění původem z Čech. V letech 1905–1922 byl ředitelem galerie Albertina ve Vídni. Je autorem několika vědeckých publikací, zejména o Albrechtu Dürerovi.\n\nMeder se narodil v malé vesnici na Podbořansku v rodině sedláka Antona Medera, majitele statku čp. 13, matka Anna pocházela z Čeradic. \n\nAbsolvoval střední školy v Kadani a Chomutově. Na Vídeňské univerzitě vystudoval germanistiku, studium zakončil v roce 1883 doktorátem. V letech 1884–1889 pracoval ve vídeňské univerzitní knihovně, odkud odešel do galerie Albertina. Galerii zprvu od roku 1905 řídil jako inspektor sbírek, po jejím zestátnění v roce 1919 do konce roku 1922 jako řádný ředitel. Během svého působení pokračoval v přestavbě Albertiny ze soukromé sbírky v moderní vědecký ústav. Začal s odborným restaurováním poškozených grafických listů a kreseb. Vypracoval první kritický katalog díla Albrechta Dürera. \n\nV letech 1926-1934 byl korespondujícím členem Společnosti pro podporu německé vědy, umění a literatury v Čechách. V roce 1927 získal občanství Vídně, kde je po něm pojmenována ulice. Pohřbený je na hřbitově v Döblingu.\n\n\n"}
{"id": "1211397", "url": "https://cs.wikipedia.org/wiki?curid=1211397", "title": "Janko Matuška", "text": "Janko Matuška\n\nJanko Matuška (25. října 1897 Liptovský Hrádok – 16. srpna 1959 Bratislava) byl slovenský hudební skladatel a sběratel lidových písní.\n\nByl synem učitele. Po absolvování učitelského ústavu ve Spišské Nové Vsi studoval na \"Hudební a dramatické akademii v Bratislavě\" hru na klavír u Ernesta Križana a Frica Kafendy. Absolvoval v roce 1929. V kompozici byl žákem Alexandra Moyzese. Od vzniku \"Československého rozhlasu v Bratislavě\" v roce 1928 působil jako klavírista v Bratislavě a v Košicích. Později se stal hudebním režizérem a od roku 1945 vedoucím oddělení lidové hudby. Stal se známým zejména svým pravidelným pořadem \"Spevy nášho lidu\". Založil a vedl mužský vokální pěvecký soubor \"Matuškov oktet\" a folklorní soubor \"Tatran\". Sbíral a upravoval lidové písně. Významný je i tím, že jako jeden z prvních pořizoval autentické zvukové záznamy slovenského folklóru.\n\nZa svou činnost obdržel v roce 1949 státní cenu a v roce 1954 titul Zasloužilý umělec. Zemřel 16. srpna 1959 v Bratislavě ve věku 61 let.\n\nNapsal na 240 skladeb a úprav pro soubory lidových písní. Jeho žánrový rozsah byl velmi široký. Od dechovky a taneční hudby, přes dobové budovatelské písně, až po hudbu symfonickou a komorní. Ve všech jeho skladbách je patrný vliv lidové písně.\n\n\n"}
{"id": "1211405", "url": "https://cs.wikipedia.org/wiki?curid=1211405", "title": "Bengt Nilsson", "text": "Bengt Nilsson\n\nBengt Nilsson (17. února 1934 – 11. května 2018) byl švédský atlet, mistr Evropy ve skoku do výšky z roku 1954.\n\nJeho nejúspěšnější sezónou byl rok 1954. Výkonem 202 cm zvítězil na mistrovství Evropy v Bernu, během tohoto roku celkem čtyřikrát zlepšil švédský rekord ve skoku do výšky (nejlépe 211 cm).\n"}
{"id": "1211407", "url": "https://cs.wikipedia.org/wiki?curid=1211407", "title": "Hltnost", "text": "Hltnost\n\nHltnost turbíny je u vodní a parní turbíny maximálníprůtok vody, popřípadě páry, za určitých podmínek. Základní jednotkou je metr krychlový za sekundu (m·s, m/s), dalším jednotkovým vyjádřením může být i kg za sekundu (kg·s, kg/s).\n\nNejvětší hltnost na světě mají Kaplanovy turbíny na Saratovské vodní elektrárně na Volze, kde při průtoku 806 m/s pracují na spádu kolem 11 m. Jedinou turbínou o průměru 10,5 m může protékat vodní tok srovnatelný s Labem v Hamburku. Ve střední Evropě mají největší hltnost Kaplanovy turbíny na vodní elektrárně Gabčíkovo na Dunaji a to až 636 m·s, při spádu 12,88–24,20 m.\n\n\n"}
{"id": "1211408", "url": "https://cs.wikipedia.org/wiki?curid=1211408", "title": "Gordana Turuk", "text": "Gordana Turuk\n\nGordana Turuk (* 5. března 1974 Mannheim) je umělkyně tvořící skleněné obrazy, umělecké objekty, nábytek a doplňky ze skla. Gordana Turuk je původem Chorvatka. Její díla vznikají pod značkou Gordana Glass.\n\nUměleckým směrem se ubíralo její vzdělání. Nejprve vystudovala textilní výtvarnictví v Záhřebu (1992 – 1994) a následně módní návrhářství na soukromé škole Callegari (Pescara, 1994 – 1998) u akademického malíře Josipa Marinkoviće. \n\nSvá díla vytváří technikou lehaného skla, kde do roztaveného skla vkládá barevné pigmenty v kombinaci s čistým zlatem a platinou. Lehání skla je sklářská technika, kdy sklo za vysokých teplot samo lehne – tedy vteče do pod ním vložené, předem připravené, formy. Díky tomu lze ve skle vytvářet různé ornamenty, ale také vytvořit patinu starého skla. \n\nDíla značky Gordana Glass obdrželi při návštěvě Slovenska i významní představitelé států. Např. britská královna Alžběta II. (při návštěvě Slovenska jí tehdejší prezident předal skleněnou šperkovnici vykládanou zlatem a platinou), Papež Benedikt XVI. (při návštěvě Slovenské republiky získal zlatý kříž), dánský král, prezidenti Miloš Zeman, Václav Klaus, Andrej Kiska či Ivo Josipovič.\n\nGalerie Gordana Glass se nachází v centru Prahy, v Dušní ulici. \n\nAteliér Gordany Turuk se nachází blízko Bratislavy, ve vilové čtvrti bratislavské části LAMAČ. \n\nKromě tvůrčí činnosti se také aktivně věnuje charitativním aktivitám a občanskému sdružení Arte Bene.\n\n"}
{"id": "1211409", "url": "https://cs.wikipedia.org/wiki?curid=1211409", "title": "Jan Holásek", "text": "Jan Holásek\n\nJan Holásek (* 16. listopadu 1972) je český advokát, komunální politik a filantrop.\n\nVystudoval Právnickou fakultu Univerzity Karlovy v Praze (získal titul Mgr., JUDr.). Absolvoval také pregraduální studium ve Velké Británii (získal titul Diploma in Law and Politics) a postgraduální studium v USA na New York University School of Law (získal titul LL.M.). Je rovněž absolventem Diplomatické akademie v Praze. \n\nOd roku 1994 do roku 2000 působil jako advokátní koncipient, advokát a společník v přední české advokátní kanceláři Kocián Šolc Balaštík. V roce 2001 se stal zakládajícím společníkem přední česko-slovenské advokátní kanceláře \"Havel, Holásek & Partners\", ve které působil na pozici partnera a seniorního právníka (v letech 2001–2017). V současné době vykonává advokacii ve své vlastní právní praxi s pobočkami v Praze a Hradci Králové. Věnuje se problematice nemovitostí a stavebnictví, financování nemovitostních projektů, obchodně závazkovým vztahům, komplexnímu právnímu poradenství při investičních projektech a mezinárodním obchodním transakcím. \n\nOd roku 2015 se věnuje vedle právní praxe investičním a kreativním projektům v oblasti nemovitostí. Je spoluzakladatelem, akcionářem a investorem fondu průmyslových nemovitostí Accolade a Fondu českého bydlení. Jan Holásek je rovněž spolumajitelem a členem investiční komise první specializované české realitní crowdfundingové platformy Upvest umožňující investování do nemovitostních projektů pro širokou veřejnost.\n\nJan Holásek se v rámci své právní praxe věnuje rozhodcovské činnosti, je rozhodcem u Rozhodčího soudu u Hospodářské a Agrární komory České republiky se zaměřením na oblast nemovitostí a stavebnictví. Působí rovněž jako člen Kontrolní rady České advokátní komory. Je členem české, slovenské a mezinárodní advokátní komory. Je rovněž členem Asociace pro rozvoj trhu s nemovitostmi a Společnosti pro stavební právo. \n\nJan Holásek žije v Hradci Králové. Mezi jeho koníčky patří cestování, moderní architektura a vodní sporty.\n\nVe volbách do Senátu PČR v roce 2016 kandidoval jako nestraník za hnutí Nestraníci v obvodu č. 16 – Beroun. Jeho kandidaturu podporovaly také Strana zelených a KDU-ČSL a Česká pirátská strana. Se ziskem 16,17 % hlasů skončil na 3. místě a do druhého kola nepostoupil.\n\nV komunálních volbách v roce 2018 byl za Hradecký demokratický klub zvolen do zastupitelstva města Hradce Králové.\n\nJan Holásek se rozsáhle věnuje filantropickým a veřejně prospěšným projektům. Je spolumajitelem a finančním podporovatelem mezinárodního projektu na výzkum lidských a občanských hodnot Eticia 21. Dále je podporovatelem mezinárodního festivalu pouličních soch Sculpture Line přispívajícího ke zlepšování veřejného prostoru ve městech a obcích. Dlouhodobě spolupracuje, je podporovatelem a členem investiční komise Nadace Via, je podporovatelem festivalu architektury Architecture Week a dětského spolku Hravý architekt. Filantropickým aktivitám se rovněž věnuje v rámci aktivit Rotary clubu International a podpory Nadačního fondu nezávislé žurnalistiky.   \n"}
{"id": "1211411", "url": "https://cs.wikipedia.org/wiki?curid=1211411", "title": "Torsten Reißmann", "text": "Torsten Reißmann\n\nTorsten Reißmann nebo Torsten Reissmann, (* 23. února 1956 v Postupimi, Německá demokratická republika – 8. října 2009 v Braniboru, Německo) byl německý zápasník – judista.\n\nS judem začínal v rodné Postupimi pod vedením Erharda Buchholze. Vrcholově se připravoval ve Frankfurtu nad Odrou v armádním klubu pod vedením Dietmara Hötgera a Rudolfa Hendela. Svého času patřil k judistům s nejkrásnější uči-matou v Evropě. Olympijskou medaili mu však tato technika nepřinesla. V roce 1976 na olympijských hrách v Montrealu nestartoval (asi zranění). V roce 1980 patřil k favoritům na medaili na olympijských hrách v Moskvě. V semifinále v zápase proti svému rivalu Nikolaji Soloduchinovi ze Sovětského svazu se ujal vedení po uči-matě. Naskok však dlouho neudržel, Soloduchin vyrovnal technikou seoi-nage a ke všemu mu hnul s ramenem. Po ošetření podlehl Sovětu v boji na zemi. V boji o bronzovou medaili se utkal s Bulharem Ilijanem Nedkovem a limitován zraněním ramene svému soupeři podlehl. Obsadil 5. místo. V roce 1984 o možnost startu na olympijských hrách v Los Angeles přišel kvůli bojkotu a vzápětí ukončil vrcholovou karieru. Věnoval se trenérské práci, byl například u začátku sportovní kariéry Yvonne Bönischové. V roce 2001 u něj byla diagnostikována borelióza. Zemřel v roce 2009.\n\n"}
{"id": "1211412", "url": "https://cs.wikipedia.org/wiki?curid=1211412", "title": "AEGON International 2016", "text": "AEGON International 2016\n\nAEGON International 2016 byl profesionální tenisový turnaj ženského okruhu WTA Tour, který se odehrával v areálu Devonshire Park Lawn Tennis Club na otevřených travnatých dvorcích. Probíhal mezi 19. až 25. červnem 2016 v britském Eastbourne jako čtyřicátý druhý ročník turnaje. Představoval poslední přípravu na grandslamový Wimbledon.\n\nRozpočet činil 776 878 dolarů a událost se řadil do kategorie WTA Premier Tournaments. Nejvýše nasazenou hráčkou ve dvouhře se stala světová trojka Agnieszka Radwańská z Polska. Jako poslední přímá účastnice do dvouhry nastoupila, stejně jako v předešlém týdnu na AEGON Classic, 66. britská tenistka žebříčku Heather Watsonová.\n\nSinglovou soutěž ovládla Dominika Cibulková, která si vítězstvím připsala první triumf na trávě. Vítězem deblové části se stal chorvatsko-australský pár Darija Juraková a Anastasia Rodionovová, jenž na turnaji zaznamenaly první společný triumf. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1211414", "url": "https://cs.wikipedia.org/wiki?curid=1211414", "title": "AEGON International 2016 – ženská dvouhra", "text": "AEGON International 2016 – ženská dvouhra\n\nŽenská dvouhra AEGON International 2016 probíhala ve druhé polovině června 2016. Do singlové soutěže eastbournského tenisového turnaje nastoupilo čtyřicet osm hráček. Obhájkyní titulu byla švýcarská tenistka Belinda Bencicová, kterou ve 2. kole vyřadila Ruska Jelena Vesninová. Ve druhém kole vypadlo deset ze šestnácti nasazených hráček.\n\nVítězkou dvouhry se stala dvanáctá nasazená Dominika Cibulková ze Slovenska, jež ve finále zdolala turnajovou desítku Karolínu Plíškovou po dvousetovém průběhu 7–5 a 6–3 a ovládla tak i druhý vzájemný zápas, když předtím Češku porazila na Malaysian Open 2014.\n\nV probíhající sezóně si připsala druhé turnajové vítězství, když předtím v dubnu triumfovala v polských Katovicích, které představovalo šestý singlový titul na okruhu WTA Tour. Poražená Plíšková neuspěla na turnaji kategorie Premier ani na čtvrtý pokus. \n\nVšechny nasazené hráčky obdržely volný los do druhého kola.\n"}
{"id": "1211415", "url": "https://cs.wikipedia.org/wiki?curid=1211415", "title": "Solčianky", "text": "Solčianky\n\nSolčianky jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1113. V obci je římskokatolický kostel Krista Krále z roku 1949.\n\n"}
{"id": "1211416", "url": "https://cs.wikipedia.org/wiki?curid=1211416", "title": "Vladimír Meličko", "text": "Vladimír Meličko\n\nVladimír Meličko (18. ledna 1893 Turčiansky Svätý Martin – 11. listopadu 1946 Bratislava) byl slovenský klavírista, sbormistr a hudební skladatel.\n\nByl synem učitele a sbormistra Jána Melička (1846–1926). Maturoval na \"Vyšší obchodní škole\" v Martině. Během studií pomáhal otci při řízení \"Slovenského spevokolu\". V roce 1912 vstoupil na Pražskou konzervatoř, kde studoval hru na klavír u Josefa Procházky a skladbu u Karla Steckera. Po vypuknutí 1. světové války byl nucen studium přerušit, ale ihned po vzniku Československé republiky studium dokončil v kompoziční třídě Josefa Bohuslava Foerstra. \n\nPo absolvování konzervatoře působil krátce v Prešově. Byl redaktorem \"Šarišského hlasu\" a úředníkem. Rovněž pořádal koncerty z vlastní tvorby. Publikoval články na hudební témata a recenze. Od roku 1922 pracoval v bratislavském Národním divadle. Nejprve byl tajemníkem družstva Slovenského národního divadla, později působil jako baletní a operní korepetitor a v roce 1938 se stal sbormistrem.\n\nSvé první skladby napsal ještě jako student. Komponoval převážně sbory, písně a klavírní skladby. Zamýšlenou operu podle \"Hájnikovy ženy\" Pavla Országha Hviezdoslava nikdy nedokončil. Mezi jinými zkomponoval:\n\n\n"}
{"id": "1211417", "url": "https://cs.wikipedia.org/wiki?curid=1211417", "title": "AEGON Open Nottingham 2016 – mužská dvouhra", "text": "AEGON Open Nottingham 2016 – mužská dvouhra\n\nMužská dvouhra AEGON Open Nottingham 2016 probíhala ve druhé polovině června 2016. Do singlové soutěže nottinghamského tenisového turnaje nastoupilo čtyřicet osm hráčů. Obhájcem titulu byl uzbecký tenista Denis Istomin, kterého v úvodním kole vyřadil bosenský hráč Damir Džumhur.\n\nVítězem dvouhry se stal šestý nasazený Steve Johnson z USA, jenž ve finále zdolal po hodině a půl turnajovou dvojku Pabla Cuevase po dvousetovém průběhu 7–6 a 7–5. V probíhající sezóně si tak připsal premiérové turnajové vítězství, které rovněž představovalo jeho první singlový titul na okruhu ATP Tour.\n\nVšichni nasazení hráči obdrželi volný los do druhého kola.\n"}
{"id": "1211419", "url": "https://cs.wikipedia.org/wiki?curid=1211419", "title": "Zlámanec (rybník)", "text": "Zlámanec (rybník)\n\nRybník Zlámanec se nachází jižně od vsi Vortová v okrese Chrudim. Leží na Vortovském potoce a je součástí přírodní památky Zlámanec, kde jsou předmětem ochrany rašeliné louky v okolí rybníka. Přítup k rybníku je cestou z Vortové, nebo ze Staré Hutě. Původně se u rybníka vyskytoval mlýn.\n"}
{"id": "1211420", "url": "https://cs.wikipedia.org/wiki?curid=1211420", "title": "AEGON Open Nottingham 2016 – mužská čtyřhra", "text": "AEGON Open Nottingham 2016 – mužská čtyřhra\n\nMužská čtyřhra AEGON Open Nottingham 2016 probíhala ve druhé polovině června 2016. Do deblové soutěže nottinghamského tenisového turnaje nastoupilo šestnáct dvojic. Obhájcem titulu byl australsko-brazilský pár Chris Guccione a André Sá, jehož členové se rozhodli turnaje neúčastnit.\n\nVítězem čtyřhry se stal druhý nasazený pár Dominic Inglot a Daniel Nestor, který ve finále zdolal nejvýše nasazené Chorvata Ivana Dodiga a Brazilce Marcela Mela ve dvou sadách 7–5 a 7–6. Oba šampioni si do žebříčku ATP připsali 250 bodů a získali první společnou trofej. Pro Inglota to byl pátý deblový titul na okruhu ATP Tour a Nestor zvítězil v této soutěži po osmadevadesáté. \n\n"}
{"id": "1211422", "url": "https://cs.wikipedia.org/wiki?curid=1211422", "title": "Ivan Doležal", "text": "Ivan Doležal\n\nIvan Doležal (* 2. září 1960 Hořice) je český politik a podnikatel, v letech 2004 až 2008 zastupitel a radní Královéhradeckého kraje, v letech 2006 až 2014 starosta města Hořice na Jičínsku, člen ODS.\n\nPo ukončení střední odborné školy v Turnově pracoval od roku 1984 v \"Jednotě SD Nový Bydžov\" jako vedoucí střediska prodejen. Zkušenosti získané na prodejnách zúročil od roku 1991 na kontrolním oddělení Finančního úřadu v Hořicích. Od roku 1994 se podílel na řízení akciové společnosti \"Valuty IF\", nejprve jako správce a nakonec jako prokurista. Od roku 1994 se zabývá také ekonomickým a účetním poradenstvím pro drobné podnikatele.\n\nOd roku 2011 je členem představenstva akciové společnosti \"Vodohospodářská a obchodní společnost\" a od roku 2015 figuruje ve statutárních orgánech zájmového sdružení \"Podzvičinsko\" jako předseda. V minulosti byl jednatelem společnosti \"Městská energetická - HOŘICE\" (2007 až 2011), členem správní rady \"Klicperova divadla\" (2006 až 2010) a předsedou představenstva akciové společnosti \"Správa nemovitostí Královéhradeckého kraje\" (2007 až 2008).\n\nIvan Doležal žije ve městě Hořice na Jičínsku. Je rozvedený, má dvě dospělé dcery (Michaela a Monika). Mezi jeho zájmy patří sport, a sice lyžování, squash nebo fotbal, ale také hudba a cestování.\n\nOd roku 1999 je členem ODS. V hořické místní organizaci byl od roku 2003 prvním místopředsedou, od roku 2005 je předsedou. Dále je členem oblastní a regionální rady ODS.\n\nV komunálních volbách v roce 2002 byl za ODS zvolen zastupitelem města Hořice na Jičínsku. Pracoval jako předseda finančního výboru. Mandát pak ve volbách v roce 2006 jako lídr kandidátky obhájil a dne 30. října 2006 byl zvolen starostou města. Ve volbách v roce 2010 post zastupitele opět získal a dne 8. listopadu 2010 se stal po druhé starostou města. Také ve volbách v roce 2014 zastupitelský mandát na kandidátce ODS obhájil, avšak dne 5. listopadu 2014 byl novým starostou i přes výhru ODS zvolen Aleš Svoboda ze subjektu \"\"Šance pro rozvoj\"\". Ivan Doležal se pak stal 1. místostarostou.\n\nV krajských volbách v roce 2004 byl za ODS zvolen zastupitelem Královéhradeckého kraje. Dne 2. prosince 2004 se stal radním kraje. Ve volbách v roce 2008 nekandidoval a skončil tak v pozici krajského zastupitele i radního. O návrat se pokusil ve volbách v letech 2012 a 2016, ale ani jednou neuspěl.\n\nVe volbách do Senátu PČR v roce 2016 kandidoval za ODS v obvodu č. 37 – Jičín. Se ziskem 10,25 % hlasů skončil na 5. místě a do druhého kola nepostoupil.\n"}
{"id": "1211424", "url": "https://cs.wikipedia.org/wiki?curid=1211424", "title": "Práznovce", "text": "Práznovce\n\nPráznovce jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1183. V obci je římskokatolický kostel Růžencové Panny Marie.\n\n"}
{"id": "1211425", "url": "https://cs.wikipedia.org/wiki?curid=1211425", "title": "Diakonie Střední Čechy", "text": "Diakonie Střední Čechy\n\nDiakonie ČCE – středisko Střední Čechy je jedním ze středisek Diakonie Českobratrské církve evangelické. Vzniklo v roce 2015 sloučením původních tří středisek v Čáslavi, Libici nad Cidlinou a Vlašimi. Své sídlo má v Kolíně. Poskytuje služby pro seniory, lidi s postižením a pro lidi se sociálním znevýhodněním.\n\nAž do roku 2015 fungovala na území Středních Čech tři samostatná střediska Diakonie - v Čáslavi, v Libici nad Cidlinou a ve Vlašimi. V roce 2016 přibylo další pracoviště v Kostelci nad Černými lesy.\n\nPočátky diakonie v Čáslavi spadají do druhé poloviny 19. století, kdy byl založen dobročinný spolek Marta, který se staral o chudé. V roce 1913 založili manželé Kozákovi ještě sirotčinec Husův azyl. Během totalitních režimů byla činnost organizací přerušena a v Čáslavi byla obnovena až v roce 1991, kdy v budově bývalého učitelského ústavu vznikla Diakonie ČCE – středisko Marta. Středisko se od začátku věnovalo pomoci dětem s mentálním a kombinovaným postižením. V roce 1993 vznikla jako součást střediska speciální mateřská, zvláštní a pomocná škola pro žáky s více vadami. Ve středisku mimo školu fungoval také denní stacionář a keramická dílna. V souvislosti se změnou legislativy došlo v roce 2003 k rozdělení organizace na Diakonii ČCE - středisko v Čáslavi a Základní školu speciální a praktickou Diakonie ČCE Čáslav. V rekonstruovaném poschodí budovy byl vybudován týdenní stacionář, později přibyly i další služby – sociálně terapeutické dílny, občanská poradna nebo pro veřejnost sloužící bezbariérová zahrada s čajovnou a kavárnou.\n\nBudova kostelecké Diakonie byla postavena v roce 1910, aby sloužila potřebným lidem. Byla využívána ale i k rekreačním účelům (v letech 1913 – 1914 zde pobýval i budoucí prezident T.G. Masaryk). Od roku 1914 začala budova pod názvem „Dům odpočinku českých a evangelických diakonek“ sloužit pro staré sestry diakonky. Po válce byla budova církvi zkonfiskována a navrácena byla až v rámci restitucí v roce 2015. K 1.1.2016 se původní domov pro seniory stal součástí Diakonie ČCE – středisko Střední Čechy.\nStředisko v Libici nad Cidlinou vzniklo v roce 1989, kdy získal farní sbor ČCE od obce budovu bývalé základní školy. Od roku 1991 začalo středisko vystupovat se samostatnou právní subjektivitou a poskytovalo první sociální službu – pečovatelskou službu. Během nutných oprav budovy mělo středisko zázemí na farním úřadě a v bývalém zdravotním středisku. V roce 1996 byl slavnostně otevřen již zrekonstruovaný Evangelický domov. V jeho prostorách se poskytovaly pobytové služby pro seniory a pro osoby se zdravotním postižením, později přibyl i denní stacionář pro seniory. V roce 2001 bylo v nedalekých Sánech otevřeno chráněné bydlení pro lidi s psychiatrickým onemocněním. Ve stejném roce se středisko stalo také kontaktním místem České alzheimerovské společnosti a v souvislosti s tím byl otevřen stacionář (později chráněné bydlení) pro lidi s Alzheimerovou chorobou, nejprve v Pátku a poté i v Opolanech. Od roku 2006, na základě žádosti ústředí Diakonie ČCE, začalo středisko provozovat centrum denních služeb pro lidi s mentálníma kombinovaným postižením. Služba byla později převedena pod Diakonii Čáslav.\n\nHistorie vlašimské Diakonie začala v roce 1992, kdy členové sboru ČCE v Benešově založili občanské sdružení Exodus. To mělo za cíl pomáhat mladým lidem, kteří se dostali do nepříznivých situací. Sdružení původně sídlilo ve Šmahově vile v Lidické ulici ve Vlašimi, v roce 2000 se přestěhovalo do objektu v Benešovské ulici, kde současná Diakonie sídlí doposud. Po jednání mezi občanským sdružením a Diakonií ČCE zřídil benešovský sbor v roce 2005 ve Vlašimi samostatné středisko Diakonie, které převzalo v roce 2006 do správy budovu i veškerou práci sdružení. Do roku 2013 zde provozovala Diakonie dům na půli cesty. V současné době poskytuje sociálně aktivizační služby pro rodiny s dětmi a azylový dům pro matky s dětmi.\n\nV roce 2018 poskytovalo středisko celkem 12 druhů sociálních a veřejně prospěšných služeb, a to:\n\nPro seniory\nPro lidi s postižením\nPro rodiny s dětmi\nOdborné poradenství\nOstatní\n"}
{"id": "1211426", "url": "https://cs.wikipedia.org/wiki?curid=1211426", "title": "Savage Garden", "text": "Savage Garden\n\nSavage Garden bylo australské popové duo, tvořené zpěvákem Darrenem Hayesem a skladatelem Danielem Jonesem. Skupina vznikla roku 1993 v Queenslandu (pod názvem Crush) a zanikla roku 2002. První singl z roku 1996 se jmenoval \"I want you\" a zaznamenal obrovský úspěch. Následovaly dva další megahity \"To the Moon and Back\" a \"Truly Madly Deeply\". V dubnu 1997 vyšlo první album nazvané stejně jako skupina \"Savage Garden\". Třináct týdnů po vydání kralovalo australské prodejní hitparádě, což se do té doby žádnému australskému umělci nepodařilo. Pak přišel průlom na americký trh, když se \"I want you\" stalo americkou singlovou jedničkou. Prvního alba se nakonec po celém světě prodalo 11 milionů kusů. Roku 1999 vydali druhé album \"Affirmation\". Singl \"I Knew I Loved You\" se stal americkou jedničkou, píseň \"Affirmation\" skupina zahrála na zahajovacím ceremoniálu letních olympijských her v Sydney roku 2000. Druhé album však již vznikalo \"po telefonu\", neboť Hayes se usadil v New Yorku, zatímco Jones zůstal v Brisbane. Tento model byl dlouhodobě neudržitelný a skupina se v roce 2002 oficiálně rozešla. Hayes pak pokračoval v sólové pěvecké kariéře. Skupina za dobu své existence sesbírala 14 cen Australian Record Industry Association (ARIA Awards) a prodala 25 milionů kusů svých alb.\n"}
{"id": "1211429", "url": "https://cs.wikipedia.org/wiki?curid=1211429", "title": "Krajinou domova", "text": "Krajinou domova\n\nKrajinou domova je přírodovědný dokumentární seriál o přírodních a kulturních lokalitách České republiky. Byl natočen Českou televizí v koprodukci s Ministerstvem životního prostředí ČR a za finanční podpory Lesů České republiky.\n\nSeriál byl natáčen na celém území České republiky. K zachycení krajiny využil štáb nejmodernějších natáčecích technik a technologií. Patří k nim časosběry, primární záznam v rozlišení 4K (ve druhé řadě i 8K) nebo letecké záběry pořízené z dronů. Mluveným slovem seriál provázejí Jan Maxián a Alois Švehlík.\n\nKreativní producent Petr Kubica o dokumentu řekl: \"V cyklu se chceme věnovat místům, která jsou v evropském měřítku mimořádná. Dokument se tak bude věnovat přírodním a kulturním lokalitám a také fenoménům a jevům, o jejichž existenci mnoho lidí nemá tušení.\"\n\n \n"}
{"id": "1211448", "url": "https://cs.wikipedia.org/wiki?curid=1211448", "title": "Ztráta energie", "text": "Ztráta energie\n\nZtráty energie jsou působeny hydraulickými odpory, resp. drsností stěn potrubí či koryta, vnitřním třením tekutiny (vazkostí) a deformací rychlostního a tlakového pole v kapalině v singularitách.\n\nZtráty můžeme vyjádřit z Bernoulliho rovnice její úpravou\n\nformula_1\n\nkde formula_2 [m] je tzv. geodetická výška [m] (výška osy potrubí či povrchu dna koryta nad srovnávací rovinou) v formula_3-tém profilu, formula_4 je tlak [Pa] (tlak v ose potrubí či hydrostatický tlak na dně koryta) v formula_3-tém profilu, formula_6 je hustota kapaliny [kgm], formula_7 tíhové zrychlení [ms], formula_8 Coriolisovo číslo a formula_9 střední průřezová rychlost [ms] v formula_3-tém profilu. V Bernoulliho rovnici je přitom formula_11 [m] tzv. tlaková, formula_12 [m] rychlostní výška.\n\nZtráty energie mohou být ztráty místní, nebo ztráty třením, které jsou působeny jednak hydraulickou drsností stěn potrubí či koryta a současně vzájemým třením částic tekutiny (vazkostí)a v turbulentním proudění též tvorbou turbulentních vírů. Pro potrubí či koryto konstantních parametrů jsou přímo úměrné délce úseku, na němž ztráty sledujeme a nepřímo úměrné průměru potrubí či hydraulickému poloměru koryta. Oproti tomu ztráty místní jsou způsobeny výrazně převažujícím účinkem deformace rychlostcního a tlakového pole změnou směru, změnou profilu (zúžení či rozšíření náhlé nebo pozvolné), stékáním či dělením proudu, uzávěry, měrnými zařízeními a pod. Ztrátu jak třením, tak místní vyjadřujeme jako část rychlostní výšky.\n\nPokud je potrubí či koryto složeno z několika úseků různých parametrů, je nutné výslednou celkovou ztrátu uvažovat jako \n\nformula_13\n\nkde formula_14 je ztráta třením [m] v každém jednotlivém úseku a formula_15 je místní ztráta [m] v každé jednotlivé singularitě.\n\nZtrátu třením lze snadno určit z Darcy - Weisbachovy rovnice\n\nformula_16\n\nkde formula_17 [-] je součinitel ztráty třením, formula_18 [m] délka úseku a formula_19 [m] průměr potrubí; v případě koryt místo něj použijeme hydraulický poloměr formula_20. Součinitel ztráty třením lze určit s pomocí různých vzorců či Moodyho grafu (viz např. ,)\n\nV kvadratické oblasti odporů (kde již hydraulické odpory nezávisí na Reynoldsově čísle) lze s výhodou, zejména v případě otevřených koryt, použít Chézyho rovnici\n\nformula_21 \n\nkde formula_22 [ms] je střední průřezová rychlost, formula_23 [ms] Chézyho rychlostní součinitel, formula_20 [m] hydraulický poloměr a formula_3 [-] sklon čáry energie,\n\nformula_26.\n\nDlužno poznamenat, že Darcy-Weisbachova rovnice se pro výpočet koryt prakticky téměř nepoužívá, protože jednak v přirozených i umělých korytech výrazně převažuje režim kvadratické oblasti, přechodná oblast odporů se vyskytuje jen vzácně, stejně tak jako hydraulicky hladký povrch, a laminární pohyb je případem zcela výjimečným (viz , , ), jednak součinitele ztráty třením pro otevřená koryta jsou dostupné jen v omezené míře.\n\nMístní ztráta se snadno určí ze vztahu\n\nformula_27\n\nkde formula_28 [m] je součinitel místní ztráty. Ztrátový součinitel závisí jednak na typu dané singularity, jednak na dalších parametrech, často včetně Reynoldsova čísla. Hodnoty ztrátových součinitelů lze nalézt v literatuře (asi nejobsáhlejší průvodce je např. , případně v angličtině např. , on-line je dostupný starší překlad vydání z r. 1960 ).\n\nJe nutné upozornit, že i když v rámci hydraulických výpočtů potrubí se realizace místní ztráty uvažuje v dané singularitě, ve skutečnosti se místní ztráta zpravidla realizuje na poměrně dlouhém úseku potrubí délky až 20 - 30 formula_19, kde formula_19 je průměr potrubí, takže při výskytu blízkých singularit může být skutečná výsledná ztráta poněkud jiná než určená výpočtem; těmto interakcím však nebyla, až na malé výjimky, věnována bližší pozornost. Na druhou stranu pokud při výpočtu uvažujeme plnou realizaci místní ztráty, jsme prakticky vždy na straně bezpečnosti.\n"}
{"id": "1211450", "url": "https://cs.wikipedia.org/wiki?curid=1211450", "title": "FAAC", "text": "FAAC\n\nFAAC (celým názvem Freeware Advanced Audio Coder) je volně dostupný softwarový projekt, který zahrnuje audio kodeky AAC, FAAC a dekodér FAAD2. Ty podporují formáty MPEG-2 AAC, stejně jako MPEG-4 AAC, dále také podporuje několik MPEG-4 Audio objektů (LC, Main, LTP pro kódování a SBR, PS, ER, LD pro dekódování) a formátů souborů (ADTS AAC, raw AAC, MP4). Kodér a dekodér je kompatibilní se standardními audio aplikacemi a podporuje také Digital Radio Mondiale.\n\nFAAC a FAAD2 je distribuován v programovém jazyce C a může být sestaven na různých platformách, které jsou distribuovány zdarma. FAAD2 je volně dostupný software (tzv. Svobodný software). FAAC obsahuje nějaký kód, který je publikován jako svobodný software, ale jako celek je šířen pod proprietární licencí.\n\nFAAC byl původně napsán autorem jménem Menno Bakker.\n\nFAAC je zkratka pro Freeware Advanced Audio Coder. V FAAC encoder je audio kompresní počítačový program, který vytváří AAC (MPEG-2 AAC/MPEG-4 AAC) zvukové soubory z jiných formátů (obvykle, CD-DA audio soubory). Obsahuje knihovny (libfaac), které mohou být použity v jiných programech. AAC soubory jsou běžně používané v počítačových programech a přenosných hudebních přehrávačích jako od Apple Inc.'s doporučeným formátem pro společnost hudebního přehrávače iPod.\n\nNěkteré z funkcí, které FAAC má, jsou: podpora cross-platform, \"přiměřeně\" rychlé kódování, podpora pro více než jeden \"typ objektu\" formátu AAC, multi-kanálové kódování, a podpora pro Digital Radio Mondiale. To také podporuje multi-kanálové proudy, jako 5.1. MPEG-4 typy objektů z formátu AAC podporované FAAC jsou \"Nízké Složitosti\" (LC), \"Hlavní\", a \"Dlouhodobé Předpovědi\" (LTP). MPEG-2 AAC profily podporované FAAC jsou LC a Hlavní. SBR a PS typy objektů nejsou podporovány, takže HE-AAC a HE-AACv2 profily nejsou také podporovány. Objekt typu \"nízké složitosti\" je výchozí a také je používán u videa pro přenosné přehrávače (jako je Apple iPod) a používá video hosting stránek (jako je YouTube).\n\nFAAC je hodnocen jako méně kvalitní možností enkodování, než například jiné aac enkodéry.\n\nFAAC je jedním z šesti alternativ, které Linux/Unix uživatelé mají pro vytváření AAC soubory. Ostatní jsou:\n\nFAAD2 je Freeware Advanced Audio (AAC) dekodér a podporuje MPEG-4 audio typy objektů LC, Main, LTP, LD, ER, SBR a PS, které mohou být kombinovány také na HE-AAC a HE-AACv2. Obsahuje knihovny (libfaad), které mohou být použity v jiných programech.\n\nFAAD a FAAD2 byly původně napsány Menno Bakkerem od Nero AG. FAAD2 je nástupcem FAAD1, který byl zastaralý.\n\nFAAD je Freeware Advanced Audio Decoder. Byl vydán nejprve v roce 2000 a nepodporoval SBR a PS audio typy objektů. Poslední verze FAAD1 byla z data \"2002-01-04\". Všechny následné vývoje se později zaměřili na FAAD2. SBR podpora dekódování (HE-AAC) byla přidána ve verzi vydané 25. července 2003. FAAD2 verze 2.0 byl vydán 6. února 2004.\n\nFAAC obsahuje kód založený na ISO MPEG-4 referenčním kódu, jehož licence není kompatibilní s LGPL licencí. Pouze FAAC změny tohoto ISO MPEG-4 referenčního kódu jsou licencovány pod LGPL licencí. ISO MPEG-4 referenční software, který byl publikován jako ISO/IEC 14496-5 (MPEG-4) a je volně k dispozici ke stažení z ISO webových stránek. ISO/IEC dává uživatelům standardu MPEG-2 NBC/MPEG-4 Audio bezplatnou licenci k tomuto softwarovému modulu nebo úpravám pro jeho použití na odlišném hardwaru nebo softwaru, nárokující si standardy MPEG-2 NBC/MPEG-4 Audio. Ti, kteří hodlají použít tento softwarový modul do hardwarového nebo softwarového produktu jsou poučeni, že použitím může dojít k porušení stávajících patentů.\n\nFAAD2 je licencován pod GPL v2 (a později GPL verze). Kód z FAAD2 je copyrightem Nero AG. Uživatel zdrojového kódu bere na vědomí, že při použití tohoto softwaru může být požadováno zaplacení licenčních poplatků patentu. Komerční (non-GPL) licence tohoto softwaru je také možná.\n\nFAAC a FAAD2 je použito v následujících softwarových produktech a knihovnách:\nExistuje i celá řada dalších programů, které používají FAAC knihovny.\n\n"}
{"id": "1211452", "url": "https://cs.wikipedia.org/wiki?curid=1211452", "title": "Sidney Nolan", "text": "Sidney Nolan\n\nSidney Robert Nolan (22. dubna 1917 Melbourne — 27. listopadu 1992 Londýn) byl australský malíř a vizuální umělec.\n\nMalovat začal bez uměleckého vzdělání v 21 letech. Zpočátku byl ovlivněn abstraktním uměním Paula Klee a László Moholy-Nagye. Roku 1940 navrhl kostýmy pro balet Serge Lifara \"Ikarus\". V letech 1942-1945 sloužil v armádě. V té době změnil styl a začal malovat typicky australské pouštní krajiny. Posléze začaly v jeho díle přibývat motivy z australských dějin, například postava proslulého zločince Neda Kellyho. Roku 1955 odešel do Anglie, kde zintenzivnil spolupráci s divadlem. Navrhl například scénu pro Stravinského balet \"Svěcení jara\" či pro operu Camilla Saint-Saënse \"Samson a Dalila\". Velkou část jeho děl zakoupila Tate Gallery v Londýně a Muzeum moderního umění v New Yorku. Roku 1981 byl britskou královnou uveden do šlechtického stavu.\n"}
{"id": "1211459", "url": "https://cs.wikipedia.org/wiki?curid=1211459", "title": "Kašubsko", "text": "Kašubsko\n\nKašubsko (, , ) je historické území při pobřeží Baltského moře. Jednou z historických metropolí je Gdaňsk v dnešním Polsku v Pomořském vojvodství.\n\nNázev \"Kaszëbë\", \"Cassubia\" se odvozuje ze staré slovanštiny, neboť území bylo v 7. století osídleno západoslovanskými kmeny Pomořanů. Potomky Pomořanů jsou Kašubové v dnešním Polsku.\n\nVýchodní Pomořany se rozprostíraly na území mezi ústím řeky Visly a městem Lęborkem. Od 10. století byly součástí Polska. Po nadvládě řádu německých rytířů (1308 až 1466) byly německá část. Polská část byly nazývány Královské Prusy a po prvním dělení Polska, kdy je získalo Prusko, Západní Prusy. Po 1. světové válce připadly s výjimkou Gdaňska Polsku, za nacistické okupace náležely pod přímou německou správou. Od roku 1945 jsou součástí Polska.\n"}
{"id": "1211461", "url": "https://cs.wikipedia.org/wiki?curid=1211461", "title": "Tania Cagnottová", "text": "Tania Cagnottová\n\nTania Cagnottová (nepřechýleně \"Tania Cagnotto\", * 15. května 1985 Bolzano) je italská skokanka do vody, členka klubu Gruppi Sportivi Fiamme Gialle, reprezentujícího italskou finanční stráž.\n\nJe čtyřnásobnou juniorskou mistryní světa, devítinásobnou juniorskou mistryní Evropy a dvacetinásobnou seniorskou mistryní Evropy. Na mistrovství světa v plavání 2015 v Kazani vyhrála soutěž ve skoku z jednometrového prkna a stala se tak historicky první italskou vítězkou v ženské kategorii. Zúčastnila se čtyř olympijských her: v roce 2000 obsadila 18. místo, v roce 2004 byla osmá ve skocích z prkna i věže, 2008 byla pátá ve skocích z prkna a desátá ve skocích z věže a v roce 2012 skončila na čtvrtém místě ve skocích z prkna. Věnuje se také synchronizovaným skokům, její partnerkou je Francesca Dallapé. Společně získaly stříbrné medaile na MS 2009 a MS 2013, na olympiádě 2012 obsadily čtvrté místo. \n\nOba její rodiče, Giorgio Cagnotto a Carmen Casteinerová, byli olympijskými reprezentanty Itálie ve skocích do vody.\n\n"}
{"id": "1211468", "url": "https://cs.wikipedia.org/wiki?curid=1211468", "title": "Racemizace", "text": "Racemizace\n\nRacemizace je chemický proces, při němž se enantiomerně čistá (je přítomen pouze jeden enantiomer) látka mění na směs několika enantiomerů. Při racemizaci dojde k vytvoření stejného množství a enantiomerů, vzniká tak racemická směs.\n\nChirální molekuly mají dvě formy (na každém chirálním centru), které se liší svými optickými vlastnostmi: \"(−)\" izomer stáčí rovinu polarizovaného světla doleva, zatímco \"(+)\" izomer ji stáčí doprava. Tyto dvě formy se nazývají \"enantiomery\". Tato +/- notace by neměla být zaměňována s označováním a , které je odvozeno od struktury a glyceraldehydu.\n\nPři racemizaci se jeden čistý enantiomer mění na stejná množství obou enantiomerů za vzniku racemické směsi. Je-li přítomno stejné množství (+) a (−) formy, pak k optické otáčivosti nedochází. Enantiomery nejsou totéž jako diastereomery, druh stereoizomerů, které se liší strukturou molekuly kolem stereocentra a nejsou zrcadlovými obrazy.\n\nRoku 1843 objevil Louis Pasteur optickou aktivitu u kyseliny parahroznové (racemické kyseliny vinné). Dokázal izolovat krystaly dvou enantiomerů, které otáčely rovinu polarozovaného světla opačným směrem.\n\nRacemát má často odlišné fytzikální vlastnosti než každý jednotlivý enantiomer kvůli odlišným vnitromolekulárním interakcím. Přeměna z čistého enantiomeru na racemát může způsobit změnu hustoty, teploty tání, rozpustnosti, slučovacího tepla, indexu lomu a také různých spekter. Krystalizací racemické směsi mohou vzniknout oddělené (+) a (−) formy nebo jediná racemická látka.\n\nVětšina biochemických reakcí je stereoselektivní, takže se jen jeden stereoizomer účastní reakce a druhý nereaguje nebo způsobuje vedlejší účinky; například u aminokyselin jsou obvykle biologicky aktivní  izomery a u sacharidů (hlavně glukózy) -izomery, což je způsobeno tím, že mnoho biomolekul je chirálních a tak reakcemi se specifickými enantiomery vznikají čisté stereoizomery. Důležitá je rovněž skutečnost, že všechny aminokyseliny se většinou vyskytují v  formě. Některé bakterie ovšem vytvářejí  aminokyselinové zbytky, z nichž se vytvářejí krátké polypeptidy, které lze nalézt v buněčných stěnách těchto bakterií. Zmíněné polypeptidy jsou hůře zpracovávány peptidázami a jsou syntetizovány bakteriálními enzymy namísto mRNA translace, při které se tvoří peptidy z -aminokyselin.\n\nStereoselektivní povaha většiny biochemických reakcí znamená, že různé enantiomery téže látky mají rozdílné chemické vlastnosti a účinky na organismy. Mnoho psychotropních látek má různou aktivitu či účinnost v závislosti na izomerech, například amfetamin se často dodává jako racemická směs, ovšem dextroamfetamin je aktivnější. Podobná situace je u metadonu, kde je jeden z izomerů opioidovým antagonistou, zatímco druhý je antagonistou NMDA.\n\nRacemizace léčiv může probíhat \"in vivo\". \"R\" enantiomer thalidomidu je účinný proti ranním nevolnostem, zatímco jeho \"S\" enantiomer je teratogenní, způsobuje poškození zárodku v prvním trimestru těhotenství. Pokud je podán pouze jeden enantiomer, později lze v krevním séru najtít oba; látka tak není považována za bezpečnou pro ženy v produktivním věku a i v ostatních případech je její používání pod přísným dohledem.\n\nU ibuprofenu má protizánětlivé účinky pouze jeden enantiomer, zatímco druhý je biologicky neúčinný.\nObdobně je \"S\" stereoisomer citalopramu mnohem reaktivnější než \"R\" enantiomer.\n\nKonfigurační stabilita léčiv je z těchto důvodů předmětem zájmu ve farmaceutickém výzkumu. Tvorba a analýza enantiomerů ve farmaceutickém průmyslu se studuje v oblasti chirální organické syntézy.\n\nRacemizace lze dosáhnout pouhým smísením stejných množství dvou čistých enantiomerů.\n\nK racemizaci může dojít během následujících procesů:\n\n\nZjišťování míry racemizace -forem na směs - a -forem) je jednou z metod datování biologických vzorků ve tkáních s nízkou mírou obratu, forenzních vzorků a zkaměnělin. Tato metoda se nazývá aminokyselinové datování.\n\n"}
{"id": "1211469", "url": "https://cs.wikipedia.org/wiki?curid=1211469", "title": "Douglas BTD Destroyer", "text": "Douglas BTD Destroyer\n\nDouglas BTD Destroyer byl americký palubní střemhlavý a torpédový bombardér vyvinutý v době druhé světové války pro Námořnictvo Spojených států amerických.\n\nAmerické námořnictvo 20. června 1941 objednalo u společnosti Douglas dva prototypy nového dvoumístného střemhlavého bombardéru, který by nahradil jak Douglas SBD Dauntless, tak i nový Curtiss SB2C Helldiver, označeného XSB2D-1. Vzniklý letoun, navržený konstrukční skupinou pod vedením Eda Heinemanna, byl rozměný jednomotorový středoplošník s „racčím“ křídlem s laminárním profilem a příďovým podvozkem, neobvyklým pro tehdejší palubní letadla. V pumovnici a na podkřídelních závěsnících mohl nést až 1 900 kg (4 200 lb) munice, a obranná výzbroj se skládala ze dvou kanónů ráže 20 mm v křídlech a dvou dálkově ovládaných věží s dvěma kulomety ráže 12,7 mm v každé.\n\nPrototyp poprvé vzlétl 8. dubna 1943 a ukázal skvělé výkony, kdy byl o mnoho rychlejší a unesl dvojnásobný náklad proti Helldiveru, a brzy následovala objednávka na 358 kusů sériových SB2D-1. Námořnictvo ale brzy změnilo své požadavky a nově projevilo zájem o jednomístný palubní stroj slučující roli torpédového a střemhlavého bombardéru bez pohyblivé výzbroje, a společnost Douglas poté přepracovala SB2D odstraněním obranných věží a druhého člena posádky, které nahradila zlepšením pancéřové ochrany a zvýšenou zásobou paliva, čímž vznikl typ BTD Destroyer. Objednávka SB2D byla změněna na nový typ, a první stroj BTD vzlétl 5. března 1944.\n\nPrvní sériové BTD-1 byly vyrobeny v červnu 1944. Do kapitulace Japonska v srpnu 1945 bylo dodáno jen 28 kusů, a další výroba byla zrušena, společně s dalšími typy, včetně těch od počátku navržených jako jednomístné, například Martin AM Mauler. Bojově žádné nasazeny nebyly.\n\nHeinemann a jeho tým u společnosti Douglas se v té době již plně věnovali vývoji jednomístného typu BT2D, z něhož se později stal Douglas A-1 Skyraider.\n\nPrototyp dvoumístné varianty. Vyrobeny dva kusy.\nNavržená sériová varianta XSB2D-1. Objednáno 358 exemplářů, ale zakázka změněna na BTD-1 dříve než došlo k výrobě.\nJednomístná verze. Vyrobeno 26 kusů.\nPrototypy se smíšeným pohonem. Dodatečných 6,7 kN tahu proudového motoru Westinghouse 19B ale nevedlo k podstatnému zvýšení výkonů. První let v květnu 1944. Postaveny dva kusy.\n\n\n\nÚdaje podle stránek \"Dave's Warbirds\"\n\n\n\n\n\n\n"}
{"id": "1211471", "url": "https://cs.wikipedia.org/wiki?curid=1211471", "title": "Hawker Hotspur", "text": "Hawker Hotspur\n\nHawker Hotspur byl prototyp britského stíhacího letounu vybavený čtyřkulometnou střeleckou věží Boulton Paul. Vznikl úpravou z lehkého bombardéru Hawker Henley v odpověď na specifikace Air Ministry F.9/35, které požadovaly stroj vybavený motoricky otáčenou věží, který by nahradil typ Hawker Demon.\n\nLetoun, podobně jako Henley, užíval vnější části křídel z Hawkeru Hurricane. V roce 1937 byl vyroben jeden prototyp, jemuž bylo přiděleno sériové číslo \"K8309\" a vyzbrojen čtyřmi kulomety Browning ráže 7,7 mm v otočné věži Boulton Paul na hřbetě trupu a jedním synchronizovaným kulometem Vickers v přední části trupu. Dokončení prototypu bylo zpožděno až do roku 1938, kdy již létal konkurenční Boulton Paul Defiant. Hotspur poprvé vzlétl 14. června 1938, vybaven pouze dřevěnou maketou věže a balastem simulujícím hmotnost výzbroje.\n\nJelikož firma Hawker byla vytížena výrobou Hurricanů, a Gloster vyráběl Henleye, neexistovala dodatečná výrobní kapacita pro sériovou výrobu dalšího typu, a plány sériové produkce byly opuštěny. Z prototypu byla odstraněna maketa věže a nahrazena aerodynamickým krytem. Nebyla zahájena ani výroba společností Avro podle specifikací 17/36 a prototyp byl až do roku 1942 užíván v Royal Aircraft Establishment v rámci různých zkušebních programů konfigurací klapek a brzd pro střemhlavý let.\n\nÚdaje podle publikace \"Hawker Aircraft since 1920\"\n\n\n\n\n\n\n"}
{"id": "1211473", "url": "https://cs.wikipedia.org/wiki?curid=1211473", "title": "Twink (gay slang)", "text": "Twink (gay slang)\n\nTwink je označení pro mladého muže okolo dvaceti let, který je štíhlé postavy, bez vousů a ochlupení i bez „mužných rysů“, jako jsou svaly, celkově působícího mladistvě. Termín byl poprvé použit v roce 1963. Podle Oxford Dictionary se jedná o „homosexuálního či zženštilého muže nebo mladíka, který je vnímán jako objekt homosexuální touhy“ a slovo bylo použito poprvé v 70. letech.\n"}
{"id": "1211476", "url": "https://cs.wikipedia.org/wiki?curid=1211476", "title": "Kartografické dílo", "text": "Kartografické dílo\n\nKartografické dílo je souhrnné označení pro mapy a mapám příbuzná zobrazení.\nZákladní dělení kartografických děl:\n\nMapa je zmenšený generalizovaný konvenční obraz Země, nebeských těles, kosmu či jejich částí, převedený do roviny pomocí matematicky definovaných vztahů (kartografickým zobrazením), ukazující podle zvolených hledisek polohu, stav a vztahy přírodních, socioekonomických a technických objektů a jevů. (ČSN 730402 /národní definice/)\n\nMapy dělíme podle:\n\n1. Podle měřítka:\n\n2. Podle obsahu:\n3. Podle účelu:\n4. Podle zobrazeného území:\n5. Podle počtu mapových listů:\n6. Podle formy záznamu:\n7. Podle způsobu vzniku:\n8. Podle časového hlediska:\nDalší:\n\nPlán je zmenšený pravoúhlý průmět malé části zemského povrchu a s ním spojených objektů do roviny. Nepočítá se zakřivením Země, neobsahuje zpravidla výškopis a polohopis se omezuje na obrysové čáry zájmových objektů. Plány bývají vyhotoveny ve velkém měřítku. Vzdálenosti na zemském povrchu můžeme sice považovat za vodorovné do velikosti území cca 700 km2, bohužel toto neplatí pro výšky.\n\nGlóbus (lat. globus, koule) je v kartografii obvykle otáčivý model naší planety (terestrický glóbus), Měsíce nebo i jiné planety. Poměr mezi poloměrem glóbu a poloměrem referenční koule se nazývá číselné měřítko glóbu. Může však také představovat pohled na hvězdnou oblohu jako na kouli viděnou zvenčí (nebeský glóbus).\n"}
{"id": "1211478", "url": "https://cs.wikipedia.org/wiki?curid=1211478", "title": "Waco CG-15", "text": "Waco CG-15\n\nWaco CG-15 byl americký vojenský kluzák vyvinutý v době druhé světové války z typu CG-4. Ačkoliv povrchně podobný svému předchůdci a přepravující stejný počet pasažérů, početné změny konstrukce, zahrnující zmenšení rozpětí křídel a aerodynamičtěji tvarovanou příď trupu, mu umožnily dosahování vyšších výkonů. Bylo objednáno 1000 kusů, z nichž 473 bylo předáno zákazníkům, než byla výroba ukončena. Dva exempláře byly předány US Navy, které je zkoušelo pod označením XLR2W-1. Jeden kus byl přestavěn na motorizovaný kluzák XPG-3 za pomoci dvou hvězdicových motorů Jacobs R-755-9.\n\n\n\n\n"}
{"id": "1211482", "url": "https://cs.wikipedia.org/wiki?curid=1211482", "title": "Kvalifikace na Mistrovství světa ve fotbale 2018 (UEFA) – skupina C", "text": "Kvalifikace na Mistrovství světa ve fotbale 2018 (UEFA) – skupina C\n\nSkupina C kvalifikace na Mistrovství světa ve fotbale 2018 je jednou z 9 evropských kvalifikačních skupin na tento šampionát. Postup na závěrečný turnaj si zajistí vítěz skupiny. Osm nejlepších týmů na druhých místech ze všech skupin bude hrát baráž, zatímco nejhorší tým na druhých místech přímo vypadne.\n\n<div id=\"San Marino v Azerbaijan\">\n"}
{"id": "1211484", "url": "https://cs.wikipedia.org/wiki?curid=1211484", "title": "Seznam starostů Nového Jičína", "text": "Seznam starostů Nového Jičína\n\nToto je seznam starostů města Nový Jičín (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n\n\n"}
{"id": "1211490", "url": "https://cs.wikipedia.org/wiki?curid=1211490", "title": "David Warren", "text": "David Warren\n\nDavid Warren (20. března 1925 Groote Eylandt (Austrálie) – 19. července 2010 Melbourne) byl australský vynálezce a chemik. Proslul vynálezem tzv. černé skříňky, která zaznamenává na palubě letadel informace o letu pro případ havárie.\n\nKdyž mu bylo devět let, v roce 1934, jeho otec zahynul při leteckém neštěstí, když se zřítilo poštovní letadlo nad Bassovou úžinou mezi Tasmánií a Austrálií. Příčina havárie nebyla nikdy objasněna. Po celý život to byla pro něj motivace k práci na technologii zlepšující bezpečnost leteckého provozu.\n\nVystudoval chemii na University of Sydney, titul Ph.D. získal na Imperial College v Londýně.\n\nPo studiích nastoupil do leteckého výzkumného střediska v Melbourne, kde pracoval celý život. V 50. letech se zúčastnil vyšetřování záhadné havárie prvního proudového dopravního letadla de Havilland Comet a uvědomil si, jakou cenu by měl záznam o letu před havárií. Tak roku 1953 vznikl základní koncept černé skříňky a první prototyp byl vyroben roku 1956. Šlo o žáruvzdorný a pancéřovaný magnetofon s ocelovými páskami, na které byla zaznamenávána komunikace v kokpitu. \n\nZpočátku nebyl tento vynález přijímán, ale v roce 1958 během své neformální návštěvy Sir Robert Hardinghem, bývalý vicemaršál britského letectva, vyzval při obědě Warrena, aby ukázal svůj „neoficiální projekt“. Sir Robert Hardinghem postřehl potenciál tohoto zařízení a Warren se svou černou skříňkou byl téměř okamžitě pozván do Anglie. Tam bylo přijetí vynálezu velmi povzbudivé. Ministerstvo letectví oznámilo, že instalace letového zapisovače „černé skříňky“ i pro záznam přístrojových údajů by mohla být brzy povinná. Roku 1961 australské úřady jako první rozhodly o povinné instalaci černých skříněk v letadlech.\n"}
{"id": "1211491", "url": "https://cs.wikipedia.org/wiki?curid=1211491", "title": "Aktivovaný uhlík", "text": "Aktivovaný uhlík\n\nAktivovaný uhlík je jedna z forem aktivního uhlí. Oproti ostatním formám aktivního uhlí se aktivovaný uhlík vyznačuje vysokou chemickou čistotou.\n\nUrčité formy aktivního uhlí jsou např. součástí filtrů v plynových maskách, které chrání před působením nejrůznějších toxinů rozptýlených v ovzduší. Své zásadní místo mají sorbenty vyvinuté na bázi aktivovaného uhlíku také například při dekontaminaci půd znečištěných chemikáliemi. V rámci nejrůznějších filtračních procesů jsou stále více využívány speciálně vyvinuté formy aktivovaného uhlíku v průmyslové praxi, ale i v moderní medicíně.\n\nMateriály, využívající aktivovaný uhlík pro léčení, mají dlouhou historii. Prudký vzestup úrovně poznání v průběhu uplynulých dvou desetiletí umožnil konstrukci nové generace obvazových materiálů, využívajících jedinečných vlastností zvláštních forem aktivovaného uhlíku, označovaných souhrnně jako potencovaný mikrofilamentární bioaktivní uhlík.\n\nMezi ostatními doposud běžně užívanými formami vyniká svojí chemickou čistotou, řádově větší absorpční schopností a pro adsorpci prakticky využitelnou aktivní měrnou plochu povrchu jeho mikrofilamentární forma. \n\nPoměrně novou oblastí využití aktivovaného uhlíku ve zdravotnictví, konkrétně při terapii jsou aktivní sorpční obvazová krytí povrchových i hlubších ran a defektů.\n\nTato krytí na bázi aktivního uhlíku jsou schopna vytvořit podmínky pro stabilizaci mikroklimatu umožňujícího harmonické hojení. S přibývajícími zkušenostmi s jejich použitím se to začíná postupně dařit i u takových afekcí, kde se dříve uspokojivého efektu dosahovalo jen s vynaložením mimořádné péče, značných materiálových nákladů a při bezvadné spolupráci pacienta.\n\nAktivovaný uhlík v čisté mikrofilamentární formě má v moderní terapii tři hlavní indikační oblasti použití:\n\n\nZdravotnické prostředky na bázi mikrofilamentárního aktivovaného uhlíku potencovaného efektem difusní pumpy zajišťuje optimální podmínky pro harmonizované hojení jinak obtížně zhojitelných ran. Podstatným urychlením procesu hemokoagulace vede k urychlení hemostázy a omezuje průnik, rozšíření a působení exogenních toxinů. Základní indikační oblasti aktivního uhlíku tedy jsou Hemostypse, Hojení a Detoxikace.\n\n"}
{"id": "1211492", "url": "https://cs.wikipedia.org/wiki?curid=1211492", "title": "Rymanów", "text": "Rymanów\n\nRymanów je město v jihovýchodním Polsku v Podkarpatském vojvodství v okrese Krosno. Je sídlem stejnojmenné městsko-vesnické gminy.\n\nPodle údajů z 30. června 2013 zde žilo 3729 obyvatel.\n\nRymanów se rozkládá na předhůří Beskyd v Nízkých Beskydech, asi 52 km jižně od Řešova. Rozloha města k 1. lednu 2011 byla 12,39 km². Městem protéká řeka Tabor (na dolním toku nese jména \"Morwawa\" či \"Morawa\"). V severní části města (Posada Dolna), se do ní vlévá říčka Raczta.\n\nV okolí Rymanówa byla na přelomu let 2012 a 2013 vybudována větrná farma o výkonu 26 MW. Jejích 13 turbín stojí mezi obcemi Klimkówka, Ladzin, Wróblik Szlachecki a Wróblik Królewski. Stroje jsou typu REPOWER NM92 o výkonu 2,05 MW s výškou věže 100 m a délkou listu vrtule 45,2 m.\n\nPrvní písemná zmínka o obci pochází z roku 1376 (\"Ladisslaulia\"), v roce 1768 je město psáno jako \"Reymanów\".\nKníže Vladislav II. Opolský udělil městská práva podle práva magdeburského synovi Nikolase Reymanna, Mikołajovi v roce 1376.\n\nV letech 1772 až 1914 patřilo město jako součást rakouské Haliče do okresu Sanok. Po objevu léčivých pramenů v 19. století se Rymanów stal lázeňským městem. Město bylo v roce 1914 obsazeno Ruskými carskými vojsky a částečně zničeno. Po skončení války bylo obnoveno. Situace se během druhé světové války opakovala.\n\nMěstsko-vesnická gmina (\"gmina miejsko-wiejska\") má rozlohu 165,79 km². 54 % rozlohy je zemědělsky využíváno, 34 % rozlohy je zalesněno. Kromě města Rymanów do ní patří následující obce se starostenstvími (\"Sołectwo\"):\nDalšími částmi jsou Rymanów Nr 1, Rymanów Nr 2 a Rymanów Zdrój.\n\n\n\n"}
{"id": "1211495", "url": "https://cs.wikipedia.org/wiki?curid=1211495", "title": "Kružník bělavý", "text": "Kružník bělavý\n\nKružník bělavý (\"Gyraulus albus\") je malý druh sladkovodního plicnatého plže z čeledi okružákovití a typový druh rodu \"Gyraulus\". \n\nZástupci druhu kružník bělavý žijí v Belgii, České republice, Německu, Maďarsku, Nizozemsku, Polsku, na Slovensku, ve Velká Británie a v Irsku.\nTento malý hlemýžď žije v různých typech sladkovodních stanovišť, mezi vegetací na bahnitých dnech. Nevyžaduje vysokou koncentraci vápníku.\n\nJedná se o pionýrský druh obsazující i sukcesně mladá stanoviště.\n\nUlita tohoto druhu je poměrně malá, dosahuje výšky 1,3 - 1,8 mm a šířky 4 - 7 mm, má diskoidní tvar s 4 - 4½ závity, které se rozšiřují ve směru k ústí, které je bez kýlu.\n\nBarva ulity je bílá (někdy s tmavými usazeninami bahna) a má charakteristický zatočený tvar.\n"}
{"id": "1211498", "url": "https://cs.wikipedia.org/wiki?curid=1211498", "title": "Heinrich Preisenhammer", "text": "Heinrich Preisenhammer\n\nHeinrich Preisenhammer (9. října 1830 Nový Jičín – 21. ledna 1900 Nový Jičín ) byl rakouský právník a politik německé národnosti z Moravy; poslanec Moravského zemského sněmu a starosta Nového Jičína.\n\nJeho otcem byl soukenický mistr Johann Nepomuk Preisenhammer, matkou Veronika rozená Böhm. Heinrich absolvoval vyšší gymnázium v Těšíně a studoval filozofii v Brně a pak práva na Vídeňské univerzitě. Nastoupil jako advokátní koncipient v Brně. od roku 1865 byl samostatným advokátem v Litovli. V letech 1867–1868 zastával funkci starosty Litovle. V roce 1869 přesídlil do rodného Nového Jičína. Zde byl veřejně a politicky aktivní. Od roku 1873 do roku 1879 a znovu v letech 1899–1900 působil coby starosta Nového Jičína. Za jeho úřadování došlo k rozvoji školských institucí. Podporoval německé spolky jako Deutsch-politischer Verein, Deutscher Schulverein, Leseverein, Männergesangverein, Musikverein, Schulkreuerverein, Schützenverein, Turnverein či Verschönerungsverein. Roku 1880 mu město Nový Jičín udělilo čestné občanství. Počátkem roku 1890 přestal vykonávat advokacii a stáhl se z veřejného života, do kterého se ovšem vrátil ještě na sklonku života, kdy se vrátil do čela novojičínské radnice.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Nový Jičín, Štramberk. Uvádí se jako ústavověrný kandidát (tzv. Ústavní strana, liberálně a centralisticky orientovaná).\n\nZemřel v lednu 1900 ve věku 70 let. Asi týden před smrtí se nachladil a rozvinul se u něj zápal plic. Zápalem plic přitom trpěl už několik let předtím.\n"}
{"id": "1211500", "url": "https://cs.wikipedia.org/wiki?curid=1211500", "title": "Přebor Jihomoravského kraje 2015/16", "text": "Přebor Jihomoravského kraje 2015/16\n\nV soubojích 56. ročníku Přeboru Jihomoravského kraje 2015/16 (jedna ze skupin 5. fotbalové ligy) se utkalo 17 týmů každý s každým dvoukolovým systémem podzim–jaro. Tento ročník začal v sobotu 8. srpna 2015 úvodními šesti zápasy 1. kola a skončil v sobotu 18. června 2016 zbývajícími pěti utkáními přesunutého 31. kola.\n\nZ důvodu nezájmu týmů o postup do Divize D 2015/16 hrálo v tomto ročníku 17 týmů z Jihomoravského kraje, každý s každým jednou na domácím hřišti a jednou na hřišti soupeře. Vzhledem k netradičnímu lichému počtu účastníků mělo v každém kole jedno mužstvo tzv. volný los, tedy v tomto kole nehrálo. Celkem každé mužstvo odehrálo 32 utkání. V ročníku 2016/17 se počet účastníků přeboru vrátil na tradičních šestnáct.\n\n\nNejlepším střelcem ročníku se stal Petr Kasala z Bzence, který vstřelil 35 branek v 31 zápase. Jedná se o novodobý rekord soutěže od reorganizace v roce 2002, který dosud držel komárovský Pavel Novotný z ročníku 2009/10, kdy vstřelil 33 branky. Petr Kasala se stal nejlepším střelcem i v ročnících 2012/13 a 2014/15.\n\nZdroj: \nPoznámky:\n\n"}
{"id": "1211502", "url": "https://cs.wikipedia.org/wiki?curid=1211502", "title": "Hotel Four Seasons Praha", "text": "Hotel Four Seasons Praha\n\nHotel Four Seasons Prague je pražská pobočka kanadské hotelové sítě Four Seasons Hotels. Nachází se mezi Alšovým nábřežím Vltavy a Křižovnickou ulicí v Praze 1-Starém Městě, jeho adresa je Veleslavínova 1098/2a. Komplex luxusního hotelu vznikl propojením renesančního, barokního a klasicistního domu a jejich doplněním novostavbou.\n\n"}
{"id": "1211511", "url": "https://cs.wikipedia.org/wiki?curid=1211511", "title": "521. peruť RAF", "text": "521. peruť RAF\n\n521. peruť () byla peruť Royal Air Force, která za druhé světové války plnila ze základen v Norfolku úkoly meteorologického průzkumu.\nHistorie peruti počíná 4. února 1941 se vznikem 401. (meteorologické) letky () Bomber Command. Po převedení všech meteorologických letek do podřízenosti Coastal Command, stala se z ní 1401. (meteorologická) letka (\"No. 1401 (Meteorological) Flight\"). Ta byla 1. srpna 1942 na základně RAF Bircham Newton sloučena s 1403. meteorologickou letkou do 521.(meteorologické) peruti, která se podílela na meteorologických průzkumných operacích \"Coastal Command\". Po 1401. letce získala stroje Gloster Gladiator a Hawker Hurricane, a po 1403. letce typy Bristol Blenheim a Lockheed Hudson. Později peruť obdržela i letouny Supermarine Spitfire a de Havilland Mosquito. Operace původních letek a později peruti spočívaly v získávání meteorologických informací pro předpověď počasí – předtím Met Office poskytované loděmi obchodního loďstva. Letouny získávaly údaje o teplotě a vlhkosti vzduchu ve vymezených oblastech Severního moře ve výšce 40 000 stop (~ 12 000 m) a níže. Mosquita peruti podnikala lety „PAMPA“ do hloubky území okupované Evropy aby posoudila počasí nad cílovými oblastmi pro připravované nálety bombardérů. 31. března 1943 byla peruť na základně Bircham Newton rozdělena na samostatné letky č. 1401 a 1409.\n\nPeruť byla obnovena 1. září 1943 na letišti RAF Docking, satelitním letišti základny Bircham Newton, a do její výzbroje přibyly stroje Handley Page Hampden, ale nadále již neužívala Mosquita a Blenheimy. V prosinci 1943 peruť získala Lockheedy Ventura, které nahradily Hudsony. V srpnu 1944 získala dodatečné Hawkery Hurricane, které doplnily stárnoucí Gladiatory, které byly stále ve stavu útvaru. V září 1944 se k jednotce vrátily Hudsony, neboť Ventury byly potřeba jinde. V říjnu 1944 se peruť přesunula na RAF Langham, další satelit základny Bircham Newton. V prosinci peruť obdržela pro dálkové operace několik Boeingů Fortress, které byly po skončení války doplněny stroji Handley Page Halifax. V té době již peruť působila z letiště RAF Chivenor, kde byla také 1. dubna 1946 rozpuštěna.\n\n"}
{"id": "1211512", "url": "https://cs.wikipedia.org/wiki?curid=1211512", "title": "246. peruť RAF", "text": "246. peruť RAF\n\n246. peruť () byla peruť Royal Air Force.\nPeruť byla zformována 18. srpna 1918 na bývalé základně Royal Naval Air Service v anglickém Seaton Carew jako námořní hlídková jednotka. Jednalo se o jedinou peruť \"Royal Air Force\" provozující stroje Blackburn Kangaroo. Základna byla zrušena a peruť rozpuštěna dle některých zdrojů v květnu 1919 a dle jiných 15. nebo 24. března téhož roku.\n\nPeruť byla reaktivována 1. září 1942 v Bowmore na Islay s výbavou létajícími čluny Short Sunderland, s nimiž od prosince zahájila operační činnost, ale již 30. dubna 1943 byla opět rozpuštěna.\n\nPeruť byla znovu aktivována 11. října 1944 na základně RAF Lyneham jako transportní jednotka vyzbrojená letouny Consolidated Liberator a v prosinci téhož roku byla přeložena na letiště RAF Holmsley South. V cvičné a pokusné úloze jednotka užívala i stroje Handley Page Halifax, a v prosinci 1944 začal útvar přebírat letouny Avro York. V únoru 1945 byly do peruti na základně RAF Northolt začleněny i letka VVIP a „Metropolitní spojovací peruť“ (\"Metropolitan Communications Squadron\"). V listopadu 1945 byly z výzbroje jednotky vyřazeny Halifaxy a peruť na krátké období obdržela letouny Douglas Skymaster. V roce 1945 byla posléze její výzbroj sjednocena na typ Avro York a peruť provozovala pravidelnou přepravu do Indie a na Střední východ až do 15. října 1946 kdy byla sloučena s 511. perutí.\n\n\n\n"}
{"id": "1211518", "url": "https://cs.wikipedia.org/wiki?curid=1211518", "title": "Hlas nože", "text": "Hlas nože\n\nHlas nože \"(The Knife of Never Letting Go)\" je první díl sci-fi dystopické knižní série Trilogie Chaos od amerického spisovatele Patricka Nesse. Knížku vydalo v roce 2008 britské nakladatelství Walker Books a o tři roky později vydala Jota český překlad.\n\nNa kolonizované planetě pojmenované Nový svět je malé městečko Prentisstown, které jako jediné přežilo válku s původními obyvateli planety, Sándráky. Ti na lidi během války vypustili viry, které pozabíjely všechny ženy a zapříčinily, že všichni muži a zvířata na planetě mají svůj Hluk, což jsou jejich myšlenky, které jsou volně slyšitelné. Poté, co Sádráci vypustili svoje viry se je lidem v čele se starostou Prentissem podařilo porazit a navždy vyhubit. Do toho se narodil Todd Hewitt, kterému momentálně chybí jeden měsíc do doby, než se nestane mužem. Mužem se v Novém světě, kde má rok třináct měsíců, stává kluk ve svých třinácti letech. Jednou Todd se svým psem Mancheem v močále narazí na záhadné ticho v Hluku, které se pokouší pronásledovat, ale to mu uteče. Vrací se proto na farmu ke svým adoptivním rodičům Benovi a Cillianovi, kam si pro něj přijde Davy Prentiss mladší, syn starosty Prenstisstownu. Ten má za úkol Todda přivést ke starostovi. Cillian Davyho odzbrojí a Ben zmateného Todda s Mancheem dovede k močálu a dá mu mapu k dalším osadám a deník jeho matky. Poté se Ben vrací zpátky na farmu pomoci Cillianovi zdržet starostovi muže. Todd, pro kterého je vývoj událostí nanejvíc překvapující vchází do močálu, kde zjišťuje, co je ono ticho zač. Místo Sádráka, kterého Todd očekával, ovšem narazí na dívku přibližně v jeho věku.\n\nSpolu s Toddem ovšem dívku najde i Aaron, zlý kněz z Prentisstownu, který se oba pokusí zabít. Toddovi se podaří Aarona omráčit a spolu s dívkou mu utečou. Přestože dívka s Toddem nemluví, Todd podle vraku vesmírné lodi a dvou mrtvých těl pochopí, že dívka je z průzkumné lodi nových osadníků, kteří přilétávají na planetu. Při přistání se ovšem něco poškodilo, rodiče dívky havárii nepřežili a tak tu dívka zůstala sama na zcela neznámé planetě. Při cestě do další osady začnou oba pronásledovat starostovi muži na koních. Todd s dívkou stihnou přeběhnou most, který dívka podpálí a tím je oba zachrání. Poté mu konečně řekne, že se jmenuje Viola Eadová. Společně pokračují do nejbližší osady jménem Farbanche. Tam se dozvídají o osadě Haven, kde by, jak Viola doufá, měli mít komunikační zařízení, pomocí kterého by mohla varovat svojí loď, která do Nového světa přiletí za sedm měsíců. Také zjistí, že ženy jsou před virem Hluku imunní. Na Farbanche krátce po příchodu Violy a Todda zaútočí armáda z Prentisstownu, čítající přibližně 150 mužů a Farbanche zničí. Toddovi se s Violou a Mancheem podaří znovu uprchnout a vydávají se do Havenu, který by jako jediný mohl porazit Prentisstown.\n\nPři cestě do Havenu je dožene Davy Prentiss mladší, kterého Viola omráčí elektrickým šokem a sváže ho. Todd chce Davyho zabít, ale Viola ho od toho odradí, protože by pak udělal přesně to, co starosta Prentiss chce. Stal by se vrahem. Todd Violu poslechne a společně s Mancheem se vydávají dál k Havenu. Další den narazí na přeživšího Sádráka. V Toddovi se vzbudí hněv, začne se Sádrákem bojovat a zabije ho. Poté se objeví Aaron, který Todda omráčí ránou do hlavy, bodne mu přes ruksak nůž do zad a unese Violu. Po nějaké době se Todd probouzí a zjišťuje, že smrtelnou ránu nožem zastavil deník jeho matky, který ležel v ruksaku. I přes těžkou bolest hlavy a horečku najde Aarona s Violou a pokusí se ji zachránit. Manchee odvede Aaronovu pozornost a Todd spolu s Violou utečou do loďky. Mancheeho ovšem chytí Aaron a protože už nemůže zastavit ani Todda ani Violu, tak mu zlomí vaz. Todd poté omdlívá a probouzí se až za pět dní v osadě Carbonel Downs, kde ho doktor Snow vyléčil z horečky. U řeky pak Todd s Violou potkávají Bena, kterému se podařilo uniknout před starostovými muži. Bena najdou ovšem i obyvatelé Carbonel Downs, kteří ho jako jednoho z obyvatel Prentisstownu chtějí zabít. Díky útočící prentisstownské armádě nechají ovšem Bena být a ten spolu s Toddem a Violou utíká. Večer se poté zastaví na hřbitově, kde Ben řekne Toddovi a Viole pravdu o historii Nového světa a Prentisstownu.\n\nVirus Hluku nevypustili Sádráci, jak se tvrdilo v Prentisstownu, ale byl na planetě odjakživa. Osadníci z toho ovšem začali Sádráky obviňovat a rozpoutali válku, ve které Sádráci neměli šanci a spousta jich byla zabita. V Prentisstownu ovšem po válce zabili i všechny ženy z města, protože ty neměly Hluk, který na ženy nepůsobí. Spolu se ženami byli zabiti a muži, kteří se je pokoušeli bránit. Poté byl v celém Novém světě vydán zákon, který zakazuje mužům z Prentisstownu opustit město. V případě, že zákon poruší, budou popraveni. Starosta Prentiss mezitím připravoval plán na dobytí celého Nového světa, pro který se mu podařilo svoji stranu získat skoro všechny muže z Prentisstownu. Se začátkem útoku se čekalo už pouze na to, než Todd dovrší třinácti let, stane se mužem a připojí se k armádě. To se ovšem nestalo a proto Todda pronásleduje armáda.\n\nPoté, co Ben poví Toddovi a Viole pravdu o Prentisstownu, se na cestě poblíž hřbitova objeví Davy Prentiss mladší. Ben se vydává ho zdržet a Todd s Violou pokračují do Havenu, ke kterému dorazí po dvou dnech. Těsně před Havemen je dožene Aaron, před kterým se schovají v jeskyni. V ní je ovšem Aaron najde a začne s Toddem bojovat, ten ho ale poráží a chystá se ho zabít. Na poslední chvíli mu ale nůž sebere Viola a Aarona zabije sama, přestože se jí v tom snaží Todd zabránit. Těsně před Havenem je pak Viola z dálky postřelena Davy Prentissem mladším. Todd rychle nese umírající Violu do Havenu, kde by jí mohli zachránit, ale místo pomoci nachází starostu Prentisse. Ten mu sdělí, že se Haven vzdal bez boje a on se stal prezidentem Nového světa.\nKnížka získala v roce 2008 ocenění Booktrust Teenage Prize, Guardian Children's Fiction Prize a James Tiptree Jr. Award.\n\n"}
{"id": "1211519", "url": "https://cs.wikipedia.org/wiki?curid=1211519", "title": "Vozokany (okres Topoľčany)", "text": "Vozokany (okres Topoľčany)\n\nVozokany jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1318. V obci je římskokatolický kostel Panny Marie Pomocnice křesťanů.\n\n"}
{"id": "1211520", "url": "https://cs.wikipedia.org/wiki?curid=1211520", "title": "Carl Mauritz Turetschek", "text": "Carl Mauritz Turetschek\n\nCarl Mauritz Turetschek, též Karl Moriz Turetschek, byl rakouský podnikatel a politik německé národnosti z Moravy; poslanec Moravského zemského sněmu.\n\nV 19. století se uvádí Carl Turetschek jako brněnský podnikatel. V Brně působil již předtím i Paul Turetschek, narozený na předměstí Cejl, který roku 1802 získal zemské tovární oprávnění a zřídil vlnařskou manufakturu.\n\nV 60. letech se zapojil i do vysoké politiky. V doplňovacích zemských volbách 4. dubna 1867 byl zvolen na Moravský zemský sněm, za kurii obchodních a živnostenských komor, obvod Brno. Mandát zde obhájil i v řádných zemských volbách 1870, zemských volbách v září 1871 a zemských volbách v prosinci 1871. V roce 1871 se uvádí jako ústavověrný kandidát (tzv. Ústavní strana, liberálně a centralisticky orientovaná). Na mandát rezignoval v březnu 1876.\n\nJistý Karel Turetschek, který byl generálním jednatelem c. k. pojišťovací společnosti Dunaj, zemřel 24. září 1889 v Brně.\n"}
{"id": "1211522", "url": "https://cs.wikipedia.org/wiki?curid=1211522", "title": "Polsat SuperHit Festiwal", "text": "Polsat SuperHit Festiwal\n\nPolsat SuperHit Festiwal je polský hudební festival. Skládá se ze 3 koncertů: Koncert Platynowy, Hity Sieci bez tajemnic, Radiowy Przebój Roku, Kabaretonu a také eventuálních koncertů jednoho umělce. Festival od roku 2015 zastupuje TOPtrendy.\n\n\n"}
{"id": "1211548", "url": "https://cs.wikipedia.org/wiki?curid=1211548", "title": "František Vodička (politik)", "text": "František Vodička (politik)\n\nFrantišek Vodička (15. února 1812 Červená Lhota u Litovle – 20. července 1884 Olomouc) byl rakouský římskokatolický duchovní a politik české národnosti; poslanec Moravského zemského sněmu.\n\nAbsolvoval teologickou fakultu. Byl titulárním konsistorním radou, děkanem a farářem v Konici. Uvádí se též jako farář v Přemyslovicích. Působil i jako náboženský spisovatel a překladatel.\n\nV 60. letech se zapojil i do vysoké politiky. V doplňovacích zemských volbách 8. července 1869 byl zvolen na Moravský zemský sněm, za kurii venkovských obcí, obvod Litovel, Konice, Uničov. Mandát zde obhájil i v řádných zemských volbách 1870, zemských volbách v září 1871 a zemských volbách v prosinci 1871. Roku 1872 byl zbaven mandátu, ale znovuzvolen 22. listopadu 1873. Mandát pak obhájil i v řádných zemských volbách 1878. Poslancem byl do své smrti roku 1884. V roce 1870 se uvádí jako oficiální kandidát Národní strany (staročeské).\n\nZemřel v červenci 1884 po \"krátkém a bolestivém utrpení\" v olomoucké nemocnici. Pohřeb se měl konat 23. července v Konici.\n"}
{"id": "1211549", "url": "https://cs.wikipedia.org/wiki?curid=1211549", "title": "František Vodička", "text": "František Vodička\n\nJméno a příjmení František Vodička má více nositelů:\n\n"}
{"id": "1211560", "url": "https://cs.wikipedia.org/wiki?curid=1211560", "title": "Seznam dílů seriálu Chůva k pohledání", "text": "Seznam dílů seriálu Chůva k pohledání\n\nToto je seznam dílů seriálu \"Chůva k pohledání\". Epizody nemají české názvy.\n\n<onlyinclude></onlyinclude>\n\n"}
{"id": "1211561", "url": "https://cs.wikipedia.org/wiki?curid=1211561", "title": "Jan Tvrdík", "text": "Jan Tvrdík\n\nJan Tvrdík (* 26. dubna 1957 Ústí nad Labem) je český politik, od roku 2010 zastupitel města Ústí nad Labem, v letech 2010 až 2014 starosta Městského obvodu Ústí nad Labem-město, člen ODS.\n\nPo absolvování SPŠ strojní a elektrotechnické v Ústí nad Labem vystudoval Pedagogickou fakultu v Ústí nad Labem se zaměřením na matematiku a tělesnou výchovu (promoval v roce 1980 a získal titul Mgr.). Od roku 1981 byl zaměstnancem Ministerstva vnitra České republiky, mezi lety 1994 a 2004 se věnoval soukromému podnikání ve výpočetní technice jako majitel a jednatel společnosti \"S O N O S\".\n\nPůsobil také ve společnosti \"Fürs\" jako jednatel (2000 až 2003) a společník s vkladem (2000 až 2010) a dále ve firmě \"SOVA PC\" jako společník s vkladem (2003 až 2006). Angažoval se také jako člen představenstva v akciové společnosti \"Fotbalový klub Ústí nad Labem\" (2005 až 2007) a člen představenstva v akciové společnosti \"Metropolnet\" (2003 až 2004).\n\nJan Tvrdík žije ve městě Ústí nad Labem, konkrétně v části Klíše. Je ženatý, má dvě děti. Mezi jeho zájmy patří chalupaření a sport, především volejbal, ve kterém byl v roce 1981 mistrem ČSSR. Dvě volební období zastával funkci předsedy Krajského volejbalového svazu a trénoval krajský výběr Ústeckého kraje.\n\nV komunálních volbách v roce 2002 vedl z pozice člena \"Sdružení pro zdraví, sport a prosperitu\" kandidátku tohoto subjektu do Zastupitelstva městského obvodu Ústí nad Labem-město, ale neuspěl (skončil jako třetí náhradník). Jeho straničtí kolegové však postupně rezignovali a ještě v roce 2002 se stal zastupitelem a radním městského obvodu a v roce 2004 pak místostarostou. Ve volbách v roce 2006 post zastupitele MO obhájil jako lídr kandidátky a člen subjektu \"Alternativa pro Ústí\", udržel si i funkci místostarosty. Také ve volbách v roce 2010 byl zvolen zastupitelem MO, tentokrát jako člen a lídr kandidátky ODS. Dne 9. listopadu 2010 se stal starostou městského obvodu. Ve volbách v roce 2014 obhájil mandát zastupitele z pozice lídra kandidátky ODS. Dne 4. listopadu 2014 se však novým starostou městského obvodu stal Kamil Hýbner.\n\nV komunálních volbách v roce 2002 také kandidoval za \"Sdružení pro zdraví, sport a prosperitu\" do Zastupitelstva města Ústí nad Labem, ale neuspěl. Do zastupitelstva nepronikl ani jako člen subjektu \"Alternativa pro Ústí\" ve volbách v roce 2006. Zastupitelem města se stal až jako člen ODS ve volbách v roce 2010. Ve volbách v roce 2014 mandát za ODS obhájil. Vlivem preferenčních hlasů se posunul z původního 5. místa na kandidátce na konečné první místo (strana získala jen 3 mandáty). Působí jako předseda Kontrolního výboru.\n\nV krajských volbách v roce 2004 kandidoval za \"Sdružení pro zdraví, sport a prosperitu\" do Zastupitelstva Ústeckého kraje, ale neuspěl. Zvolen nebyl ani ve volbách v roce 2012, kdy kandidoval za ODS.\n\nVe volbách do Poslanecké sněmovny PČR v roce 2013 kandidoval za ODS v Ústeckém kraji, ale neuspěl. Ve volbách do Senátu PČR v roce 2016 kandidoval za ODS v obvodu č. 31 – Ústí nad Labem. Se ziskem 7,80 % hlasů skončil na 5. místě a do druhého kola nepostoupil.\n"}
{"id": "1211570", "url": "https://cs.wikipedia.org/wiki?curid=1211570", "title": "Ignát Vrba", "text": "Ignát Vrba\n\nIgnát Vrba (12. října 1835 Pivín – 3. ledna 1890 Skrbeň) byl rakouský římskokatolický duchovní a politik české národnosti; poslanec Moravského zemského sněmu.\n\nPůsobil jako katolický kněz. Přispíval do tisku. Podílel se na zakládání průmyslových podniků a záložen na Olomoucku. Podporoval Matici opavskou.\n\nV 60. letech se zapojil i do vysoké politiky. V zemských volbách v březnu 1867 byl zvolen na Moravský zemský sněm, za kurii venkovských obcí, obvod Olomouc, Prostějov, Plumlov. Mandát zde obhájil i v řádných zemských volbách 1870, zemských volbách v září 1871 a zemských volbách v prosinci 1871. Roku 1872 byl zbaven mandátu. V roce 1870 se uvádí jako oficiální kandidát Moravské národní strany (staročeské).\n\nZemřel v lednu 1890 ve věku 54 let.\n"}
{"id": "1211578", "url": "https://cs.wikipedia.org/wiki?curid=1211578", "title": "Nikdo (Hra o trůny)", "text": "Nikdo (Hra o trůny)\n\nNikdo (v anglickém originále No One) je osmý díl šesté řady seriálu Hra o trůny stanice HBO. Celkově se jedná o 58 epizodu. Epizodu režíroval Mark Mylod. Mezi hlavní vystupující postavy patří Arya Stark (v podání Maisie Williams), Dívka bez tváře (Faye Marsay), Jaqen H'ghar (Tom Wlaschih), Brienne z Tartu (Gwendoline Christie), Brynden Tully \"Černá ryba\" (Clive Russell), Jaime Lannister (Nikolaj Coster-Waldau), Edmure Tully (Tobias Menzies), Cersei Lannister (Lena Headey), Tommen Baratheon (Dean-Charles Chapman), Daenerys Targaryen (Emilie Clarke) a Sandor Clegane \"Ohař či Pes\" (Rory McCann). V USA měl díl premiéru 12. června 2016, v České republice o den později.\n\nSandor Clegane známý jako \"Ohař\" vystopuje některé členy z Bratrstva bez praporců a brutálně je zabije, stále pak pokračujíc hledat jejich vůdce. Posléze narazí na Berica Dondarriona a Thorose z Myru, kteří připravují zbývající muže zodpovědné za útok na vesnici k oběšení. Sandor je chtěl všechny zabít, ale po domluvě s Bericem může oběsit dva z těchto mužů. Staří známí Beric a Thoros se snaží přemluvit Sandora do jejich Bratrstva s vysvětlením, že mají v úmyslu zamířit na Sever, a tam bojovat proti Bílým chodcům, a proto potřebuji jeho sílu.\n\nBrienne a Podrick dorazí do Řekotočí, kde se shledávají s Jaimem a Bronnem. Brienn pak Jaimemu vysvětluje, že přišla přemluvit \"Černou rybu\", aby se připojil s jeho vojáky Sanse a pomohl jí, ale Jaime poukazuje na to, že je v současné době obléhán v Řekotočí a odmítá se vzdát hradu. Brienne navrhuje, aby v případě, že se jí povede přesvědčit \"Černou rybu\" vzdát se hradu, nechal Jaime jeho a Tullyoskou armádu bezpečně projít na Sever. Jaime s plánem souhlasí, ale dává Brienne čas na jeho přesvědčení do soumraku. Poté mu vrací jeho meč, říkajíc, že dokončila své poslání. Nicméně, Jaime jí však poví, že si jej může ponechat: „\"Je tvůj a vždycky bude tvůj\".“ Brienne se pak pokouší vyjednávat s \"Černou rybu\", jenže ten odmítá opustit Řekotočí, přestože soucítí se Sansou v její nepříjemné situaci.\n\nMezitím jedná Jaime s Edmurem (synem Bryndena Tullyho) snažíc se aby s nim spolupracoval a mohl tak někdy vidět svého novorozeného syna, kterého nikdy neviděl. Nabízí jemu a jeho rodině možnost pobytu na Casterlyově skále, pryč od Freyů. Edmure se Jaimemu vysmívá, předhazuje mu všechny jeho špatné činy v minulosti, a ptá se ho, jak se sebou může žít. Jaime mu odpoví, že chce získat Řekotočí a vrátit se zpátky za Cersei a je ochoten udělat cokoliv, aby toho dosáhl dosažení, i když to třeba znamená zlikvidovat všechny Tullye které najde, včetně Edmura a jeho syna. Jaime pak pošle Edmura vyjednávat s \"Černou rybu\" (jeho strýcem). Přes protesty \"Černé ryby\" umožní vojáci Tullyů vstup Edmurovi do hradu. Edmure pak nařídí svým mužům, aby se vzdali Řekotočí, a také ji nařizuje vzít svého otce do zajetí. \"Černá ryba\" pomůže Brienne a Podrickovi uniknout z hradu, ale sám zůstane bojovat do své smrti.\n\nJaime je informován o úmrtí \"Černé ryby\" a vidí Brienne a Podricka plout z hradu na řece pryč. Jaime a Brienne se navzájem rozloučí truchlivým mávnutím.\n\nS rudými kněží na jejich straně a šíření jejich propagandy určenou pro Daenerys, Tyrion a Varys vidí Meereen vracející se k životu. Poté, co Varys varuje Tyriona, aby nevěřil rudým kněžím, odjede do Západozemí najít další spojence a lodě. Tyrion si pak dává víno s Šedým červem a Missandei. Pak se jim snaží vyprávět vtipy. Jak se začnou bavit, jsou přerušeni, když flotila poslána Pány zaútočí na město, s vysvětlením Missandei, že si přišli pro svůj \"majetek\" (myšleno otroky). Jak flotila Pánů v noci bombarduje Meereen, diskutují Tyrion s Šedý červem o jejich strategii proti flotile, přičemž se do města vrací Daenerys, která přiletěla na Drogonovi v horní části Velké pyramidy.\n\nVojáci Víry v Sedm, vedení Lancelem s požehnáním krále Tommena, si přijdou pro Cersei, kterou chce vidět Nejvyšší vrabčák. Cersei s nimi odmítá jít, a když jeden z vojáků víry zaútočí, je surově zabit Horou. Když uvidí Cersei zbytek vojáků Sedmi vyděšených řekne jim, aby vzkázali Nejvyššímu vrabčákovi, že za ní do Rudé bašty může kdykoliv přijít. Následně se dostavuje, aby vyslechla královské oznámení ze strany Tommena v korunním sále, kde ji její strýc zakáže, aby byla po boku svého syna. Tommen pak oznámí datum, kdy se bude konat soudní proces s Cersei a Lorasem, a to na základě konzultace s Nejvyšším vrabčákem, který nevidí způsob boje jako prostředek k řešení konfliktů. Qyburn poté podá Cersei zprávu o \"fámě\", kterou mu nařídila prozkoumat, a ten poznamená, že je toho \"mnohem, mnohem více.\"\n\nLady Crane se vrací do svých komnat, kde najde zraněnou Aryu skrývající se uvnitř, a pomůže ji zašít její zranění. Poděkuje jí, že jí varovala před Biancou, která prý bude mít těžké najít znovu práci herečky, jelikož ji tvář znetvořila. Pak nabídne Arye. aby se k nim připojila, ale ona odmítá s tím, že má v úmyslu cestovat na západ od Západozemí, kde chce vidět okraj světa. Jak se Arya zotaví, přijde Dívka bez tváře a zabije Lady Crane, přičemž má v úmyslu zabít Aryu stejně. Arya prchá ulicemi Bravosu. Během pronásledování se Aryany rány znovu otevřou a ona kulhá zpátky do svého úkrytu s Dívkou bez tváře v těsném závěsu. Poté, co dívka vstoupí do úkrytu, zavře za sebou a vzkáže Arye, že to bude rychlé. Ta svým mečem (Jehlou) rozsekne svíčku a vrhne tak do místnosti tmu a v souboji má navrch, jelikož předtím byla několik týdnů slepá.\n\nV Domě černé a bílé a Svatyně tváří, Jaqen nachází na zemi kapky krve a sleduje je, až najde v svatyni tvář Dívky bez tváře. Arya poté namíří meč na Jaqena. Ten ji poblahopřeje tím, že je děvče konečně Nikdo. Každopádně, Arya toto odmítá a reaguje že: „\"děvče je Arya Stark ze Zimohradu a jedu domů\",“ než se otočí a opouští ho. Jaqen se hrdě usmívá, když ji vidí odcházet.\n"}
{"id": "1211582", "url": "https://cs.wikipedia.org/wiki?curid=1211582", "title": "Udžidži", "text": "Udžidži\n\nUdžidži (anglicky \"Ujiji\", německy \"Udschidschi\") je město v Tanzanii. Nachází se v administrativním regionu Kigoma na východním pobřeží jezera Tanganika. V devatenáctém století bylo významným obchodním centrem, kterým procházely karavany s otroky, solí a slonovinou. Jako základnu ho využívali i evropští cestovatelé zkoumající africké vnitrozemí: došlo zde 10. listopadu 1871 k proslulému setkání Henryho Mortona Stanleyho s Davidem Livingstonem. Tuto událost připomíná pomník a malé muzeum. V padesátých letech 20. století je uváděno, že v Udžidži žilo dvanáct tisíc obyvatel, postupně je ale svým růstem zastínila severněji ležící Kigoma a obě města splynula v jednu aglomeraci.\n\n"}
{"id": "1211589", "url": "https://cs.wikipedia.org/wiki?curid=1211589", "title": "Josef Abendroth", "text": "Josef Abendroth\n\nJosef Abendroth (20. srpna 1825 – 17. prosince 1890 Olomouc) byl rakouský právník a politik německé národnosti z Moravy; poslanec Moravského zemského sněmu.\n\nV roce 1870 se uvádí jako okresní soudce v Lipníku. Později byl prezidentem krajského soudu v Uherském Hradišti. Do funkce prezidenta krajského soudu v Uherském Hradišti byl jmenován roku 1878 (tehdy uváděn jako rada zemského soudu v Brně) a z postu prezidenta tohoto krajského soudu odešel do penze roku 1887 na vlastní žádost.\n\nV 70. letech se tehdejší soudce v Lipníku Abendroth zapojil na jedno volební období i do vysoké politiky. V zemských volbách 1870 byl zvolen na Moravský zemský sněm, za kurii městskou, obvod Hranice, Lipník, Kelč. V roce 1870 se uvádí jako ústavověrný kandidát (tzv. Ústavní strana, liberálně a centralisticky orientovaná).\n\nZemřel v prosinci 1890 v domě na Fröhlichstrasse v Olomouci. Uvádí se jako penzionovaný prezident krajského soudu.\n"}
{"id": "1211611", "url": "https://cs.wikipedia.org/wiki?curid=1211611", "title": "Světový kongres esperanta 2016", "text": "Světový kongres esperanta 2016\n\n101. světový kongres esperanta (v esperantu Universala Kongres de Esperanto, zkratka UK) se uskutečnil v červenci 2016 v Nitře (23.07.–30.07.2016). V listopadu 2014 prezident Andrej Kiska přijal záštitu nad akcí. Ředitelství Slovenské pošty zároveň oznámilo vydání speciální poštovní známky u příležitosti této akce. Bude to první známka s esperantským motivem vydána na Slovensku.\n\nOrganizátoři očekávali 1500 esperantistů ze 60 zemí. Akce proběhla v prostorách Slovenské poľnohospodárské univerzity v Nitre.\n\n"}
{"id": "1211613", "url": "https://cs.wikipedia.org/wiki?curid=1211613", "title": "Henry Bruce, 1. baron Aberdare", "text": "Henry Bruce, 1. baron Aberdare\n\nHenry Austin Bruce, 1. baron Aberdare (16. dubna 1815, Duffryn – 25. února 1895, Londýn) byl britský liberální politik sloužící jako ministr vnitra Velké Británie.\n\nNarodil se 16. dubna 1815 v Duffrynu (Aberdare) jako syn statkáře Johna Bruce a jeho první manželky Sarah, dcery reverenda Hugha Williamse Austina. Původně se jmenoval Knight ale roku 1805 přijal příjmení Bruce. Vzdělával se v Bishop Gore School ve Swanseze. Roku 1837 se stal právníkem v Lincoln's Inn. Po krátké době našel ložiska uhlí v Duffrynu Aberdare Valley a tím jeho rodina zbohatla. Působil také jako placený úředník pro Merthyr Tydfil a Aberdare a vstoupil do parlamentu jako liberál za Merthyr Tydfil.\n\nRoku 1846 se poprvé oženil s Annabellou, s dcerou Richarda Beadona. Spolu měli jednoho syna a tři dcery. Po její smrti se v červenci 1852 oženil s Norah Creina Blanche, s dcerou Sira Williama Francise Patricka Napiera. Spolu měli sedm dcer a dva syny.\n\nRoku 1855 byl jmenován jako člen správní rady Dowlais Iron Company a hrál další roli v oblasti vývoje hutnictví.\n\nRoku 1862 se stal podsekretářem Ministerstva vnitra. Roku 1864 byl jmenován tajným radou a komisařem charity pro Anglii a Wales.\n\nPozději byl zvolen jako zástupce za Renfrewshire a premiér William Gladstone jej jmenoval ministrem vnitra. Roku 1873 byl jmenován Lordem předsedou rady a 23. srpna stejného roku byl povýšen na barona Aberdare.\n\nZemřel 25. února 1895 v Londýně. Jeho nástupcem (baron) se stal jeho prvorozený syn Henry. Pohřben byl na hřbitově Aberffrwd (Mountain Ash (Rhondda Cynon Taf)).\n"}
{"id": "1211630", "url": "https://cs.wikipedia.org/wiki?curid=1211630", "title": "Qi", "text": "Qi\n\nSpojení písmen Q a I může mít různé významy:\n\n\n\n\n"}
{"id": "1211632", "url": "https://cs.wikipedia.org/wiki?curid=1211632", "title": "Astralwerks", "text": "Astralwerks\n\nAstralwerks je americké hudební vydavatelství založené v roce 1993. Zaměřuje se hlavně na techno a electronica hudbu. Mezi nejznámější interprety, kteří u vydavatelství vydávali nebo vydávají svá alba patří deadmau5, Mat Zo, Porter Robinson, Empire of the Sun nebo americká zpěvačka Halsey.\n\n"}
{"id": "1211641", "url": "https://cs.wikipedia.org/wiki?curid=1211641", "title": "Kostel svatého Prokopa (Mukov)", "text": "Kostel svatého Prokopa (Mukov)\n\nKostel svatého Prokopa je římskokatolický filiální kostel v Mukově u Hrobčic v okrese Teplice. Je chráněn jako kulturní památka. Stojí na starém hřbitově uprostřed návsi. Postaven byl v barokním slohu v roce 1760. V letech 2009–2010 byl opraven místním občanským sdružením.\n\nJednolodní kostel s obdélným půdorysem má polygonální presbytář, k jehož bočním stranám jsou přistavěné dva přístavky. Boční portály jsou zdůrazněné ornamentálními supraportami. Před západní průčelí mírně předstupuje hranolová věž. Loď osvětlují kasulovitá okna a její stěny jsou členěné pilastry s čabrakami. Strop v lodi je plochý s fabionem, zatímco patrová kruchta je sklenutá valenou klenbou s lunetami. Stejná klenba byla použita v sakristii a obyčejná valená klenba v presbytáři odděleném vítězným obloukem.\n\nHlavní oltář tvoří sloupová architektura s novodobým obrazem svatého Prokopa a Pietou v nástavci. Nad postranními brankami stojí sochy svatého Víta a svatého Václava. Kromě něj se uvnitř nachází dva protějškové oltáře zasvěcené Čtrnácti pomocníkům a Svaté rodině ze druhé čtvrtiny osmnáctého století. K vybavení patří také gotická křtitelnice, dřevěné sousoší Kalvárie z osmnáctého století a kazatelna se sochami svatého Petra a svatého Pavla.\n\nPrůčelní věž je bez zvonu, v nepřístupném sanktusníku se nachází malý zvon. Další zvon, přelitý roku 1781 Janem Kristiánem Schunkem, je uložen v interiéru kostela.\n\n"}
{"id": "1211642", "url": "https://cs.wikipedia.org/wiki?curid=1211642", "title": "Jan Wenig", "text": "Jan Wenig\n\nDr. Jan Wenig (23. června 1905, Praha – 20. března 1979, Praha) byl český spisovatel a rozhlasový publicista.\n\nByl synem spisovatele a pedagoga Adolfa Weniga a Pavlíny (Pauliny), rozené Korbové, dcery pražského obchodníka. Rodina žila na Královských Vinohradech. Kromě otce bylo v rodině několik dalších osobností z oblasti kultury: Josef Wenig (otcův bratr, strýc), Adolf Wenig ml. (bratr, výtvarník), František Adolf Šubert (prastrýc, bratr babičky), Vojtěch Kristián Blahník (manžel otcovy sestry, divadelní teoretik).\n\nJan Wenig maturoval na v roce 1924 na reálném gymnáziu na Vinohradech a vystudoval pražskou filozofickou fakultu, obor srovnávací dějiny literatur a dějiny divadla. Promoval v roce 1930.\n\nV letech 1931–1933 byl zaměstnán jako knihovník v Národní knihovně v Praze. Poté byl do roku 1937 zaměstnán jako redaktor časopisu Radiojournal. Od roku 1937 až do roku 1966 pracoval v pražském rozhlasu a byl autorem řady rozhlasových pořadů. V rozhlase vystupoval s vlastními pořady a přednáškami.\n\nByl správcem pozůstalosti svého otce Adolfa Weniga. Je pochován v rodinném hrobě na Vinohradském hřbitově (oddělení PA-S, č. hrobu 26).\n\nV počátcích vydával dívčí romány. V době okupace se zvýšil jeho zájem o národní minulost a umění. Po válce se především věnoval kulturnímu místopisu Prahy.\n\nDr. Jan Wenig byl autorem námětů filmů:\nScénář:\nJazykový poradce:\n\nJan Wenig pravidelně vystupoval v rozhlase s osvětovými pořady. Byl autorem stovek drobných rozhlasových pořadů a rozhovorů, zejména s herci.\n\n\nNámětem rozhlasových pořadů Jana Weniga nebyla jen kultura, ale např. i civilní obrana – téma \"Zabezpečujeme dům proti leteckému útoku\" v roce 1938.\n\n"}
{"id": "1211644", "url": "https://cs.wikipedia.org/wiki?curid=1211644", "title": "Václav Budík", "text": "Václav Budík\n\nVáclav Budík, též Wenzel Budík (9. září 1809 Bučovice – 5. června 1885 Strážnice), byl rakouský lékař a politik; poslanec Moravského zemského sněmu a starosta Strážnice.\n\nNarodil se v Bučovicích, kde byl jeho otec Filip Budík starostou. Matkou byla Mariana rozená Novotná. Václav měl bratry Františka a Josefa. Vykonával profesi lékaře ve Strážnici Okolo poloviny 19. století byl i starostou Strážnice. Tehdy byl ještě svobodný. Od roku 1858 jeho manželkou byla Marie Karolina Josefa, která byla dcerou vrchního lesního v Hodoníně. Manželka byla o více než dvacet mladší než Václav Budík. Jako starosta Strážnice je uváděn v roce 1854 a ještě k roku 1860.\n\nV 70. letech se zapojil i do vysoké politiky. V zemských volbách roku 1870 byl zvolen na Moravský zemský sněm, za kurii městskou, obvod Kyjov, Vyškov, Strážnice.\n\nNavzdory česky znějícímu příjmení a původu z etnicky převážně českého regionu se politicky orientoval na německorakouský tábor. V roce 1870 se uvádí jako liberální kandidát, tedy kandidát tzv. Ústavní strany, liberálně a centralisticky orientované. Porazil v tomto obvodu kandidáta Národní strany (staročeské) Josefa Krejče. Na zasedání sněmu se výrazněji neprojevoval. Na plénu sněmu nevystoupil. V zemských volbách v září 1871 podporoval německého kandidáta Rudolfa Auspitze, za což ho český tisk zařadil mezi odrodilce. V některých pramenech je přímo řazen mezi německy mluvící občany.\n\nI po skončení své poslanecké dráhy zůstal až do své smrti politicky aktivním. Byl radním či členem obecního výboru ve Strážnici. Byl majitelem rozsáhlých zemědělských pozemků. V roce 1877 se uvádí, že vlastnil polnosti o výměře cca 380 arů. Zemřel v červnu 1885. Bylo mu 76 let. Příčinou úmrtí byla \"brightická nemoc ledvin\".\n"}
{"id": "1211646", "url": "https://cs.wikipedia.org/wiki?curid=1211646", "title": "Mignon", "text": "Mignon\n\nMignon je opéra comique francouzského skladatele Ambroise Thomase. \n\nPremiéru měla 17. listopadu 1866 v Komické opeře v Paříži. Originální francouzské libreto napsali Jules Barbier a Michel Carré podle Goetheho románu \"Viléma Meistera léta učednická\". Do italštiny operu přeložil Giuseppe Zaffira.\n"}
{"id": "1211647", "url": "https://cs.wikipedia.org/wiki?curid=1211647", "title": "SPV GmbH", "text": "SPV GmbH\n\nSPV GmbH (také známo jako Schallplatten Produktion und Vertrieb GmbH) je německé nezávislé hudební vydavatelství. Vydavatelství bylo založeno v roce 1984 Manfredem Schützem a stalo se jedno z největších evropských nezávislých hudebních vydavatelství. 25. května 2009 podal Manfred Schütz žádost o insolvenční řízení. Poté, co Sony Music Entertainment na podzim roku 2009 odkoupila práva na některé z předních interpretů, kteří u vydavatelství vydávali svá alba, se vydavatelství vrátilo na výrobní trh s novým personálem.\n\n"}
{"id": "1211648", "url": "https://cs.wikipedia.org/wiki?curid=1211648", "title": "Afričanka", "text": "Afričanka\n\nAfričanka (: L'Africaine) je francouzská grand opera, poslední dílo Giacoma Meyerbeera, uvedená posmrtně v roce 1865. Libreto k opeře napsal Eugène Scribe a zabývá se fiktivními událostmi, které měl prožít portugalský mořeplavec Vasco da Gama. Meyerbeerův pracovní název pro operu byl rovněž \"Vasco da Gama\".\n\nAfričanka je velká opera o 5 dějstvích. Odehrává se kolem r. 1500 v Lisabonu, na moři a na tropickém ostrově\n\nV poradně lisabonské admirality se Inez, dcera admirála Diega dovídá, že její snoubenec Vasco da Gama, důstojník Bernarda Diaze, na poslední nešťastné námořní výpravě zemřel. Inez se má tedy podle přání otcova stát ženou předsedy královské rady dona Pedra. Při ztroskotání Diazových lodí se však zachránil jako jediný ze všeho mužstva právě Vasco, jenž přijíždí a ihned předkládá královské radě plán nové cesty. Na důkaz existence nových zemí přivádí dva otroky, Séliku a Néluska. Ze žárlivosti na možné Vascovy úspěchy i na Inez je don Pedro proti Vascovým návrhům. To Vasca popudí k urážlivým výrokům proti královské radě a don Pedro toho využívá, aby dal Vasca uvrhnout do vězení.\n\nO Vasca pečuje ve vězení Selika, která se do něho hluboce zamilovala i přes výčitky a hrozby Neluska, jenž zase miluje ji, kdysi vznešenou kněžnu svého kmene. Selika ví, že Vascova láska patří Inez, přece mu však chce pomoci k úspěchu a prozrazuje mu novou, výhodnější cestu mořem kolem ostrova Madagaskaru, jejího domova. Vasco touží nyní tím více po svobodě. Dostává se mu jí obětí Inez, jež se provdala za dona Pedra, aby tak vykoupila svobodu Vascovu. Dojat jejím činem, daruje ji Vasco Neluska i Seliku. Roztrpčen slyší však další těžkou zprávu, že nové výpravě nebude velet on, ale don Pedro, k němuž se Nelusko hlásí za kormidelníka.\n\nNelusko, pln divé zášti k bělochům, přivodil během cesty zkázu dvou lodí Pedrových a chce zničit i třetí. Pedro mu stále důvěřuje, ač je varován. Tu se objevuje loď Vasca da Gamy, jenž na vlastní pěst podnikl výpravu za týmž cílem. Kvůli Inez, která jede s Pedrem na jeho lodi, varuje Vasco dona Pedra, že žene svou loď do záhuby, ten se však na něj nenávistně vrhá. Prudká bouře dává však Vascovi za pravdu. Pedrova loď se rozbije o skaliska a všichni běloši jsou divochy pobiti\n\nZe všech bělochů zůstal naživu jen Vasco, kterého zachránila Selika tím, že Selika tím, že jej prohlásila svému lidu za svého manžela. Nelusko z lásky k ní její výrok potvrdí. Vasco, vděčen za záchranu, slibuje jí svou lásku, náhle se však objeví, že i Inez se zachránia z vln. Tu Vasco znovu zatouží po Inez.\n\nSelika cítí, že Vasca k ní poutá pouze slib a čest. Rozhoduje se proto obětovat svou lásku. Pomocí Néluskovou zachrání Inez od smrti, ke které ji domorodci odsoudili. Nelusko vsadí Inez i Vasca do člunu, jenž je odveze k lodi Vascově, a šlechetná Selika, hledíc na jejich odjezd, odsuzuje se k smrti, určené pro Inez: otráví se vdechováním omamné, jedovaté vůně květů manzanilly.\n"}
{"id": "1211657", "url": "https://cs.wikipedia.org/wiki?curid=1211657", "title": "Hlodáš evropský", "text": "Hlodáš evropský\n\nHlodáš evropský (\"Ulex europaeus\") je dekorativní dřevina keřovitého vzrůstu s listy přeměněnými na trny. Tento druh vytvářející souvislé neprůchodné porosty pochází ze západních a jižních části Evropy. Pro své okrasné a užitné vlastnosti i vytrvalost a nenáročnost byl po staletí pěstován a šířen i do vzdálených končin.\n\nByl sázen v okrasných zahradách i parcích a pronikl i do Střední Evropy i Severní Ameriky, kde zdomácněl. Nato byl lidským přičiněním dále vyvezen na téměř všechna obývaná území, vyjma severovýchodní Asie a tropické Afriky.\n\nV 19. století se začal také pěstovat v zahradách v prostoru nynější České republiky, odkud se ojediněle dostával do volné přírody. V české krajině je považován za poměrně vzácný neofyt a na rozdíl od tropických a subtropických zemí se samovolně šíří jen velmi málo.\n\nJsou to rostliny milující teplá a slunné stanoviště a nejlépe rostou a kvetou v lehkých, propustných a humózních půdách s malým obsahem vápníku (4 až 5 pH). V chladnějších oblastech mimo oblast přirozeného výskytu jim v silnějších mrazech zmrznou výhony, keře však znovu obrazí a zahustí se. Je považován za druh rychle kolonizující narušené, neudržované prostory. Semenáče špatně snášejí aplikaci vápna a hnojiv, protože to podpoří růst okolních konkurenčních rostlin.\n\nRychlost růstu se mění s věkem, úrodnosti půdy a klimatem. V Evropě nebývají u mladých rostlin roční přírůstky větší než 20 cm a celkově vyrostou do výše cca 1 až 2 m. Na nově kolonizovaných místech v Austrálii a na Novém Zélandu přirostou ročně i 50 cm a keře tam bývají vysoké 2,5 až 5 m. Svou schopností jímat vzdušný dusík obohacují půdu o dusík a svým opadem ji okyselují.\n\nBohatě rozvětvený keř s přímými nebo vystoupavými větvemi dorůstající do výše 1 až 2 m. Žebernaté, tmavě zelené větve jsou porostlé vespod trojčetnými listy a výše špičatými, asi 1 cm dlouhými, čárkovitě trojúhelníkovitými jehlicemi, ztrnovatělými listy. Větve vyrůstají z hluboko sahajícího centrálního kůlovitého kořene a mělkých, uzlinatých kořenů postranních, ty mají spící pupeny a v případě zničení nadzemních části z nich vyrostou nové prýty. Mladý semenáč má prvým rokem trojčetné listy vyrůstající v přízemní růžici. Dalším rokem na mladých prýtech se začínají vytvářet trny přeměnou zakrnělých odbočných větévek a výše z řapíků listů. Stonky jsou zelené, mají voskový povlak, porůstají řídkými chlupy a vykonávají fotosyntézu místo chybějících listů.\n\nNa krátkých, chlupatých stopkách vyrůstají z úžlabí trnů, po jednom či dvou, asi 2 cm velké, žluté, oboupohlavné, pětičetné, voňavé květy. Žlutohnědý, vytrvalý kalich je hluboce dvoupyský a dlouhý do dvou třetin koruny tvořené zlatožlutými lístky. V květu je deset srostlých tyčinek.\n\nNápadné květy produkují jen malé množství nektaru, nicméně včely a čmeláci je hojně navštěvují a sbírají pyl; plodná semena se spolehlivě vytvoří i při opylení vlastním pylem.\n\nPlodem je 1,5 až 2 cm dlouhý lusk měnící v závislosti na stupni zralosti svou barvu, od zelené po černou. Obsahuje jedno až pět, tmavě zelených, hnědých až černých semen nerovnoměrně vejčitých, která jsou velká asi 3 mm a mají žluté masíčko. Jsou těžká a vypadávají do malé vzdálenosti od keře, jen minimum se samovolně dostane dál než 5 m. Mohou být na delší vzdálenosti dopravena povrchovou vodou nebo zůstanou přilepené ke slupce lusku a pak odváta větrem. Jsou také pro své masíčko mravenci odnášena do mravenišť. Často jsou semena nacházena zapletené v rounu pasoucích se ovcí. Chromozomové číslo druhu je n = 16.\n\nRostliny se rozmnožují nejčastěji semeny, která mají nepravidelnou dobu dormance a v půdě si podržují klíčivost až 30 let. Tvrdý, voskovitý obal semen ztěžuje proniknutí vody a prodlužuje jejich životnost. Klíčí obvykle na jaře a při dostatku vláhy i v průběhu celého roku. Rostliny do 3 let a starší 15 let produkují semen málo, keře v plodném věku dají z 1 m² asi 500 semen. Z počátku pomalu rostoucí semenáče mohou jen stěží konkurovat rostlinám v zapojeném porostu a proto se hlodaše nejčastěji vyskytují na narušených a dosud neobsazených stanovištích. Nově vypěstované variety nelze pro zachování speciálních vlastností množit semeny, ale musí se rozmnožovat vegetativně, řízkováním.\n\nSemena obsahují jedovatý alkaloid cytisin, ze kterého se v též vyráběly látky potřebné pro stanovení krevní skupiny. Je to křečový jed s podobnými účinky jako má nikotin. Po požití většího množství semen se dostavuje pálení, pocení a křeče, případně může dojít k ochrnutí dýchacích svalů a ke kolapsu. Zbytek rostlin je neškodný, v minulosti se na písčitých lokalitách pěstovaly jako pícnina, mladé rostliny se drtily mezi válci a používaly jako krmivo pro dobytek.\nHlodáš evropský se vyskytuje ve dvou poddruzích:\nPoddruh \"U. e. europaeus\" je hexaploidní (2n = 96) a rozšířen je po všech místech výskytu, kdežto \"U. e. latebracteatus\" je tetraploidní (2n = 64) a vyrůstá pouze ve Francii, Portugalsku a Španělsku. Viditelně se rozlišují asi 3 mm velkými, párovitými listenci pod květy, u nominátního poddruhu jsou vejčité, kdežto poddruh \"latebracteatus\" je má okrouhlé.\n\nHlodáš evropský počal být koncem 18. století vysazován jako ozdobný keř do velkých zahrad a parků. S nástupem dalšího století se začala využívat také jeho vlastnost vytvářet úhledné, pro zvířata neprostupné živé ploty pro ohrazení pastvin neb nízké větrolamy, či sloužit jako náhradní krmivo v případě sucha. Byl proto po dobrých evropských zkušenostech ve velkém rozšiřován na nová území, hlavně v britských koloniích. Tam na rozsáhlých a nestřežených prostorách velmi rychle zplaněl, začal se nekontrolovaně šířit, vytvářet neproniknutelné houštiny a vytlačovat původní vegetaci. Rychle se uchytil na málo výživných, půdách, kde si dokáže za pomoci symbiotických bakterií na kořenech získávat potřebný dusík z atmosféry. V mnoha zemích byl vyhlášen invazním druhem a například v Austrálii, na Novém Zélandu nebo Havaji se již po mnoho let bojuje s jeho vymýcením z volné přírody.\n\nV Evropě se však agresivně většinou nechová a bývá občas vysazován jako zahradní okrasná rostlina, která je při kvetení obsypána stovkami výrazných žlutých květů. Zahradnické podniky vyšlechtily nové variety, které jsou např. plnokvěté nebo se vyznačují nízkým či sloupovitým vzrůstem a jsou vhodné i do skalek.\n\n"}
{"id": "1211660", "url": "https://cs.wikipedia.org/wiki?curid=1211660", "title": "Bamberský kodex", "text": "Bamberský kodex\n\nCodex Bamberg neboli Bamberský kodex , či rukopis (Státní knihovna v Babmerku, Msc.Lit.115, \"Bamberger Motettenhandschrift\", zkr. \"Ba\") je středověký rukopis obsahující dva traktáty o hudební teorii a obsáhlou sbírku francouzské polyfonie 13. století a společně s Montpellierským kodexem jsou nejvýznamnějšími sbírkami motet. Vědci předpokládají, že místem původu kodexu je Paříž, částečně jižní Francie a možná též Itálie. \n\nPravděpodobná doba vzniku motet je mezi roky 1260 a 1290, tzn. v době předfrankonské. Je rozdělen do dvou částí: \n\n\nNotace rukopisu je prakticky shodná jako v Montpellierském kodexu, ale zde jsou již patrné některé pokroky směrem k jasnějšímu a zřetelnějšímu užití notačních prostředků, proto je výklad a přepis skladeb z Bamberského snazší, nežli je tomu u kodexu montpellierského. Zásadním posunem je zavedení a fixaci různých hodnot \"divisio modi\", z nichž se vyvinuly pozdější pomlky. Od této doby již tato znaménka nejsou zapisována jako pouhé čáry neurčité délky, nýbrž jsou pečlivě odlišovány čtyři tvary, udávající konkrétní hodnoty (1/2 tempus - semibrevis, 1 tempus - brevis, 2 tempora - longa imperfecta, 3 tempora - longa perfecta)\n\n\n\n"}
{"id": "1211661", "url": "https://cs.wikipedia.org/wiki?curid=1211661", "title": "Henry Bruce, 2. baron Aberdare", "text": "Henry Bruce, 2. baron Aberdare\n\nHenry Campbell Bruce, 2. baron Aberdare (19. června 1851, Duffryn – 20. února 1929, Londýn) byl britský šlechtic a voják.\n\nNarodil se 19. června 1851 v Duffrynu jako syn Henryho Bruce, 1. barona Aberdare a Annabelly roz. Beadon. Vzdělával se na Rugby School a poté na Univerzitě Friedricha Wilhelma v Berlíně. Roku 1895 zdědil po svém otci titul barona.\n\nRoku 1880 se oženil s Constance Mary, s dcerou Hamiltona Becketta. Spolu měli devět dětí:\n\nJako voják sloužil ve Welch Regiment a roku 1899 se stal majorem 3. praporu. O rok později byl jmenován čestným podplukovníkem a roku 1910 čestným plukovníkem 5. praporu. Později byl povýšen na podplukovníka 3. praporu.\n\nByl předsedpu University College, Oxford a National Museum Wales. Působil také jako smírčí soudce hrabství Glamorgan, nejprve ho reprezentoval jako zástupce nadporučíka později jako vice lord nadporučík.\n\nZemřel 20. února 1929 v Londýně. Pohřben byl na hřbitově Aberffrwd (Mountain Ash, Wales).\n"}
{"id": "1211665", "url": "https://cs.wikipedia.org/wiki?curid=1211665", "title": "Polsat SuperHit Festiwal 2015", "text": "Polsat SuperHit Festiwal 2015\n\nPolsat SuperHit Festiwal 2015 byl první ročník festival Polsat SuperHit Festiwal. Konal se ve dnech 29. – 31. května 2015 v Lesní opeře v Sopotech.\n\nFestival započal Koncert Platynowy. Vystoupila v něm desítka umělců, jejichž alba od ledna 2014 do února 2015 získali platinovou desku. Hlavním hostem festivalu byl Dawid Podsiadło, jehož album \"Comfort and Happiness\" v roce 2015 získalo statut diamantové desky.\n\nSeznam účinkujících koncertu:\n\n\n\n\n\n\n\n\n\n\n\n\nByly také oznámeni umělci, jejichž hudební videa získala nejvyšší počet zhlédnutí na YouTube.\n\nNa konci 1. dne vystoupila skupina Szwagierkolaska s jubilejním koncertem k 20. výročí desky Luksus. Zpívali mimo jiné písně „U cioci na imieninach”, „Panna Weronika”, „Komu dzwonią” a „Bal na Gnojnej”.\n\nDruhý den festivalu začal jubilejním koncertem skupiny Zakopower. Jako hosté vystoupili Kayah a Igor Herbut. Zazpívali písně:\n\n\n\n\n\n\n\n\n\nDalšího koncertu se zúčastnili umělci, jejichž písně byly nejhranější v polských rozhlasových stanic. Byli to:\n\n\n\n\n\n\n\n\n\nByl zveřejněn žebříček nejposlouchanějších písniček v rádiích. Pořadí vystoupení je představeno od 7. místa.\n\nDruhý den festivalu ukončila kapela Bajm jubilejním koncertem Bajm. Skupina vystoupila mimo jiné s písněmi:\n\n\n\n\n\nFestival byl zakončen kabaretem. Provázel jím polský zpěvák, kytarista a skladatel Wojciech Gąssowski. Během něj vystoupili mimo jiné Kabaret Ani Mru-Mru, Cezary Pazura, Neo-Nówka a skupina Żarówki, Marcin Daniec, Jerzy Kryszak, Kabaret Smile, Andrzej Grabowski, Kabaret Młodych Panów, Andrzej Poniedzielski. Hostem pořadu byl Maciej Maleńczuk, který představil medley hitů z alba Psychodancing 2.\n"}
{"id": "1211666", "url": "https://cs.wikipedia.org/wiki?curid=1211666", "title": "Jindřich Dvořák (politik)", "text": "Jindřich Dvořák (politik)\n\nJindřich Dvořák (21. dubna 1840 Jiříkovice – 15. srpna 1904 Tišnov) byl rakouský novinář a politik české národnosti; poslanec Moravského zemského sněmu.\n\nUž během gymnaziálních studií psal básně. Studoval práva na Vídeňské univerzitě a na Karlo-Ferdinandově univerzitě v Praze. Během studia vysoké školy ve Vídni i v Praze byl činný ve vlasteneckých skupinách. Přispěl básněmi a povídkami do vídeňských almanachů \"Dunaj\" a \"Nezabudky\", v Praze publikoval v denním tisku. V roce 1862 vydal v Brně samostatnou básnickou sbírku.\n\nOd roku 1866 byl redaktorem listu \"Moravská orlice\" v Brně. Podle jiného zdroje se již roku 1864 stal šéfredaktorem Moravské orlice a byl jím až do roku 1872. V roce 1869 byl vězněn pro své politické aktivity a podporu táborového hnutí. Do roku 1876 byl ředitelem filiálky banky v Brně. V roce 1877 působil jako poručík u zeměbrany v Opavě. Coby důstojník zeměbrany působil na postu učitele ve škole pro důstojnické aspiranty v Těšíně a Opavě. Od roku 1880 pobýval ve Vídni. Zde nastoupil do redakce listu \"Die Reform\", který vydával Franz Schuselka. Roku 1881 přešel jako spolupracovník do redakce listu \"Tribüne\", který v němčině (ale s pročeským zaměřením) vydával Jan Stanislav Skrejšovský. Po Skrejšovského smrti Dvořák do roku 1884 redigoval tento list. Roku 1884 se opět přestěhoval do Brna. Působil jako novinář a spisovatel. V Brně začal vydávat \"Národní noviny\". Roku 1885 pak nastoupil na pozici hlavního redaktora deníku \"Hlas\". V této funkci setrval až do 1. června 1894. Pak nastoupil opět do redakce \"Moravské orlice\", kde měl na starosti politické a národohospodářské zprávy. Poté, co týdeník Moravská orlice zanikl, působil jako publicista na volné noze. Vydal několik politických spisů. Mezi jeho publikace patří i sborník \"Moravské sněmování roku 1848-49\", dokumentující fungování zemské samosprávy v revolučním roce 1848.\n\nZároveň byl majitelem cihelny v Žabovřeskách. V roce 1904 požádal zemský soud v Brně o zápis této firmy do obchodního rejstříku pod názvem Jindřich Dvořák a spol. Tichým společníkem tohoto podniku byl brněnský advokát JUDr. Jan Švec. Po smrti Dvořáka roku 1904 firmu Švec převzal.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii venkovských obcí, obvod Brno, Tišnov, Ivančice. Mandát zde obhájil i v zemských volbách v září 1871 a zemských volbách v prosinci 1871. Roku 1872 byl zbaven mandátu a znovuzvolen 22. listopadu 1873.\n\nV roce 1870 se uvádí jako oficiální kandidát Moravské národní strany (staročeské). V doplňovacích volbách roku 1873 byl uváděn coby mladočech. Roku 1871 se stal i členem zemského výboru.\n\nZemřel v srpnu 1904 po \"dlouhé a bolestné chorobě\" ve věku 64 let.\n\n"}
{"id": "1211667", "url": "https://cs.wikipedia.org/wiki?curid=1211667", "title": "Jindřich Dvořák", "text": "Jindřich Dvořák\n\nJméno a příjmení Jindřich Dvořák má více nositelů:\n\n"}
{"id": "1211668", "url": "https://cs.wikipedia.org/wiki?curid=1211668", "title": "Jean-Michel Saive", "text": "Jean-Michel Saive\n\nJean-Michel Saive (* 17. listopadu 1969 Lutych) je bývalý belgický stolní tenista. Jako šestnáctiletý se stal nejlepším hráčem své země a tento post držel více než čtvrt století. Světovým hráčem číslo 1 na žebříčku Mezinárodní federace stolního tenisu byl od února 1994 do června 1995 a od března do dubna 1996.\n\nJeho největším úspěchem byla zlatá medaile ve dvouhře na mistrovství Evropy ve stolním tenise 1994 v Birminghamu, na ME 1990 se stal spolu s Maďarkou Gabriellou Wirthovou vicemistrem ve smíšené čtyřhře. Na mistrovství světa ve stolním tenise byl v roce 1993 stříbrný ve dvouhře a v roce 2001 vybojoval další stříbrnou medaili s belgickým družstvem. Zúčastnil se sedmi olympijských her, nejlepším výsledkem bylo čtvrtfinále v Atlantě 1996.\n\nV roce 1994 byl finalistou Světového poháru a vyhrál turnaj Europe Top-12 (v roce 1996 na něm obsadil druhé místo). Byl členem klubu La Villette Charleroi, s nímž pětkrát vyhrál Ligu mistrů (2001, 2002, 2003, 2004 a 2007).\n\nV letech 1991 a 1994 byl zvolen belgickým sportovcem roku. Také byl vlajkonošem olympijské výpravy na hrách v letech 1996 a 2004. V roce 1989 obdržel Cenu Fair Play udělovanou organizací UNESCO. Belgická pošta vydala v roce 1996 známku s jeho portrétem. \n\nBelgickým reprezentantem ve stolním tenise byl rovněž jeho mladší bratr Philippe Saive. \n\nKonec hráčské kariéry oficiálně oznámil v prosinci 2015.\n\n"}
{"id": "1211674", "url": "https://cs.wikipedia.org/wiki?curid=1211674", "title": "Martin Adámek", "text": "Martin Adámek\n\nMartin Adámek (* 29. září 1996 Partizánske) je slovenský klarinetista. Vedle koncertního repertoáru klasicismu a romantismu se zaměřuje na současnou hudbu.\n\nNarodil se v roce 1996. O hudbu se zajímal od svých 6 let, od devíti začal hrát na klarinet. Docházel na Základní uměleckou školu v Malackách k Petrovi Bartoníkovi. V letech 2010–2015 studoval Konzervatoř v Bratislavě u Mgr. art. Petra Drličku. Od roku 2014 také začal studovat v klarinetové třídě Víta Spilky, Milana Poláka a Milana Řeřichy na Hudební fakulty Janáčkova akademie múzických umění v Brně.\n\nAbsolvoval mistrovské kurzy u Philippa Berroda, Alexandra Stepanova, Jana Jakuba Bokuna, Igora Armaniho a Aljaže Beguše. Vystupoval s EUYO, klavíristkou Mgr. art. Zuzanou Biščákovou ArtD. či Cluster Ensemble. \n\nV letech 2012 a 2014 zvítězil v Soutěži studentů Slovenských konzervatoří. V průběhu roku 2013 vyhrál také ve dvou italských mezinárodních soutěžích: v květnu Concorso ANEMOS v Římě a v listopadu Clarinetto Concorso Carlino. V září 2014 také vyhrál Mezinárodní soutěž Leoše Janáčka v Brně v oboru klarinet v kategorii do 35 let.\n\nV polovině června 2016 vyhrál konkurz do pařížského souboru Ensemble intercontemporain, který sdružuje 31 sólistů a věnuje se interpretaci současné hudby 20. a 21. století. \n"}
{"id": "1211677", "url": "https://cs.wikipedia.org/wiki?curid=1211677", "title": "Návrh na vystoupení Česka z Evropské unie", "text": "Návrh na vystoupení Česka z Evropské unie\n\nNávrh na vystoupení Česka z Evropské unie (zkráceně czexit či Czexit, čti \"čegzit, či čekzit\") je záměr propagovaný některými českými politickými stranami.\n\nDne 17. června 2015 proběhlo v Poslanecké sněmovně Parlamentu ČR hlasování, v rámci kterého požadovalo vypsaní referenda o vystoupení České republiky z Evropské unie 11 poslanců.\n\nV únoru 2016 hovořili o vystoupení Česka z EU představitelé strany Svoboda a přímá demokracie, kriticky se k Evropské unii vyjadřoval Úsvit a Blok proti islámu. O vypsaní referenda, které by případně rozhodlo o ukončení členství České republiky v Evropské unii, v této době uvažovala strana Svobodných. Poslanecká sněmovna ale v květnu odmítla 31 hlasy poslanců ČSSD, 31 z ANO, 20 z TOP 09 a 10 z KDU-ČSL snahu poslanců Úsvitu zařadit debatu o návrhu referenda na vystoupení z EU na program svého jednání. Pro zařazení projednávání referenda bylo 29 komunistů a 12 zákonodárců z ODS. V této souvislosti prohlásil předseda poslaneckého klubu ANO Jaroslav Faltýnek, že „on i celé ANO jsou jasnými zastánci členství v EU.“\n\nPo vyhlášení výsledků referenda o členství Spojeného království v Evropské unii z 23. června 2016 zahájila strana Svobodných kampaň s názvem Nabízíme #czexit. Předseda strany, europoslanec Petr Mach použil pojem czexit také pro kampaň \"#Brexit hope for #czexit\", čehož si všimla i zahraniční média.\n\nOdborník na Evropskou unii profesor Christian Lequesne se 10. června 2016 vyjádřil, že po úspěchu referenda o vystoupení Spojeného království z EU očekává debatu o vystoupení i v Česku, ale nedomnívá se, „že by ji Češi i přes svůj kritický postoj k Evropské unii chtěli opustit.“\n\nPřeseda ČSSD Bohuslav Sobotka koncem června 2016 vyjádřil názor, že „Česká republika je i kvůli hospodářským vztahům zemí, jejíž budoucnost je nutné vidět v Unii, nikoli mimo ni.“\n\nPodle studie nevládní organizace GlobSec založené na celostátních průzkumech provedených v roce 2017 by 43,4 % Čechů ve věku 18 - 24 let v případném referendu o vystoupení z EU podpořilo setrvání v EU, vystoupení z EU by podpořilo 24,8 %.<ref name=\"zpravy.idnes.cz/studie-globsec-mladi-visegrad-cesi-evropska-unie-f6a-/zahranicni.aspx?c=A180202_133329_zahranicni_ert\"></ref> Obdobně by volili Češi ve věku 24 - 35 let.\n\nPodle ekonomky Markéty Šichtařové nejsou obvykle uváděné důvody proti vystoupení Česka z EU relevantní.<ref name=\"idnes.cz/blog.aspx?c=649628\"></ref> Relevantními argumenty podle ní jsou:\nPokud by v případě Czexitu byla EU pragmatická a nedělala by naschvály, nebylo by podle Šichtařové vystoupení z EU ekonomickým problém. Míra mstivosti je jediný argument, na který není známá odpověď.\n\n"}
{"id": "1211679", "url": "https://cs.wikipedia.org/wiki?curid=1211679", "title": "Pan Pip", "text": "Pan Pip\n\nPan Pip (: Mister Pip) je román novozélandského spisovatele Lloyda Jonese, který vyšel roku 2006. Z anglického originálu ho do češtiny přeložil Ladislav Šenkyřík v roce 2008.\n\nDílo je románovou aluzí na Dickensův román \"Nadějné vyhlídky\".\n\nNa zaostalém ostrově Bougainville v Tichém oceáně žije jediný běloch, pan Watts. Místní obyvatelstvo neví nic o minulosti tohoto tajuplného člověka, ani o důvodech, proč je vlastně na ostrově a proč společně s manželkou neodešel po vypuknutí kruté občanské války. Když z vesnice kvůli válce odejde místní učitel, místní děti začíná „učit“ pan Watts, i když vlastně nic pořádně neví, nemá děti čemu naučit a otevřeně se k tomu přiznává.\n\nVzniklou situaci vyřeší tak, že dětem každý den předčítá novou kapitolu z \"Nadějných vyhlídek\", \"„nejslavnějšího románu nejslavnějšího anglického spisovatele 19. století, Charlese Dickense“\". Dramatické události vylíčené v knize a cizí a dosud nepoznané reálie z románu dětem pomáhají přežít krutost války, během které postupně přicházejí o své iluze, majetek a domovy. Díky vyprávění si některé z dětí uvědomí něco, co si nikdy dosud neuvědomily. Někde daleko totiž může existovat úplně jiný a lepší svět a kdykoli v životě může znenadání přijít impuls, díky němuž může být člověku umožněno začít úplně nový život v novém, lepším a spravedlnějším prostředí.\n\nJedním z dětí, kterému se tímto způsobem postupně otvírají nové duševní obzory, je třináctiletá Matilda, vypravěčka románu. Patří k nejchytřejším a nejzaujatějším posluchačům Dickensova románu, hodně o něm přemýšlí, její víra v život v jiném a lepším světě roste a pomáhá jí přežít také masakr ve vesnici, krutou smrt pana Wattse a vzpomínky na zavraždění vlastní matky.\n\nShodou okolností se jí podaří odjet do Austrálie za svým otcem. Zůstává zde žít, dokončí si vzdělání a vystuduje dokonce vysokou školu. Studuje literaturu a témou její disertační práce jsou „sirotci Charlese Dickense“. Cestuje po světě, kvůli své práci navštíví dokonce Londýn a další místa, kde Dickens žil a tvořil. Nakonec vyhledá bývalou ženu pana Wattse. Dozví se o tom, že pan Watts byl ve skutečnosti úplně jiným člověkem, jako se jí zdálo jako dítěti. Byl dobrodruhem, pokoutním hercem a životním zkrachovancem, který nakonec opustil svou zákonitou choť a utekl s další ženou někam na druhý konec světa.\n\nPřesto to byl právě on, komu se podařilo dát Matildě potřebný impuls, díky kterému nakonec mohla začít nový život ve vyspělé společnosti.\n\n\n"}
{"id": "1211687", "url": "https://cs.wikipedia.org/wiki?curid=1211687", "title": "Pavel Veniger", "text": "Pavel Veniger\n\nPavel Veniger (* 22. září 1967) je bývalý český fotbalista. Po skončení aktivní kariéry působil na regionální úrovni jako trenér.\n\nV československé lize hrál za SK Slavia Praha. Nastoupil v 1 ligovém utkání. Ve druhé lize hrál za SK Xaverov Praha, FK Chmel Blšany a FK Švarc Benešov.\n\n\n"}
{"id": "1211695", "url": "https://cs.wikipedia.org/wiki?curid=1211695", "title": "Sunwing Airlines", "text": "Sunwing Airlines\n\nSunwing Airlines je kanadská nízkonákladová letecká společnost sídlící v Torontu. Společnost provozuje také charterové lety z Kanady. Hlavní báze má letecká společnost na letištích v Torontu, Montréalu, a Vancouveru. Společnost byla založena v roce 2005.\n\nSpolečnost se soustřeďuje na nízkonákladové a charterové lety z Kanady na Kubu, do Mexika, Karibiku, střední a jižní Ameriky a také do Spojených států amerických.\n\nV únoru 2017 letecká společnost Sunwing Airlines provozovala tyto typy letadel:\n"}
{"id": "1211700", "url": "https://cs.wikipedia.org/wiki?curid=1211700", "title": "Harald Heinke", "text": "Harald Heinke\n\nHarald Heinke, (* 15. května 1955 v Eilenburgu, Německá demokratická republika) je bývalý německý zápasník – judista, bronzový olympijský medailista v judu z roku 1980\n\nPřipravoval se v Lipsku. Jeho hlavním rival v juniorském věku byl krajan Detlef Ultsch. V seniorské reprezentaci se prosazoval od roku 1977 v nově definované polostřední váze. Na vrcholové úrovni však vydržel pouze jedno olympijské období. V roce 1980 odjížděl při neúčasti japonských judistů na olympijské hry v Moskvě jako hlavní favorit na zlatou olympijskou medaili. Ve druhém kole nezvládl zápas s domácím Šotou Chabarelim a přes opravy získal bronzovou olympijskou medaili. Později se věnoval trenérské práci. Jeho nejznámějším svěřencem byl Udo Quellmalz. \n\n"}
{"id": "1211709", "url": "https://cs.wikipedia.org/wiki?curid=1211709", "title": "Josef Grossmann", "text": "Josef Grossmann\n\nJosef Grossmann (5. ledna 1819 Štramberk – 22. prosince 1878 Místek) byl rakouský politik německé národnosti z Moravy; poslanec Moravského zemského sněmu a starosta Místku.\n\nNarodil se ve Štramberku, jeho otcem byl místecký měšťan, soukeník (\"Tuchmacher\") Josef Grossmann, matkou Klara Hiklová ze Štramberka. Byl velkoměšťanem v Místku. Bydlel v domě čp. 40 na místeckém náměstí. Dne 23. října 1838 se v Místku oženil s Terezií Hikelovou ze Štramberka (1809-??).\n\nPůsobil jako starosta Místku. Ve starostenské funkci se uváděl ještě k roku 1878. V této době byla obecní samospráva v tomto etnicky převážně českém městě zcela ovládána německou stranou. Od roku 1865 až do roku 1878 byl Grossmann i předsedou místeckého spolku Gesang- und Musikverein. Byl činný i v podnikání. Uváděl se coby majitel textilní továrny v Místku (tkalcovna a barvírna). V lednu 1879 bylo po smrti zemského poslance Grossmanna otevřeno konkurzní řízení na tento podnik. Pasiva firmy byla odhadnuta na 120 až 150 tisíc zlatých.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii městskou, obvod Moravská Ostrava, Místek, Brušperk. Mandát zde obhájil i v zemských volbách v září 1871 a zemských volbách v prosinci 1871. V roce 1870 se uvádí jako kandidát tzv. Ústavní strany, liberálně a centralisticky orientované. V zemských volbách 1878 již kvůli nemoci nekandidoval.\n\nZemřel v prosinci 1878 ve věku 59 let. Příčinou úmrtí byla \"vada srdce\".\n"}
{"id": "1211711", "url": "https://cs.wikipedia.org/wiki?curid=1211711", "title": "Bernard Tchoullouyan", "text": "Bernard Tchoullouyan\n\nBernard Tchoullouyan nebo Bernard Choullouyan, (12. dubna 1953 Marseille, Francie – 7. ledna 2019 Paříž) byl francouzský zápasník – judista arménského původu, bronzový olympijský medailista v judu z roku 1980.\n\nS judem začal v Marseille, kde se připravoval po celou sportovní kariéru. Jeho rodina se hlásí k arménské diaspoře žijící v Marseille a jeho okolí desítky let. Ve francouzské seniorské reprezentaci se pohyboval od roku 1974. Na pozici reprezentační jedničky do roku 1977 nedosáhl, především na úkor Jean-Paula Coche. Od roku 1977 se jako reprezentant prosadil v polostřední váze, ve které patřil v Evropě po technické stránce k absolutní špičce. V roce 1980 měl na dosah olympijské finále, o které ho v semifinále nečekaně připravil Kubánec Juan Ferrer. Získal bronzovou olympijskou medaili. Od následujícího roku 1981 zápasil ve střední váze a dosáhl svého životního úspěchu titulu mistra světa. Od roku 1982 postupně přepustil místo reprezentační jedničky Fabienu Canuovi.\n\n"}
{"id": "1211712", "url": "https://cs.wikipedia.org/wiki?curid=1211712", "title": "Modrý kříž", "text": "Modrý kříž\n\nModrý kříž (Mezinárodní federace modrého kříže, , ) je nezávislá křesťanská organizace sdružující více než 40 zdravotních organizací, které se věnují boji s alkoholismem a zneužíváním jiných drog.\nIniciátorem těchto organizací byl pastor Louis-Lucien Rochat, který založil roku 1877 první spolek Modrého kříže ve švýcarské Ženevě.\n\nRoku 1897 byl založen ve Staré Turé na Slovensku „Abstinenčný a dobročinný spolok Modrý kríž“. Po vzniku Československa rozšířil svou působnost i na české země (působil např. ve Stonavě). Zakázán byl roku 1952.\n\nV České republice vznikla organizace Modrého kříže roku 2003 a o dva roky později vstoupila do Mezinárodní federace Modrého kříže; sídlí v Českém Těšíně a vyvíjí činnost zejména ve Slezsku na severní Moravě.\n"}
{"id": "1211714", "url": "https://cs.wikipedia.org/wiki?curid=1211714", "title": "IC 2602", "text": "IC 2602\n\nIC 2602 (také známá jako Southern Pleiades\n(Jižní Plejády), Theta Carinae Cluster nebo Caldwell 102) je jasná a nápadná otevřená hvězdokupa v jižním souhvězdí Lodního kýlu, která se na jižní obloze nachází na jižním okraji Mléčné dráhy. Objevil ji francouzský astronom abbé Nicolas-Louis de Lacaille v roce 1752. Svoje jméno získala díky svému vzhledu a velké jasnosti, díky které vypadá podobně jako známá severní hvězdokupa Plejády.\n\nPatří k nejjasnějším otevřeným hvězdokupám, na obloze jižní polokoule je dokonce nejjasnější hvězdokupou a v oblasti jižního pásu mírného podnebí je cirkumpolární, takže je viditelná celý rok, a to pouhým okem, v oblasti bohaté na hvězdokupy a mlhoviny.\n\nJejí hlavní hvězda, θ Carinae, tvoří nejsevernější vrchol asterismu známého jako Diamantový kříž.\nVzdálenost hvězdokupy, která je přibližně 525 světelných let, a její vlastní pohyb naznačují, že patří do OB asociace Štír-Kentaur, což je poměrně mladá a jasná skupina hvězd dobře viditelná na jižní obloze, jejíž poloha je mírně odkloněná od roviny galaktického disku.\n\nDeklinace hvězdokupy IC 2602 je -64°, takže je na severní polokouli pozorovatelná pouze v tropických oblastech a severně od nich již není pozorovatelná, protože zůstává stále pod obzorem. V mnoha oblastech jižní polokoule, jako je jižní Amerika, jižní Afrika a velká část Austrálie, je naopak cirkumpolární.\n\nNa obloze ji můžeme velmi snadno najít v nejvýchodnější části souhvězdí, pár stupňů jižně od jasné jižní Mléčné dráhy, v místě bohatém na hvězdy 5. a 6. magnitudy. Pouhým okem je možné rozeznat několik slabých hvězd východně od modré hvězdy θ Carinae, které hvězdokupě dodávají rozostřený a mlhovinný vzhled. Tvar hvězdokupy vzdáleně připomíná otisk kočičí stopy, kdy tři východní hvězdy představují čtyři hlavní prsty, θ Carinae tvoří dlaň a hvězda severně od ní tvoří palec. θ Carinae také tvoří nejsevernější vrchol asterismu známého na jižní polokouli jako Diamantový kříž, který je natočený podobně jako sousední souhvězdí Jižního kříže, i když je tento asterismus méně jasný a více protažený než dané souhvězdí.\n\nNejlepší přístroj k pozorování hvězdokupy je triedr 10x50 nebo ještě lépe malý hvězdářský dalekohled, protože při větším zvětšení není vidět celá najednou. Rozmístění jejích hlavních hvězd, soustředěných vedle nejjasnější hvězdy, připomíná Plejády v souhvězdí Býka, i když je trochu menší. V amatérských astronomických dalekohledech o průměru 80 až 100 mm je možné mezi jejími hlavními hvězdami rozeznat velké množství malých hvězd, z nichž většina má spíše nažloutlou barvu.\n\nV novověku tuto hvězdokupu poprvé pozoroval Nicolas-Louis de Lacaille 3. března 1752 během svého pobytu v Kapském Městě a zařadil ji do svého katalogu vydaného v roce 1755, ve kterém ji označil jako \"Lacaille II.9\". De Lacaille ji také přirovnal k Plejádám\na dodnes tak bývá označována jako Jižní Plejády. Hvězdokupu také označil jménem \"Theta Argus\", což je staré označení hvězdy θ Carinae, protože tehdy ještě nebylo souhvězdí Lodi Argo rozděleno na tři menší souhvězdí: Plachty, Lodní záď a Lodní kýl. Této hvězdě přiřadil 3. magnitudu a celý objekt označil za hvězdokupu s mlhovinou.\n\nDíky precesi zemské osy byly ve starověku Jižní Plejády, stejně jako celá jižní část Mléčné dráhy, viditelné nad obzorem i v oblasti kolem Středozemního moře. Proto je možné, že hvězdokupu znali staří Řekové i Římané, ale žádná zmínka se o tom nedochovala. V průběhu staletí se jižní nebeský pól přiblížil k Mléčné dráze a hvězdokupa tak získala mnohem jižnější deklinaci. Jižní Plejády se nachází v pásu oblohy mezi hodnotou rektascenze 6h a 18h, přičemž všechny objekty v tomto pásu postupně získávají stále jižnější deklinaci (kromě oblasti kolem jižního pólu ekliptiky). Tato část oblohy, do které postupně směřuje zemská osa, získává jižnější deklinaci, zatímco opačná strana oblohy začne být viditelná i v mnohem severnějších oblastech.\n\nZa přibližně 4 000 let se bude tento objekt nacházet několik málo stupňů od jižního nebeského pólu, čímž se stane cirkumpolárním na téměř celé jižní polokouli a na severní polokouli nebude vůbec viditelný, kromě oblastí těsně u rovníku. Potom se bude směr zemské osy přibližovat k oblasti kolem hvězdy Canopus a od Jižních Plejád se vzdálí, takže opět začnou být viditelné i ze severnějších deklinací.\n\nHvězdokupa obsahuje kolem 150 mladých hvězd,\npřitom všechny patří do hlavní posloupnosti a na průzračné tmavé obloze je sedm z nich viditelných pouhým okem.\nHlavním rysem hvězdokupy je zřetelné dělení nacházející se mezi obloukem hvězd viditelných ve východní části, který je tvořen třemi hvězdami páté magnitudy a mnoha dalšími méně jasnými, a západní skupinou, která není tak bohatá, ale obsahuje hlavní hvězdu, modrého obra θ Carinae s vizuální magnitudou 2,74. Mezi složkami hvězdokupy můžeme také pozorovat jednu proměnnou hvězdu typu Gama Cassiopeiae, která se označuje jako HD 92938 nebo V518 Carinae, nachází se jihozápadně od θ Carinae a z nejjasnějších hvězd je u ní nejblíže.\n\nCelková magnituda hvězdokupy je 1,9. Pokud zvážíme, že Plejády mají magnitudu 1,6, jsou Jižní Plejády o 39 % méně jasné než Plejády v Býku. Stáří hvězdokupy je kolem 30 milionů let.\n\nNa rozdíl od Plejád se v této hvězdokupě nenachází žádné stopy mlhoviny. Hvězdy a otevřené hvězdokupy vznikají v molekulárních mračnech,\ncož by mohlo vést k myšlence, že nepřítomnost mlhoviny v Jižních Plejádách může naznačovat větší stáří než jaké má její protějšek na severní obloze.\nOvšem nedávný průzkum ukázal, že mlhovina pozorovaná v Plejádách není pozůstatkem mračna, ze kterého hvězdokupa vznikla, ale je to nezávislá soustava mlhovin, kterou hvězdokupa v současnosti pouze prochází.\n\nV průběhu času byla mnohokrát odhadována vzdálenost tohoto objektu, ale její hodnoty se velmi lišily a většinou byly nadhodnocené. Satelit Hipparcos poskytl hodnotu 479 světelných let (146 pc) od sluneční soustavy a tato hodnota je vědeckou obcí považována za nejpřesnější. Podle této hodnoty je hvězdokupa o 70 světelných let vzdálenější než Plejády a od hvězdokupy Jesličky je vzdálená 30 světelných let. Všechny tyto hvězdokupy se nachází v tomtéž rameni galaxie, ve kterém sídlí také Slunce, tedy v rameni Orionu. Výpočet absolutní magnitudy z jejich vzdálenosti ukazuje, že Plejády na severu a Jižní Plejády mají stejný zářivý výkon. Radiální rychlost hvězdokupy je rovna 19,01 km s−1, což znamená, že skutečná vzdálenost mezi Jižními Plejádami a sluneční soustavou se stále zvětšuje.\n\nJižní Plejády, podobně jako jiné mladé hvězdokupy, jsou předmětem výzkumu mnoha hvězdáren; například astronomická observatoř v Palermu (l'Osservatorio Astronomico di Palermo - OAPA) v ní zkoumá hojnost a nedostatek lithia během vývoje hvězd hlavní posloupnosti.\nHvězdokupa neobsahuje modré hvězdy hlavní posloupnosti s magnitudou slabší než 8,7 a téměř zcela v ní chybí hvězdy spektrální třídy F.\nZ třicítky hvězd, u nichž není potvrzena příslušnost ke hvězdokupě, jsou některé spektrální třídy F a mnoho dalších třídy G, tedy podobné Slunci, a většina z nich má devátou či desátou magnitudu. Mezi těmito hvězdami třídy G je sledována zejména HD 307928 (nazývaná také R58), což je mladá hvězda před vstupem na hlavní posloupnost, která se otáčí kolem vlastní osy s periodou 0,57 dne.\nPřed uskutečněním projektu ROSAT, který se zabýval celkovou přehlídkou oblohy v oboru rentgenového záření, jsme měli nedostatek informací o hvězdách této a mnoha dalších důležitých hvězdokup jižní oblohy.\nTento průzkum hvězd v Jižních Plejádách pomohl určit typickou metalicitu hvězd v mladých otevřených hvězdokupách. Navíc, mnohem obecněji, umožnil projekt ROSAT mnohem přesněji zjistit, které malé hvězdy v zorném poli hvězdokupy jsou jejími skutečnými členy, a to skrze určení množství lithia v atmosférách těchto hvězd, měřením jejich doby rotace a aktivity jejich magnetického pole.\n\nDalší studie provedené v devadesátých letech 20. století hledaly optické protějšky některých rádiových zdrojů v této oblasti a určovaly, zda se zdroje nachází v této hvězdokupě.\nNěkolik rádiových zdrojů bylo spojeno s červenými trpaslíky a zdá se, že další pochází z hvězd spektrální třídy G, které jsou podobné Slunci, a tím se potvrdilo, že tento typ hvězd je ve fázi před hlavní posloupností.\n\nV šedesátých letech 20. století se vynořila myšlenka, že by tato hvězdokupa mohla být součástí OB asociace Štír-Kentaur, ke které patří většina hvězd spektrální třídy O a B pozorovatelných mezi souhvězdím Štíra a Kentaura. Tato asociace je skloněná vzhledem k rovině galaktického disku a podle směru pohybu jejích hlavních hvězd se zdá, že postupuje směrem k Jižním Plejádám. Kromě toho velikost radiální rychlosti hvězdokupy, která v současnosti dosahuje +24 km/s, je srovnatelná s rychlostí členů asociace, kteří se nacházejí v této části oblohy. Hodnota vzdálenosti hvězdokupy je podle satelitu Hipparcos 146 pc, což se shoduje s odhadovanou střední vzdáleností členů asociace, která je 150 pc. Stáří asociace, určené podle hvězd hlavní posloupnosti třídy B, se odhaduje na 15 až 20 milionů let, tedy podobné jako stáří hvězdokupy, která je tedy pravděpodobně místním zhuštěním této asociace.\n\nOblast oblohy, ve které se hvězdokupa nachází, se zdá být silně zastíněná značným počtem temných mlhovin. I když se hvězdokupa na obloze nachází pouze pár stupňů od galaktického rovníku, stopa Mléčné dráhy je zde nezřetelná a ukazuje se až o několik stupňů severněji. Tyto temné mlhoviny vytváří silně nerovnoměrnou skupinu a většinou jde o malé oddělené celky, ale vyskytují se zde tak hojně, že zcela zakrývají Mléčnou dráhu a objekty, které se za mlhovinami nacházejí. I když tyto mlhoviny nepředstavují sourodou oblast vzniku hvězd, na několika místech zde hvězdy vznikají.\nMezi mlhovinami se v této oblasti nachází také objekty DC289.3-2.8, DC289.9-3.2 a DC287.1+2.4, což jsou malé tmavé chomáče, které vydávají infračervené záření.\n\nMéně než 1 stupeň jižně od Jižních Plejád se nachází další otevřená hvězdokupa s názvem Melotte 101. Je to také mladá hvězdokupa jejíž členové se nachází v horní části Hertzsprung-Russellova diagramu a jsou to tedy horké hvězdy modré barvy. Tato hvězdokupa je silně zastíněna prachem mezihvězdného prostředí, který se zde nachází ve směru našeho pohledu, a i když ji vidíme velmi blízko Jižních Plejád, ve skutečnosti se nachází v mnohem větší vzdálenosti; její vzdálenost se odhaduje na 2,3 kpc, tedy 7 500 světelných let, a nachází se tedy v rameni Střelce, tedy v sousedním rameni blíže ke středu galaxie.\n\n\n\n\n\n\n"}
{"id": "1211719", "url": "https://cs.wikipedia.org/wiki?curid=1211719", "title": "Karolina Hildprandtová z Ottenhausenu", "text": "Karolina Hildprandtová z Ottenhausenu\n\nKarolina svobodná paní Hildprandtová z Ottenhausenu rozená hraběnka z Nostic-Rienek (15. května 1802 - 23. duben 1882 Benátky ve Vlaších) byla rakouská a česká šlechtična z rodu Nostic-Rienek.\n\nV roce 1822 se provdala za barona Ferdinanda svobodného pána Hildprandta z Ottenhausenu pánu na Blatné a Slabcích (1797 - 1845). Po smrti manžela do roku 1849 spravovala rodinný majetek. Zemřela ve věku 80 let na ochrnutí mozku. Pohřbena byla 3. května v rodinné hrobce v Paštikách.\n\n\n"}
{"id": "1211726", "url": "https://cs.wikipedia.org/wiki?curid=1211726", "title": "Works Volume 1", "text": "Works Volume 1\n\nWorks Volume 1 je páté studiové album anglické progresivní rockové skupiny Emerson, Lake & Palmer, které vyšlo v roce 1977. Jedná se o dvojité album (2 LP, později na 2 CD) a je rozděleno do čtyř hlavních sekcí.\n\n\n\n"}
{"id": "1211728", "url": "https://cs.wikipedia.org/wiki?curid=1211728", "title": "Jan Barták (fotbalista)", "text": "Jan Barták (fotbalista)\n\nJan Barták (* 19. listopadu 1972) je bývalý český fotbalista.\n\nV československé lize hrál za SK Hradec Králové. Nastoupil v 1 ligovém utkání. Ve druhé lize hrál za SK Chrudim a SK Xaverov Praha.\n\n\n"}
{"id": "1211729", "url": "https://cs.wikipedia.org/wiki?curid=1211729", "title": "Josef Jášek", "text": "Josef Jášek\n\nJosef Jášek (18. dubna 1839 Rataje – 15. července 1905 Rataje) byl rakouský politik české národnosti; poslanec Moravského zemského sněmu.\n\nByl rolníkem v Ratajích u Kroměříže. Jeho otec měl v této obci grunt. Po předčasné otcově smrti ho vychovávala matka. Ta se ho rozhodla dát na studia. Nastoupil na německé piaristické gymnázium v Kroměříži, kde s vyznamenáním absolvoval 1. ročník. Do druhého ročníku nenastoupil, protože onemocněl tyfem. Po zotavení se na radu faráře P. Č. Vaška vzdělával doma. Rád četl knihy a tisk. Po matce převzal správu rodinného hospodářství, na kterém mu pomáhala i jeho manželka Františka (1841 - 1908). Byl starostou Ratají, po patnáct let členem obecního výboru a po dvě období předsedou kostelního výboru. V domovské vesnici založil družstvo hospodářů pro nákup parní mlátičky. Po několik let zastával funkci předsedy okresního silničního výboru v Kroměříži a po 34 let byl předsedou kontribučenského výboru pro soudní okres Zdounky. Zasadil se o zřízení cukrovaru v Kroměříži a sladovny v Kojetíně, přičemž v obou firmách zasedal ve správní radě.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii venkovských obcí, obvod Přerov, Kojetín, Kroměříž, Zdounky. Mandát zde obhájil i v zemských volbách v září 1871 a zemských volbách v prosinci 1871. Roku 1872 byl zbaven mandátu, ale znovuzvolen 22. listopadu 1873. V roce 1870 se uvádí jako oficiální kandidát Moravské národní strany (staročeské). Na sněmu se roku 1878 zasazoval o výstavbu jízdeckých kasáren tak, aby nedocházelo ke konfliktům mezi vojáky ubytovanými do té doby ve vesnicích a místním obyvatelstvem.\n\nV závěru života utrpěl značné finanční ztráty, dané podle nekrologu \"přílišnou, dobráckou důvěřivostí jeho v jisté kruhy\".\n\nZemřel v červenci 1905. Bylo mu 66 let.\n"}
{"id": "1211741", "url": "https://cs.wikipedia.org/wiki?curid=1211741", "title": "Bruno Delepelaire", "text": "Bruno Delepelaire\n\nBruno Delepelaire (* 1989) je francouzský hráč na violoncello, od roku 2013 člen Berlínských filharmoniků.\n\nNarodil se v roce 1989, díky své babičce, amatérské cellistce, se už od 5 let začal učit hře na violoncello u Erwana Faurého. Školu Schola Cantorum v Paříži absolvoval s vyznamenáním v roce 2008. Od následujícího roku studoval na Pařížské konzervatoři u Philippa Mullera. V roce 2012 odešel do Berlína a začal studovat u Jense-Petera Maintze na Univerzitě umění a u Ludwiga Quandta na Orchestrální akademii Berlínských filharmoniků. Docházel také na mistrovské kurzy Wolfganga-Emanuela Schmidta, Françoise Salqueho, Wen-Sinn Yanga a Wolfganga Boettchera.\n\nOrchestrální zkušenosti nasbíral účinkováním s Verbier Festival Orchestra, European Union Youth Orchestra nebo Gustav Mahler Jugendorchester. V září 2013 byl jmenován 1. sólovým violoncellistou Berlínských filharmoniků a o pár měsíců později hrál s orchestrem Dona Quijota pod vedením Semjona Byčkova. \n\nPravidelně vystupoval i jako sólista a v komorních tělesech, např. s Cavatine Quartet nebo Berlin Piano Quartet. Od listopadu 2013 se rovněž stal členem Die 12 Cellisten der Berliner Philharmoniker. S Berlínským klavírním kvartetem v roce 2016 pořídil nahrávku skladeb Faurého, Schnittkeho a Brahmse.\n\n"}
{"id": "1211744", "url": "https://cs.wikipedia.org/wiki?curid=1211744", "title": "Raimund Křepelka", "text": "Raimund Křepelka\n\nRaimund Křepelka (\"cca 1824\" – 4. července 1889 Kroměříž) byl rakouský politik české národnosti; poslanec Moravského zemského sněmu.\n\nByl synem kroměřížského měšťana Josefa Křepelky a Vincencie Křepelkové. Veřejně se angažoval během revolučního roku 1848, kdy vedl skupinu českých vlasteneckých studentů, kteří pořádali průvod Kroměříží. V roce 1868 byl Raimund Křepelka předsedou Hospodářské jednoty severovýchodní Moravy, tehdy coby hájovský správce. Roku 1870 se uváděl jako pojezdný v Hájově. V roce 1871 byl uváděn coby správce v Dobromilicích. Působil i jako arcibiskupský vrchní správce v Kroměříži.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii venkovských obcí, obvod Moravská Ostrava, Místek, Frenštát. Mandát zde obhájil i v zemských volbách v září 1871. V zemských volbách v prosinci 1871 byl v tomto obvodu zvolen Rudolf Kallus. V roce 1870 se uvádí jako oficiální kandidát Národní strany (staročeské).\n\nZemřel náhle v červenci 1889. Bylo mu 65 let. Příčinou úmrtí bylo \"schnutí mozku\".\n"}
{"id": "1211745", "url": "https://cs.wikipedia.org/wiki?curid=1211745", "title": "Clarence Bruce, 3. baron Aberdare", "text": "Clarence Bruce, 3. baron Aberdare\n\nClarence Napier Bruce, 3. baron Aberdare (2. srpna 1885, Londýn – 4. října 1957, Jugoslávie) byl britský šlechtic, voják a sportovec.\n\nNarodil se 2. srpna 1885 v Londýně jako syn Henryho Bruce, 2. barona Aberdare a Constance Mary roz. Beckett. Vzdělával se na Twyford School, Winchester College a New College, Oxford a poté se stal právníkem v Inner Temple, nicméně po vypuknutí 1. světové války vstoupil do Britské armády. Jeho starší bratr byl roku 1914 zabit a proto se stal baronem po svém otci.\n\nDosáhl hodnosti kapitána a sloužil např. v Glamorgan Yeomanry, 2. gardě, 61. divizi (2nd South Midland) či v Guards Machine Gun Regiment. Roku 1929 zdědil po svém otci titul barona. V období dvou světových válek byl aktivním tenistou. Roku 1930 se stal amatérským šampionem U.S.A. a v letech 1932 a 1938 šampionem Britských ostrovů. O Bathurst Cup hrál osmnáckrát a šestkrát vyhrál Coupe de Paris. Pětkrát získal zlatou cenu M.C.C. a devětkrát stříbrnou.\n\nRoku 1937 byl jmenován předsedou National Fitness Council. Hrál velkou roli při organizování olympijských her; sloužil jako člen Mezinárodního olympijského výboru.\n\nPoprvé se oženil s Margaret Bethune Black a podruhé s Griseldou Harriet Georginou Hervey. S Margaret Bethune Black měl čtyři děti:\n\nRoku 1953 získal na University of Wales čestný doktorát z práva.\n\nZemřel 4. října 1957 v Jugoslávii při autonehodě. Pohřben byl na hřbitově Aberffrwd (Mountain Ash, Wales).\n"}
{"id": "1211749", "url": "https://cs.wikipedia.org/wiki?curid=1211749", "title": "Vilém starší Chobotský z Ostředka", "text": "Vilém starší Chobotský z Ostředka\n\nVilém \"starší\" Chobotský z Ostředka († 6. ledna 1594) byl český šlechtic z rodu Chobotských z Ostředka.\n\nByl synem rytíře Mikuláše Chobotského z Ostředka a Kateřiny ze Štítného. Asi od roku 1573 vlastnil Chotýšany, které předtím vlastnil jeho otec. V roce 1578 přikoupil ves Bořeňovice a v roce 1592 přikoupil ještě ves Býkovice s pustou vsí Slotějovem.\n\nJeho manželkou byla Dorota z Olbramovic s níž měl několik synů. Synové Adam, Adam (2), Mikuláš a Wilem zemřeli v mládí. Jediný syn Jan, řečený mladší, který přežil otce zdědil Chotýšany. Vilém je pohřben v kostele v Chotýšanech i se svými čtyřmi syny, v němž se dochoval jeho náhrobek. Na něm je ve staročeštině napsáno: \"Leta 1594 w čtwrtek den tržj kraluow umrzel w Panu urozený a statecžný rytjrž pan Wilem starssý Chobotský z Wostržedka a na Choteyssanech, a wedle nieho čžtyry synowe, prwnj Adam, 2. Adam, Mikulaš, Wilem w tomto mistie kolaturže tiela gegich odpocjwagj.\"\n"}
{"id": "1211757", "url": "https://cs.wikipedia.org/wiki?curid=1211757", "title": "Slovenská esperantská federace", "text": "Slovenská esperantská federace\n\nSlovenská esperantská federace, , zkratka SKEF, je slovenské občanské sdružení se zaměřením na podporu mezinárodního pomocného jazyka esperanto. Je uznána za zemskou organizaci Světového esperantského svazu (UEA) pro Slovensko.\n\nOrgánem SKEF je časopis Esperantisto Slováka , předsedou je Peter Baláž.\n\nCílem federace je rozšiřovat a prakticky používat jazyk Esperanto, propagovat a používat jej v komunikaci, sdružovat lidi s cílem odstraňovat jazykovou diskriminaci a propagovat Slovensko v zahraničí. Za tímto účelem federace pořádá akce podporující používání esperanta a vzdělávání v tomto jazyce.\n\nSlovenská esperantská federace je nejvyšším reprezentantem esperantského hnutí na Slovensku, je Landesorganisation Světového esperantského svazu. SKEF zastřešuje několik místních klubú a organizací na Slovensku.\nSKEF kandidovala na pořádání 101. světového kongresu esperanta (rok 2016) v Nitře. V srpnu 2014, během 99. světového kongresu esperanta v Buenos Aires, vyhlásilo předsednictví UEA, že z 4 kandidátských míst byla vybrána právě Nitra. Bude to tak první Světový kongres esperanta na území Slovenska. Nad kongresem už probral záštitu prezident Andrej Kiska a připravuje se speciální poštovní známka s tematikou kongresu.\n\nV roce 2015 byla SKEF z zemských esperantských organizací Evropské unie vyhodnocena jako nejúspěšnější v informování o esperantu a byla oceněna cenou Nadace Cigno.\n\nPo Sametové revoluci bylo esperantské hnutí na Slovensku oslabené. Po krátkém odmlčení se však esperantisté na Slovensku opět združily a začali aktivně pracovat. Výsledkem bylo svolání Zakládajícího kongresu Slovenské esperantské federace (SKEF), který se uskutečnil ve dnech 31.5-1.6. 1997 v Pribylině. Předsedou byl zvolen Juraj Gondžúr ze Žiliny.\n\nPrvní kongres SKEF-u se uskutečnil 29. až 31. května 1998 v Košicích. Předsedou byl zvolen Ján Vajs z Liptovského Mikuláše. Ján Vajs během svého funkčního období využíval své organizační schopnosti, a vytvořil dobrý prostor, ukázal směr a metody, jak využít stávající možnosti, které mohou být příznivé pro esperantské hnutí.\n\nDruhý kongres SKEF-u se uskutečnil 2. června 2001 v Ružomberku. Během kongresu byl zvolen předsedou Milan Zvara z Popradu, dlouholetý aktivní esperantista a funkcionář. Jeho jméno bylo známé také v zahraničí.\n\nZačátkem roku 2002 Zvara zemřel a bylo třeba svolat Mimořádný kongres, který se uskutečnil 19. května 2002. Na něm byla zvolena do funkce předsedy Marie Tomašovičová z Nového Města nad Váhom.\n\nTřetí kongresu SKEF-u se konal od 28. do 30. května 2004 v Brezové pod Bradlom. Předsedou byl zvolen Juraj Gondžúr.\n\nNa čtvrtém kongresu, který se konal 24. – 27. května 2007 v Martině, si slovenský esperantisté připomněli sto let esperanta na Slovensku. Novým předsedou byl zvolen Rastislav Šarišský.\n\nPátý kongres se konal v roce 2010, šestý kongres v roce 2013, sedmý v 2016.\n"}
{"id": "1211760", "url": "https://cs.wikipedia.org/wiki?curid=1211760", "title": "Nicola Sturgeonová", "text": "Nicola Sturgeonová\n\nNicola Sturgeonová, nepřechýleně Nicola Sturgeon (* 19. července 1970, Irvine) je skotská právnička a politička, od roku 2014 předsedkyně Skotské národní strany.\n\nNavštěvovala veřejnou školu v rodném Irvine, posléze zahájila studium práv na University of Glasgow. Do Skotské národní strany (SNP), která usiluje o nezávislost na Spojeném království, vstoupila již v šestnácti letech.\n\nJe vdaná a žije v největším skotském městě Glasgow.\n\n"}
{"id": "1211763", "url": "https://cs.wikipedia.org/wiki?curid=1211763", "title": "Antoni Reiter", "text": "Antoni Reiter\n\nAntoni Reiter nebo Antoni Rejter, (* 16. března 1950 – 9. února 1986 v Gdaňsku, Polsko) byl polský zápasník – judista.\n\nPřipravoval v rodném Gdaňsku pod vedením Ryszarda Zieniawy. V polské seniorské reprezentaci se pohyboval od počátku sedmdesátých let, kde ho vedl Waldemar Sikorski s Hiromi Tomitou. V roce 1975 získal pro Polsko první titul mistra Evropy v judu. O pozici reprezentační jedničky ve střední váze bojoval po celou kariéru s Adamem Adamczykem. V roce 1976 jejich vzájemná rivalita vrcholila nominací na olympijské hry v Montreálu, kterou podobně jako v roce 1972 prohrál. Na olympijských hrách v Montreálu nakonec přece startoval ve vyšší polotěžké váze, ve které nestačil ve druhém kole na Němce Dietmara Lorenze. Na podzim téhož roku utrpěl během domácího ligového zápasu zlomeninu krčního obratle a po zotavení se nedokázal na do světa vrcholového juda vrátit. V roce 1986 si kvůli depresím vzal život. \n\n"}
{"id": "1211766", "url": "https://cs.wikipedia.org/wiki?curid=1211766", "title": "Diakonie Rolnička", "text": "Diakonie Rolnička\n\nDiakonie ČCE – středisko Rolnička (Diakonie Soběslav) je jedním ze středisek Diakonie Českobratrské církve evangelické. Poskytuje služby pro děti a dospělé s mentálním a kombinovaným postižením. Středisko je úzce spojeno se speciální školou Diakonie Soběslav.\n\nStředisko Rolnička vzniklo v roce 1993 z iniciativy členů sboru ČCE v Soběslavi. Středisko získalo do pronájmu prostory bývalého internátu SOU v Jiráskově ulici v Soběslavi. První poskytovanou službou byl denní stacionář pro děti s mentálním postižením, později i pro dospělé. Středisko se však věnovalo i vzdělávání, proto byla od roku 1995 otevřena speciální škola. V roce 1996 se prostory střediska rozšířily a mohl být zahájen provoz chráněné dílny. Vzhledem k postupné změně věkového složení klientů byl v roce 1998 zakoupen dům v Bezděkově ulici, který měl sloužit pro dospělé klienty. V roce 2003 byla jeho rekonstrukce dokončena a provoz zde zahájily chráněné dílny, chráněné bydlení, čajovna, později centrum denních služeb. V roce 2001 se celé středisko přestěhovalo do prostor bývalé ZŠ v Mrázkově ulici a získalo tak vyhovující bezbariérové prostory. Rolnička se doposud svými službami specializuje především na zaměstnávání a podporu zaměstnávání osob s handicapem, v průběhu dalších let proto vznikly sociálně terapeutické dílny, další pracovní místa na chráněném i volném pracovním trhu.\n\nV roce 2016 poskytovala Diakonie Soběslav 9 druhů služeb:\n\nObchod dobré vůle je inspirovaný americkými obchody Goodwill. Lidé zde mají možnost darovat nepotřebné, ale zachovalé zboží, které je následně prodáváno za výhodnou cenu. V obchodě jsou zaměstnáváni lidé s postižením. Středisko provozuje dva obchody, oba v Táboře. Otevřeny byly v roce 2015 a 2016.\n"}
{"id": "1211767", "url": "https://cs.wikipedia.org/wiki?curid=1211767", "title": "Bitva bastardů", "text": "Bitva bastardů\n\nBitva bastardů (v anglickém originále Battle of the Bastards) je devátý díl šesté řady seriálu Hra o trůny stanice HBO. Celkově se jedná o 59. epizodu. Epizodu režíroval Miguel Sapochnik. V USA měl díl premiéru 19. června 2016, v České republice o den později.\n\n\"Bitva bastardů\" byla kritiky hodnocena jako jedna z nejlepších epizod série, a jedním kritikem označena za \"mistrovské dílo\". Kritici popsali obrovskou bitvu na Severu jako \"děsivou, napínavou a vzrušující\". Natáčení stejnojmenného boje si vyžádalo 25 natáčecích dní, spolu s 500 komparzisty, 600 členy týmu a 70 koňmi. Ve Spojených státech dosáhla epizoda sledovanosti 7,66 milionů diváků během premiéry na HBO.\n\nDaenerys (Emilia Clarke) a Tyrion (Peter Dinklage) diskutují o tom, jak se vypořádat s flotilou otrokářů. Daenerys, Tyrion, Missandei (Nathalie Emmanuel) a Šedý červ (Jacob Anderson) se setkají se třemi Mistry, kteří nabízejí Daenerys podmínky její kapitulace. Ona však reaguje tím, že setkání bylo o projednání kapitulace Mistrů, nikoliv její. Následně nasedne na Drogona a spolu s draky Rhaegalem a Viserionem odletí do zátoky, kde spálí loďstvo nepřátel. Missandei poté namítne Mistrům, že Daenerys nařídila jednoho z nich zabít, jakožto trest za jejich zločiny. Nabízejí Yezzana (Enzo Cilenti), jelikož není urozený, ale namísto něj zabije Šedý červ další dva Mistry a Tyrion mu poté poví, aby varoval ostatní Mistry před mocí Daenerys. Mezitím vede Daario (Michiel Huisman) Dothraki k porážce Synů harpyje, kteří jsou viděni, jak masakrují svobodné lidi mimo město.\n\nPozději se Daenerys a Tyrion setkávají s Theonem (Alfie Allen) a Yarou (Gemma Whelan). Příchozí Daenerys nabízejí svou flotilu lodí, výměnou požadují pomoc při pokusu o svrhnutí jejich strýce Eurona a nezávislost Železných ostrovů. Daenerys souhlasí, ale pomůže jim jen v případě, že Železní uznají její nárok na trůn a nebudou napříště pořádat nájezdy, toulat se, přepadat a plenit, na což Yara neochotně přistoupí.\n\nJon (Kit Harington), Sansa (Sophie Turner), Tormund (Kristofer Hivju) a Davos (Liam Cunningham), se setkají s Ramsayem (Iwan Rheon) a jeho poradci před bitvou. Ramsay nabízí prominout Jonovi jeho porušení slibu Noční hlídce, když mu předá Sansu. Jon nabízí Ramsaymu šanci vyřešit jejich spor po starém způsobu, v boji muže proti muži; Ramsay však odmítá s tím, že si není jist, že může sám porazit Jona, ale je si jistý, že jeho armáda může porazit Jonovu armádu. Když Malý Jon Umber dokáže zajetí Rickona (Art Parkinson) tím, že hodí na zem hlavu jeho zlovlka, Sansa řekne Ramsaymu, aby se dobře vyspal, protože následující den zemře.\n\nPoté, co Jon projednává plán bitvy s Tormundem a Davosem, Sansa zkritizuje Jona za předčasné útočení bez shromáždění většího počtu mužů a varuje ho, že Ramsay je mazaný a bude schopen čelit jeho bojovým plánům. Jon trvá na tom, že se jedná o největší armádu, kterou v takové situaci mohl shromáždit. Později se Jon setká s Melisandrou (Carice van Houten) a žádá ji, aby ho už znovu nepřiváděla zpět, pokud by měl zemřít v boji. Melisandre odpovídá, že to není její vůle, ale vůle Pána světla. Mezitím, Davos a Tormund diskutují o době, kdy sloužili Stannisovi a Manceovi a shodují se, že nespolužili správným králům. Davos se prochází dál, až narazí na hranici, kde byla upálena Shireen, kde na zemi nachází vyřezaného dřevěného jelena, kterého jí dal.\n\nObě armády se shromáždí následující ráno. Ramsay sebou přináší svázaného Rickona, kterému řekne, aby běžel za Jonem. Jakmile to udělá, Ramsay na něj začne střílet šípy. Jon se rychle rozjede jeho směrem, aby se ho pokusil zachránit, ale Rickon je zasažen do srdce a zabit. Rozzuřený Jon se rozjede k Ramsaymu, který nařídí boltonské kavalérii postup vpřed a Davos přikáže Starkovým bojovníkům, aby se připravili k boji a následovali svého velitele. Následná bitva zanechá za sebou stovky mrtvých vojáků Boltonů a Starků, kteří se schovávají před lukostřelci Boltonů za zdí vytvořenou mrtvolami. Vojáci Ramsayho pak obklopí Starky a vytvoří falangu. Ačkoliv obr Wun Wun (Ian Whyte) zabije některé z vojáků Boltonů, Tormund zpanikaří a odešle Divoké směrem ke stěně mrtvých těl. Jon je téměř ušlapán Divokými, ale nakonec je schopen dostat se zpátky na nohy. Tormund zabije Malého Jona Umbera, ale Jonovi vojáci se zdají býti odsouzeni k záhubě, dokud v dálce nezazní zvuk rohu, ohlašující příchod Rytířů z Údolí v čele s Petyrem Baelishem (Aidan Gillen) a Sansou, kteří porazí vojáky Boltonů.\n\nRamsay ustupuje zpět do Zimohradu, zatímco Jon, Wun Wun a Tormund ho pronásledují. Wun Wun prolomí bránu Zimohradu, ale je zabit Ramsayho šípem. Ramsay řekne Jonovi, že nakonec souboj jeden na jednoho zní jako skvělý nápad. Jon je schopen blokovat štítem Ramsayho šípy, až se nakonec k němu dostane a začne ho bít pěstmi. Zastaví se poté, co uvidí Sansu a uvědomí si, že není jeho právem zabít Ramsayho. Sansa později navštíví Ramsayho, který je uvězněn ve svém psinci spolu se svými loveckými psi, které za uplynulý týden nekrmil a nechal vyhladovět. Zatímco psi trhají Ramsayho na kusy, Sansa odchází se spokojeným úsměvem.\n"}
{"id": "1211774", "url": "https://cs.wikipedia.org/wiki?curid=1211774", "title": "Wimbledon 2016", "text": "Wimbledon 2016\n\nWimbledon 2016 představoval jubilejní 130. ročník třetího tenisového grandslamu sezóny a 49. v otevřené éře – nejstaršího a nejslavnějšího turnaje světa, který se konal od pondělí 27. června do neděle 10. července 2016. Grand Slam probíhal tradičně na travnatých dvorcích v londýnském All England Lawn Tennis and Croquet Clubu.\n\nTurnaj organizovala Mezinárodní tenisová federace jako jedinou událost velké čtyřky hranou na tomto povrchu, která byla také součásti kalendáře profesionálních okruhů mužů ATP World Tour a žen WTA Tour. Vítězové, vyjma soutěže smíšené čtyřhry, si do žebříčků připsali 2 000 bodů a šampioni dvouhry obdrželi prémii 2 000 000 liber.\n\nSinglovými obhájci titulu byly úřadující světové jedničky, v soutěži mužů vítěz předešlých dvou ročníků Novak Djoković ze Srbska a mezi ženami americká hráčka Serena Williamsová, která získala první grandslam v probíhající sezóně. Djoković skončil ve třetím kole na raketě Američana Sama Querreyho a ukončil tak 30zápasovou neporazitelnost na grandslamu, novou rekordní šňůru otevřené éry. Stejně tak skončila jeho účast ve 28 čtvrtfinále grandslamu v řadě.\n\nPoprvé v historii turnaje byla, pro deštivé počasí úvodního týdne, hrána všechna utkání prvního a druhého kola mužské čtyřhry jen na dva vítězné sety namísto obvyklých tří. Premiérově od roku 2004 se zápasy konaly také v první neděli, v níž se tradičně nehraje, aby byl dohnán časový skluz v harmonogramu. Wimbledonskou premiéru měly soutěže mužské a ženské dvouhry vozíčkářů.\n\nJubilejní 130. ročník se tradičně odehrával v londýnském All England Lawn Tennis and Croquet Clubu. Premiérový ročník se v něm uskutečnil roku 1877. Na novou adresu v ulici Church Road se oddíl přemístil v roce 1922.\n\nZ celkového počtu čtyřiceti jednoho travnatých dvorců bylo pro grandslam využito devatenáct, včetně tří největších: centrálního dvorce s kapacitou 15 000 diváků, kurtu č. 1, jenž pojal 11 429 přihlížejících, a dvorce č. 2, do jehož ochozů se vtěsnalo 4 000 návštěvníků. Zbylých dvacet dva dvorců sloužilo pro trénink. Jestřábí oko pro elektronickou kontrolu dopadu míčů, používané od roku 2006, bylo umístěno na třech největších dvorcích a dále na kurtech č. 3, 12 a 18.\n\nGrand Slam probíhal mezi 27. červnem až 10. červencem 2016 a zahrnoval soutěže mužské i ženské dvouhry, mužskou, ženskou a smíšenou čtyřhru, singly i debly juniorů a juniorek do 18 let v kategorii Grade A, turnaj legend, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu. Mezi 20. až 24. červnem 2016 probíhaly kvalifikační turnaje.\n\nOficiální míče dodávala od roku 1902 firma Slazenger. Na organizaci se podílelo okolo šesti tisíc osob, včetně 350 rozhodčích (hlavních a čárových), 250 sběračů, 14 fyzioterapeutů a 46členné obsluhy výsledkových tabulí. Pro zamezení přítomnosti holubů na dvorcích byl každý den dopoledne vypouštěn jestřáb.\n\nMužskou dvouhru podruhé v kariéře vyhrál druhý hráč světa Andy Murray. Skot tak celkově získal třetí grandslamový titul.\n\nŽenskou dvouhru ovládla americká světová jednička Serena Williamsová, která tak obhájila triumf z předchozího roku. Jednalo se o její dvacátý druhý grandslamový titul z dvouhry, díky čemuž vyrovnala rekord Němky Steffi Grafové v počtu trofejí z turnajů velké čtyřky v otevřené éře tenisu. Němku a Dorotheu Lambertovou Chambersovou vyrovnala i v počtu wimbledonských vavřínů, když ve Wimbledonu triumfovala posedmé. Prodloužila také rekordní rozpětí mezi premiérovou a poslední trofejí z majoru na 16 let a 10 měsíců. Po Margaret Courtové (11–1) držela druhou nejvyšší úspěšnost v grandslamových finále open éry (22–6). Ve věku 34 let a 288 dní se stala nejstarší vítězkou majoru v této éře. Jedinou hráčkou historie, která před ní vyhrála Wimbledon po dvou předchozích finálových porážkách na grandslamu v téže sezóně byla Martina Navrátilová v roce 1987.\n\nMužskou čtyřhru ovládl první nasazený pár Pierre-Hugues Herbert a Nicolas Mahut, jehož členové získali druhý deblový titul z grandslamu. Poprvé v historii měla tato wimbledonská soutěž ryze francouzské obsazení.\n\nV ženské čtyřhře triumfovaly americké sestry Serena a Venus Williamsovy. Obě tak získaly šestou trofej z této wimbledonské soutěže a čtrnáctou grandslamovou, když všechny finálové zápasy od French Open 1999 vyhrály. Ve statistikách jim patřilo 2. místo za dvojicí Martina Navrátilová a Pam Shriverová s dvaceti deblovými vítězstvími.\n\nSmíšenou čtyřhru ovládl nenasazený finsko-britský pár Henri Kontinen a Heather Watsonová, kteří získali premiérový grandslamový titul kariéry. Kontinen se stal historicky prvním finským vítězem grandslamu. Watsonová pak na londýnském pažitu triumfovala jako první Britka od roku 1987 a výhry Jo Durieové.\n\n\nCelkový rozpočet Wimbledonu 2016 byl proti předešlému ročníku navýšen o více než milion liber (o 5 %) a dosáhl částky 28 100 000 liber. Vítězové dvouher si připsali 2 000 000 liber, což znamenalo meziroční nárůst o 120 tisíc liber.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nNásledující tenisté obdrželi divokou kartu do hlavních soutěží.\n\n\nNásledující tenisté postoupili do hlavních soutěží z kvalifikací.\n\n"}
{"id": "1211781", "url": "https://cs.wikipedia.org/wiki?curid=1211781", "title": "Karl Ptaczek", "text": "Karl Ptaczek\n\nKarl Ptaczek, též Carl Ptaczek nebo Karel Ptáček (22. října 1819 Kostelec na Hané – 26. března 1889 Boskovice ), byl rakouský právník a politik německé národnosti z Moravy; poslanec Moravského zemského sněmu.\n\nV roce 1851 byl jmenován za notáře a advokáta v Boskovicích. Tuto profesi vykonával až do své smrti. Byl členem Moravsko-slezské jednoty notářů.\n\nZhruba na počátku 50. let se jeho manželkou stala Anna. Měli sedm dětí. Šlo o zámožnou rodinu. V dubnu 1867 Ptaczek koupil dům čp. 19 na Dolním předměstí v Boskovicicích. Rodina zde bydlela do roku 1905.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii městskou, obvod Boskovice, Jevíčko, Konice, Tišnov. V roce 1870 se uvádí jako kandidát tzv. Ústavní strany, liberálně a centralisticky orientované. Na sněmu se výrazněji neprojevoval.\n\nZemřel v březnu 1889. Příčinou úmrtí byla rakovina žaludku. Bylo mu 70 let.\n"}
{"id": "1211784", "url": "https://cs.wikipedia.org/wiki?curid=1211784", "title": "Adam Adamczyk", "text": "Adam Adamczyk\n\nAdam Adamczyk, (* 1. října 1950 ve Varšavě, Polsko) je bývalý polský zápasník – judista.\n\nS judem začínal v 15 letech v rodné Varšavě v klubu Gwardia pod vedením Jerzy Banaszaka. V polské seniorské reprezentaci vedené Waldemarem Sikorskim a Hiromi Tomitou se pohyboval od roku 1970. V roce 1972 si v domácí konkurenci tvořené především Antoni Reiterem a Jerzy Jatowttem dokázal vybojovat nominaci na olympijské hry v Mnichově. Na olympijské hry si však formu nepřinesl a vypadl nečekaně v prvním kole s Novozélanďanem Littlewoodem. V dalších letech sváděl souboje o post reprezentační jedničky ve střední váze s Antoni Reiterem a v roce 1976 ho dokázal opět porazit při nomanici na olympijské hry v Montreálu. Dojem z minulých olympijských her však nenapravil, jako jeden z favoritů na medaili vypadl ve druhém kole s Jugoslávcem Slavko Obadovem. V dalších letech pokračoval v úspěšné kariéře v nově definované polostřední váze, ale svých třetích olympijských her se nedočkal kvůli častým zraněním. Sportovní kariéru ukončil defitivně v roce 1982. Věnuje se trenérské práci. V řadě zemí rozjížděl judistický program – Pobřeží slonoviny nebo v Řecku na přelomu devadesátých a osmdesátých let před příchodem rodiny Iliadisů.\n\n"}
{"id": "1211787", "url": "https://cs.wikipedia.org/wiki?curid=1211787", "title": "Vinylová podlaha", "text": "Vinylová podlaha\n\nNázev vinylová podlaha je odvozen od plastu PVC. Je hojně využívaná po celém světě a vyrábí se v různých provedeních, například jako imitace dřeva či kamene.\n\nVinylové podlahy můžeme rozdělit podle toho, zda se jedná o celistvou vrstvu (zabalenou v roli) anebo jednotlivé dílce, které do sebe zapadají, podobně jako parkety.\n\nProdávají se v celistvé vrstvě, mají jednotné provedení, prodávají se převážně v rolích a nazývají se také jako měkčené PVC podlahy.\n\nHeterogenní vinylové podlahy, nazývané také jako neměkčené PVC podlahy jsou lepené anebo plovoucí se zámkem (celovinylové plovoucí podlahy). \n\nKaždý typ podlah má své zastánce i odpůrce. \n\n\n"}
{"id": "1211791", "url": "https://cs.wikipedia.org/wiki?curid=1211791", "title": "Josef Schubert", "text": "Josef Schubert\n\nJosef Schubert byl rakouský politik německé národnosti z Moravy; poslanec Moravského zemského sněmu.\n\nBydlel v Úsově, kde též působil jako starosta.\n\nV 70. letech se zapojil i do vysoké politiky. V zemských volbách 1870 byl zvolen na Moravský zemský sněm, za kurii venkovských zemí, obvod Zábřeh, Mohelnice, Štíty. Mandát zde obhájil i v zemských volbách v září 1871 a zemských volbách v prosinci 1871. V roce 1870 se uvádí jako kandidát tzv. Ústavní strany, liberálně a centralisticky orientované.\n\nJeště před volbami do Říšské rady roku 1885 se uvádí jako člen volebního výboru Německé liberální strany.\n"}
{"id": "1211792", "url": "https://cs.wikipedia.org/wiki?curid=1211792", "title": "Šubert", "text": "Šubert\n\nPříjmení Šubert nosí více významných osobností:\n\n"}
{"id": "1211793", "url": "https://cs.wikipedia.org/wiki?curid=1211793", "title": "Boronová vlákna", "text": "Boronová vlákna\n\nBoronová vlákna jsou kompozitní materiál, který vzniká reakcí CVD na substrátu z wolframu nebo z uhlíku. \n\nPopis výroby boronového vlákna poprvé zveřejnil Američan \"Talley\" v roce 1959. \n\nDrátek z wolframu (10-12 µm) se vkládá do reakční komory, kde probíhá reakce CVD:\n\nHotové vlákno má tloušťku 100-200 µm, povrch se obvykle pokrývá pláštěm z SiC nebo z BC (ochrana proti oxidaci). \n(při tloušťce vlákna 102 µm):\nPevnost v tahu = 3600 MPa, pevnost v tlaku >6000 MPa, spec. hmotnost 2,61 g/cm, při teplotě 400°C začíná vlákno degradovat. \nBoronový filament (142 µm) stál v roce 2016 cca 2200-2800 USD/kg. \n\nProtože vlákno je neohebné, nedá se zpracovávat např. tkaním, používá se však ve vláknových kompozitech ve formě rohoží z rovnoběžně kladených, impregnovaných filamentů nebo z úzkých pásků. Známé je použití na součásti letadel, vesmírných dopravních prostředků, golfových holí a tenisových raket. \n\nÚdaje o rozsahu výroby nebyly dosud (do roku 2016) publikovány.\n\n"}
{"id": "1211797", "url": "https://cs.wikipedia.org/wiki?curid=1211797", "title": "Trilogie Chaos", "text": "Trilogie Chaos\n\nTrilogie Chaos ( Chaos Walking) je sci-fi dystopická trilogie napsaná americkým spisovatelem Patrickem Nessem v letech 2008–2010. Příběh je umístěn na kolonizované planetě Nový svět, kde jsou volně slyšet myšlenky všech mužů a zvířat.\n\nSérie tří románů vypráví příběh dvou dětí, Todda Hewitta a Violy Eadové. Ti v první díle pojmenovaném \"Hlas nože\" (2008) společně prchají před armádou z Prentisstownu, která postupně dobývá celý Nový svět. Ve druhém díle, který je nazván \"Temný ráj\" (2009), vypukne občanská válka mezi stoupenci prezidenta Prentisse a vzbouřenci, kteří si přezdívají Odpověď. V posledním třetím díle, \"Válce Hluku\" (2010), se rozpoutá závěrečná bitva mezi lidmi a domorodými obyvateli planety, Sádráky. K Trilogii Chaos vydal Patrick Ness tři krátké povídky, které jsou k dispozici online. V březnu roku 2019 by měla mít v kinech premiéru filmová adaptace prvního dílu v hlavní roli s Tomem Hollandem (Todd Hewitt) a Daisy Ridley (Viola Eade).\n\nPrvní díl série je vyprávěn v ich-formě z pohledu Todda. Druhý díl je vyprávěn jak z pohledu Todda, tak i z pohledu Violy a ve třetí knize přibývá i pohled Sádráka jménem Návrat.\n\n\nPrvní krátkou povídku, která je prequelem k Hlasu nože, \"The New World\", Patrick Ness uvolnil volně ke stažení 29. června 2009. Další dvě povídky, \"The Wide, Wide Sea\" a \"Snowscape\", byly zveřejněny v květnu 2013. První povídku, \"The New World\" je doporučeno přečíst po prvním díle trilogie, Hlasu nože. \"The Wide, Wide Sea\" by se měl přečíst po Temném ráji a \"Snowscape\" po Válce Hluku.\n\nPříběh je umístěn na planetě Nový svět, která je kolonizována skupinkou osadníků, kteří sem přiletěli před 23 lety ze Starého světa. V Novém světě žijí i domorodí obyvatelé, kterým lidé říkají Sádráci. Ti se ovšem lidem z důvodu minulých válek s nimi vyhýbají. Na Novém světě, který obíhají dva měsíce, trvá jeden rok třináct měsíců. Na planetě je také Hluk, což jsou myšlenky všech mužů, Sádráků a zvířat, které se volně rozlévají do prostoru. Lidské ženy jsou jediné, kteří svůj vlastní hluk nemají, mohou ovšem slyšet hluk ostatních.\n\nPrentisstown je malé izolované městečko, které od zbytku Nového světa odděluje velký močál. Starostou Prentisstownu, který čítá 146 mužů a jednoho chlapce, je David Prentiss. Ten má plány na ovládnutí celého Nového světa a rozpoutání další války se Sádráky. Ke svému plánu se mu povede strhnout i většinu obyvatel města a těch, kteří s ním nesouhlasí se potají zbaví.\n\nHaven je největší, nejstarší a zároveň nejmodernější město Nového světa. Haven bylo jediné město, které mohlo zastavit prentisstownskou armádu, vzdalo se ovšem bez boje a tak bylo získáno Davidem Prentissem. Ten Haven přejmenoval na Nový Prentisstown a prohlásil se prezidentem Nového světa. V Havenu také drží Sádráky jako otroky, kteří jsou pak všichni až na Sádráka jménem 1017 zabiti při teroristickém útoku. To rozpoutá druhou válku se Sádráky, po které toužil Prentiss.\n\n\nV roce 2011 koupila společnost Lions Gate Entertainment práva na zfilmování série. První díl by měl mít premiéru v březnu 2019 a v hlavní roli by se měli objevit Tom Holland (Todd Hewitt) a Daisy Ridley (Viola Eade). Režisérem bude Doug Liman a jako producenti se na něm budou podílet Allison Shearmur a Doug Davison. Scénář dostali na starost Patrick Ness, Charlie Kaufman a John Lee Hancock.\n\n"}
{"id": "1211800", "url": "https://cs.wikipedia.org/wiki?curid=1211800", "title": "Divizia Națională 2016/17", "text": "Divizia Națională 2016/17\n\nSoutěžní ročník Divizia Națională 2016/17 byl 26. ročníkem od založení Divizia Națională. Soutěž začala 25. srpna 2016 a poslední kolo proběhnlo 25. května 2017.\n\n"}
{"id": "1211802", "url": "https://cs.wikipedia.org/wiki?curid=1211802", "title": "Kostel svatého Petra (Slivice)", "text": "Kostel svatého Petra (Slivice)\n\nKostel svatého Petra je kostel ve farní osadě Slivice. Tento kostel někdy bývá chybně označován jako kostel sv. Petra a Pavla, což způsobil mylný údaj v Schallerově „Topografii“. Slivice je součástí obce Milín, jež leží 6 km jihovýchodně od okresního města Příbram.\n\nHistorie kostela začíná již dávno ve 14. století. Z důležité listiny, kterou objevil Jan Janša z Příbrami, je zřejmé, že zakladatelem kostela byl první pražský arcibiskup Arnošt z Pardubic. Rozhodnutí o patronátním právu padlo 3. března 1362. Arnošt, přítel Karla IV., zde zavedl kult sv. Petra, protože Karel IV. v roce 1349 odmítal postavit chrám přímo v Milíně. Václav z Chýnova byl na faru dosazen jako první kněz, a to v roce 1362, kdy se datuje první zmínka o této faře. Slivický kostel byl 23. července 1639 dobyt a vyloupen Švédy (pod vedením českého exulanta). Kostel byl obnoven v roce 1646 za pomoci kněží, kteří na to měli lid, z farářské mzdy a z nasbíraných peněz. Z původně gotického kostela se dnes zachoval v gotickém slohu pouze presbytář. Dříve stály vedle kostela pouze dvě poustky a fara. Teprve po roce 1826 se z bezpečnostních důvodů začalo se stavěním obytných domů. Navečer 22. září 1917 se naposledy Slivicí rozezněly její tři zvony. Pro válečné účely 1. světové války z nich byly dva sňaty (zvon sv. Petra a zvon sv. Pavla) a roztaveny. Druhé světové války se „dožil“ pouze třetí zvon, který se dočkal i posledního bojového konfliktu ve Slivici mezi Němci a sovětskými vojáky, kdy padl jeden granát do presbytáře kostela a zasáhl zdivo severní stěny. Po ukončení války byla při opravách zasazena do severní zdi kostela symbolická pamětní střela.\n\nJe situovaná na jihozápadním rohu lodi kostela. Má tvar vertikálního hranolu, který je zakončený cibulovitou bání, na níž je nasazena lucernová věžička. Velmi úzká střílnovitá okna v nižších podlažích osvětlují vnitřek věže. V posledním patře jsou okna ukončena půlkruhem. Věž je rozdělena jednoduchými římsami na tři nestejné části. Střílnovitá okna, spolu s masivními zdmi věže (síla zdiva 1,75 m), dosvědčují domněnku, že stavba měla mít i obranný účel, což lze předpokládat vzhledem k nedaleké Vintířově cestě a Zlaté stezce. Zlatá stezka měla jednak strategický, obchodní a dopravní význam, jednak význam vojenský.\nLoď kostela je bez větších architektonických ozdob a členění. Všechna nároží jsou bosována. Kromě dvou původních gotických oken, ze kterých je už jedno zazděné a viditelné je pouze ostění, jsou ostatní okna obdélníková, zakončená půlkruhem s motivem božího oka. Na východě je k lodi připojen presbytář s polygonálním závěrem, nad kterým se na střeše tyčí sanktusní věžička. Ve zdech presbytáře se nacházejí dvě obdélníková okna zakončená segmentem a vyplněná vitráží s vyobrazením biblických postav. Druhé původní gotické okno je velmi úzké, hrotité, se zesíleným ostěním a ukončené jeptiškou. Toto druhé původní okno je částečně překryto přístavbou sakristie, která je na jihu připojená k presbytáři. Předsíň je připojena k jižnímu průčelí lodi. Vstupní dveře obdélníkového tvaru jsou výrazně vyosené na levou stranu. Obě přístavby mají sedlovou střechu s nikou ve štítu, který je ve své přeponě lemován římsou s prejzovou krytinou.\n\nPresbytář je jediná část kostela, která je zachovaná v původním stavu v gotickém slohu. Na šířku měří 6,96 m a na délku 8,1 m. Je pětiboce ukončený a klenutý žebrovou klenbou ve dvou polích, v jednom poli je křížová klenba a v druhém poli závěru je klenba paprsčitá. Žebra klenby jsou po stranách vyhloubená, vycházejí z jehlancových konzol a protínají se v ose chrámu, kde jsou instalovaný kruhové svorníky s růžicovým motivem.\n\nLoď je vystavěna na obdélníkovém půdorysu. Má plochý strop vyzdobený v roce 1932 malbou architekta J. Majora z Prahy. Prostor lodi od prostoru presbytáře odděluje lomený, neprofilovaný vítězný oblouk. V jižní zdi se nachází hrotitý portál, zdobený žlábkem, oblounem a prutem hruškového profilu(zdobení portálu je orientováno do předsíně). V portálu jsou vsazeny dřevěné dveře z roku 1696. Na konci lodě naproti presbytáři se nachází kruchta, která v čele spočívá na třech masivních sloupech s předsunutou centrální částí a u stěn je kruchta nasazena na dvou pilastrech.\n\nSakristie je poměrně malá místnost na čtvercovém půdoryse, zaklenutá strohou hřebínkovou klenbou. Osvětlují jí dvě čtvercová okna, z vrchu segmentovitě ukončená, která jsou přímo naproti vchodu do lodě chrámu; ten je lemován neprofilovaným lomeným portálem.\nRozměry i tvar předsíně odpovídají proporcím sakristie, jediný rozdíl je ve stropu, který je proveden z ocelových traverz, mezi kterými jsou valená pole. V zádveří se nachází původní vchod do věže.\n\n\nPůdorys kostela sestává ze čtvercové věže, ke které je připojena obdélníková loď. Na východní straně lodi navazuje užší, pětiboce ukončený presbytář. Tomuto zúžení napomáhá vítězný oblouk, jenž se významně propíše do půdorysu a \"schová\" ho. Z jižní strany je napojena předsíň na loď a sakristie na presbytář.\nPřiložený půdorys je pouze schematický, čárově zaznamenává vnitřní hrany stěn a průchody mezi místnostmi včetně jejich klenutí.\n\nVe Slivici padly jedny z posledních výstřelů 2. světové války v Evropě, přičemž jeden dělostřelecký granát dopadl do stěny kostela. Ve zdi ale vytvořil pouhý kráter, protože nedošlo k explozi nálože. Po následném konci války pyrotechnici granát ze zdiva vyňali, zneškodnili a nahradili symbolickou střelou pro paměť budoucím generacím.\nMilínští obyvatelé chtěli kostel původně založit úplně jinde, kam také navezli stavební materiál. Ovšem přes noc se materiál záhadně přesunul na nynější místo kostela. Dělníci, kteří pracovali na stavbě kostela, našli při kopání základů kamennou sochu, která neměla ruce. Podle její podoby (lysá hlava a dlouhá brada) ale usoudili, že se jedná o sv. Petra. Jak se dá předpokládat, po dodělání dřevěných rukou, a svazku klíčů, byl patron nového kostela zcela jasný. Tento nález se místním jevil přímo jako Boží znamení. Socha sv. Petra je od počátku brána jako zázračná. V období, kdy katolíci v Čechách tvořili menšinu, byla socha zkusmo dána na bezpečnější faru, nicméně vrátila se na své místo. Proto se kněz na sochu obořil, ale byl sv. Petrem zmlácen.\n\nJedna pověst je přímo spjata se jménem Slivice: kostel má údajné „nekonečnou“ kapacitu a ať do něj vejde sebevíc lidí, stále se pořádně nenaplňuje, takže lidé „ŠLI VÍCE a více“. Z toho se odvíjí pravděpodobné rozšiřování a smršťování kostela, kdy i při zaplnění lidmi v řádu tisíců měl každý pro sebe stále dostatek místa.\n\nDalší pověst vypovídá o pokladu, který tu katolíci v obavě před Žižkou ukryli. Ze země, cestou k Milínu, mělo koukat kamení, na kterém byly viděny kalichy, stříbrem a perlami se třpytící. Z jámy, která byla poblíž kamení, se ozývaly hlasy zvonů.\n\nPoslední pověst mluví o proroctví, a to o konci osady Slivice, pokud by kostel sv. Petra byl náhle zbourán. \n\n"}
{"id": "1211804", "url": "https://cs.wikipedia.org/wiki?curid=1211804", "title": "Cit slečny Smilly pro sníh", "text": "Cit slečny Smilly pro sníh\n\nCit slečny Smilly pro sníh (: Frøken Smillas fornemmelse for sne) je román dánského spisovatele Petera Høega, který vyšel roku 1992. Z dánského originálu ho do češtiny přeložil Robert Novotný v roce 1997.\n\nKniha byla přeložena do čtyřiatřiceti jazyků a celosvětově se jí prodalo víc než dvacet milionů výtisků.\n\nKdyž jednoho dne spadne ze střechy kodaňského domu malý grónský kluk Izaiáš, místní policie případ uzavře jako nehodu. Ve stejném domě bydlí glacioložka Smilla Jaspersenová, která chlapce dobře znala a ví, že nikdy by na střechu sám nevylezl.\n\n„Slečna Smilla“, vypravěčka románu, je podivná mladá žena mnoha paradoxů, velmi inteligentní a samostatná, ale zároveň neschopna vybudovat si trvalejší vztah k čemukoli a komukoli. Rozená Inuitka žije již od svého dětství „normální život“ v Kodani, vystudovala vysokou školu, bydlí v bytovém domě a používá telefon. Přesto je pořád spojena s původními tradicemi života v Grónsku a díky svému pobytu v Dánsku vnímá mnoho stinných stránek moderní evropské civilizace. Její postřehy na téma vztahu grónské a dánské civilizace prostupují celým románem a doplňují tak vlastní děj knihy.\n\nSmilla se rozhodne zjistit pravdu o smrti svého malého kamaráda. Nejprve se pokusí řešit celou záležitost standardním způsobem a podává stížnost k příslušnému úřadu. Ta je brzy zamítnuta a Smilla proto začíná s pátráním na vlastní pěst. Pátrá v zapomenutých archivech a hlavně objíždí řadu lidí, kteří měli s chlapcem co dočinění. S pomocí získaných střípků se jí díky své inteligenci a intuici daří postupně rozplétat záhadu Izaiášova nepochopitelného skoku ze střechy. Přichází na to, že celá věc směřuje k zdánlivě nesouvisející dávné expedici na odlehlý ostrov Gela Alta v Severním ledovém oceánu. Svým pátráním se ale mezitím stihne stát trnem v patě kodaňské policii, dánské prokuratuře a příslušnému ministerstvu, kteří chtějí mít pohodlně uzavřený případ a nehodlají připustit odhalení své neschopnosti, nebo spíš neochoty podniknout cokoliv k objasnění chlapcova úmrtí.\n\nAčkoliv díky své neodbytnosti získá mnoho užitečných informací, pořád to nestačí k odhalení pravdy. Dovídá se o přípravách na novou expedici na ostrov, kterou po pětadvaceti letech připravují lidé s propojením na organizátory původní expedice. Jako pokojská se dostává na palubu lodě a na poslední chvíli se tak vyhýbá vězení na kontinentě. Aniž by to věděla, už v momentě, kdy loď odplouvá do polárních krajů, je ve velkém nebezpečí, protože na palubě jsou rovněž lidé, kteří o jejích snahách věděli a snažili se je zastavit už v Kodani. Během dlouhé plavby proto postupně unikne několika pokusům o likvidaci a shodou okolností se jí podaří dorazit až k cíli plavby. Na tomto zapomenutém ostrově se konečně dozví, k čemu vlastně slouží tajemné expedice na opuštěný ostrov a proč musel kvůli tomu zemřít malý kluk v daleké Kodani.\n\nKniha má otevřený závěr, ale z textu plyne, že hlavní hrdince se podaří vrátit zpátky na loď. Tørk Hviid, hlavní záporná postava a původce několika vražd, který také přiměl Izaiáše k osudnému skoku, vysoce pravděpodobně zemře.\n\n"}
{"id": "1211805", "url": "https://cs.wikipedia.org/wiki?curid=1211805", "title": "Česko-slovenské fotbalové srdce", "text": "Česko-slovenské fotbalové srdce\n\nProjekt Česko-slovenské fotbalové srdce 2016 měl za cíl propagaci fotbalu konáním utkání týmů předních českých a slovenských klubů na hřištích převážně v menších městech za účasti českých FK Mladá Boleslav, Bohemians Praha 1905, FC Hradec Králové, SK Slavia Praha, FC Slovan Liberec, FK Jablonec, FK Teplice, 1. FK Příbram a slovenských AS Trenčín, ŠK Slovan Bratislava, MFK Ružomberok 1. FC Tatran Prešov a FO ŽP Podbrezová. Dělo se tak k připomenutí 40. výročí vítězství československého národního mužstva na ME 1976 v Bělehradu.\n\nNejatraktivnějším utkáním akce Česko-Slovenské fotbalové srdce 2016 měl být Česko-Slovenský superpohár FK Mladá Boleslav – AS Trenčín. Součástí série přípravných utkání byly také dva turnaje s mezinárodní účastí – červnový O pohár starosty města Benátky nad Jizerou a červencový Ministerský pohár v Čelákovicích.\n\n"}
{"id": "1211808", "url": "https://cs.wikipedia.org/wiki?curid=1211808", "title": "Hoquetus", "text": "Hoquetus\n\nHoquetus je název jedné z lineárních rytmických technik, používaných ve středověké hudbě. \n\nTechnika \"hoquetu\" spočívá v obměnách téže noty, tónové výšky, nebo akordu. Ve středověku to byla melodie, která se dělila střídavě mezi jednotlivé hlasy (zpravidla dva) tak, že zpíval-li jeden hlas svou linku, ostatní hlasy mlčely až potud, kdy jeden z nich převzal melodickou linku a první hlas zmlkl. \n\nTato technika byla typická pro hudbu 13. a 14. století a poprvé se objevila v některých \"konduktech\" a motetech, zejména v duchovní hudbě pařížské hudební školy Notre Dame, v období \"Ars antiqua\". Později však tato technika upadla v zapomnění, byť se později znovu objevila u některých skladatelů období klasicismu. Postupem času se z této techniky vyvinul jakýsi synkopický rytmus, i když se tato technika již přísně nedržela původní struktury \"hoquetu\". Dochovalo se jen málo příkladů a prakticky všechny jsou to instrumentální nebo vokální trojhlasé skladby.\n\n"}
{"id": "1211810", "url": "https://cs.wikipedia.org/wiki?curid=1211810", "title": "Raymond Dart", "text": "Raymond Dart\n\nRaymond Arthur Dart (4. února 1893, Brisbane – 22. listopadu 1988, Johannesburg) byl australsko-jihoafrický anatom, antropolog a paleontolog.\n\nProslul jako objevitel tzv. Taungského dítěte, tedy první známé lebky hominidů rodu Australopithecus. Objev znamenal průlomový důkaz o původu lidstva z Afriky (jak předpokládal již Darwin). Nález pocházel z vápencového lomu poblíž města Taung nedaleko pouště Kalahari a Dart se k němu dostal náhodou, když pracoval jako anatom lékařské fakulty na univerzitě Witwatersrand v Johannesburgu. Zprávu o objevu Dart publikoval 7. února 1925 v časopise \"Nature\", kde nový druh hominida nazval \"Australopithecus africanus\". Článek vyvolal odpor, zejména v Británii, mimo jiné kvůli směru bádání, který určil tzv. Piltdownský nález. Ovšem ve 40. letech začaly objevy Roberta Brooma v Kolébce lidstva dávat Dartovi za pravdu. Roku 1953 bylo prokázáno, že Piltdownský nález je podvrh a Dartův objev byl definitivně doceněn.\n\nDart studoval na \"University of Queensland\" a \"University of Sydney\". V letech 1923–1958 učil na univerzitě Witwatersrand. Později zde byl na jeho počest založen Ústav pro studium lidstva.\n"}
{"id": "1211816", "url": "https://cs.wikipedia.org/wiki?curid=1211816", "title": "Štěpán Zálešák (režisér)", "text": "Štěpán Zálešák (režisér)\n\nŠtěpán Zálešák (* 21. února 1974, Praha) je český režisér. V letech 1992 – 1996 studoval scénografii na pražské SUPŠ. Ve studiu scénografie pokračoval na Divadelní akademii múzických umění, kterou však nedokončil, protože ho stále více přitahovala reklama.\n\nV průběhu kariéry vystřídal několik agentur – působil jako Senior Art Director v DDB, později na pozici Senior copywriter v agenturách Euro Rscg a Young&Rubicam. Jeho poslední funkce byla Creative Director v agentuře PUBLICIS Prague, kterou opustil v roce 2013 a od té doby pracuje jako freelance idea maker a režisér.\n\n"}
{"id": "1211820", "url": "https://cs.wikipedia.org/wiki?curid=1211820", "title": "Hubert Cecil Booth", "text": "Hubert Cecil Booth\n\nHubert Cecil Booth (4. července 1871 Paříž, uváděn je také Gloucester – 14. ledna 1955 Croydon) byl britský technik, známý jako vynálezce prvního funkčního vysavače.\n\nVystudoval City and Guilds of London Institute a stal se členem Institution of Civil Engineers. Pracoval v londýnské firmě Maudslay Sons & Field, kde projektoval železniční mosty, lodě a také ruská kola pro zábavní parky. V roce 1901 se seznámil s patentem na čištění železničních vagónů, který spočíval ve vyhánění prachu proudem vzduchu. Booth konstatoval, že tento přístroj špínu spíše rozvíří do celého okolí, než aby ji skutečně odstranil, a na základě pokusu s vdechováním prachu přes vlastní kapesník navrhl opačný postup: nasávání nečistot, které by se usazovaly na filtru. Ještě téhož roku si nechal patentovat první vysavač nazvaný \"Puffing Billy\" a založil společnost na jeho výrobu \"British Vacuum Cleaner Company\". \n\nAmeričan Ives W. McGaffey se pokoušel už v 60. letech 19. století prorazit s vysavačem na manuální pohon, který však nedokázal vyvinout potřebný podtlak. Booth se proto rozhodl použít spalovací motor. Puffing Billy byla rozměrná jasně červená skříň, umístěná na voze taženém párem koní, která musela zůstat před domem a pro čištění interiéru byla opatřena hadicí dlouhou přes 240 metrů. Zařízení zprvu vyvolávalo konflikty kvůli mimořádné hlučnosti i proto, že překáželo pouličnímu provozu; také bylo velmi drahé, zájemci si ho pouze pronajímali na jednorázový úklid. Jednou z prvních zakázek byla příprava Westminsterského opatství na korunovaci Eduarda VII., což byla pro firmu ideální reklama. Postupující elektrifikace Londýna přiměla Bootha přejít roku 1906 na elektromotor, který získával energii připojením ke sloupům veřejného osvětlení. V roce 1908 sestrojil Američan James Murray Spangler první přenosný vysavač, který začala vyrábět firma The Hoover Company, a tato novinka díky snadné obsluze ovládla trh. Boothovy vysavače se nadále používaly pouze v průmyslové praxi. \n\n"}
{"id": "1211823", "url": "https://cs.wikipedia.org/wiki?curid=1211823", "title": "Izorytmické moteto", "text": "Izorytmické moteto\n\nIzorytmické moteto je forma vrcholného moteta a jeho racionální strukturalizace v období gotické hudby. \n\nNejvýznamnějšími skladateli komponující izorytmická moteta byli již kolem roku 1320 Philippe de Vitry a Guillaume de Machaut.\n\nV této době izorytmie vytváří rovnováhu mezi výraznou melodií a nárůstem harmonické kolorace (terciové, či chromatické postupy ad.). \nMoteta, která vznikla v průběhu 14. století (\"Ars nova\") vznikala na základě izorytmických principů \"talea\" a \"color\". Jedním z příkladů je izorytmické moteto \"\"Garrit Gallus-In Nova fert/Neuma\"\", zkomponovaný Filipem z Vitry v polovině 14. století.\n\nIzorytmické moteto \"\"Sub Arturo plebs\"\" od Johanna Aleana je pozdně středověké moteto. Představuje \"color\" 24 \"longae\" (48 celých not v moderní notace), dělených do \"taleae\". \"Color\" se třikrát opakuje, přičemž každá verze je v jiné menzuře. Délka se poté zkracuje v poměru 9:6:4. Obrázek znázorňuje:\n"}
{"id": "1211824", "url": "https://cs.wikipedia.org/wiki?curid=1211824", "title": "Karl Hesse", "text": "Karl Hesse\n\nKarl Hesse, v matrice jako Franz Carl Hesse (22. září 1829 Šternberk – 14. března 1907 Rýmařov), byl rakouský právník a politik německé národnosti z Moravy; poslanec Moravského zemského sněmu.\n\nJeho otcem byl měšťan z Šternberka Josef Hesse, matkou byla Anna Fidler. Karl Hesse se veřejně angažoval během revolučního roku 1848, kdy působil v Akademické legii. Působil jako notář v Rýmařově. Tuto profesi vykonával až do své smrti, kdy je uváděn jako nejstarší notář na Moravě. Město Rýmařov mu udělilo čestné občanství. Zasloužil se o prosazení výstavby železniční tratě z Valšova do Rýmařova.\n\nV 70. letech se zapojil i do vysoké politiky. V zemských volbách v září 1871 byl zvolen na Moravský zemský sněm, za kurii venkovských obcí, obvod Šternberk, Rýmařov. Mandát zde obhájil i v zemských volbách v prosinci 1871 a zemských volbách v roce 1878. V roce 1871 se uvádí jako kandidát tzv. Ústavní strany, liberálně a centralisticky orientované.\n\nZemřel v březnu 1907 po dlouhé nemoci. Bylo mu 77 let. Uvádí se jako vdovec.\n"}
{"id": "1211825", "url": "https://cs.wikipedia.org/wiki?curid=1211825", "title": "Anger Management", "text": "Anger Management\n\nAnger Management může být:\n"}
{"id": "1211831", "url": "https://cs.wikipedia.org/wiki?curid=1211831", "title": "Wimbledon 2016 – ženská dvouhra", "text": "Wimbledon 2016 – ženská dvouhra\n\nŽenská dvouhra ve Wimbledonu 2016 probíhala na přelomu června a července 2016. Do londýnského grandslamu nastoupilo sto dvacet osm tenistek. Z kvalifikačního turnaje, odehrávajícího se mezi 20. až 25. červnem, postoupilo třináct hráček. Los se uskutečnil v pátek 25. června 2016. Obhájkyní titulu byla americká světová jednička Serena Williamsová.\n\nVítězka si do žebříčku WTA připsala 2 000 bodů a získala částku 2 000 000 liber, finalistka pak poloviční prémii.\n\nNa počátku turnaje soupeřilo o post světové jedničky pět nejvýše nasazených hráček – Serena Williamsová, Garbiñe Muguruzaová, Agnieszka Radwańská, Angelique Kerberová a Simona Halepová.\n\nBývalá světová jednička Caroline Wozniacká nefigurovala mezi nasazenými tenistkami na Grand Slamu poprvé od Australian Open 2008, což představovalo přerušení šňůry třiceti dvou turnajů. Premiérově od US Open 2002 na grandslamu nestarovala ani jedna z dvojice bývalých světových jedniček – na dva roky suspenzované Marie Šarapovové či Viktorie Azarenkové, která odstoupila 24. června pro zranění pravého kolene. Johanna Kontaová se stala první nasazenou Britkou v pavouku od roku 1984.\n\nŠpanělská světová dvojka Garbiñe Muguruzaová podlehla ve druhém kole 124. hráčce žebříčku Janě Čepelové, která postoupila z kvalifikace. Slovenka tak při své jedenácté grandslamové účasti v hlavní soutěži navázala na vyřazení světové trojky Simony Halepové, kterého dosáhla v ročníku 2015. Na jejím poklesu klasifikací se podílelo prodělané poranění zad a pneumonie v předešlé sezóně. Proti hráčkám elitní světové pětky měla po výhře aktivní poměr 3–2.\n\nSedmá nasazená Švýcarka Belinda Bencicová skrečovala utkání druhého kola proti americké kvalifikantce Julii Boserupové, která figurovala na 225. příčce žebříčku. Příčinou se stalo poranění levého zápěstí. Švýcarka tak opustila okruh dva týdny poté, co se na něj vrátila po pauze způsobené zraněním kostrče.\n\nStejně jako na Australian Open dohrála ve druhé fázi dvojnásobná šampionka turnaje Petra Kvitová, která nestačila na 35. hráčku žebříčku Jekatěrinu Makarovovou po nezvládnutýh koncovkách obou setů. Zápas byl přerušován dešťovými přeháňkami. Horšího wimbledonského výsledku dosáhla jen při startech v letech 2008 a 2009.\n\nSvětová jednička Serena Williamsová zdolala ve třetím kole za 52 minut Němku Anniku Beckovou, která ji odebrala jen tři gamy. Tím dosáhla na jubilejní 300. grandslamové vítězství (poměr 300–42) a v historických tabulkách se odpoutala od druhé Chris Evertové (299 výher). Za Martinou Navrátilovou zaostávala o šest vyhraných zápasů. Do druhého týdne turnaje vstupovala jako světová jednička žebříčku WTA ve 300. týdnu, čímž se stala třetí hráčkou od jeho zavedení, která tuto hranici překonala.\n\nPolská světová trojka Agnieszka Radwańská vypadla ve čtvrtém kole po dramatické bitvě se Slovenkou Dominikou Cibulkovou, když o vítězce rozhodl až závěr třetí sady v poměru 9–7. Již ve druhé sadě Polka odvrátila mečbol. Na prahu vyřazení se ocitla již ve druhém kole proti Chorvatce Aně Konjuhové poté, co zvládla zachránit tři mečboly soupeřky. V předešlých čtyřech letech došla třikrát minimálně do semifinále. Pokud by Cibulková postoupila až do finále konaného 9. července, musela by řešit kolizi s naplánovou svatbou na tento den.\n\n36letá Venus Williamsová se stala nejstarší semifinalistkou na Grand Slamu od Wimbledonu 1994, kdy do této fáze postoupila tehdy 37letá Martina Navrátilová. Do svého devátého londýnského semifinále prošla po sedmi letech jako třetí žena historie turnaje starší 36 let. Všech osm předchozích utkání vyhrála. Poprvé v otevřené éře tenisu se do semifinále jediného grandslamu probojovaly dvě hráčky, kterým bylo více než 34 let. Průměrný věk všech čtyř účastnic činil 31 let a 9 měsíců, což opět znamenalo nejvyšší věk v celé open éře grandslamu.\n\nRuska Jelena Vesninová postoupila přes deblovou spoluhráčku Jekatěrinu Makarovovou a poté Dominiku Cibulkovou do svého premiérového semifinále singlu na grandslamu. Stalo se tak při její 42 účasti na turnajích velké čtyřky, čímž se zařadila po bok Nathalie Tauziatové na třetí místo v této statistice, když více startů k průniku do prvního semifinále potřebovaly jen Jelena Lichovcevová (46) a Roberta Vinciová (44). Od zavedení 32členného systému nasazování v roce 2001 byla Vesninová pátou nenasazenou semifinalistkou ve Wimbledonu.\n\nFinálové utkání nabídlo stejné obsazení hráček jako v závěrečné fázi Australian Open 2016, tedy obhájkyně titulu a světová jednička Serena Williamsová proti čtvrté nasazené Němce Angelique Kerberové. Dvě stejné hráčky se naposledy ve finále nějakého z turnaje velké čtyřky utkaly na Australian Open a ve Wimbledonu v roce 2006, kdy Francouzka Amélie Mauresmová porazila v obou duelech o titul belgickou tenistku Justine Heninovou. Kerberová se mohla stát třetí německou tenistkou, která by v areálu All England Clubu triumfovala.\n\nSvou 22. grandslamovou trofej a vyrovnání rekordu otevřené éry Steffi Grafové v počtu zisků Grand Slamů si zajistila Williamsová, která svou sokyni přemohla po výsledku 7–5 a 6–3. Obě tenistky si v úvodní sadě držely své podání až do jedenáctého gemu, kdy Kerberová nabídla soupeřce dva brejkboly, kdy druhý z nich Američanka využila a při vlastním servisu doservírovala set, který získala poměrem 7–5.\n\nVe druhém setě se pro Němku naskytla šance k brejknutí soupeřky, když ji za stavu 3–3 nabídla Williamsová první – a nakonec i poslední – brejk v utkání, který ovšem odvrátila esem. Hned v následující hře si za stavu 4–3 vyšlápla na podání Kerberové, a poté utkání uzavřela čistou hrou na podání. Po hodině a 23 minutách hry se tedy z vítězství radovala starší z obou soupeřek.\n\nPři slavnostním ceremoniálu pak dojatá Američanka uvedla: „\"Je to nádherný pocit být tu. Děkuji Bohu za to, že mi umožnil tohle všechno. Děkuji rodině i celému týmu za podporu. Je to neuvěřitelný pocit, pro který se jen těžko hledají slova. Už se tu cítím jako doma. Miluju zdejší prostředí a zápasy na centrálním kurtu\".“ Němka své sokyni pogratulovala: „\"Ze všeho nejdřív bych chtěla pogratulovat Sereně, která dnes vyhrála zcela zaslouženě. Odehrála úžasný zápas, ve kterém výborně podávala a znovu ukázala, že je to jedna z nejlepších hráček na světě. Opravdu upřímně ti gratuluji k titulu, zasloužíš si ho\".“\n\n\nWilliamsová mohla rekord Grafové dorovnat už dříve, když neuspěla již v semifinále US Open 2015, ve finále Australian Open 2016 a ani v přímém boji o titul na French Open 2016. Němku a Dorotheu Lambertovou Chambersovou vyrovnala i v počtu wimbledonských vavřínů, když v Londýně triumfovala posedmé a za rekordmankou v této statistice Martinou Navrátilovou zaostávala o dvě trofeje. Grafová 22. grandslam získala po 303 odehraných zápasech, Williamsová k tomu potřebovala 346 utkání a po turnaji měla 304. vítězství, což ji řadilo na druhou příčku za Navrátilovou (307). Jednalo se o její šedesátou čtvrtou účast na turnajích velké čtyřky, z nichž více než třetinu vyhrála a 14 bez ztráty setu. Prodloužila také rekordní rozpětí mezi premiérovou a poslední trofejí na 16 let a 10 měsíců.\n\nPoražená finalistka Kerberová se v následném vydání žebříčku WTA posunula ze čtvrtého místa na druhou příčku. Němka byla po Šafářové teprve druhou levorukou tenistkou, jíž Američanka zdolala v grandslamovém finále.\n\nAmerická šampionka vyhrála na okruhu WTA Tour své třicáté druhé finále z předchozích 37 odehraných, po Courtové (11–1) měla druhou nejvyšší úspěšnost v grandslamových finále open éry (22–6). Ve věku 34 let a 288 dní se stala nejstarší vítězkou majoru v otevřené éře, v níž také vévodila statistice osmi získaných trofejí po 30 roku života (Courtová a Navrátilová získaly po třech). Jedinou hráčkou historie, která vyhrála Wimbledon po dvou předchozích finálových porážkách na grandslamu v téže sezóně byla před ní v roce 1987 Martina Navrátilová.\n"}
{"id": "1211848", "url": "https://cs.wikipedia.org/wiki?curid=1211848", "title": "Benzendiol", "text": "Benzendiol\n\nBenzendioly nebo dihydroxybenzeny jsou organické sloučeniny mající dvě hydroxylové skupiny navázané na benzenovém kruhu, patří mezi fenoly. Existují celkem 3 izomery dihydroxybenzenu: 1,2-dihydroxybenzen (pyrokatechol), 1,3-dihydroxybenzen (resorcinol) a 1,4-dihydroxybenzen (hydrochinon):\n\nVšechny tyto sloučeniny jsou bezbarvé až bílé pevné látky, které však při styku s kyslíkem mohou ztmavnout.\n\nPodobně jako u jiných fenolů je hydroxylová skupina na aromatickém kruhu slabě kyselá a odštěpuje vodíkový kationt z jednoho z hydroxylů za vzniku fenolátového aniontu.\n\n"}
{"id": "1211852", "url": "https://cs.wikipedia.org/wiki?curid=1211852", "title": "Laboratorní krysy: Elitní jednotka", "text": "Laboratorní krysy: Elitní jednotka\n\nLaboratorní krysy: Elitní jednotka (v anglickém originále Lab Rats: Elite Force) je americký televizní sitcom vysílaný v roce 2016 na stanici Disney XD. Vznikl jako společný spin-off seriálů \"Laboratorní krysy\" a \"Super doktoři\". \"Lab Rats: Elite Force\" sleduje elitní tým bionických hrdinů a superhrdinů z obou předchozích pořadů, kteří si slíbili, že budou pátrat po zločincích a zajišťovat bezpečí světa.\n\n\n\n\n"}
{"id": "1211854", "url": "https://cs.wikipedia.org/wiki?curid=1211854", "title": "Vila Rudolfa Fišera", "text": "Vila Rudolfa Fišera\n\nVila Rudolfa Fišera je prvorepubliková rodinná vila, kterou si nechal postavit průmyslník Rudolf Fišer na nároží ulic U laboratoře č.12 a Dělostřelecká č. 28 v pražských Střešovicích. Vila čp. 538 stojí na parcele č. 1094 k.ú. Střešovice v městské památkové zóně „vilová kolonie Ořechovka“ (východní část).\n\nHistorie vily z hlediska jejich majitele a nájemníků v ní žijících je velice nevšední. Po jejím dokončení v rámci dostavby vilové čtvrti Ořechovka (konec 20. let 20. století), v období protektorátu a po 2. světové válce se zde vystřídali představitelé naprosto různých politických i společenských tříd. Původní majitel, továrník Rudolf Fišer, příslušník bohaté vrstvy prvorepublikové buržoazie, byl pro svůj židovský původ nucen v roce 1939 spolu se svou rodinou opustit republiku. Po okupaci jeho místo v arizované vile zaujal nechvalně známý německý nacistický funkcionář, jeden z hlavních organizátorů holocaustu, válečný zločinec Adolf Eichmann. Do vily se nastěhoval se svojí českou manželkou Veronikou a dvěma syny (třetí se narodil v roce 1942). Spolu s nimi bydlela ve vile i Veroničnina sestra Marie a její manžel, kapitán československé armády Karel Lukáš. Lze si jen těžko představit, že Eichmann, který připravil tzv. konečné řešení židovské otázky a podílel se na vyvražďování židovských rodin včetně dětí si na zahradě vily jako „milující otec“ hrál se svými malými syny.\n\nPo skončení války, v roce 1945, opustila vilu jako první Eichmannova manželka s dětmi. Jeho švagr Kartel Lukáš podepsal lživé prohlášení, že Eichmann zahynul během květnových bojů v Praze. Tomu se podařilo přes Rakousko a Německo uprchnout do Argentiny, kde se znovu setkal se svoji rodinou a žil v utajení až do roku 1960, kdy byl dopaden, souzen a za své zločiny v roce 1962 popraven.\n\nPo válce se do vily vrátil původní majitel Rudolf Fišer, ale po znárodnění majetku v roce 1948, zde směl bydlet jen jako nájemník obecní vily. Dalším spolubydlícím se stal komunistický novinář židovského původu, tzv. „zuřivý reportér“ Egon Erwin Kisch, který se vrátil z emigrace a žil zde jen krátce, do své smrti v březnu 1948. Ve vile ale zůstala bydlet jeho manželka, Gizela Kischová, která zde žila až do své smrti a často sem zvala hosty z levicových kruhů, z řad předválečných antifašistů, německých spisovatelů a umělců, což činilo značné potíže v sousedských vztazích s rodinou Fišerových.\n\nVila obdélného půdorysu má čtyři nadzemní podlaží. Ve středové části průčelí obráceného na západ do ulice U laboratoře je umístěn rizalit s obloukově zaklenutým vchodem a jedním malým oválným oknem na každé straně. Prosklená veranda ve 2. NP stojící na podezdívce je obrácená k jihu do ulice Dělostřelecká. Tři sloupy, které tvoří její konstrukci prostupují střechou verandy do 3. NP, kde vyvářejí terasu, přístupnou třemi francouzskými okny. Schodiště je ve 3. NP prosvětleno okny v rizalistu. Na východní straně vily, obrácené do zahrady, jsou v 1. a 2. NP zbudovány dva půlkruhové arkýře se třemi okny, zakončené půlkulovou plechovou střechou. Mezi nimi je umístěn zadní vchod do zahrady. 4. NP tvoří mansarda s vikýři zakrytá valbovou střechou, jejíž část zastřešuje i rizalit v průčelí.\n\nPřed nedávnem byla vila nabízena k prodeji za cca 80 mil. Kč. Nadále slouží k bytovým účelům.\n\n"}
{"id": "1211856", "url": "https://cs.wikipedia.org/wiki?curid=1211856", "title": "Pražská fotografická škola", "text": "Pražská fotografická škola\n\nPražská fotografická škola (PFŠ) byla založena 1. září 1972 Dr. Ing. Václavem Vláškem CSc. V roce 1989 byla volně přidružena ke Svazu českých fotografů, od roku 1990 je školou samostatnou. Podle výpisu z obchodního rejstříku vznikla od 21. srpna 2013 s právní formou s.r.o. \n\nVe školním roce 2018/2019 má studium na Pražské fotografické škole formu večerního studia rozděleného do třech ročníků, respektive do čtyř s přípravným nultým ročníkem. Výuka je kombinací teoretické přípravy, seminářů a praktických cvičení. Věnuje se jak historii fotografie, technice snímání, autorskému právu, žurnalistice a počítačové grafice, tak všem hlavním oblastem fotografické tvorby – od krajiny, zátiší a reportáže přes fotografování architektury až po figurální a portrétní fotografii či akt v plně vybaveném ateliéru.\n\nSoučasnou ředitelkou Pražské fotografické školy je Mgr. Barbara Jaabouk Janů a Dr. Ing. Václavem Vláškem CSc byl odborným konzultanem. Lektorský tým tvoří osm členů: Mgr. Tomáš Kepka, Bc. Kristina Ovečková, Mgr. Markéta Pohořelá, Mgr. Martin Salajka, PhDr. Andrea Sloupová PhD., RNDr. Linda Vonásková PhD., RNDr. Stanislav Vaněk, Mgr. Roman Seikot a Ing. Lucie Zendlová PhD.\n\n \n"}
{"id": "1211863", "url": "https://cs.wikipedia.org/wiki?curid=1211863", "title": "Beta Octantis", "text": "Beta Octantis\n\nBeta Octantis je nejjasnější hvězda v souhvězdí Oktantu. Hvězda patří mezi podobry spektrální třídy A a její vzdálenost od Země je asi 149 světelných let.\n"}
{"id": "1211864", "url": "https://cs.wikipedia.org/wiki?curid=1211864", "title": "Wimbledon 2016 – mužská dvouhra", "text": "Wimbledon 2016 – mužská dvouhra\n\nMužská dvouhra ve Wimbledonu 2016 proběhla na přelomu června a července 2016. Do londýnského grandslamu nastoupilo sto dvacet osm tenistů. Z kvalifikačního turnaje, odehrávajícího se mezi 20. až 25. červnem, postoupilo šestnáct hráčů. Rozlosování proběhlo 25. června 2016. Dvojnásobným obhájcem titulu byl první hráč světa Novak Djoković ze Srbska, jenž však ztroskotal ve třetím kole na Američanovi Samu Querreymu.\n\nV úvodním kole vyřadil na sedmnáctém dvorci britský kvalifikant a 772. hráč žebříčku Marcus Willis litevského tenistu Ričardase Berankise, jemuž patřila 54. příčka světové klasifikace. Třísetový zápas, v němž odvrátil 19 z 20 brejkbolů, byl pro 26letého Brita prvním grandslamovým duelem v hlavní soutěži. Do té pronikl po šesti výhrách v předkvalifikaci a kvalifikaci. Ve druhé fázi nestačil na Rogera Federera.\n\nVítězstvím ve druhém kole nad Francouzem Adrianem Mannarinem vytvořil Novak Djoković nový rekord otevřené éry 30 vítěznými zápasy na Grand Slamu v řadě, čímž překonal výkon tenisové legendy Roda Lavera z konce šedesátých let dvacátého století. Rekord ale hned v následném kole nedokázal navýšit, když byl překvapivě nad jeho síly dvacátý osmý nasazený americký tenista Sam Querrey, který dokázal Srba porazit ve čtyřech setech po výsledku 6–7, 1–6, 6–3 a 6–7. Utkání se hrálo ve dvou dnech, nejprve v pátek 2. července vyhrál Američan první dva sety a pro nepřízeň počasí se zápas odložil na sobotu. V ní pak srbská jednička získala třetí set, ovšem po nevyužití šancí ve 4. sadě rozhodl o vítězství Querreyho tiebreak s výsledným skórem 7–5. Na grandslamu se Djokovič nedostal do osmifinále poprvé od Roland Garros 2009, kdy v Paříži rovněž skončil ve třetím kole. Ukončil tím šňůru dvaceti osmi grandslamových čtvrtfinále v řadě.\n\nJuan Martín del Potro, vracející se po vleklých zraněních obou zápěstí, vyřadil ve druhém kole světovou čtyřku Stana Wawrinku. Argentinský semifinalista z roku 2013 na grandslamu nestartoval od Australian Open 2014 a pro postavení 165. hráče ve světové klasifikaci získal žebříčkovou ochranu.\n\nOsmnáctý nasazený Američan John Isner ve třetím kole navázal na nejdelší zápas tenisové historie z roku 2010. V pětisetovém maratonu proti francouzské turnajové dvanáctce Jo-Wilfriedu Tsongovi ztratil vedení 2–0 na sety, aby v závěrečném pátém dějství podlehl poměrem her 17–19. Tsonga tak navýšil aktivní bilanci pětisetových utkání na 15–7, z toho ve Wimbledonu na 6–0. Svou 103. grandslamovou výhrou vyrovnal historický rekord francouzských tenistů v počtu vítězství na majorech, jenž držel Jean Borotra. Isnerův poměr pětisetových duelů činil 6–15. Celé utkání trvalo 4:24 hodin a Francouz v poslední sadě, hrané přes dvě hodiny, proměnil jediný brejkbol, aby se ujal vedení 18–17. Za stavu gamů 15–16 přitom odvrátil mečbol.\n\nPrvní ryze český zápas v mužské dvouhře od duelu Štěpánka s Hernychem v roce 2008 sehráli v osmifinále 22letý Jiří Veselý a desátý nasazený Tomáš Berdych. Za vedení 2–1 na sety, 6–5 a 40:0 měl při podání soupeře Berdych tři mečboly, které neproměnil. Méně zkušený levák pak získal 10 z 11 dalších míčů a v tiebreaku se ujal vedení 6:1. Pět setbolů v řadě však nezužitkoval. Série následných 6 míčů favorizovaného Čecha znamenala vedení 7:6 a čtvrtý mečbol pro Berdycha. Poté prohospodařil i pátou šanci na ukončení zápasu, přestože čárový rozhodčí při mečbolu zahlásil Veselému aut. Hlavní rozhodčí však rozhodnutí změnil a opakovanou výměnu získal mladší 22letý hráč. Jestřábí oko v té chvíli nefungovalo pro přílišnou tmu, na níž si v závěru čtvrté sady stěžoval i Berdych. Veselý zkrácenou hru získal poměrem 11:9 a po 3:22 hodinách se duel musel dohrávat příští den. Turnajová desítka se ještě snažila přesvědčit rozhodčí o přesunutí zápasu na centrální dvorec, kde bylo k dispozici osvětlení. V úterní páté sadě dominovala favorizovaná světová devítka a za 34 minut ji získala poměrem 6–3 po využití osmého mečbolu. Počtvrté v kariéře tak Berdych postoupil do wimbledonského čtvrtfinále.\n\nDo čtvrtfinále se probojoval Francouz Lucas Pouille, který před turnajem nevyhrál ani jeden zápas na trávě. Poprvé také na grandslamu překonal brány druhého kola. Mezi poslední osmičkou jej však zastavil Tomáš Berdych po třísetovém průběhu.\nPodesáté v kariéře dokázal Roger Federer otočit průběh zápasu ze stavu 0–2 na sety, když ve čtvrtfinále zdolal devátého nasazeného Marina Čiliće v pěti sadách. Chorvat nevyužil ani jeden ze tří mečbolů. Basilejský rodák tak mezi poslední čtveřici hráčů na londýnském grandslamu prošel ve 34 letech a 336 dnech věku, čímž se stal nejstarším tenistou v této fázi od roku 1974 a tehdy 42letého Australana Kena Rosewalla. 307. vítězným zápasem na Grand Slamu překonal historický rekord Martiny Navrátilové (306) v počtu výher. Jedenáctou účastí ve wimbledonském semifinále vyrovnal rekordní zápis Američana Jimmyho Connorse.\n\nFinále nabídlo reprízu z tří týdnů starého travnatého turnaje AEGON Championships v londýnském Queen's Clubu mezi Andym Murrayem a Milosem Raonicem, kde v posledním utkání uspěla domácí jednička Brit Murray, který mladšího rivala porazil ve třech setech. V deseti předchozích grandslamových finálových střetnutích byli jeho soupeři buď Roger Federer nebo Novak Djoković. Vítěz si do žebříčku ATP připsal 2 000 bodů a získal částku 2 000 000 liber, finalista pak poloviční prémii.\n\nStejný počet setů potřeboval Murray i ve finále na Centre Courtu, kde prvního Kanaďana v historii finále londýnského Grand Slamu a debutanta v grandslamovém finále Raonice porazil po výsledku 6–4, 7–6 a 7–6, vylepšil si vedení ve vzájemné bilanci zápasů na 7-3 a ziskem 3. grandslamové trofeje navázal na svůj londýnský triumf z roku 2013 a vítězství na US Open 2012. V prvním sadě dokázal Skot prorazit podání kanadského tenisty v sedmé hře, a jelikož sám dobře podával, doservíroval set bez větších komplikací. V následujícím setu měl rodák z Glasgow čtyři příležitosti k brejknutí soupeře, ale ani jednu z nich nevyužil, a tak musela o vítězi setu rozhodnout zkrácena hra. V ní měl od začátku navrch domácí tenista, který ukořistil tiebreak poměrem míčků 7:3. Ve 3. setě přišli Kanaďanovi šance, když mu za stavu 2–2 na gemy nabídl soupeř poprvé šanci k brejku, kterou však nedokázal využít. I tato sada dospěla do zkrácené hry, v níž se rychle ujal vedení 5:0 Murray, jenž nakonec využil svůj druhý mečbol a po svém čtyřicátém vyhraném utkání v sezoně se dojetím rozplakal na lavičce.\n\n\nPři slavnostním ceremoniálu pak dojatý Murray zmínil: „\"Tohle je pro mě každý rok nejdůležitější turnaj. Zažil jsem tady nádherné chvíle i těžké časy, ale dnes jsem hrál opravdu dobře. Když jsem tu vyhrál poprvé v roce 2013, byla to taková úleva po tom všem stresu a tlaku, že jsem neměl šanci si to pořádně užít. Nyní si to rozhodně vychutnám\".“ Murray poděkoval i svému staronovému kouči Ivanu Lendlovi: „\"Patří mu dík za všechno, co pro mě udělal. Spolupráce s ním funguje výborně\".“\n\nPoté však publikum v hledišti bučelo, to když Skot narážel na ministerského předsedu Davida Camerona a jeho roli ve vystoupení Británie z EU: „\"Vyhrát Wimbledon je těžké, ale určitě bych nechtěl být ministerským předsedou\".“\n\nZklamaný Raonic poznamenal: „\"Nevyšlo to, ale doufám, že to brzy zažiju znovu. Dnes jsem udělal maximum. Chtěl jsem ho dostat pod tlak, ale on hrál ze základní čáry mnohem lépe než já. Hrál jsem s ním vyrovnaně, ale v důležitých okamžicích jsem prostě nedokázal zahrát lépe\".“\n\nPár týdnů před Wimbledon obnovil Skot spolupráci se staronovým trenérem Ivanem Lendlem, pod jehož vedením vyhrál na trávě všech 12 zápasů, ke kterým nastoupil. Pod Lendlovým vedením zaznamenal Murray tři grandslamové triumfy ze 4 finále, které pod jeho taktovkou hrál. Bez něj neuspěl ani v jednom ze 7 finále, jež na turnajích velké čtyřky odehrál.\n"}
{"id": "1211884", "url": "https://cs.wikipedia.org/wiki?curid=1211884", "title": "Wimbledon 2016 – ženská čtyřhra", "text": "Wimbledon 2016 – ženská čtyřhra\n\nŽenská čtyřhra ve Wimbledonu 2016 probíhala na přelomu června a července 2016. Do londýnského grandslamu nastoupilo šedesát čtyři párů. Z kvalifikačního turnaj postoupily čtyři dvojice. Obhájcem titulu byl první světový pár složený ze Švýcarky Martiny Hingisové a Indky Sanii Mirzaové, který ve čtvrtfinále nestačil na maďarsko-kazašskou dvojici Tímea Babosová a Jaroslava Švedovová.\n\nVítězem se stal nenasazený pár\n\nV ženské čtyřhře triumfovaly americké sestry Serena a Venus Williamsovy. Obě tak získaly šestou trofej z této wimbledonské soutěže a čtrnáctou grandslamovou, když všechny finálové zápasy od French Open 1999 vyhrály. Ve statistikách jim patřilo 2. místo za párem Martina Navrátilová a Pam Shriverová s dvaceti deblovými vítězstvími.\n\nPři slavnostním ceremoniálu Serena uvedla: „\"Bylo opravdu zvláštní být zde znovu a vyhrát Wimbledon ve čtyřhře. Milujeme to, milujeme hrát čtyřhru, milujeme být spolu\".“ Její sestra Venus dodala: „\"Sledovat Serunu v předchozím utkání bylo úžasná a já byla do toho tak vtáhnuta. Museli jsme zmáčknout tlačítko reset a připravit se na čtyřhru. Přinesla energii z prvního utkání\".“\n\nAmeričanky tak měly po turnaji bilanci grandslamvých finále 14–0, když premiérovou trofej vybojovaly na French Open 1999 a poslední předchozí ve Wimbledonu 2012. Čtrnáct titulů je v otevřené éře řadilo na 2. místo za pár Martina Navrátilová a Pam Shriverová s dvaceti vítězstvími. Pro obě to byla šestá wimbledonská trofej z ženské čtyřhry. S výhledem na Olympiádu v Riu de Janeiru spolu sestry nastoupily do třetí události v probíhající sezóně. Na antuce v Římě však dohrály v úvodním kole a na Roland Garros pak ve třetí fázi.\n\n Martina Hingisová / Sania Mirzaová \"(čtvrtfinále)\n"}
{"id": "1211886", "url": "https://cs.wikipedia.org/wiki?curid=1211886", "title": "Suzuka Nakamotová", "text": "Suzuka Nakamotová\n\nSuzuka Nakamotová (Suzuka Nakamoto) (中元 すず香; * 20. prosince 1997, prefektura Hirošima, Japonsko) je japonská zpěvačka, modelka a idol. Je reprezentována talentovou agenturou Amuse. Byla členkou tří kapel: Karen Girl's (可憐Girl's), Sakura Gakuin (さくら学院) a Babymetal (BABYMETAL).\n\nSuzuka byla zapsána do talentové agentury Amuse (アミューズ) po umístění se na druhém místě v talentové soutěži pořádané touto agenturou.\n\nV roce 2008 agentura zformovala kapelu Karen Girl's (可憐Girl's), jíž se stala součástí.\n\nKapela byla mladší sestrou kapely Perfume a zpívala několik úvodních písniček do anime Zettai Karen Children (絶対可憐チルドレン). Po skončení seriálu (31. března 2009) byla kapela rozpuštěna.\n\nV roce 2010 se Nakamoto stala zakládající členkou idolové skupiny Sakura Gakuin. Členky skupiny také vytvořili menší skupiny, takzvané kluby, které vydávaly vlastní písničky. Suzuka byla členkou klubu tvrdé hudby, který vydával písničky pod jménem Babymetal. Ve skupině byly dvě další členky skupiny Sakura Gakuin, Jui Mizuno (水野 由結) a Moa Kikuči (菊地 最愛).\n\nNa jaře 2013 Suzuka absolvovala nižší střední školu a proto musela \"promovat\" i ze skupiny Sakura Gakuin. Její absolventský koncert byl 31. března 2013 v Tokyo International Forum.\n\nSuzuka Nakamoto momentálně vystupuje s Babymetalem pod jménem Su-metal. První album (jmenovalo se Babymetal) skupina vydala v únoru 2014.\n\nSuzuka má starší sestru, Himeku Nakamotovou (中元 日芽香), která je členka idolové kapely Nogizaka46 (乃木坂46). Obě studovaly na Actor 's School Hiroshima a zpívaly spolu jako duo s názvem Tween.\n\n"}
{"id": "1211888", "url": "https://cs.wikipedia.org/wiki?curid=1211888", "title": "Maître Gims", "text": "Maître Gims\n\nGandhi Djuna, známý pod pseudonymem Maître Gims (* 6. květen 1986, Kinshasa), je francouzský rapper a zpěvák narozený v Demokratické republice Kongo. Je členem hip-hopové skupiny Sexion d'Assaut.\n\nGandhi Djuna se narodil v Kongu a později, když mu byly dva roky, se svým bratrem emigroval do Francie. Spolu s ním bydlel v Paříži ve 3. okrsku. Po vystudování střední školy šel studovat grafické umění a komunikaci na vysokou školu. Zde se také seznámil se členy skupiny Sexion d'Assaut a začal se o rap a hip hop zajímat. Pracoval také jako pošťák na částečný úvazek.\n\nSe skupinou také nahrál první album s názvem Coup 2 pression. Zvolil si také svou přezdívku Maître Gims, pod kterou vystupuje i v současnosti.\n"}
{"id": "1211891", "url": "https://cs.wikipedia.org/wiki?curid=1211891", "title": "Wimbledon 2016 – mužská čtyřhra", "text": "Wimbledon 2016 – mužská čtyřhra\n\nMužská čtyřhra ve Wimbledonu 2016 probíhala na přelomu června a července 2016. Do londýnského grandslamu nastoupilo šedesát čtyři párů. Z kvalifikačního turnaje se probojovalo pět dvojic. Obhájcem titulu byl nizozemsko-rumunský pár Jean-Julien Rojer a Horia Tecău, jehož členové v 1. kole nestačili na britsko-kanadský pár startující na divokou kartu Jonathan Marray a Adil Shamasdin.\n\nVítězem se stal nejlepší světový pár Pierre-Hugues Herbert a Nicolas Mahut, který ve finále zdolal dvojici Julien Benneteau a Édouard Roger-Vasselin výsledkem 6–4, 7–6 a 6–3. Každý z vítězů si do žebříčku ATP připsal 2 000 bodů a oba si rozdělili částku 350 000 liber, poražení finalisté pak poloviční finanční prémii.\n\nPři slavnostním ceremoniálu pak dojatý a starší z vítězné dvojice Mahut uvedl: „\"Když získáte ve finále poslední míček, tak si uvědomíte, že vaše jméno bude napsané na trofeji a vlastně všude. Být šampióny tady ve Wimbledonu, to je pro mě splněným snem\".“ Spoluhráč Herbert pak pochválil svého spoluhráče: „\"Myslím, že Nico (Nicolas Mahut) je tím z nás dvou, kdo zvedá naše čísla, ten kdo trefuje 80 procent svých prvních servisů a na síti trefuje 90 procent svých volejů. Nechybuje\".“\n\nPoprvé v historii měla tato wimbledonská soutěž ryze francouzské obsazení. Vítězové vybojovali druhý grandslamový titul z mužského debla, když triumfovali již na US Open 2015. Výhra také znamenala ukončení šňůry jedenácti majorů od US Open 2013, na nichž dobyla titul vždy jiná dvojice. Pár získal pátou společnou trofej v probíhající sezóně. Pro Mahuta to bylo šestnácté turnajové vítězství z debla a pro Herberta osmé.\n\nVzhledem k vydatnému deštivému počasí se poprvé v historii turnaje hrála všechna utkání prvního a druhého kola jen na dva vítězné sety namísto obvyklých tří.\n\n Pierre-Hugues Herbert / Nicolas Mahut (vítězové)\n"}
{"id": "1211896", "url": "https://cs.wikipedia.org/wiki?curid=1211896", "title": "Búrlivé víno", "text": "Búrlivé víno\n\nBúrlivé víno je slovenský každodenní televizní seriál vysílaný v letech 2013–2017 na TV Markíza. Seriál se odehrává ve vinařském prostředí a již od roku 2013 přináší osudy dvou vinařských rodin, propojených přátelstvím a rozdělovaných dávnými tajemstvími. Seriál je postaven na tradičních hodnotách a kromě romantiky nabízí také silné dramatické příběhy na pozadí slovenských reálií. Začal se vysílat 1. ledna 2013 a rychle se stal úspěšným. Vysílal se každý pracovní den v 17.55, avšak vzhledem k stoupající sledovanosti se přesunul do hlavního vysílacího času v 20.30. Od 1. března 2016 se seriál vysílá úterky a čtvrtky ve 21:40. Od 4. dubna 2016 se kvůli klesající sledovanosti vysílal od pondělí do pátku v 17:50. Na podzim 2016 běžela 8. řada, poslední devátá řada byla odvysílána v létě 2017.\n\n\n\n\n\n\n\n\n\n\n\n\n"}
{"id": "1211897", "url": "https://cs.wikipedia.org/wiki?curid=1211897", "title": "Kostel Zvěstování Panny Marie (Beroun)", "text": "Kostel Zvěstování Panny Marie (Beroun)\n\nKostel Zvěstování Panny Marie (či Zvěstování Přesvaté Bohorodice) je barokní sakrální stavba v Berouně. Jedná se o filiální kostel berounské římskokatolické farnosti, používaný ve 21. století k bohoslužbám české pravoslavné církve. Je chráněn jako kulturní památka České republiky.. \n\nKostel Zvěstování Panny Marie (titul je možno číst také christologicky jako Zvěstování Páně) byl vystavěn v roce 1525. Za třicetileté války byl těžce poškozen a v letech 1738-1744 barokně přestavěn. Dále byl opravován v 19. století a následně v 70. letech 20. století. \n\nZačátkem 21. století byl kostel propůjčen k bohoslužbám pravoslavné církvi. Na rozhraní lódě a presbytáře byl instalován ikonostas.\n\nKostel je jednolodní obdélná stavba se skosenými nárožími a zúženým, trojboce uzavřeným presbytářem. Po stranách presbytáře je dvojice sakristií s oratořemi v patře. Lóď je sklenuta dvěma poli plackové klenby. Presbytář je sklenut českou plackou a konchou. Fasády kostela mají pseudobarokní podobu z 19. století.\n\n"}
{"id": "1211898", "url": "https://cs.wikipedia.org/wiki?curid=1211898", "title": "Kostel svaté Anny (Krupka)", "text": "Kostel svaté Anny (Krupka)\n\nHřbitovní kostel svaté Anny je římskokatolický filiální kostel v Krupce v okrese Teplice. Od roku 1964 je chráněn jako kulturní památka. Stojí na hřbitově v části města Libušín.\n\nKostel byl postaven v roce 1516, ale nebyl využíván. V letech 1576–1624 sloužil evangelíkům, kteří jej částečně dostavěli v renesančním slohu. Později až do roku 1684, kdy byl opraven kostel Nanebevzetí Panny Marie, fungoval jako jediný městský kostel. V devatenáctém a dvacátém století byl několikrát opravován, ale na počátku devadesátých let dvacátého století zůstal volně přístupný, a většina vnitřního zařízení zanikla. Návštěvníkům je přístupný v otvíracích hodinách od května do září.\n\nDominantou kostela je protáhlý pětiboký presbytář s opěráky, ke kterému na západě přiléhá příčná loď. U její západní stěny stojí v ose presbytáře předsíň s odstupňovaným volutovým štítem a polokruhově ukončeným vstupem. Hladké fasády jsou členěné pouze hrotitými okny s kružbami. Strop je kazetový a podél dvou stěn příčné lodi se táhne dvouramenná dřevěná kruchta zdobená 24 malovanými výplněmi z poloviny šestnáctého století se starozákonními výjevy. Většina původních nástěnných maleb byla překryta a odkrytá zůstává pouze malba postavy Martina Luthera po straně vítězného oblouku, která je jeho nejstarším dochovaným zpodobněním v Českých zemích.\n\nZařízení tvořil renesanční oltář s řezbami Kalvárie v nástavci a Posledního soudu na predelle ze druhé poloviny šestnáctého století. Barokní sochy svatého Petra a svatého Pavla z první poloviny osmnáctého století byly přemístěny do předsíně z kostela svatého Prokopa. Kromě toho se v lodi nachází devět kamenných náhrobníků: dva nápisové a ostatní s erby a emblémy z doby po roce 1600.\n\nNa hřbitov se vstupuje renesanční branou z roku 1615 postavenou na náklady krupského obchodníka Georga Klippela. Tvoří ji polokruhový vchod s pilastry, které podpírají římsu s vysokým rozeklaným volutovým štítem. Na sever od kostela roste na hřbitově dub zimní chráněný jako památný strom.\n\n"}
{"id": "1211899", "url": "https://cs.wikipedia.org/wiki?curid=1211899", "title": "Simona Kijonková", "text": "Simona Kijonková\n\nSimona Kijonková (* 2. června 1977 Karlovy Vary) je známá podnikatelka, vizionářka a investorka do start-upů. V roce 2010 založila společnost Zásilkovna a během deseti let z ní vybudovala mezinárodní logistickou firmu se 790 mil. obratem. V současné době stojí v čele holdingu Packeta, což je deset firem, kam spadá i česká Zásilkovna a řídí 1000 zaměstnanců. Současně Simona Kijonková investuje do dalších start-upů (MYPS, SizeID, Robeeto). Za svoji podnikatelskou a inovativní činnost získala řadu ocenění. Byla zařazena do žebříčku TOP 25 žen Česka v byznysu 2015.Získala titul EY Podnikatel roku 2017 Hlavního města Prahy či v roce 2019 zvítězila v žebříčku TOP Podnikatelka roku 2018 vydavatelství Economia. Již řadu let se pohybuje na předních příčkách žebříčku nejvlivnějších žen Forbes. Ten ji v roce 2016 umístil na svoji titulní stranu, podruhé pak v červnu 2019. O problematice e-commerce přednáší, vysvětluje v médiích, i na řadě oborových akcí, z nichž mnoho také pořádá. Nejnovějším takovým formátem je E-commerce ples, který se poprvé konal 26. ledna 2019.\n\nPo absolvování karlovarské Obchodní akademie (obor cestovního ruchu), nastoupila na Fakultu sociálně ekonomickou UJEP (obor finance) a ve studiu pokračovala na Vysoké škole ekonomické v Praze na fakultě podnikohospodářská, obor Management a marketing. Simona Kijonková má tři děti: Dcery Adrianu (*2008), Nikol (*2013) a syna Jaromíra (*2011). Od roku 2007 je vdaná za Jaromíra Kijonku (* 25. 5. 1977).\n\nPo šestileté kariéře v oboru ICT se Simona začala naplno věnovat tématům e-commerce a logistiky.\n"}
{"id": "1211901", "url": "https://cs.wikipedia.org/wiki?curid=1211901", "title": "ADMEZ", "text": "ADMEZ\n\nADMEZ (Asociace direct marketingu, e-commerce a zásilkového obchodu) je profesním sdružením právnických a fyzických osob podnikajících v oblasti přímého marketingu a prodeje na dálku. V květnu 1997 vznikla sloučením Sdružení zásilkového obchodu (SZO) a Asociace direct marketingových agentur (ADMA) asociace ADMAZ. Ta byla v roce 2013 přejmenována na ADMEZ (Asociace direct marketingu, e-commerce a zásilkového obchodu). ADMEZ je členem Svazu obchodu a cestovního ruchu, Evropské konfederace kontakních center (ECCCO) a Federace evropského přímého a interaktivního marketingu (FEDMA).\n\n\numožňuje kontaktním centrům srovnávat úroveň služeb hlasové komunikace se zákazníky, poštovní a elektronické komunikace, mobilní komunikace a sociálních médií.\n\nje soutěží pro reklamní profesionály. Porovnává projekty z oblasti podpory prodeje, aktivace značek, přímé komunikace a digitálních řešení na českém trhu.\n\nVytváří marketingovou \"síň slávy\". Představuje osobnosti, které se významnou měrou zasloužily o rozvoj českého přímého marketingu.\n\nEshop club je kultivační a komunikační platformou pro subjekty, působící v oblasti e-commerce. Poskytuje specializované poradenství k problematice online trhu.\n\n\n\n"}
{"id": "1211902", "url": "https://cs.wikipedia.org/wiki?curid=1211902", "title": "Zdenko Mikula", "text": "Zdenko Mikula\n\nZdenko Mikula (27. listopadu 1916 Vyhne – 31. října 2012 Bratislava) byl slovenský hudební skladatel a dirigent.\n\nVystudoval učitelský ústav v Banské Bystrici v roce 1936. V letech 1939–1952 působil jako vojenský kapelník a vedle toho studoval na bratislavské konzervatoři skladbu u Eugena Suchoně a dirigování u Kornela Schimpla. V letech 1947–1955 pak na téže konzervatoři působil jako externí pedagog. Vyučoval i na Filozofické fakultě Univerzity Komenského v Bratislavě. V roce 1952 založil a vedl Vysokoškolský umělecký soubor. Od roku 1963 byl pedagogem na Vysoké škole múzických umění v Bratislavě. V letech 1966–1974 byl šéfredaktorem Hlavní redakce hudebního vysílání Československého rozhlasu v Bratislavě. Působil rovněž ve Svazu slovenských skladatelů, nejprve jako tvůrčí tajemník a později jako vedoucí tajemník. V roce 1977 se stal tajemníkem Svazu československých skladatelů a v této funkci pracoval až do roku 1987.\n\n\n\n\nKromě toho komponoval písně, sbory a zpracoval mnoho úprav slovenských a rusínských lidových písní i písní zahraničních Slováků. Věnoval se i tvorbě pro děti (\"Hajulienky\", \"Malí koledníci\", \"Na tanci\", \"Naša Anka\"). \n\nHostoval jako dirigent rozhlasového orchestru lidových nástrojů, mnoho jeho skladeb je nahraných v rozhlase a na gramofonových deskách.\n\n\n"}
{"id": "1211903", "url": "https://cs.wikipedia.org/wiki?curid=1211903", "title": "Seznam vrcholů v Jablunkovském mezihoří", "text": "Seznam vrcholů v Jablunkovském mezihoří\n\nSeznam vrcholů v Jablunkovském mezihoří obsahuje pojmenované jablunkovské vrcholy. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Seznam postihuje pouze českou část pohoří.\n\nJablunkovské mezihoří je nejmenším pohořím v Česku a tvoří ho jen masiv Gírové a jejích vedlejších vrcholů. Gírová je proto jedinou horou s výraznou prominencí (relativní výškou) - její hodnota je 252 metrů. Ostatní hory mají prominenci výrazně pod 100 metrů - druhá je Zelená (72 metrů) a třetí je Studeničný (30 metrů).\n\n"}
{"id": "1211904", "url": "https://cs.wikipedia.org/wiki?curid=1211904", "title": "Kýlatka čtyřlistá", "text": "Kýlatka čtyřlistá\n\nKýlatka čtyřlistá (\"Polycarpon tetraphyllum\") je drobná bylina, jeden z osmi až patnácti druhů rodu kýlatka. Je to rostlina lehce přehlédnutelná a je na ní nahlíženo jako na plevel, který příliš škody nenadělá. Druhové jméno čtyřlistá je odvozeno od počtu listů v lodyžních přeslenech.\n\nBylina je původní téměř v celé Evropě, v jihozápadní a jihovýchodní Asii, na indickém subkontinentu, v Číně, na Kavkaze, Arabském poloostrově a v severní i tropické Africe. Postupně se rozšířila do Severní i Jižní Ameriky, Austrálie, na Nový Zéland i některé Tichomořské ostrovy. Její velmi drobná semena jsou nepozorovaně šířena při přepravě různého zboží. Přítomnost kýlatky čtyřlisté je na některých místech stabilně hojná, na jiných se znovu objevuje po několikaleté nepřítomnosti.\n\nV České republice se tento neofyt vyskytuje jen příležitostně, pravděpodobně se zde dostává z oblastí okolo Středozemního moře. Poprvé byl v české přírodě zpozorován roku 1863. Na Slovensko se dostal již mnohem dříve a předpokládá se, že byl přinesen již Římany se sazenicemi vinné révy.\nRoste na vlhkých, skeletnatých, hlavně písčitých, nevápněných půdách s dostatkem dusíku. Její stanoviště se obvykle nacházejí v částečně zastíněných místech s nezapojeným nebo často narušovaným vegetačním krytem. Objevuje se ve štěrbinách chodníků, na štěrkových náspech, okrajích silnic, v rozdrolených trávnících, ve vinohradech i ovocných sadech. Je konkurenčně slabá a jen obtížně se dokáže prosadit proti jiným rostlinám v zapojeném porostu.\n\nKýlatka čtyřlistá je jednoletá rostlina, případně ozimá, s vidličnatě větevnatou, polehlou nebo krátce vystoupavou, fialově naběhlou lodyhou ne delší než 15 cm. Je porostlá obvejčitými, zelenými listy s krátkými řapíky, které vyrůstají vstřícně nebo, a to častěji, ve zdánlivých čtyřčetných přeslenech. Dva listy jsou větší, dva menší a pod nimi jsou drobné, kopinaté, blanité palisty. Listové čepele vejčitého až elipsovitého tvaru bývají dlouhé 5 až 20 mm a široké 3 až 8 mm, po obvodě jsou celistvé a na koncích zahrocené či okrouhlé.\n\nVelmi drobné (1 až 2 mm) květy na vzpřímených, krátkých stopkách vytvářejí od poloviny lodyhy bohatá, vidlanovitá květenství, v místech rozvětvování rostou dva blanité listeny podobné palistům. Oboupohlavné květy mají pět vytrvalých, vydutých, kopinatých a na vrcholu zahrocených kališních lístků. Jsou asi 2 mm dlouhé a během dozrávání plodu se prodlužují a mírně rozevírají, objímají tobolku. Pět drobných, bílých, na vrcholu mírně vykrojených, jen 1 mm dlouhých a brzy opadávajících korunních lístků je překryto lístky kališními. V květu jsou tři až pět tyčinek s vespod srostlými nitkami. Jednopouzdrý, vrchní semeník nese krátkou čnělku s trojlaločnou bliznou.\n\nKvetou v květnu až září, jsou kleistogamické a většinou se opylují bez otevření. Plodem je vejčitá, asi 1,5 mm dlouhá tobolka, která se otvírá třemi trubičkovitě se stáčejícími chlopněmi. Obsahuje šest až devět hnědých, elipsovitých či hranatých, nejvýše 0,5 mm velkých semen, která jsou po puknutí tobolky vystřelována až do vzdálenosti několika decimetrů.\n\nRostlina se rozmnožuje výhradně semeny, která po několik let vydrží nehluboko v půdě čekat na příhodné podmínky k vyklíčení. Semena jsou přirozeně rozšiřována větrem, vodou nebo v exkrementech zvířat kterými byly rostliny spaseny. Pro svou nepatrnou velikost mohou lekce kontaminovat přesunující se stroje, techniku i převážené suroviny. Často vyrůstají u silnic, železničních tratích, na překladištích a okolo továren mykající surovou ovčí vlnu.\n\nRostliny kýlatky čtyřlisté vyskytující se na rozsáhlém území doznaly postupně místních změn a jsou rozeznávány čtyři poddruhy:\n\nRostliny nemají ekonomického využití a přestože jsou místy hojné, nejsou považované za závažný škodící plevel. Někdy narušují estetický vzhled okrasných trávníků.\n\n"}
{"id": "1211906", "url": "https://cs.wikipedia.org/wiki?curid=1211906", "title": "Zásilkovna", "text": "Zásilkovna\n\nZásilkovna.cz je česká přepravní společnost, poskytující komplexní logistické služby pro internetové obchody. Od roku 2019 nabízí také službu \"Mezi námi\", která umožňuje přepravu zásilek mezi fyzickými osobami.\n\nSpolečnost Zásilkovna byla založena v roce 2010 českou podnikatelkou Simonou Kijonkovou.\n\nZásilkovna zajišťuje přepravu zboží pro e-shopy. Zákazník si při nákupu zboží zvolí jedno z výdejních míst v požadované lokalitě a přepravce ho tam během několika dnů doručí. Na pobočkách se provádí i reklamace zakoupeného zboží. Úhradu zboží je ve většině poboček možno provést dobírkou. V roce 2019 provozovala firma ve všech zemích EU, včetně Česka, téměř 4000 výdejních míst pro 28 000 internetových obchodů. Všechna výdejní místa jsou provozována formou franšízy. Franchíza je koncipována jako platforma pro malé regionální podnikatele. Zásilkovna doručuje také na adresu (home delivery).\n\nOd roku 2019 začala společnost poskytovat také přepravu zásilek mezi fyzickými osobami v ČR a na Slovensku, a to jak na výdejní místa, tak i na adresu (home delivery).\n\nV roce 2019 zahájil vlastník Zásilkovny, skupina Packeta, přepravu zboží do všech 28 zemí Evropské unie, Švýcarska, Ruska a na Ukrajinu. Do okolních zemí doručuje zásilky do druhého dne, do řady dalších států do tří dnů.\n"}
{"id": "1211909", "url": "https://cs.wikipedia.org/wiki?curid=1211909", "title": "Vyřazovací fáze mistrovství Evropy ve fotbale 2016", "text": "Vyřazovací fáze mistrovství Evropy ve fotbale 2016\n\nVyřazovací fáze mistrovství Evropy ve fotbale 2016 byla druhou a závěrečnou fází Mistrovství Evropy ve fotbale 2016, která z 16 nejlepších z původně 24 kvalifikovaných týmů určila mistra Evropy pro roky 2016 až 2020. Účast ve vyřazovací části si zajistily první dva týmy v každé základní skupině a čtyři nejlepší celky na třetích místech. Play-off začalo 25. června 2016 osmifinálovým utkáním mezi Švýcarskem a Polskem a skončilo 10. července 2016 finálovým zápasem, jenž se uskutečnil na největším francouzském stadionu Stade de France v metropolitní oblasti Paříže v Saint-Denis. Součástí vyřazovací části nebyl boj o 3. místo; bronz získali oba poražení semifinalisté.\n\nZákladní hrací doba zápasů byla, tak jako v utkáních základních skupin, 90 minut, oproti úvodním 36 duelům však každé střetnutí muselo mít vítěze. Byl-li po dvou 45minutových poločasech stav nerozhodný, následovalo ze dvou 15minutových úseků složené prodloužení, případně nastoupil penaltový rozstřel.\n\n\"Všechny časy zápasů jsou v SELČ.\"\n\nV osmifinále budou zápasy probíhat následovně:\n\nVe čtvrtfinále budou zápasy probíhat následovně:\n\nV semifinále budou zápasy probíhat následovně:\n\nVe finále proběhne zápas následovně:\n\nJako na každém šampionátu od Eura 1984 se nehrál zápas o 3. místo.\n\nSpecifická tabulka zahrnující týmy na třetích místech po základní skupině, o jejichž soupeři rozhodla tato tabulka:\n\nDva nejlepší týmy ze 6 základních skupin a 4 nejlepší týmy ze 3. míst se kvalifikovaly do vyřazovací fáze.\n\n"}
{"id": "1211911", "url": "https://cs.wikipedia.org/wiki?curid=1211911", "title": "Goran Žuvela", "text": "Goran Žuvela\n\nGoran Žuvela (Zuvela), (* 12. října 1948 ve Vela Luka, Jugoslávie) je bývalý jugoslávský zápasník – judista chorvatské národnosti.\n\nS judem se seznámil jako student vysoké školy v Záhřebu v 18 letech jako hráč vodního póla. Připravoval se v univerzitním klubu Mladost a jako první chorvatský judista se výrazně prosadil do jugoslávské seniorské reprezentace. V roce 1974 získal senzační titul mistra Evropy v polotěžké váze, první pro jugoslávské a chorvatské judo. V roce 1976 startoval na olympijských hrách v Montreálu s medailovými ambicemi, ale vypadl v prvním kole s budoucí hvězdou polotěžké váhy Belgičanem Robertem Van de Wallem. Sportovní kariéru ukončil po nevydařené kvalifikaci na olympijské hry v Moskvě v roce 1980. Věnuje se trenérské práci v Austrálii kam imigroval polovině osmdesátých let. \n\n"}
{"id": "1211915", "url": "https://cs.wikipedia.org/wiki?curid=1211915", "title": "Zlatohlávek (rod)", "text": "Zlatohlávek (rod)\n\nCetonia (zlatohlávek) je rod brouků (Coleoptera) z čeledi vrubounovití (Scarabaeidae). Jedním z nejrozšířenějších druhů v Evropě je zlatohlávek zlatý (\"C. aurata\").\n\n\n"}
{"id": "1211917", "url": "https://cs.wikipedia.org/wiki?curid=1211917", "title": "Jan Záviška", "text": "Jan Záviška\n\nJan Záviška (* 21. srpna 1995 Hlinsko) je český fotbalový záložník a bývalý mládežnická reprezentant, působící v klubu Bohemians Praha 1905. Nastupuje na kraji zálohy, v minulosti hrál i na jiných postech.\n\nSvoji fotbalovou kariéru začal v týmu FC Hlinsko, odkud v průběhu mládeže odešel nejprve do mužstva AFK Chrudim a v dorostu do Sparty Praha. Před sezonou 2012/13 se propracoval do seniorské kategorie, kde nastupoval za juniorku a rezervu, tehdy hrající Českou fotbalovou ligu. V létě 2014 odešel hostovat do druholigového klubu FK Pardubice. V celku v té době působili mj. i jiní hráči ze Sparty. Během jedné sezony zde nastoupil k 21 zápasům, ve kterých dal dva góly. Po roce měl klub zájem o prodloužení hostování, ale Záviška se vrátil do Sparty. Za mužstvo poté hrál v dresu juniorky, s níž v ročníku 2015/16 získal mistrovský titul. V A-týmu Sparty debutoval 4. 5. 2016 v odvetném zápase semifinále českého poháru proti klubu FK Jablonec (prohra 1:2), trenér Zdeněk Ščasný dal kvůli velké marodce prostor mladíkům. V létě 2016 Záviškovi ve Spartě skončila smlouva a odešel jako volný hráč (zadarmo) do mužstva FC Vysočina Jihlava.\n\nJan Záviška je bývalý mládežnický reprezentant České republiky. Nastupoval za výběry do 16, 17 a 19 let.\n\n"}
{"id": "1211919", "url": "https://cs.wikipedia.org/wiki?curid=1211919", "title": "Ars cantus mensurabilis", "text": "Ars cantus mensurabilis\n\nArs cantus mensurabilis (do češtiny lze název přeložit přibližně jako \"Pojednání o zpěvu měřitelném\") je středověký hudební teoretický traktát z poloviny 13. století. Autorem spisu přibližně z let 1260-1280 je hudební teoretik německého původu, Franko Kolínský. \n\nFranko Kolínský své pojednání napsal krátce po vydání podobného hudebněteoretického díla 13. století, \"De mensurabili musica\" od Johanna Garlandského, ve kterém autor shrnuje a popisuje soubor 6 rytmických modů používaných v hudbě té doby. \n\nSpis \"Ars cantus mensurabilis\" obsahuje množství hudebních příkladů o různých hudebních žánrech té doby (organum, discantus, polyfonie, conductus, a o rytmických modech). Jedná se o první traktát poukazující na to, že noty mohou svým tvarem, vyjadřovat trvání, rytmickou hodnotu, nebo dokonce melodickou hodnotu či výšku. Tento nový rytmický systém se stal základem pro systém mensurální notace, a zároveň pro nový notační a hudební styl, zvaný \"ars nova\".\n"}
{"id": "1211920", "url": "https://cs.wikipedia.org/wiki?curid=1211920", "title": "Polsat SuperHit Festiwal 2016", "text": "Polsat SuperHit Festiwal 2016\n\nPolsat SuperHit Festiwal 2016 byl druhý ročník festival Polsat SuperHit Festiwal. Konal se ve dnech 27. – 29. května 2015 v Lesní opeře v Sopotech.\n\nFestival začal jubilejním koncertem kapely Lady Pank. Skupina působí na hudební scéně už 35 let. Lady Pank také obdržela Jantarového slvíka od prezidenta Sopot. Vystoupili mimo jiné Janusz Panasewicz a Jan Borysewicz. Koncertem provázela Paulina Sykut-Jeżyna. \n\nNa koncertě zazněli písně:\n\n\n\n\n\n\n\n\n\n\nNásledoval platinový koncert. Zúčastnili se jej umělci, jejichž hudební alba obdržela alespoň platinovou desku. Koncertem provázel Maciej Rock a Małgorzata Walewska. Speciální cenu uděleno obdržel Grzegorz Markowski.\n\nNa koncertě vystoupili následující interpreti:\n\n\n\n\n\n\n\n\n\n\n\nPrvní den byl zakončen jubilejním koncertem kapely IRA. Skupina je na polské hudební scéně již od roku 1986. Zazněly písně jako:\n\n\n\n\n\n\nDruhý den otevřel koncert Zbigniewa Wodeckého, který slaví 40 let své umělecké tvorby. Byl oceněn Jantarovým slavíkem. Koncerte provázeli Krzysztof Ibisz a Natalia Szroeder. Během koncertu zazněli písně:\n\n\n\n\n\n\n\n\n\n\nBěhem koncertu s názvem Rádiový hit roku (Radiowy Przebój Roku) byl určen vítěz rádiové hitu. Koncert otevřela Margaret s písní „Cool Me Down“ a skupina Loka s písní „Na jednej z dzikich plaż”. Koncertem provázeli Maciej Dowbor, Aleksandra Szwed, Maciej Rock, Karol Golonka, Marcin Szczurkiewicz, Jarosław Sadza i Michał Tercz. Koncert vyhrála skladba „Naucz mnie” z repertoáru zpěvačky Sarsy.\n\nKoncert se konal na počest Anny Wyszkoni a její 20leté práce na hudební scéně. Zazpívala mimo jiné skladby:\n\n\n\n\nFestival byl zakončen kabareton, kterým provázeli Ewa Błachnio a Piotr Bałtroczyk. Během něj vystoupili například Ani Mru-Mru, Neo-Nówka, Kabaret Młodych Panów, Kabaret Skeczów Męczących, Rak, Cezary Pazura, Marcin Daniec, Krzysztof Piasecki, Kabaret Moralnego Niepokoju, Jerzy Kryszak, Kacper Kuszewski i Leszcze, Filip Siejka Band, Bartłomiej Kasprzykowski, Maciej Kraszewski, Mariusz Kałamaga, Sławomir, Tamara Arciuch a Zespół Żarówki.\n"}
{"id": "1211921", "url": "https://cs.wikipedia.org/wiki?curid=1211921", "title": "MCGS Barracuda", "text": "MCGS Barracuda\n\nMCGS Barracuda je oceánská hlídková loď pobřežní stráže státu Mauricius. Je první v Indii postavenou válečnou lodí, kterou se podařilo prodat zahraničnímu uživateli. Plavidlo bude nasazeno například do protipirátských, protipašeráckých a záchranných misí. Dále ponese vybavení pro likvidaci ropných skvrn.\n\nPlavidlo bylo objednáno dne 4. března 2011. Postavila jej indická loděnice Garden Reach Shipbuilders & Engineers (GRSE) v Kalkatě (stejná loděnice pro totožného zákazníka staví i hlídkový člun MCGS \"Victory\"). Kýl plavidla byl založen 23. dubna 2012. Trup byl na vodu spuštěn 2. srpna 2013. Do služby vstoupila 12. března 2015 – na tamní 47. Den nezávislosti.\n\nPlavidlo je vyzbrojeno 30mm kanónem CRN-91, který doplňují kulomety. Je vybavena přistávací plochou pro vrtulník a inspekčními čluny RHIB. Nejvyšší rychlost je 20 uzlů (během zkoušek loď dosáhla rychlosti až 22,5 uzlu).\n"}
{"id": "1211923", "url": "https://cs.wikipedia.org/wiki?curid=1211923", "title": "Pamětní síň Vincence Lesného", "text": "Pamětní síň Vincence Lesného\n\nPamětní síň Vincence Lesného je památník a muzeum v Komárovicích, umístěna je v rodném domě indologa Vincence Lesného a v současném sídle obecního úřadu obce Komárovice v čp. 14. Na domě je umístěna rovněž pamětní deska s podobiznou Vincence Lesného. Vincenc Lesný byl prvním řádným profesorem indologie na Karlově univerzitě.\n\nExpozice je umístěna na obecním úřadě, který je i rodným domem indologa Vincence Lesného, Vincenc Lesný se narodil v Komárovicích v roce 1882. Součástí expozice jsou ukázky z publikací, které Lesný napsal, také jsou v expozici umístěny a vystaveny zajímvosti o Indii. Vystaveny jsou rovněž panely s fotografiemi Vincence Lesného z jeho návštěv Indie. Pamětní síň byla otevřena z iniciativy rodáků a spolužáků a československé indické společnosti a je brána jako jedno z poutních míst Sdružení přátel Indie. Vincenc Lesný se do Komárovic a do Moravských Budějovic pravidelně vracel a i z toho důvodu se stal jedním z čestných občanů Moravských Budějovic.\n\n"}
{"id": "1211924", "url": "https://cs.wikipedia.org/wiki?curid=1211924", "title": "Seznam protestantských hřbitovů v Česku", "text": "Seznam protestantských hřbitovů v Česku\n\nToto je seznam protestantských hřbitovů v Česku doplněný o hřbitovy, které se v hranicích Čech, Moravy a Slezska nacházely před rokem 1918. Jsou zde uvedeny hřbitovy otevřené, změněné na obecní, zrušené i zaniklé. Od konce 18. století vzniklo celkem 244 hřbitovů. Hřbitovy jsou řazeny podle názvu obce (či její části). Seznam není úplný.\n\nKanonickoprávní předpisy zapovídaly pohřbívání nekatolíků na posvěcené hřbitovy, proto církve protestantské (luteráni – evangelíci augsburské konfese, a kalvinisté – reformovaní a evangelíci helvetské konfese) zakládaly vlastní hřbitovy. Od sedmdesátých let 19. století vznikaly první obecní hřbitovy, které nebyly vysvěceny římskokatolickou církví a mohly proto sloužit pro pohřby všech vyznání. Na tyto byly přeměněny i některé hřbitovy protestantské.\n\nPřed rokem 1918 bylo v českých zemích 96 luteránských a 131 reformovaných hřbitovů. Ty si rozdělily nástupnické církve. Českobratrské církvi evangelické připadlo 171 hřbitovů (v meziválečném období zřídila nových 10), Německé evangelické církvi připadlo 37 hřbitovů a Evangelické církvi ve východním Slezsku (Slezské církvi evangelické a. v.) 19 hřbitovů (v meziválečném období založila 1 nový hřbitov). Německá evangelická církev byla po druhé světové válce zrušena a 12 hřbitovů připadlo Českobratrské církví evangelické a 4 Slezské církvi evangelické. Devět hřbitovů neznámého data založení bylo v majetku Slezské církve evangelické a. v.\n\nČást konfesionálních hřbitovů během 2. poloviny 20. století změnila vlastníka (stala se obecním hřbitovem) nebo byla zrušena. Českobratrské církvi evangelické ubylo 68 hřbitovů, Slezská církev evangelická a. v. neztratila žádný. Ne všechny původní hřbitovy jsou využívány, důlní činnost způsobila u některých špatný fyzický stav (například zanikajícímu hřbitovu v Karviné-Dolech).\n\n\n\n\n\n\n\n\n\n\n\n\n\n\n\n\n\n\n"}
{"id": "1211926", "url": "https://cs.wikipedia.org/wiki?curid=1211926", "title": "Mai Jamaneová", "text": "Mai Jamaneová\n\nMai Jamaneová (japonsky 山根 麻衣, 山根 麻 以, anglicky také \"Mai Yamane\", * 9. říjen 1958, Izumo (出 雲 市), Japonsko) je japonská jazzová a bluesová zpěvačka, která vytvořila spolu s Joko Kannoovou soundtrack k anime \"Cowboy Bebop\".\n\nPůsobí od roku 1980. Začínala v japonské soutěži pro mladé zpěváky a šest měsíců po ní vydala první album. Jistý čas účinkovala v japonské popové kapele \"Fence of Defense\". Hostovala na mnoha albech různých umělců. V roce 1993 vydala s Kubota Haru společné album s názvem \"Yamane Mai & Kubota Haruo Unit\". \n\nDo roku 1995, kdy vznikla formace \"New Archaic Smile\", vydala alba jako \"The Day Before Yesterday\" (1984), \"Flying Elephants\" (1985), \"Embassy\" (1986), \"Woman Tone\" (1988) a \"1958\" (1989). \n\n20. 6. 2007 vystoupila Mai Jamaneová v Soulu, jako členka týmu Joko Kannoové. Byl to její první zahraniční koncert po pěti letech od jejího posledního vystoupení v Paříži (2002). \n\nKapela \"New Archaic Smile\" je japonská hudební skupina, kde působí Mai Jamaneová jako vokalistka. Filozofií této skupiny je přinést trochu úsměvu do světa 21. století.\n\nKromě Mai zde účinkují i další dva členové rodiny Jamaneů, např. Maiina sestra Eiko Jamaneová a bratr Satoru. V roce 1997 vznikl projekt \"Fucuu no Uta\" ve spolupráci s Džun Čikumaovou (jap. 竹 間 淳). Po něm vznikly ještě další tři projekty: \"Kin ale himo\" (2001), \"Jasašii kimoči\" (2003) a \"Jakitori no uta\" (2004).\n\nCowboy Bebop OST:\n\nBlack Jack OST:\n\nMirage of Blaze OST:\n\nMacross Plus OST:\n\nVision of Escaflowne OST:\n\nElegant World OST:\n\nMai Jamaneová vystupovala v roce 2002 v Paříži a také na NGO Global Village během Expo 2005 v Aiči, Japonsko.\n\n"}
{"id": "1211929", "url": "https://cs.wikipedia.org/wiki?curid=1211929", "title": "Łańcut", "text": "Łańcut\n\nŁańcut ([waňcut], , ) je malé město v jihovýchodním Polsku. K 2. červnu 2009 zde žilo 18 004 obyvatel. Město je od roku 1999 součástí Podkarpatského vojvodství a centrem stejnojmenného okresu.\n\nArcheologické průzkumy v okolí města Łańcut potvrzují existenci lidského osídlení z doby kolem 4000 let před Kristem.\n\nPrvním majitelem panství Łańcut byl Otton (\"z Pilczy\") Pilecki, kterému jej za jeho služby věnoval polský král Kazimír III. Veliký v roce 1349. V této době také Łańcutu udělil městská práva podle práva magdeburského. První písemná zmínka o obci pochází z buly papeže Řehoře XI. z 28. ledna 1378. V roce 1381 je Łańcut poprvé oficiálně nazýván městem a to v zakládací listině Ottona Pileckého. V letech 1502, 1523 a 1626 bylo město terčem nájezdů Tatarů. V majetku rodu Pileckých zůstalo až do roku 1586.\n\nMěsto poté postupně vlastnily šlechtické rody Stadnicki, Lubomirski a Potocki. Łańcut v roce 1629 koupil Stanisław Lubomirski (1583–1649), který povolal architekta Mattea () Trapolu a štukatéra Giovanni Battistu Falconiho, aby pro něj vybudovali opevněnou rezidenci. Zámek Łańcut byl dokončen v roce 1641 a od té doby byl několikrát přestavěn. Jerzy Sebastian Lubomirski, obávající se nájezdu Švédů poté opevnění zesílil. K tomu najal holandského architekta Tylmana van Gamerena, který je považován za nejvýznamnějšího zahraničního architekta, který kdy v Polsku působil.\n\nZámek, velká aristokratická rezidence, stojí v centru města. Až do roku 1944 jej vlastnil rod Potockých, nechvalně proslulým se stal koncem 16. století za časů Stanisława Stadnického, který byl pro svou násilnou povahu znám jako „ďábel z Łańcutu“ (). Po roce 1775 zámek vlastnila „Blankytně modrá markýza“ Izabela Lubomirska, mecenáška a sběratelka umění, která jej rozšířila a přetvořila i interiér. Zámek je v současnosti muzeem, známým svou velkou sbírkou historických kočárů. Od roku 1961 se zde každoročně koná známý festival vážné hudby.\n\nV roce 1772, po prvním dělení Polska, připadl Łańcut Habsburské monarchii a součástí rakouské Haliče zůstal do roku 1918, kdy se stal částí nezávislého Polska. V roce 1820 zničil velkou část města rozsáhlý požár.\n\nKoncem 18. století založila vévodkyně Izabela Lubomirska lihovar. Hrabě Alfred Wojciech Potocki, její vnuk a dědic, začal spravovat rozsáhlá panství Lubomirských Łańcut a Lvov v roce 1823. Lihovar změnil několikrát majitele a dnes nese název Polmos Łańcut. Vyrábí ochucené a slazené druhy vodky.\n\nPoslední vlastník města Alfred Antoni Potocki (14. června 1886 – 30. března 1958), jeden z nejbohatších mužů v předválečném Polsku, shromáždil unikátní sbírku umění. Těsně před příchodem Rudé armády v roce 1944, naložil nejcennější část majetku (celkem 700 beden) do 11 železničních vozů jím pronajatého vlaku do Vídně a uprchl do Lichtenštejnska. Většinu cenností však postupně rozprodával, aby měl dostatek financí na svůj okázalý život.\n\nV roce 1910 žilo ve městě asi 5500 lidí. Před druhou světovou válkou žila v Łańcutu silná a prosperující židovská komunita, tvořící asi třetinu populace. Na místních židovských hřbitovech jsou pochování rabíni Naftali Zvi Horowitz (velký rabín ve městě Ropczyce) a Aron Moše Leifer (velký rabín gminy Żołynia). Každoročně se u jejich hrobů ke společné modlitbě schází následovníci chasidského judaismu. 4. srpna 1942 shromáždila vyhlazovací jednotka SS asi 2750 Židů z Łańcutu, odvezla je do lesa „Falkinia“, kde byli nahnáni k masovému hrobu a střelbou z kulometu popraveni.\n\nMěsto je v listinách a mapách uváděno jako \"Landshut\", \"Lanczuth\" (1375), \"Landssuth\" (1381), \"Lanchth\" (1384), \"Lanczuth\" (1494), a v roce 1650 \"Landshut\". Název pochází z německého \"Landshut\" („zemská stráž“), stejně jako moravský Lanžhot.\n\nMěsto Łańcut tvoří městskou gminu. Současně je sídlem vesnické gminy, do níž patří následující obce se starostenstvími (\"Sołectwo\"):\nGmina má rozlohu celkem 106,65 km², v roce 2007 zde žilo 20 321 obyvatel..\n\n\nŁańcut leží na hlavní a nejdelší Evropské silnici E40, která vede z Calais ve Francii přes Belgii, Německo, Polsko, Ukrajinu a Rusko do Kazachstánu. V roce 2008 byl oznámen plán dostavby dálnice A4, ačkoliv bylo její dokončení plánováno před konáním Mistrovství Evropy ve fotbale 2012, do června 2016 dokončena nebyla. Přerušení stavby bylo způsobeno masovými protesty dělníků, po nichž byla smlouva vypovězena. Očekává se, že dálnice A4 bude dokončena někdy v roce 2016. Dalšími polskými městy na trase E40 jsou Vratislav, Opole, Katovice, Krakov, Tarnów, Řešov a Přemyšl.\n\nNejbližším letištěm je Řešov-Jasionka, ležící severně do Řešova. Od Łańcutu je vzdáleno asi 18 kilometrů severozápadně a s městem jej spojuje silnice A881\n\nŽelezniční stanice Łańcut se nachází na ulici \"Kolejowa č. 1\". Prochází tudy hlavní železniční trať Krakov – Medyka, pokračující dále na Ukrajinu.\n\nMístní autobusové nádraží se nachází u křižovatky ulic \"Tadeusz Kościuszka\" a \"Sikorského\".\n\n\n\n\n"}
{"id": "1211932", "url": "https://cs.wikipedia.org/wiki?curid=1211932", "title": "Marcial Maciel", "text": "Marcial Maciel\n\nMarcial Maciel Degollado (10. března 1920 – 30. ledna 2008) byl mexický katolický kněz, synovec sv. Rafaela Guízara, arcibiskupa z Xalapy, zakladatel a generální ředitel (1941–2005) Legionářů Krista a hnutí \"Regnum Christi\".\n\nKe sklonku života byl po po formální stránce skvělé kariéře, během níž se těšil zvláštní přízni a podpoře Svatého stolce, obviněn z porušování celibátu, otcovství k vícero dětem a sexuálního zneužívání dětí a mladých mužů. V roce 2006 mu papež Benedikt XVI. na základě vyšetřování, zahájeného již za pontifikátu Jana Pavla II., zakázal veřejné působení a uložil život v pokání.\n\nV roce 2010 Legionáři Kristovi připustili, že Maciel se mimo jiné dopouštěl pohlavního zneužívání seminaristů v jejich Kongregaci. \n\nV prosinci 2019 Legionáři Kristovi vydali zprávu, podle které bylo Macielem zneužito nejméně 60 nezletilých.\n"}
{"id": "1211937", "url": "https://cs.wikipedia.org/wiki?curid=1211937", "title": "Dinocephalia", "text": "Dinocephalia\n\nDinocephalia (z řečtiny strašné hlavy) je skupina vymřelých velkých terapsidů žijících ve středním permu. Mezi dinocefaly patřily býložravé, masožravé i všežravé druhy. Jejich fosilie jsou známy z Ruska, Číny, Zimbabwe, Jihoafrické republiky a Brazílie. Vymřeli z neznámých příčin náhle před 260 miliony lety a byli nahrazeni pokročilejšími terapsidy.\n\nKromě skupiny Biarmosuchia byli dinocefalové nejprimitivnějšími terapsidy. Měli některé primitivní znaky, například primitivní nosní dutinu a malou dolní čelist. Oproti pelykosaurům však měli i některé pokročilé znaky, například kyčelní kost a více vzpřímené končetiny. Většina druhů byla suchozemská, ale někteří zčásti vodní. Šlo o největší terapsidy (tedy vyjma savců) vůbec, šlo též o jedny z největších živočichů své doby.\n\nNejvětšími dinocefaly byli býložravec \"Tapinocephalus\" a všežravec \"Titanosuchus\". Tyto druhy vážily až dvě tuny a na délku měřily zhruba 4,5 metru. Největší masožravci (\"Anteosaurus\", \"Titanophoneus\") vážili kolem půl tuny. Druh \"Tapinocephalus pamelae\" z Jižní Afriky zřejmě vážil kolem 900 kilogramů.\n\nKlasifikace jednotlivých čeledí a některých druhů:\n\nPodrobná klasifikace:\n\n"}
{"id": "1211941", "url": "https://cs.wikipedia.org/wiki?curid=1211941", "title": "Grote Reber", "text": "Grote Reber\n\nGrote Reber (22. prosince 1911, Wheaton, Illinois – 20. prosince 2002, Ouse, Tasmánie) byl americko-australský astronom, průkopník radioastronomie, tvůrce prvního radioteleskopu na světě.\n\nSvůj přístroj, při jehož sestavování navázal na objev radiového záření hvězd Karla Janskyho (1933), vytvořil roku 1937. Měřil 9,4 metru a až do konce druhé světové války šlo o jediný přístroj svého druhu na světě. Roku 1942 Reber vytvořil první radiovou mapu vesmíru. Zpočátku ovšem jeho radioteleskop byl schopen zaznamenávat jen velmi krátké vlny, kolem 3300 MHz. Později pracoval v pásmu 900 a 160 MHz, kde zjistil, že síla signálů kolísá s periodou hvězdného dne a že tedy nepocházejí ze Slunce. Přitom si povšiml, že z určitých míst vesmíru přicházejí silné signály, aniž by byl znám objekt, který by je vysílal. To byl počátek možnosti objevovat objekty ve vesmíru, aniž bychom je byli schopni spatřit dalekohledem.\n\nRoku 1947 i se svým radioteleskopem odjel do Virginie v Austrálii. Zároveň se stal ředitelem americké \"Experimental Microwave Research Section\". Roku 1951 na Havaji postavil nový radioteleskop, který byl již schopen zaznamenávat i delší vlny (5 až 14 m). Roku 1954 začal pracovat pro \"Commonwealth Scientific and Industrial Research Organization\" na Tasmánii, neboť to bylo místo obzvlášť vhodné k radioastronomickému výzkumu. Roku 1957 přestoupil do \"National Radio Astronomy Observatory\" v Green Bank, v Západní Virginii, kde postavil 141 metrový radioteleskop. Později se ale vrátil na Tasmanii.\n\nDomníval se, že zachytil signály, které popírají jak teorii relativity, tak teorii Velkého třesku. Fyzikální komunita však jeho teorie příliš nepřijala. Přesto získal řadu ocenění a medailí a asteroid 6886 nese jméno Grote.\n"}
{"id": "1211949", "url": "https://cs.wikipedia.org/wiki?curid=1211949", "title": "Pařík", "text": "Pařík\n\nPříjmení Pařík se vztahuje k osobnostem:\n\n"}
{"id": "1211952", "url": "https://cs.wikipedia.org/wiki?curid=1211952", "title": "Kurzgesagt – In a Nutshell", "text": "Kurzgesagt – In a Nutshell\n\nKurzgesagt – In a Nutshell (dříve pouze Kurzgesagt) je v Mnichově založený YouTube kanál který produkuje animovaná vzdělávací videa. Jejich videa jsou nahrávána přibližně jednou za dva až tři týdny a točí se kolem různých témat; např. o černých dírách, zdravosti a nezdravosti masa, ekologii, možných budoucích technologiích, nemocích a dalších tématech. Jejich videa také obvykle obsahují kachny(zvíře), jejíž variantu můžete dostat, když kanál podpoříte na Patreonu, a mnoho odkazů na pop kulturu, jako jsou odkazy na Pána času a Pokémon. Kurzgesagt používá vizuální formát prezentace informací, jako je barevné kódování buňky imunitního systému. O tomto youtube kanálu se zmiňovaly známé webové stránky jako například Cnet nebo The Verge.\n\nNázev je odvozen od německého \"kurz gesagt\", což znamená „v kostce“ nebo „ve zkratce“.\n\nNejdříve to byl pouze projekt Philippa Dettmera, ale první video o tom jak funguje evoluce bylo nečekaně úspěšné a další videa na tom byla stejně tak. Jejich nejlépe hodnocené video je nazvané Malé bomby ve vaší krvi - imunitní systém má hodnocení 99,4. Nejvíce zhlédnutí má video Fermiho paradox - kde jsou všichni mimozemšťané? (1/2), které má 18,7 milionů zhlédnutí. Hranci pěti milionů překročil kanál v listopadu 2017 a hranici deseti milionů listopadu 2019.\n\n"}
{"id": "1211953", "url": "https://cs.wikipedia.org/wiki?curid=1211953", "title": "Vítězslav Rejmon", "text": "Vítězslav Rejmon\n\nVítězslav Rejmon (* 1. listopadu 1956) je bývalý český fotbalový brankář. Po skončení aktivní hráčské kariéry působí jako asistent, trenér brankářů a masér.\n\nV nejvyšší soutěži zasáhl do 1 utkání sezony 1997/98 v dresu Bohdanče. Poté chytal ještě za Tělovýchovnou jednotu Valy v nižších soutěžích.\n\nK jeho prvoligovému startu došlo v momentě, kdy už bylo o sestupu Lázní Bohdaneč rozhodnuto a trenér Petr Pálka mu chtěl jako trenérovi brankářů udělat radost. 31. května 1998, kdy na minutu nastoupil do domácího zápasu s Drnovicemi, se stal nejstarším hráčem v historii nejvyšší soutěže ČR a druhým nejstarším celkově od založení nejvyšší soutěže v sezoně 1925 po Josefu Bicanovi. Tyto rekordy překonal až brněnský rodák Jaromír Blažek.\n\nJako trenér brankářů působil mj. v Lázních Bohdaneč (do roku 2000), Pardubicích (2000–2007), dále byl asistentem Martina Pulpita v Olomouci (2007–2008), Mostě (2008–2010), Žižkově (2010–2011), Svitavách (2012) a Ostravě (2012–2013). Poté působil v Živanicích (2013–2015), v sezoně 2015/16 byl v třetiligové Viktorii Žižkov.\n\n\n"}
{"id": "1211955", "url": "https://cs.wikipedia.org/wiki?curid=1211955", "title": "Wimbledon 2016 – kvalifikace ženské dvouhry", "text": "Wimbledon 2016 – kvalifikace ženské dvouhry\n\nKvalifikace ženské dvouhry ve Wimbledonu 2016 probíhala před zahájením hlavní soutěže mezi 20. až 25. červnem. Soutěžilo v ní devadesát šest hráček, které si nezajistily účast ve dvouhře na základě žebříčkového postavení ani neobdržely divokou kartu. Postoupilo z ní třináct tenistek, z toho dvanáct řádně po výhrách ve třech kolech a Číňanka Tuan Jing-jing jako tzv. šťastná poražená po odstoupení světové šestky Viktorie Azarenkové.\n\nAndrea Hlaváčková postoupila do rozhodujícího kvalifikačního kola, v němž narazila na sedmou nasazenou Rakušanku Tamiru Paszekovou. V závěru druhé sady odvrátila mečbol a třetí set skrečovala za stavu gamů 9–10 pro svalové křeče levé dolní končetiny, když nepomohla ani opakovaná zdravotní pomoc.\n\n\n"}
