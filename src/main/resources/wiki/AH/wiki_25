{"id": "1218384", "url": "https://cs.wikipedia.org/wiki?curid=1218384", "title": "Al Jarreau", "text": "Al Jarreau\n\nAlwin Lopez „Al“ Jarreau (12. března 1940, Milwaukee – 12. února 2017, Los Angeles) byl americký jazzový zpěvák. \n\nNarodil se jako pátý ze šesti sourozenců do hudební rodiny (otec zpíval a matka hrála na klavír v kostele). Své první album nazvané \"We Got By\" vydal v roce 1975. Později vydal řadu dalších alb. Byl také jedním ze zpěváků písně „We Are the World“ (1985). Během své kariéry spolupracoval s mnoha hudebníky, mezi něž patřili například Dean Parks, Christian McBride, Quincy Jones, Larry Goldings a Chick Corea. Byl držitelem sedmi cen Grammy.\n\n"}
{"id": "1218385", "url": "https://cs.wikipedia.org/wiki?curid=1218385", "title": "Frank Butler (hudebník)", "text": "Frank Butler (hudebník)\n\nFrank Butler (18. února 1928 – 24. července 1984) byl americký jazzový bubeník. Narodil se v Kansas City ve státě Missouri a na střední škole hrál na bicí ve školních kapelách. V roce 1950 krátce hrál s Davem Brubeckem. Byl převážně sidemanem, avšak nahrál i dvě vlastní alba: ' a ' (1978). Během své kariéry spolupracoval s mnoha dalšími hudebníky, mezi něž patří například Phineas Newborn, Ben Webster, Miles Davis, Elmo Hope a Harold Land. Zemřel v kalifornském městě Ventura ve věku 56 let.\n\n"}
{"id": "1218386", "url": "https://cs.wikipedia.org/wiki?curid=1218386", "title": "Frank Butler", "text": "Frank Butler\n\nFrank Butler může být:\n\n"}
{"id": "1218388", "url": "https://cs.wikipedia.org/wiki?curid=1218388", "title": "Bill Summers (hudebník)", "text": "Bill Summers (hudebník)\n\nBill Summers (* 27. června 1948) je americký jazzový perkusionista. V sedmdesátých letech několik let spolupracoval s Herbiem Hancockem. V devadesátých letech byl jedním ze zakládajících členů uskupení Los Hombres Calientes. Během své kariéry spolupracoval s mnoha dalšími hudebníky, mezi něž patří například Ahmad Jamal, Quincy Jones, Harvey Mason, Sonny Rollins a McCoy Tyner. Jeho manželkou byla zpěvačka Yvette Bostic-Summers.\n\n"}
{"id": "1218389", "url": "https://cs.wikipedia.org/wiki?curid=1218389", "title": "Ludmila Reitmayerová", "text": "Ludmila Reitmayerová\n\nLudmila Reitmayerová (1913-1991, Přelouč) byla první žena v ČSR, která zastávala funkci ředitelky gymnázia (Gymnázium Pardubice v letech 1948-1960) a byla autorkou pedagogických děl poplatných době vzniku. Vystudovala botaniku a vyučovala přírodopis. Její manžel RNDr. Jan Reitmayer (1905, Černožice nad L.- 1978 Pardubice) byl zástupce ředitele na střední škole potravinářské technologie. \n\nUčitelé - starší přátelé svazáků : (K problematice práce školských organizací ČSM) : Sborník výňatků z prací Jiřího Lukše, Oldřicha Medka a Ludmily Reitmayerové / Red., úv. [a doslov] naps. Karel Solar\n"}
{"id": "1218390", "url": "https://cs.wikipedia.org/wiki?curid=1218390", "title": "Yael Stone", "text": "Yael Stone\n\nYael Stone (* 6. března 1985 Sydney, Austrálie) je australská divadelní a televizní herečka. Za své divadelní role získala dvě ceny Sydney Theatre Awards. Mimoto též ztvárnila Lornu Morello v seriálu \"Orange Is the New Black\".\n\nNarodila se a vyrostla v Sydney jako dcera zdravotní sestry Judy a architekta Harryho. Je Židovka a její otec pochází z Československa. Její bratr, Jake Stone, je hlavním zpěvákem skupiny Bluejuice. Její sestra, Elana Stone, se též živí jako hudebnice. Studovala na umělecké střední škole Newtown a na Národním institutu dramatických umění (NIDA).\n\nS herectvím začala již v dětském věku, kdy získala role ve filmu \"Já, jenom já\" a v minisérii \"Farma\". Poté pracovala převážně v divadle, v roce 2008 získala dvě ceny Sydney Theatre Awards v kategoriích nejlepší nováček a nejlepší herečka ve vedlejší roli, za její výkon ve hře \"The Kid\". Též se objevovala v televizi v menších rolích v seriálech \"All Saints\" a \"Spirited\". V letech 2010 a 2011 hrála v inscenaci \"The Diary of a Madman\" a byla opět nominovaná na Sydney Theatre Awards pro nejlepší herečku ve vedlejší roli. V únoru 2011 s touto inscenací zavítala do New Yorku a poté ztvárnila hlavní role ve hrách \"A Golem Story\", \"Summer of the Seventeenth Doll\" a \"Jak se vám líbí\".\n\nV prosinci 2011 se natrvalo přestěhovala do New Yorku a založila experimentální divadelní společnost. Po čtyřech měsících v New Yorku byla obsazena do seriálu Netflixu s názvem \"Orange Is the New Black\". Seriál pojednává o ženské věznici a Stone zde ztvárnila Lornu Morello, vězeňkyni z New Jersey. Tato role byla v její kariéře zlomová. První dvě série patřila mezi vedlejší postavy, od třetí byla povýšena mezi postavy hlavní.\n\nV roce 2012 si vzala australského herce Dana Spielmana, se kterým žije v New Yorku.\n\n"}
{"id": "1218391", "url": "https://cs.wikipedia.org/wiki?curid=1218391", "title": "Bill Barber", "text": "Bill Barber\n\nBill Barber, rodným jménem William Charles Barber, (* 11. července 1952) je bývalý kanadský lední hokejista. Po dobu dvanácti sezón působil jako útočník klubu Philadelphia Flyers (první byla sezóna 1972/1973). Účastnil se také Kanadského poháru v roce 1976, včetně finálového zápasu proti Československu. Aktivní kariéru ukončil v roce 1984 kvůli operaci kolene. Následujícího roku působil jako trenér týmu Hershey Bears.\n"}
{"id": "1218392", "url": "https://cs.wikipedia.org/wiki?curid=1218392", "title": "Kanton Golbey", "text": "Kanton Golbey\n\nKanton Golbey (fr. \"Canton de Golbey\") je francouzský kanton v departementu Vosges v regionu Grand Est. Skládá se z 12 obcí. Zřízen byl v roce 2015.\n\n\n"}
{"id": "1218393", "url": "https://cs.wikipedia.org/wiki?curid=1218393", "title": "Bill Barber (hudebník)", "text": "Bill Barber (hudebník)\n\nBill Barber, rodným jménem John William Barber, (21. května 1920 – 18. června 2007) byl americký jazzový tubista. Na tubu začal hrát na střední škole a následně jí studoval na Juilliard School. Po dokončení školy odešel do Kansas City v Missouri, kde se věnoval klasické hudbě. V roce 1949 se stal členem kapely trumpetisty Milese Davise. Během své kariéry spolupracoval s mnoha dalšími hudebníky, mezi něž patří například Art Blakey, Kenny Burrell, Slide Hampton, Bob Brookmeyer a John Coltrane.\n\n"}
{"id": "1218395", "url": "https://cs.wikipedia.org/wiki?curid=1218395", "title": "Shorty Baker", "text": "Shorty Baker\n\nShorty Baker, vlastním jménem Harold Baker, (26. května 1914 – 8. listopadu 1966) byl americký jazzový trumpetista. Začínal jako bubeník, avšak jako přešel k trubce. V polovině třicátých let hrál s Donem Redmanem. V letech 1942 až 1962 hrál s přestávkami v orchestru Duka Ellingtona. Během své kariéry spolupracoval s mnoha dalšími hudebníky, mezi něž patří například Billy Strayhorn, Teddy Wilson, Ella Fitzgeraldová, Johnny Hodges a Ben Webster. Jeho manželkou byla klavíristka Mary Lou Williams.\n\n"}
{"id": "1218397", "url": "https://cs.wikipedia.org/wiki?curid=1218397", "title": "Benningen", "text": "Benningen\n\nBenningen je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nŽije zde obyvatel.\n\nSousední obce jsou: Hawangen, Lachen, Memmingen, Memmingerberg a Woringen.\n\n"}
{"id": "1218401", "url": "https://cs.wikipedia.org/wiki?curid=1218401", "title": "Václav Opatrný", "text": "Václav Opatrný\n\nVáclav Opatrný (21. září 1882 Pardubice – 1964 Pardubice) byl lidovecký politik a v letech 1934–1939 ředitel reálného gymnázia v Pardubicích.\n\nV roce 1938 kandidoval za Československou strana lidovou v komunálních volbách na prvním místě kandidátky a strana získala tři mandáty.\n"}
{"id": "1218402", "url": "https://cs.wikipedia.org/wiki?curid=1218402", "title": "Garvin Bushell", "text": "Garvin Bushell\n\nGarvin Bushell (25. září 1902 – 31. října 1991) byl americký jazzový hudebník. Byl multiinstrumentalistou – hrál například na saxofon, fagot, klarinet, flétna a hoboj. S hudbou začal v šesti letech, jeho prvním nástrojem byl klavír. Ve třinácti pak přešel ke klarinetu. Ve druhé polovině dvacátých let byl členem orchestru Sama Woodinga. Během své kariéry spolupracoval s mnoha dalšími hudebníky, mezi něž patří například Jelly Roll Morton, Fletcher Henderson, Wild Bill Davison, Cab Calloway a Chick Webb. Rovněž působil jako pedagog.\n\n"}
{"id": "1218404", "url": "https://cs.wikipedia.org/wiki?curid=1218404", "title": "Phenomenon (album, UFO)", "text": "Phenomenon (album, UFO)\n\nPhenomenon je třetí studiové album anglické rockové skupiny UFO, které vyšlo v květnu 1974. Vydáno bylo společností Chrysalis Records (jde o první album kapely vydané tímto vydavatelstvím) a jeho producentem byl Leo Lyons. Oproti předchozímu albu nastala změna na postu kytaristy: Micka Boltona nahradil německý hudebník Michael Schenker. Obsahuje celkem devět autorských písní a jednu coververzi od Willieho Dixona. Jednou z písní je také známá „Doctor Doctor“, kterou později hrála například kapela Iron Maiden.\n\nAutory všech skladeb jsou Michael Schenker a Phil Mogg, pokud není uvedeno jinak.\n\n"}
{"id": "1218405", "url": "https://cs.wikipedia.org/wiki?curid=1218405", "title": "Chorvatská bánovina", "text": "Chorvatská bánovina\n\nChorvatská bánovina ( \"Banovina Hrvatska\") byla správní jednotka v rámci Jugoslávie, která existovala v letech 1939–1941. Měla rozlohu 65 456 km² a podle odhadu z roku 1939 v ní žilo 4 400 000 obyvatel. Hlavním městem byl Záhřeb, nejvyšším představitelem byl bán Ivan Šubašić, příslušník Chorvatské selské strany.\n\nKrálovská Jugoslávie vznikla jako unitární stát, který se podle zákona z roku 1929 dělil na devět bánovin, úmyslně vytvořených bez ohledu na etnické hranice. Rostoucí nespokojenost Chorvatů se srbskou dominancí ve státě vedla 24. srpna 1939 k uzavření Dohody Cvetković-Maček, která poskytla Chorvatům vlastní samosprávu. Spojením dosavadní Sávské bánoviny a Přímořské bánoviny, k nimž byly připojeny Chorvaty obývané okresy z Dunajské, Drinské a Zetské bánoviny, tak vznikla nová Chorvatská bánovina, v níž tvořili Chorvati více než sedmdesát procent obyvatelstva.\n\nOproti ostatním bánovinám měla Chorvatská bánovina vyšší míru samosprávy. Měla zákonodárný sbor Hrvatsko narodno zastupstvo, státní symboliku, vlastní četnictvo, rozhodovala na svém území o hospodářských a sociálních otázkách; v pravomoci bělehradské vlády zůstala obrana a zahraniční politika, král měl také právo dosazovat i odvolávat bána. Byly vytvořeny oddělené chorvatské sportovní reprezentace, jednalo se také o zavedení vlastní měny. Tento stav byl vnímán jako provizorní, územní rozsah i rozdělení kompetencí byly po celou dobu existence bánoviny předmětem sporů mezi chorvatskou a srbskou politickou reprezentací, nejpočetnějšími menšinami byli Srbové a Bosňáci, kteří však byli chorvatskými nacionalisty pokládáni za náboženskou podskupinu chorvatského národa.\n\nDubnová válka vedla ke zhroucení královské Jugoslávie a 10. dubna 1941 vyhlásil Slavko Kvaternik v Záhřebu Nezávislý stát Chorvatsko. Jádrem jeho území byla Chorvatská bánovina, navíc byly připojeny velké části Bosny a Sremu, naproti tomu Maďaři obsadili Mezimuří a Italové část Dalmácie včetně Splitu, Šibeniku a ostrovů v Jaderském moři. Exilová vláda oficiálně uznávala předválečné hranice, v listopadu 1943 rozhodla Antifašistická rada národního osvobození Jugoslávie o proměně poválečné Jugoslávie ve federaci; jedním z jejích subjektů se stala Socialistická republika Chorvatsko, která oproti bánovině ztratila rozsáhlá území ve vnitrozemí ve prospěch Bosny a Hercegoviny a Srbska, naproti tomu se její součástí stala Istrie, získaná po válce od Itálie.\n\n"}
{"id": "1218406", "url": "https://cs.wikipedia.org/wiki?curid=1218406", "title": "Taurovenator", "text": "Taurovenator\n\nTaurovenator (\"býčí lovec\") byl středně velký teropodní dinosaurus, který žil v době před asi 96 - 91 miliony let (geol. stupeň cenoman až turon) na území dnešní argentinské Patagonie (provincie Río Negro). Fosilie tohoto dravého teropoda z čeledi Carcharodontosauridae byly objeveny roku 2005 v sedimentech spodnokřídového stáří v rámci souvrství Huincul. \"Taurovenator\" tak sdílel ekosystémy s dalšími dinosaury, jako byl obří titanosaur \"Argentinosaurus\" nebo teropodi \"Mapusaurus\" a \"Skorpiovenator\". Byl vědecky popsán v létě roku 2016, spolu s dalším teropodem rodu \"Aoniraptor\". Druhové jméno dinosaura je poctou Enzu Violanteovi, majiteli pozemku, na kterém byl objev učiněn. Teropod byl dlouhý asi 6 metrů a jeho hmotnost mohla dosáhnout hodnoty kolem 2,5 tuny.\n\n"}
{"id": "1218409", "url": "https://cs.wikipedia.org/wiki?curid=1218409", "title": "Badal Roy", "text": "Badal Roy\n\nBadal Roy, vlastním jménem Amarendra Roy Chowdhury, (* 1945) je bangladéšský perkusionista – hráč na tabla. Narodil se v oblasti Kumilla v Britské Indii (nyní Bangladéš) do hinduistické rodiny. Na tabla začal hrát ve věku přibližně deseti let. Později odešel do New Yorku, kde začal hrát se Stevem Gornem. Během své kariéry spolupracoval s mnoha dalšími hudebníky, mezi něž patří například Pharoah Sanders, Miles Davis, David Liebman, Yoko Ono a Herbie Mann. Rovněž vydal několik vlastních alb.\n\n"}
{"id": "1218411", "url": "https://cs.wikipedia.org/wiki?curid=1218411", "title": "Sandy Siegelstein", "text": "Sandy Siegelstein\n\nSandy Siegelstein (10. dubna 1919 – 14. ledna 2013) je americký jazzový hornista. Ve čtyřicátých letech hrál v orchestru Clauda Thornhilla. Později hrál s Gilem Evansem, Gerrym Mulliganem a Lee Konitzem. V roce 1949 se podílel na nahrávání alba \"Birth of the Cool\" trumpetisty Milese Davise. Ke konci života žil v Yonkers ve státě New York. Zemřel roku 2013 ve věku 93 let.\n\n"}
{"id": "1218412", "url": "https://cs.wikipedia.org/wiki?curid=1218412", "title": "Ředkovský potok", "text": "Ředkovský potok\n\nŘedkovský potok je levostranný přítok Sázavy, do které se vlévá nedaleko Nové vsi u Světlé. Délka jeho toku činí 6,3 km a plocha povodí měří 10,3 km². Nachází se v Kraji Vysočina, v okrese Havlíčkův Brod. \n\nPotok pramení pod Lipnicí nad Sázavou v nadmořské výšce asi 530 m. Protéká okolo Dolního Dvora do Vitonína, kde napájí dva menší rybníky, za kterými jeho tok posilují dva levostranné a jeden pravostranný bezejmenný přítok. Dále protéká západně od Volichova, kde ho posilují další dva pravostranné a jeden levostranný přítok, na kterém se nachází rybník Říhovka u silnice III/34738. Od Volichova směřuje okolo Broumovy Lhoty k Ředkovskému rybníku, který napájí. U Broumovy Lhoty do něj ústí další dva levostranné přítoky, pravostranný pak u Ředkovského mlýna. Asi 500 m před vtokem do Sázavy ho zleva posiluje poslední přítok.\n"}
{"id": "1218414", "url": "https://cs.wikipedia.org/wiki?curid=1218414", "title": "General Catalogue of Nebulae and Clusters", "text": "General Catalogue of Nebulae and Clusters\n\nGeneral Catalogue of Nebulae and Clusters, známý jednoduše jako General Catalogue (GC), je astronomický katalog vydaný Johnem Herschelem v roce 1864. Katalog obsahuje 5 079 nebeských objektů roztříděných na hvězdokupy a mlhoviny; ve skutečnosti mezi mlhoviny zařadil i galaxie, jejichž pravá podstata tehdy ještě nebyla pochopena. General Catalogue je založen na pozorování Johna Herschela i jeho otce Williama Herschela. Zkratka používaná k označení objektů tohoto katalogu je \"GC\", za níž následuje pořadové číslo objektu.\n\nAčkoli se používání tohoto katalogu příliš nerozšířilo, hrál důležitou roli jako základ k vytvoření nejznámějšího katalogu New General Catalogue (NGC), který vydal v roce 1888 John Dreyer.\n\n\n"}
{"id": "1218415", "url": "https://cs.wikipedia.org/wiki?curid=1218415", "title": "Mino Cinelu", "text": "Mino Cinelu\n\nMino Cinelu (* 10. března 1957) je francouzský jazzový bubeník. Narodil se do hudební rodiny v Saint-Cloud, jeho otec pocházel z Martiniku, matka byla Francouzka. V sedmdesátých letech hrál s kapelou Pierre Moerlen's Gong. V letech 1983 až 1986 byl členem skupiny Weather Report. V osmdesátých letech rovněž hrál s trumpetistou Milesem Davisem. Během své kariéry spolupracoval s mnoha dalšími hudebníky, mezi něž patří například Sting, Kenny Barron, Geri Allen a Andy Summers.\n\n"}
{"id": "1218417", "url": "https://cs.wikipedia.org/wiki?curid=1218417", "title": "Bohuslav Kokotek", "text": "Bohuslav Kokotek\n\nBohuslav Kokotek (16. června 1949 Třinec – 24. července 2016) byl evangelický duchovní, publicista, aktivista polské menšiny na Těšínsku a komunální politik.\n\nPo studiích teologie byl 16. září 1973 ordinován duchovním Slezské církve evangelické a. v.; působil mj. ve sborech v Návsí, Třanovicích a Českém Těšíně. Byl seniorem Dolního seniorátu SCEAV.\n\nByl spoluzakladatelem a předsedou \"Evangelické společnosti v České republice\", založené roku 1991.\n\nOd roku 2014 byl členem rady města Třince, v němž vykonával rovněž funkci předsedy výboru pro národnostní menšiny.\n\nOd roku 1987 byl šéfredaktorem církevního časopisu \"Přítel lidu – Przyjaciel Ludu\". Psal fejetony do měsíčníku Zwrot. Působil v Českém rozhlase Ostrava, kde od roku 1993 až do své smrti vedl pořad \"Głos Chrześcijan\" (Hlas křesťanů), vedl rovněž křesťanský pořad v kabelové televizi v Českém Těšíně; spolupracoval s rádiem TWR v Brně a s TV Noe.\n\nRoku 2016 mu polský prezident Andrzej Duda udělil Zlatý záslužný kříž (\"Złoty Krzyż Zasługi\"); roku 2019 mu bylo \"in memoriam\" uděleno čestné občanství města Třince.\n\n"}
{"id": "1218418", "url": "https://cs.wikipedia.org/wiki?curid=1218418", "title": "Al McKibbon", "text": "Al McKibbon\n\nAl McKibbon (1. ledna 1919 Chicago – 29. července 2005 Los Angeles) byl americký jazzový kontrabasista. V roce 1947 nahradil Raye Browna v kapele trumpetisty Dizzyho Gillespieho. Hrál s ním do roku 1950. Roku 1971 se podílel na albu \"The Giants of Jazz\", na němž dále hráli Art Blakey, Dizzy Gillespie, Thelonious Monk, Sonny Stitt a Kai Winding. Během své kariéry spolupracoval s mnoha dalšími hudebníky, mezi něž patří například Miles Davis, Coleman Hawkins, George Shearing a Nat Adderley.\n\n"}
{"id": "1218421", "url": "https://cs.wikipedia.org/wiki?curid=1218421", "title": "We Want Miles", "text": "We Want Miles\n\nWe Want Miles je koncertní dvojalbum amerického jazzového trumpetisty Milese Davise. Produkoval jej Teo Macero a vydala jej společnost Columbia Records v květnu roku 1982. Záznam pochází ze tří různých vystoupení 27. června, 5. července a 4 října 1981 v Bostonu, New Yorku a Tokiu. Davis za album získal cenu Grammy.\n\nAutorem všech skladeb je Miles Davis, pokud není uvedeno jinak.\n\n"}
{"id": "1218422", "url": "https://cs.wikipedia.org/wiki?curid=1218422", "title": "Barbora Průdková", "text": "Barbora Průdková\n\nBarbora Průdková (* 1. února 1996 Ostrava) je česká cyklistka, především bikerka. Až do svých šestnácti let se závodně věnovala sjezdovému lyžování a do roku 2012 byla členkou žákovské a juniorské reprezentace v alpském lyžování. V současnosti (2016) je členkou české reprezentace v cross-country horských kol. Závodí v kategorii U23 (mladší 23 let) a v kategorii žen. \n\nV roce 2012 a 2014 vyhrála Českých pohár. V roce 2014 získala zlatou a stříbrnou medaili na juniorských olympijských hrách v Číně a v závodu juniorek na Mistrovství světa horských kol v Hafjellu obsadila páté místo. V roce 2015 reprezentovala Českou republiku v cross-country (13. místo) i v silničním závodě (39. místo) na I. Evropských hrách v Baku. V roce 2016 získala na Mistrovství světa horských kol v Novém Městě na Moravě 5. místo ve sprintu a v Bedřichově se v červenci stala mistryní ČR v cross-country. V roce 2017 získala stříbro na Mistrovství Evropy horských kol v italském Darfo Boario Terme ve sprint eliminatoru\na vylepšila tak šestou příčku z ME 2016.\n"}
{"id": "1218423", "url": "https://cs.wikipedia.org/wiki?curid=1218423", "title": "Steamin' with the Miles Davis Quintet", "text": "Steamin' with the Miles Davis Quintet\n\nSteamin' with the Miles Davis Quintet je studiové album amerického jazzového trumpetisty Milese Davise. Záznam pochází ze dvou nahrávacích relací, první proběhla 11. května 1956 a druhá 26. října téhož roku. Nahráno bylo ve studiu Van Gelder Studio a jeho producentem byl Bob Weinstock. Album vyšlo až v roce 1961, kdy jej vydala společnost Prestige Records.\n\n\n"}
{"id": "1218427", "url": "https://cs.wikipedia.org/wiki?curid=1218427", "title": "Chris Rörland", "text": "Chris Rörland\n\nChristoffer Rörland (27. prosince 1986, Falun, Švédsko) je švédský kytarista, který od roku 2012 působí v heavy metalové skupině Sabaton. Zároveň je i členem skupiny Nocturnal Rites, ke které se připojil v roce 2010.\n\nKe švédské heavy metalové kapele Sabaton se připojil spolu s Thobbe Englundem a Hannesen van Dahlem v dubnu 2012, pouhých pár dní po rozpadu kapely a odchodu většiny bývalých členů. V kapele zastává roli kytaristy. Zároveň i v písni \"Gott Mit Uns\" při živém vystoupení zpívá první sloku. V roce 2016, během jarního turné, tuto píseň společně s Thobbe Englundem odzpíval celou.\n\nChris je také členem švédské kapely Nocturnal Rites, ke které se připojil v roce 2010. Tato skupina ovšem od roku 2007 nevydala žádná album. Chris byl také členem skupiny TME, ani zde se ovšem nepodílel na žádném albu.\n\nJako host se podílel na třech písničkách alba Enterprise od norské skupiny Cronian.\n"}
{"id": "1218430", "url": "https://cs.wikipedia.org/wiki?curid=1218430", "title": "George Wallington", "text": "George Wallington\n\nGeorge Wallington, rodným jménem Giacinto Figlia, (27. října 1924 – 15. února 1993) je americký jazzový klavírista. Narodil se na Sicílii, avšak již roku 1925 odešel se svými rodiči do New Yorku. Jeho otec byl operním pěvcem. On sám však preferoval jazzovou hudbu. V letech 1943 až 1944 působil v kapele Dizzyho Gillespieho. Během své kariéry spolupracoval s mnoha dalšími hudebníky, mezi něž patří například Gerry Mulligan, Stan Getz, Lionel Hampton a Al Cohn. V roce 1960 se přestal věnovat hudbě a odešel na Floridu. K hudbě se vrátil až v roce 1984.\n\n"}
{"id": "1218433", "url": "https://cs.wikipedia.org/wiki?curid=1218433", "title": "Nelson Boyd", "text": "Nelson Boyd\n\nNelson Boyd (6. února 1928 – říjen 1985) je americký jazzový kontrabasista. Narodil se v Camdenu ve státě New Jersey a v polovině čtyřicátých let hrál v různých lokálních orchestrech ve Filadelfii. V roce 1947 se usadil v New Yorku. V roce 1956 odehrál turné s trumpetistou Dizzym Gillespiem. Během své kariéry spolupracoval s mnoha dalšími hudebníky, mezi něž patří například Milt Jackson, Miles Davis, Charles McPherson, Sonny Stitt a Max Roach.\n\n"}
{"id": "1218434", "url": "https://cs.wikipedia.org/wiki?curid=1218434", "title": "Mike Zwerin", "text": "Mike Zwerin\n\nMike Zwerin (18. května 1930 – 2. dubna 2010) je americký jazzový pozounista. Narodil se v New Yorku, kde jeho otec působil jako prezident společnosti . Studoval na Miamské univerzitě a během prázdnin, ve věku osmnácti let, začal vystupovat v nonetu trumpetisty Milese Davise. V padesátých letech se hudbě přestal věnovat, avšak po roce 1958 hrát v několika big bandech. V roce 1983 vydal autobiografickou knihu nazvanou \"\".\n\n"}
{"id": "1218437", "url": "https://cs.wikipedia.org/wiki?curid=1218437", "title": "Gabriel Jesus", "text": "Gabriel Jesus\n\nGabriel Fernando de Jesus (* 3. dubna 1997, São Paulo, Brazílie) je brazilský fotbalový útočník a reprezentant, od ledna 2017 hráč klubu Manchester City FC. Pro své mimořádné driblérské i střelecké schopnosti bývá řazen k největším talentům současného brazilského fotbalu.\n\nPochází z chudinského předměstí São Pauloa Jardim Peri, prošel řadou amatérských klubů, až ho roku 2013 koupili Palmeiras. Gabriel Jesus s tímto týmem vyhrál Copa do Brasil 2015 a byl odborníky zvolen nejlepším nováčkem Campeonato Brasileiro Série A.\n\nO příchod nadaného hráče projevila zájem řada evropských velkoklubů, například Real Madrid nebo Manchester City FC. V lednu 2017 se stal hráčem Manchesteru City.\n\nReprezentoval Brazílii na mistrovství světa ve fotbale hráčů do 20 let 2015, kde jeho tým skončil na druhém místě. Na turnaji vstřelil jeden gól v úvodním zápase proti Nigérii. Trenér Rogério Micale ho nominoval do brazilského týmu na olympijský turnaj 2016 na domácí půdě v Riu de Janeiro, kde Brazilci vyhráli zlaté medaile.\n\n"}
{"id": "1218439", "url": "https://cs.wikipedia.org/wiki?curid=1218439", "title": "DuBose Heyward", "text": "DuBose Heyward\n\nDuBose Heyward (31. srpna 1885 – 16. června 1940) byl americký spisovatel. Je autorem románu \"Porgy\" (1925), z něhož později jeho manželka Dorothy Heyward vytvořila stejnojmennou hru. Roku 1929 publikoval román ' V roce 1933 napsal scénář k filmu '. Rovněž je autorem knihy pro děti s názvem \"\".\n"}
{"id": "1218443", "url": "https://cs.wikipedia.org/wiki?curid=1218443", "title": "Robert Irving III", "text": "Robert Irving III\n\nRobert Irving III (* 27. října 1953) je americký jazzový klavírista. V osmdesátých letech spolupracoval s trumpetistou Milesem Davisem. Své první sólové album nazvané \"Midnight Dream\" vydal v roce 1988. Během své kariéry spolupracoval s mnoha dalšími hudebníky, mezi něž patří například Ramsey Lewis, Robert Greenidge a Bette Midler. Rovněž je autorem hudby k několika filmům, například \"Chytrák\" (1987). Také působil jako malíř.\n\n"}
{"id": "1218444", "url": "https://cs.wikipedia.org/wiki?curid=1218444", "title": "ŠK JOLY Lysá nad Labem", "text": "ŠK JOLY Lysá nad Labem\n\nŠK JOLY Lysá nad Labem je český šachový klub se sídlem v Lysé nad Labem. V roce 2021 ŠK JOLY Lysá nad Labem oslaví 100. výročí svého vzniku. Od roku 2010, kdy postoupil do Šachové extraligy, patří mezi nejlepší české kluby, když se v Extralize 5x umístil na stupních vítězů a třikrát skončil na 4. místě. Od sezóny 2017/2018 se klub soustředí na rozvoj mládeže s perspektivou udržení a rozvoje šachové hry pro následující období. K 1. 10. 2018 má ŠK JOLY Lysá nad Labem 68 aktivních hráčů a lze očekávat, že počet aktivních hráčů, především dětí se v průběhu roku 2019 zvýší.\n\nPo dobu působení v Extralize klub vystupuje pod jménem generálního partnera Výstaviště Lysá nad Labem. Od sezóny 2015/2016 do sezóny 2017/2008 působil v Extralize i B-tým Lysé nad Labem pod jménem ŠK města Lysá nad Labem.\n\nSezóna 2016/2017 přinesla obzvlášť zajímavou podívanou. Týmy Výstaviště Lysá nad Labem a 1. Novoborský ŠK vyhrávaly se svými soupeři všechny své zápasy, a tak před 10. kolem měly oba týmy stejně bodů (9 výher, 0 remíz, 0 proher). Zápas nabídl úctyhodné partie. Tým Nového Boru porazil Lysou v poměru 4,5-3,5, když o výhře rozhodla prohra českého velmistra Vlastimila Jansy s dalším českým velmistrem, Štěpánem Žilkou. Nový Bor tak opět obhájil titul.\n\nZa šachový klub hráli Extraligu velmistři:\n\nmezinárodní mistři:\n\n"}
{"id": "1218447", "url": "https://cs.wikipedia.org/wiki?curid=1218447", "title": "Kostel svatého Kosmy a Damiána (Emauzy)", "text": "Kostel svatého Kosmy a Damiána (Emauzy)\n\nKaple svatých Kosmy a Damiána je raně barokní kostel v areálu Emauzského kláštera (Na Slovanech) dnes sloužící jako řeckokatolický chrám. Původně římskokatolický svatostánek sloužil jako farní kostel někdejší samostatné obce Podskalí. Adresa objektu je Vyšehradská 49, Praha 2-Nové Město, někdy je uváděna též adresa \"Na Slovanech\".\n\nPři pohledu od Vltavy z Rašínova nábřeží v rámci komplexu Emauzského kláštera nenápadný kostelík poněkud zaniká, přitom však stojí na posvátném místě české kulturnosti. Současná raně barokní podoba kostela pochází z přestavby v letech 1657-1659.\n\nInteriér kostela je barokní, zaklenutí valeným stropem s barokní stukovou výzdobou. V přední, východní části interiéru stojí ikonostas s obrazy Ježíše Krista a Bohorodičky uprostřed a po stranách vlevo sv. Mikuláš a vpravo sv. Anežka Česká.\n\nNevelký románský kostelík bývalé pražské osady Podskalí je poprvé zmiňován již v roce 1178, kdy je uváděn jako farní. Podle kroniky měl kostelík s oblibou navštěvovat již kníže Václav a podle jiné pověsti zde měli mši sloužili také svatý Vojtěch a svatý Prokop Sázavský.\n\nV roce 1347 se císař Karel IV. rozhodl založit klášter se slovanskou liturgií, neboť si uvědomoval jedinečnost českých zemí, jako místo společného dědictví západního latinského ritu s cyrilometodějskou tradicí východní liturgie. Pro tento účel zvolil místo v blízkosti podskalského farního kostelíka. V roce 1372 byl dokončena výstavba benediktinského kláštera zvaného Na Slovanech osazeného slovanskými mnichy z Chorvatska. Do doby dokončení velkého chrámu Panny Marie, sloužil kostel sv. Kosmy a Damiána jako klášterní. Poté malý kostelík po několik let sloužil k lisování vína.\n\nNejvíce ovšem kostel utrpěl po komunistickém převratu a následných letech reálného socialismu. V letech 2010-2015 proběhla zdařilá rekonstrukce piazzetty před kostelem.\n\n"}
{"id": "1218448", "url": "https://cs.wikipedia.org/wiki?curid=1218448", "title": "Joe Shulman", "text": "Joe Shulman\n\nJoe Shulman (12. září 1923 New York – 2. srpna 1957 New York) je americký jazzový kontrabasista. Svou profesionální kariéru zahájil v roce 1940 u Scata Davise. V roce 1942 hrál u kapelníka Lese Browna a následujícího roku vstoupil do armády. Zde se stal členem vojenské kapely Glenna Millera a hrál také s Djangem Reinhardtem. V letech 1948 až 1950 doprovázel zpěvačku Peggy Lee. Během své kariéry spolupracoval s mnoha dalšími hudebníky, mezi něž patří například Claude Thornhill, Miles Davis a Buddy Rich. V roce 1954 se oženil s klavíristkou Barbarou Carroll.\n\n"}
{"id": "1218449", "url": "https://cs.wikipedia.org/wiki?curid=1218449", "title": "Národní protidrogová centrála", "text": "Národní protidrogová centrála\n\nNárodní protidrogová centrála, zkráceně NPC, (Národní protidrogová centrála služby kriminální policie a vyšetřování Policie České republiky, zkráceně NPC SKPV PČR) je jeden z výkonných útvarů Policie České republiky s celostátní působností, který se zabývá především trestnou činností spojenou s omamnými a psychotropními látkami a jedy.\n\nDle oficiálních informací je cílem NPC především vyhledávat, odhalovat a vyšetřovat trestné činy na úseku nedovolené výroby a obchodu s omamnými a psychotropními látkami a jedy, zejména v jejích organizovaných a mezinárodních formách, rovněž se NPC podílí na přípravě a realizaci národní strategie protidrogové politiky a vytváří projekty zaměřené na vzdělávání odborné veřejnosti a na prevenci.\n\nTento celorepublikový útvar má svého ředitele, v současné době jím je vrchní rada:\n\n\n"}
{"id": "1218451", "url": "https://cs.wikipedia.org/wiki?curid=1218451", "title": "Louis Mucci", "text": "Louis Mucci\n\nLouis Mucci (13. prosince 1909 Syracuse – 4. ledna 2000) je americký jazzový trumpetista. Od svých deseti let hrál na tenorhorn a o šest let později přešel k trubce. V roce 1937 začal hrát s Redem Norvem, později s Glennem Millerem a Bobem Chesterem. V letech 1943 až 1946 působil v armádě. Během své kariéry spolupracoval s mnoha dalšími hudebníky, mezi něž patří například Thad Jones, Charles Mingus, Miles Davis, Helen Merrill a Kenny Burrell.\n\n"}
{"id": "1218457", "url": "https://cs.wikipedia.org/wiki?curid=1218457", "title": "Phil Bodner", "text": "Phil Bodner\n\nPhil Bodner (13. června 1917 Waterbury – 24. února 2008 New York) je americký jazzový klarinetista, saxofonista a flétnista. Po většinu své kariéry působil jako studiový hudebník. Během své kariéry spolupracoval s mnoha dalšími hudebníky, mezi něž patří například Oliver Nelson, Oscar Brown, Miles Davis, Billie Holiday a Billy Cobham. V roce 1981 vydal vlastní album nazvané \"\".\n\n"}
{"id": "1218458", "url": "https://cs.wikipedia.org/wiki?curid=1218458", "title": "Flautas de Colores", "text": "Flautas de Colores\n\nFlautas de Colores je české kvarteto zobcových fléten, které bylo založeno v roce 2010.\n\nČlenkami souboru jsou Pavla Ryšavá, Helena Smékalová, Anna Todorová a Martina Komínková, která je současně také uměleckou vedoucí.\n\nRepertoár souboru je tvořen originálními skladbami, které jsou určeny pro zobcové flétny (období renesance, baroka a 20. a 21. století), ale také množstvím zajímavých aranží (např. David a Goliáš od J. Ježka nebo Take Five od P. Desmonda).\n\n"}
{"id": "1218462", "url": "https://cs.wikipedia.org/wiki?curid=1218462", "title": "Kostel svatého Kosmy a Damiána", "text": "Kostel svatého Kosmy a Damiána\n\nKostel svatého Kosmy a Damiána je název více objektů:\n\n\n\n\n"}
{"id": "1218463", "url": "https://cs.wikipedia.org/wiki?curid=1218463", "title": "Jachting na Letních olympijských hrách 2016", "text": "Jachting na Letních olympijských hrách 2016\n\nJachting na Letních olympijských hrách 2016 v Riu de Janeiro se konal od 8. srpna do 18. srpna. \n"}
{"id": "1218464", "url": "https://cs.wikipedia.org/wiki?curid=1218464", "title": "Michelle Hurst", "text": "Michelle Hurst\n\nMichelle Hurst (* 1. června 1942 New York) je americká televizní a filmová herečka. Její nejznámější rolí je Claudette Pelage v první sérii dramatického seriálu \"Orange Is the New Black\".\n\nNarodila se v Brooklynu v New Yorku. V roce 1974 absolvovala na Mount Holyoke College. Svou hereckou kariéru započala v divadle a v devadesátých letech se začala objevovat v televizi a filmu. Mnohokrát se objevila v seriálu \"Právo a pořádek\". Ztvárnila vedlejší role ve snímcích \"Rockeři\", \"Smoke\", \"Druhá nebo první\" a \"Sherrybaby\".\n\nV roce 2013 si zahrála roli slečny Claudette Pelage v první sérii seriálu Netflixu, \"Orange Is the New Black\". Tato role ji vynesla, společně s hlavním obsazením, cenu Satellite Award pro nejlepší obsazení televizního seriálu. Seriál opustila po první sérii. Koncem roku 2013 byla vážně zraněna při dopravní nehodě. Lékaři ji uvedli do šestnáctidenního spánku, aby mohli operovat v blízkosti její páteře.\n\nV lednu 2015 se objevila ve třetí sérii britského dramatického seriálu \"Last Tango in Halifax\".\n\n"}
{"id": "1218467", "url": "https://cs.wikipedia.org/wiki?curid=1218467", "title": "Kanoistika na Letních olympijských hrách 2016", "text": "Kanoistika na Letních olympijských hrách 2016\n\nZávody v kanoistice se na Letních olympijských hrách 2016 v Rio de Janeiru uskutečnily ve dnech 7. srpna – 10. srpna 2016, (vodní slalom) a 16.–21. srpna 2016 (rychlostní kanoistika).\n"}
{"id": "1218469", "url": "https://cs.wikipedia.org/wiki?curid=1218469", "title": "Muarem Muarem", "text": "Muarem Muarem\n\nMuarem Muarem (makedonsky Муарем Муарем; * 22. října 1988, Skopje, SFR Jugoslávie) je severomakedonský fotbalový záložník a reprezentant, od ledna 2016 hráč klubu Qarabağ FK. Mimo Severní Makedonii působil na klubové úrovni v Turecku a Ázerbájdžánu.\n\n\nNastupoval za severomakedonské mládežnické reprezentace U17, U19 a U21.\n\nV A-mužstvu Severní Makedonie debutoval 2. 9. 2011 v kvalifikačním utkání v Moskvě proti reprezentaci Ruska (prohra 0:1).\n\n"}
{"id": "1218470", "url": "https://cs.wikipedia.org/wiki?curid=1218470", "title": "Lukostřelba na Letních olympijských hrách 2016", "text": "Lukostřelba na Letních olympijských hrách 2016\n\nLukostřelba na Letních olympijských hrách 2016 v Riu de Janeiro se konala od 6. srpna do 12. srpna. \n"}
{"id": "1218472", "url": "https://cs.wikipedia.org/wiki?curid=1218472", "title": "Signor Fagotto", "text": "Signor Fagotto\n\nIl Signor Fagotto (nebo jen Signor Fagotto) je opéra bouffe či opereta o jednom dějství francouzského skladatele Jacquese Offenbacha na libreto Charlese Nuittera a Étienna Tréfeua. Poprvé se hrála 11. července 1863 v Lázeňském sále (Kursaal) letoviska Bad Ems. V mírně pozměněné verzi pak měla premiéru v Offenbachově domovském divadle Théâtre des Bouffes-Parisiens 18. ledna 1864 a další verzi skladatel upravil pro vídeňské divadlo Carltheater, kde měla premiéru 11. února téhož roku.\n\nV souvislosti se \"Signorem Fagottem\" popisuje – i když jen anekdoticky – okolnosti vzniku pařížský deník \"Le Petit Journal\" takto: „Každý rok pan Jacques Offenbach jezdí užívat ony tak účinné minerální vody v Emži. Tam mu ředitel divadla předloží několik rukopisů; z nich si maestro vybere dva a slíbí odevzdat partitury před svým návratem do Paříže. Jenže ho zamknou v jeho pokoji a hrozí mu, že ho tam nechají, dokud nezkomponuje svou hudbu. Offenbach volá, kleje, buší na dveře, žadoní o pomoc kolemjdoucí. Vše marno! Nenabude zpět svobody, nedostane večeři, dokud nedokončí alespoň jednu operetu. Tak se tedy musí podřídit a během několika hodin vrhne na papír hlavní motivy nějakého nového hudebního klenotu.“\n\nV letní sezóně skutečně uváděl Offenbach pravidelně se souborem složeným částečně z umělců jeho pařížského divadla Théâtre des Bouffes-Parisiens. V létě 1863 zmíněnými dvěma díly byly lyricko-komický dialog \"Lízinka a Fricek\" a o něco náročnější komická aktovka \"Il Signor Fagotto\". Oproti legendě objednal Offenbach libreto u Nuittera a Tréfeua (s oběma již spolupracoval dříve) a zhudebnil ho někdy na jaře roku 1863, v červnu pracoval na instrumentaci a 11. července 1863 se v hlavním lázeňském sále (Kursaal) odehrála premiéra \"Signora Fagotta\" (večer byl doplněn starší aktovkou Émila Jonase \"Le Duel de Benjamin\"). Offenbach výjimečně sám dirigoval a hlavní roli si zahrál oblíbený komik Gustave Gerpré, ze skladatelova pohledu však měl nemenší význam debut mladé zpěvačky vystupující pod pseudonymem Zulma Bouffar, jejíž talent nedávno objevil a jež se brzy stala jeho milenkou. Ta ztvárnila úspěšně subretní roli Moschetty a Offenbach pro ni vzápětí – tentokrát skutečně spěšně – napsal zmíněnou hříčku \"Lízinka a Fricek\", která měla premiéru deset dní po \"Signoru Fagottovi\".\n\"Il Signor Fagotto\" měl v Emži velký úspěch, o kterém hojně referoval i zahraniční tisk, i když poměry příležitostného lázeňského divadla neumožnily více než tři představení. Skutečnou jevištní dráhu zahájila tato opera až počátkem následujícího roku inscenacemi v Paříži a ve Vídni.\n\nŽánrové označení díla již v době prvního uvádění kolísalo, v Paříži i ve Vídni označovaly \"Signora Fagotta\" za operetu a s tímto označením byl publikován i klavírní výtah, původní označení přisouzené autorem a použité při emžské premiéře je „opéra-bouffe“, některé novější zdroje zase používají pojem „opéra comique“ .\n\nUž italským názvem a prostředím a zápletkou spočívající v záměně osob námět \"Signora Fagotta\" odkazuje na tradice italské opery buffy. Například scéna hodiny zpěvu má svůj zřejmý předobraz ve druhém dějství Rossiniho \"Lazebníka sevillského\" (Rossini ostatně \"Signora Fagotta\" obdivoval.) Původní, v Bad Ems uvedená verze se od konečné v některých dějových detailech odlišovala. Tak Bacolo byl původně potulný zpěvák a herec, zatímco Moschetta byla Clorindina sestřenice (a Bertolucciho neteř); v konečné verzi jsou oba intrikujícími sloužícími u Bertolucciho, což děj dále přibližuje ke vzoru italské buffy. Offenbach a jeho libretisté zesměšňují v postavě hudbymilovného měšťáka Bertolucciho obdiv k celebritě – zde slavnému hudebnímu skladateli, titulnímu signoru Fagottovi, který se na jevišti nakonec vůbec neobjeví. Pranýřován je snobský vkus: Bertolucci je ochoten považovat za geniální cokoli, co pochází od mediálně známé osobnosti, a jeho přítel starožitník Caramello zase jen to, co je staré alespoň osmnáct set let, zatímco pravou hodnotu v hudbě mladého neznámého skladatele ani jeden z nich nerozezná.\nOffenbach si neodpustil narážky na nejuctívanějšího – i když ne nejoblíbenějšího – francouzského skladatele své doby, Hectora Berlioze, který jím pohrdal a před třemi lety napsal jeden z nejostřejších odsudků \"Barkoufa\" – opery, kterou se Offenbach poprvé pokoušel prosadit na velké operní scéně. I když označit celou operetu za parodii na Berlioze je zřejmě přemrštěné, již současníci komentovali „berliozovské“ noty v hudbě falešného skladatele Fagotta, který pěje ódu na bicí nástroje (jež hrají v Berliozově hudbě na tehdejší francouzské poměry zvlášť velkou úlohu) a kterého jeho obdivovatelé označují za „Trójana“ (narážka na Berliozovo největší dílo, operu \"Trójané\", která měla premiéru právě roku 1863).\n\nSám Offenbach měl již před uvedením plnou důvěru ve své nové dílo, psal o něm: „Domnívám se, že to je aktovka omračující veselím a okouzlující jako … hudba.“ Pařížské i vídeňské recenze mu dávaly více méně za pravdu: i když se ne všechny shodovaly na tvrzení, že hudba \"Signora Fagotta\" „patří k [Offenbachově] nejlepší“, vesměs uznávaly, že je „nadmíru vtipná“ a je to „jedna z jeho nejhumornějších partitur“. Jestliže novodobý Offenbachův životopisec Jean-Claude Yon hovoří umírněně o „pečlivě vypracované partituře“, lyonská inscenace roku 2003, která vzkřísila Offenbachovu hudbu v autentické podobě, ukázala, že \"Signor Fagotto\" „je nádherná opéra-comique, výstřední, se sopečnou hybností. […] Ztřeštěný sled kvartetů, tercetů, sextetů tvoří podstatu této k popukání směšné a současně jemné hudební bufonérie.“\n\nHudební čísla mají velmi vyrovnanou kvalitu, o čem svědčí i to, že obecenstva na různých místech měla různé favority: v Emži zvláště zapůsobilo lyricko-komické finále, ve Vídni tercet představující hodinu zpěvu, v Paříži imitační árie Bacola; většina kritik pochvalně zmiňuje i duet Bacola a Moschetty a kuriózní, komickou i hudebně nápaditou „pindarskou ódu“ antikváře Caramella.\n\nJiž soudobí hudební kritikové oceňovali instrumentační mistrovství, které Offenbach v tomto díle prokázal, a jeden z novodobých recenzentů přímo hovoří o „symfonické operetě“: „[Offenbach] vystavěl bujnou, zdravě bujarou orchestraci, bohatou na harmonické objevy (závratné využití flétny, průzračné, něžně hebké smyčce).“\n\nStejně jako v případě jiných děl premiérovaných v Emži uvedl Offenbach \"Signora Fagotta\" v následující sezóně ve svém divadle Bouffes-Parisiens. Tato opereta byla nasazena o něco dříve, než se původně plánovalo, když skladatelova \"Láska zpěvákem\" (\"L'Amour chanteur\"), napsaná pro znovuotevření divadla po rekonstrukci 5. ledna 1864, nedosáhla očekávaného úspěchu a bylo ji třeba nahradit jiným kusem. Jak psala revue \"L'Europe artiste\", „\"Il Signor Fagotto\" byl přijat dobře, a o to lépe, že nás zbavil \"Lásky zpěvákem\", jejíž fiasko bylo tak jasně a zaslouženě konstatováno.“ Táž kritika konstatuje, že \"Signor Fagotto\" „dělá skladateli velkou čest“. Celkově sice pařížská kritika projevila o partituru spíše menší zájem, obecenstvo však bylo nadšeno a \"Il Signor Fagotto\" se s přerušeními udržel na repertoáru Bouffes-Parisiens po mnoho let.\n\nOffenbach nebyl pařížské premiéře \"Signora Fagotta\" přítomen, neboť pobýval ve Vídni. Tam se ve Dvorní opeře připravovala premiéra Offenbachovy romantické opery \"Rýnské rusalky\" (\"Die Rheinnixen\"), se kterou chtěl Offenbach (po neúspěchu \"Barkoufa\" v Opéra-Comique) proniknout na významná operní jeviště. Premiéra \"Rýnských rusalek\" se konala 4. února 1864 a měla spíše zdvořilostní úspěch. Offenbachovy přítomnosti však využilo divadlo Carltheater k uvedení vídeňské premiéry \"Signora Fagotta\" (\"Signore Fagotto\"), která se konala 11. února 1864 a které byli skladatel se svou manželkou přítomni. Offenbach emžskou partituru svého díla pro tuto příležitost výrazně upravil – mimo jiné přepracoval instrumentaci, protože orchestr Carltheatru početně značně převyšoval orchestr pařížských Bouffes-Parisiens, natož příležitostně sestaveného lázeňského orchestru v Emži, a hlavní roli sloužícího Bacola přepracoval pro oblíbenou herečku a významnou offenbachovskou interpretku Annu Grobeckerovou, „perlu Carltheatru“ – premiéra se ostatně konala jako její benefice. Upravenou partituru skladatel věnoval významnému vídeňskému hudebnímu kritikovi Eduardu Hanslickovi, který Offenbachovo dílo sledoval a oceňoval a byl v této době v blízkém kontaktu s Offenbachem ohledně \"Rýnských rusalek\".\n\"Signor Fagotto\" se nesetkal s nadšením přímo při premiéře, ale jeho popularita brzy stoupla. I když kritika upozorňovala, že přetvoření titulní role na ženskou není příliš v souladu s hudbou, měla Anna Grobeckerová na úspěchu \"Signora Fagotta\" ve Vídni nemalou zásluhu. Kritika přijala hudbu vesměs pozitivně. \"Die Presse\" napsala „\"Signore Fagotto\" patří k hudebně nejlépe vybaveným Offenbachovým operetám, je plný dráždivých melodií a jemných komických efektů,“ podobně soudil například \"Fremden-Blatt\". Zato \"Blätter für Musik, Theater und Kunst\" korigovaly velmi příznivé hodnocení, které dříve referovaly z Emže a Paříže; domnívaly se, že nová opereta „nenaplnila očekávání“ a že Offenbachova hudba postrádá někdejší melodickou invenci, kterou však částečně nahrazuje instrumentační a rytmickou vynalézavostí. Druhé repríze \"Signora Fagotta\" byl přítomen i císařský pár.\n\nPřes úspěch, kterého \"Signor Fagotto\" dosáhl v Paříži i ve Vídni, zájem divadel byl o něj menší než u většiny jiných Offenbachových děl z této doby. Nicméně se hrál i ve Španělsku, kde tuto operu uvedlo poprvé roku 1871 madridské divadlo Teatro del Circo (společnost Bufos Arderius) v překladu Martana Piny Bohigase jako \"Los rayos del sol\".\n\nI pro nedostatek spolehlivé edice byl \"Signor Fagotto\" ve 20. století opomíjen. Prvním významným vzkříšením této operety byla nesmírně úspěšná inscenace, kterou roku 1983 premiéroval soubor \"Musicomédiens\", nejprve na festivalu \"Printemps de Bourges\" a poté v pařížských divadlech Théâtre de la Potinière a Théâtre Mouffetard. Tato verze však byla velmi vzdálená od originálu – značně rozšířená o hudbu z jiných Offenbachových děl, přeinstrumentována a hrána činoherci. Kritické vydání \"Signora Fagotta\" s novým německým překladem pořídil Josef Heinzelmann a tato verze byla poprvé hrána koncertně ve Vídni roku 1997 (dirigent Dennis Russell Davies), vysílána rozhlasem a téhož roku uvedena koncertně i na Festivalu Jacquese Offenbacha v Bad Ems.\n\nJeště novější edici vzápětí připravil offenbachovský muzikolog Jean-Christophe Keck; rekonstruoval v ní emžskou, pařížskou i vídeňskou verzi díla. Tuto obnovenou verzi poprvé uvedlo operní divadlo v Lyonu (Opéra national de Lyon) dne 19. října 2001 v režii Caia Gaiarsy a hudebním nastudování Oliviera Reboula (společně s novou verzí \"Ba-ta-clanu\"). Za této situace se inscenace \"Signora Fagotta\" stávají hojnější, uvést lze například festival Bruniquel 2005, inscenaci společnosti Opéra de Barie roku 2013 nebo inscenaci na festivalu Arosa Musik Theater ve Švýcarsku v témže roce.\n\n(Soudobý měšťanský salón někde v Itálii) V domě bohatého měšťana a hudebního nadšence Bertolucciho panuje vzrušení. Jak pán domu radostně sděluje své dceři Clorindě, lokajovi Bacolovi i služce Moschettě, přijíždí k němu vzácná návštěva, ale ostatním dlouho trvá, než z něj dostanou její jméno: je to slavný skladatel Fagotto, jehož Bertolucci bezmezně uctívá – ostatně celý jeho salón je ověšen Mistrovými zarámovanými vlastnoručními dopisy (ansámbl (kvartet) \"Il accourt, il approche\"). Ale vzácná návštěva má i důvod: Signor Fagotto má být svědkem svatební smlouvy mezi Clorindou a jejím nápadníkem, postarším starožitníkem Caramellem. Clorinda se sňatku vzpouzí, protože miluje svého učitele zpěvu, mladého skladatele Fabricia. Jenže toho Bertolucci odmítá, protože chce svou dceru provdat pouze za významnou osobnost – a Caramello je proslulý znalec antické hudby a člen Národní akademie pro pompejské amfory, zatímco Fabricio je zcela neznámý. Není však k mladíkovi nepřátelsky naladěn a vítá ho, když Fabricio přichází dát Clorindě hodinu zpěvu, ostatně zanedlouho má dívka předvést své hudební nadání samotnému Signoru Fagottovi. Zatímco se Bertolucci holí a čas od času kontroluje průběh vyučování, milencům se v mezidobí podaří si vysvětlit situaci, aniž by z ní však našli východisko (tercet a duet \"Je veux que ma fille… Allons, allons, il faut que je vous donne votre leçon… Ah! c'est très bien\").\n\nCaramello přichází poklonit se své nastávající i očekávanému Maestru Fagottovi, kterému hodlá předvést svou chloubu – rekonstruovanou Pindarovu ódu doprovázenou na lyru přímo z antických vykopávek. Clorinda jej přijímá s nechutí. Stále doufá, že se jí podaří sňatku vyhnout, a spoléhá na pomoc rázné služky Moschetty. O tu se dlouho uchází důvtipný Bacolo, ale dosud marně, Moschetta má na svého budoucího ženicha velké nároky (kuplet \"Quand j'achète fruit ou légume\"). Bacolo proto vymyslel léčku, jak obelstít svého pána, dopomoci Clorindě ke sňatku s Fabriciem, a tím si získat i Moschettinu náklonnost. Zmizí a vzápětí se vrací ve výstřední paruce a kostýmu jakožto Signor Fagotto. Bertolucci ho obřadně vítá, ale antické úbory, do nichž se celá Bertolucciho domácnost převlékla, neudělají na slavného skladatele dojem. Ten se sám charakterizuje jako mistra „imitativní hudby“ a ihned v bravurním hudebním čísle předvádí, jak dokáže napodobit cokoli od drůbeže po ohňostroj (árie \"Compositeur musicien, par mes accords\"). Jestliže ostatní přítomní sledují toto představení s rozpaky a Caramello se zjevnou nedůvěrou, Bertolucciho nadšení nezná mezí.\n\nKdyž Fagotto na chvíli osamí v místností s Moschettou, využije veškerý svůj hudební šarm, aby ji okouzlil (duet \"Nous voilà seuls\"). Pak před shromážděnou společností předvádí Caramello svou dlouho připravovanou Pindarovu ódu (\"Oïa! Oïa! Esbroufalaïa\"). Fabricio ji za příšernou, ale Bertolucci svého vyhlédnutého zetě chválí. Jenže ortel Signora Fagotta je zdrcující, označuje ódu za barbarskou a nabízí svou vlastní píseň, v níž hodnotí různé skupiny nástrojů (strunné, dechové), aby nakonec vyslovil svou preferenci pro nástroje bicí (kuplet \"Les instruments à cordes\"). Caramello je rozhořčen na nejvyšší míru a dává se do hádky s Mistrem – „caramellisté proti fagottistům“. Bertolucci je roztrhne a Signor Fagotto obratem přiměje všechny, aby s ním zahráli finále jeho (ve skutečnosti však Fabriciovy) nové opery. Bertolucci je touto hudbou nadšen. Ale protože tato scéna vrcholí v milostném duetu pro Fabricia a Clorindu, dojde k nové hádce a Caramello strhne Bacolovi paruku. Lest vyjde najevo, ale upřímný obdiv k Fabriciově hudbě Bertolucciho obměkčí a dává mladému skladateli Clorindu, zatímco Moschetta se uvolí přijmout Bacolovu žádost o ruku (finále \"Messieurs, par un ensemble\").\n\n(Původní orchestrace vídeňské verze) Dvě flétny (2. též pikola), dva hoboje, dva klarinety, dva fagoty; čtyři lesní rohy, dvě trubky, tři pozouny; tympány, bicí souprava; smyčcové nástroje (housle, violy, violoncella, kontrabasy).\n(Rekonstruovaná pařížská verze) Dvě flétny (2. též pikola), hoboj, dva klarinety, fagot; dva lesní rohy, dvě trubky, pozoun; tympány, bicí souprava; smyčcové nástroje.\n\n\n"}
{"id": "1218473", "url": "https://cs.wikipedia.org/wiki?curid=1218473", "title": "Kyanid lithný", "text": "Kyanid lithný\n\nKyanid lithný (chemický vzorec LiCN) je bezbarvá krystalická nebo bílá práškovitá látka patřící mezi anorganické iontové sloučeniny. Je to lithná sůl kyseliny kyanovodíkové. Využívá se především jako reagenční činidlo při syntéze sloučenin.\n\nKyanid lithný je v pevném stavu stabilní za laboratorní teploty. Taje při 160 °C a tavenina je silně hygroskopická. Při zahřátí nad 600 °C se rozkládá za vzniku \nkyanamidu a uhlíku. Reakcí s kyselinami, chlornany a silnými oxidačními činidly dochází ke vzniku silně toxického a vysoce reaktivního plynného kyanovodíku HCN.\n\nKyanid lithný lze ve velmi dobrém výtěžku připravit reakcí kapalného kyanovodíku s n-butyllithiem. Jiné metody vycházejí prostě z kontaktu kationtu Li s kyanidovým aniontem. \n\nReakce poskytující LiCN:\n\nKyanid lithný se poměrně často využívá jako reakční činidlo pro přípravu sloučenin s kyanoskupinou v molekule, například kyanohalogenidů.\n\nKyanid lithný se bez zásahu člověka sám v přírodě vůbec nevyskytuje. Nejčastějším zdrojem výskytu LiCN v přírodě mohou být lithiové baterie (články). Zvláště baterie typu lithium – oxid siřitý mohou být zdrojem LiCN po vzájemné reakci kovového lithia s acetonitrilem, který se v článku nachází. Po kontaktu s kyselými sloučeninami pak dojde ke vzniku vysoce toxického kyanovodíku. Agentura pro ochranu životního prostředí a Ministerstvo obrany Spojených států amerických proto řadí baterie lithium – oxid siřičitý mezi nebezpečný odpad.\n"}
{"id": "1218475", "url": "https://cs.wikipedia.org/wiki?curid=1218475", "title": "Moderní pětiboj na Letních olympijských hrách 2016", "text": "Moderní pětiboj na Letních olympijských hrách 2016\n\nModerní pětiboj na Letních olympijských hrách 2016 v Riu de Janeiru se konal od 18. srpna do 20. srpna 2016. \n"}
{"id": "1218476", "url": "https://cs.wikipedia.org/wiki?curid=1218476", "title": "Piombino", "text": "Piombino\n\nPiombino je italské město v provincii Livorno v oblasti Toskánsko.\n\nV roce 2016 zde žilo 34 068 obyvatel.\n\nMěsto leží na pobřeží na rozhraní Ligurského a Tyrhénského moře. Sousední obce jsou: Campiglia Marittima, San Vincenzo, Suvereto a Follonica (GR).\n\nZdroj: \n\n"}
{"id": "1218487", "url": "https://cs.wikipedia.org/wiki?curid=1218487", "title": "Plavání na Letních olympijských hrách 2016", "text": "Plavání na Letních olympijských hrách 2016\n\nPlavání na Letních olympijských hrách 2016 v Riu de Janeiro se konalo od 6. srpna do 16. srpna. Všechny bazénové disciplíny budou pořádány v Olympijském stadionu plaveckých sportů.\n\nStejně jako v roce 2012 je zařazeno na program her celkem 34 plaveckých disciplín.\n"}
{"id": "1218491", "url": "https://cs.wikipedia.org/wiki?curid=1218491", "title": "Ostrov stability", "text": "Ostrov stability\n\nOstrov stability je v jaderné fyzice předpověď skupiny těžkých izotopů s počtem nukleonů blízkým magickým číslům, která dočasně zvrátí trend klesající stability chemických prvků těžších než uran. Předpovědi umístění ostrova stability se poněkud liší, například vědci z institutu Maxe Plancka v Heidelbergu očekávají, že se ostrov stability nachází v blízkosti izotopu Unbinilium-300. Odhady poločasu přeměny prvků v ostrovu stability jsou obvykle minuty či dny, některé optimistické odhady však uvádějí až miliony let.\n\nAčkoli teorie existuje již od 60. let, existence takovýchto supertěžkých relativně stabilních izotopů dosud nebyla prokázána. Podobně jako další supertěžké izotopy se ani ty, které by se měly nacházet v ostrovu stability nevyskytují v přírodě a proto musí být vytvářeny uměle při jaderných reakcích. Žádná takováto reakce však zatím nebyla úspěšná. \n\nS grafem izotopů protonů a neutronů s třetím rozměrem výšky představujícím vazebnou energii se může region stability zobrazit jako údolí spíše než jako ostrov. \n\nMožnost existence ostrova stability poprvé navrhl Glenn Seaborg na konci 60. let. Hypotéza vychází z jaderného slupkového modelu, což znamená, že atomové jádro je postaveno ve slupkách, podobné struktury jako mnohem větší elektronový obal. V obou případech jsou slupky jen skupiny kvantových energetických hladin, které jsou relativně blízko u sebe. Energetické hladiny kvantových stavů ve dvou různých slupkách jsou odděleny relativně velkou energetickou mezeru. Takže když počet neutronů a protonů zcela vyplňuje energetické hladiny dané slupky v jádře, vazební energie na nukleon dosáhne lokálního maxima a tím bude mít konkrétní konfigurace delší poločas přeměny než sousední izotopy, které nemají zcela zaplněné slupky. \n\nZaplněné slupky mají „magická čísla“ protonů a neutronů. Jedním z možných magických čísel neutronů pro sférické jádro je 184. A některé možná čísla pro protony jsou 114, 120 a 126. To by znamenalo, že nejstabilnější budou izotopy flerovium-298, unbinilium-304 a unbihexium-310. Za zmínku stojí izotop flerovium-298, který je dvojnásobně \"magický\". Jak jeho protonové číslo 114, tak neutronové číslo 184, jsou považována za magická čísla, tedy tento izotop bude mít s velkou pravděpodobností velmi dlouhý poločas přeměny. Pro zajímavost, nejbližší lehčí dvojnásobně magický izotop je olovo-208, nejtěžší známý stabilní izotop a nejstálejší těžký kov. \n\nNedávný výzkum ukazuje, že jsou velká atomová jádra deformovaná, což způsobuje posun magických čísel. Hassium-270 by mohlo být dvojnásobně magické deformované jádro s magickými čísly 108 a 162, jeho poločas přeměny je 3,6 sekundy. \n\nNěkteré izotopy byly vyrobeny s dostatečným počtem protonů na umístění v ostrovu stability, ale nedostatečným počtem neutronů, takže by se měly nacházet na \"březích\" ostrova. Je možné, že tyto prvky mají neobvyklé chemické vlastnosti a pokud mají izotopy s delšími poločasy přeměny, mohly by posloužit pro některé praktické aplikace jako urychlovače částic nebo neutronové zdroje. Zejména malá kritická množství transplutonických prvků (pravděpodobně gramy)by mohly v případě nalezení dalších stabilních izotopů posloužit k výrobě malých a kompaktních atomových bomb. A to buď přímo a nebo tím, že pomohou zažehnout jaderné štěpení nebo fúzi. Tato možnost motivovala výzkum a pokusy ze strany USA (operace Plowshare) a Sovětského svazu zaměřené na výrobu těchto prvků. \n\nVšechny známé prvky s atomovým číslem nad 82 (olovo) jsou nestabilní a stabilita (poločas přeměny nejstabilnějšího izotopu) se obecně snižuje s rostoucím atomovým číslem. Například uran s atomovým číslem 92 je poměrně stabilní, zatímco těžší prvky s atomový číslem nad 100 mají obvykle poločasy přeměny v řádu minut a kratší. \n\nNejstabilnější izotopy těžkých prvků i s poločasem přeměny jsou uvedeny v následující tabulce. \n\nPro srovnání nejméně stabilní izotop s atomovým číslem pod 100 je francium (atomové číslo 87) s poločasem přeměny 22 minut.\n\nPoločasy přeměny jader v ostrově stability jsou neznámé, jelikož dosud nebyl žádný z těchto izotopů vyroben. Mnoho fyziků si myslí, že tyto poločasy budou poměrně krátké, v řádu minut až dnů. Některé teoretické výpočty však ukazují, že tyto poločasy přeměny mohou být dlouhé až v řádu miliard let. \n\nZ modelů kvantového tunelování s experimentálními a teoretickými hodnotami byly získány poločasy přeměny 1700 jader s rozpady alfa s atomovým číslem v rozmezí od 100 do 1300. \n\nThorium-232, uran-235 a uran-238 jsou jediné přirozeně se vyskytující izotopy mimo bismut, které jsou relativně stabilní během celé existence našeho vesmíru. V roce 2003 bylo zjištěno, že bismut-209 je mírně nestabilní s poločasem přeměny více než 10 trilionů let. Všechny prvky těžší než bismut mají poměrně nebo velmi nestabilní izotopy. Astat, radon a francium jsou velmi nestabilní. Avšak dokonce i thorium s nejdelším známým poločasem přeměny v tomto regionu (14 miliard let pro thorium-232) má asi miliardkrát kratší poločas přeměny než bismut-209.\n\nPoužijeme-li geografickou analogii, bismut se nachází na břehu kontinentu. Kontinentální šelf pokračuje s mělčinami začínajícími v oblasti radia, které jsou určitou dobu relativně stabilní, ale za kaliforniem rychle klesají. Významné ostrovy se objevují u uranu a thoria a menší také u neptunia, plutonia a curia, s nimiž tvoří souostroví. Tyto ostrovy relativní stability jsou obklopeny mořem nestability. Je velký rozdíl v poločasu přeměny nejstabilnějších izotopů thoria, uranu, neptunia, plutonia a curia ve srovnání s ostatními prvky. \n\nSoučasné teoretické výzkumy ukazují, že v oblasti protonových čísel 106-108 a neutronových čísel 160-164 může být malý ostrov stability, který může být stabilní s ohledem na beta přeměnu a jehož izotopy mohou podléhat pouze alfa rozpadu. Dále se ukazuje, že flerovium-298 není centrem \"magického\" ostrova, jak se dříve předpokládalo, naopak se ukázalo, že jádro z protonovým číslem 110 a neutronovým 183 (darmstadtium-293) by mohlo být v blízkosti centra tohoto případného ostrova. Prvky v okolí neutronového čísla 162 by měly být stabilní vůči beta přeměně, podle teoretických modelů by měl mít izotop seaborgium-268 poločas přeměny asi 3.2 hodiny, který je delší než poločas dvojitě magického deformovaného jádra hassium-270. Jádro seaborgia-268 ovšem k roku 2016 nebylo v laboratoři vyrobeno. Pro superjádro s protonovým číslem 116 a neutronovým 184 by měl být poločas přeměny alfa rozpadem menší než jedna sekunda. Pro ještě těžší jádra ukazují modely počítající s alfa rozpadem a kvantovým tunelováním poločasy přeměny v řádu mikrosekund. \n\nVýroba jader z ostrova stability se ukázala být velmi obtížnou, protože výchozí jádra nezajišťují dostatečný počet neutronů. Pro syntézu izotopu flerovium-298 izotopy plutonia a vápníku, které mají dohromady 298 nukleonů, například vápník-50 a plutonium-248. Nicméně tyto a těžší izotopy nejsou k dispozici v měřitelných množstvích, takže výroba tohoto supertěžkého izotopu je s metodami dostupnými v roce 2016 téměř nemožná. Stejný problém existuje pro další možné kombinace izotopů potřebných k výrobě prvků na ostrovu stability při použití metody ostřelování. Může být reálné vygenerovat flerovium-298 v případě, že bude fungovat multi-nukleonový přenos v nízkoenergetických srážkách jader aktinoidů. Jedna z možných reakce curia 248 a uranem 238 za vzniku flerovia 298, wolframu 186 a dvou neutronů:\n\nMyšlenku existence druhého ostrova stability přednesl v roce 2008 Jurij Oganesjan Tento nový ostrov by měl být soustředěn kolem prvku s atomovým číslem 164. Předpokládá se ovšem, že k syntéze těchto prvků by byly potřeba větší, výkonnější urychlovače. \n"}
{"id": "1218493", "url": "https://cs.wikipedia.org/wiki?curid=1218493", "title": "Junior Collins", "text": "Junior Collins\n\nJunior Collins, vlastním jménem Addison Collins Jr., (17. dubna 1927 – 1976) byl americký jazzový hornista. Narodil se v arkansaském Pine Bluff a ve čtyřicátých letech hrál ve vojenské kapele Glenna Millera. Později působil v orchestru Clauda Thornhilla. Rovněž byl členem nonetu trumpetisty Milese Davise. Během své kariéry spolupracoval s mnoha dalšími hudebníky, mezi něž patří například Charlie Parker, Charles Mingus a Gerry Mulligan.\n\n"}
{"id": "1218497", "url": "https://cs.wikipedia.org/wiki?curid=1218497", "title": "Eddie DeLange", "text": "Eddie DeLange\n\nEddie DeLange (15. ledna 1904 New York – 15. července 1949 Los Angeles) byl americký kapelník a textař. V letech 1936 až 1938 vedl spolu s Willem Hudsonem orchestr . Spolu s Jimmym Van Heusenem je například autorem písně „Darn That Dream“. Mezi jeho další písně patří například „Moonglow“ a „Solitude“. Jeho písně hráli například Louis Armstrong, Ella Fitzgeraldová a Frank Sinatra. Je také autorem libreta a textů k muzikálu \"\"\n\n"}
{"id": "1218498", "url": "https://cs.wikipedia.org/wiki?curid=1218498", "title": "Medlovický potok", "text": "Medlovický potok\n\nMedlovický potok je pravostranný přítok řeky Hané v okrese Vyškov v Jihomoravském kraji. Délka toku činí 8,9 km. Plocha povodí měří 11,6 km².\n\nVzniká spojením několika drobných potůčků, které pramení v lese jižně u obce Orlovice. Potok napájí tři rybníky: 2 Málkovické a Medlovický. V Medlovicích potok teče v nově zrekonstruovaném korytě s malými nádržemi. Zrekonstruované koryto s nádržemi se táhne až k soutoku do řeky Hané. \n\n"}
{"id": "1218500", "url": "https://cs.wikipedia.org/wiki?curid=1218500", "title": "Paul Jackson (hudebník)", "text": "Paul Jackson (hudebník)\n\nPaul Jackson (* 1947 Oakland) je americký jazzový baskytarista. Na basu začal hrát ve svých devíti letech. Později studoval na Sanfranciské hudební konzervatoři. V sedmdesátých letech řadu let působil v kapele Herbieho Hancocka. Během své kariéry spolupracoval s mnoha dalšími hudebníky, mezi něž patří například Tony Williams, Sonny Rollins, Carlos Santana, Albert Heath a Stanley Turrentine. Jako leader poprvé nahrával v roce 1979 – výsledné album dostalo název \"\".\n\n"}
{"id": "1218504", "url": "https://cs.wikipedia.org/wiki?curid=1218504", "title": "Gunther Schuller", "text": "Gunther Schuller\n\nGunther Schuller (22. listopadu 1925 New York – 21. června 2015 Boston) byl americký hudební skladatel, dirigent a hornista. Narodil se německým rodičům, jeho otec byl houslistou v Newyorské filharmonii. Během své kariéry spolupracoval s mnoha dalšími hudebníky, mezi něž patří například Johnny Mathis, John Lewis, Dizzy Gillespie, Miles Davis a Gerry Mulligan. V sedmdesátých a osmdesátých letech byl prezidentem Novoanglické konzervatoře. V roce 2008 získal ocenění NEA Jazz Masters. Zemřel na komplikací s leukemií ve věku 89 let.\n\n"}
{"id": "1218505", "url": "https://cs.wikipedia.org/wiki?curid=1218505", "title": "Swedish Open 2016 – ženská čtyřhra", "text": "Swedish Open 2016 – ženská čtyřhra\n\nŽenská čtyřhra Swedish Open 2016 probíhala ve druhé polovině července 2016. Do deblové soutěže båstadského tenisového turnaje nastoupilo šestnáct párů. Obhájcem titulu byla nizozemsko-švédská dvojice Kiki Bertensová a Johanna Larssonová, jejíž členky ve čtvrtfinále nestačili na pár Lesley Kerkhoveová a Lidzija Marozavová.\n\nVítězem čtyřhry se stala nenasazená dvojice složená z Andreey Mituové z Rumunska a Alicje Rosolské z Polska, které ve finále zdolaly nizozemsko-běloruský pár Lesley Kerkhoveová a Lidzija Marozavová po dvousetovém průběhu 6–4 a 6–3.\n\nObě šampionky si do žebříčku WTA připsaly 280 bodů a získaly první společnou trofej. Mituová vybojovala na okruhu WTA druhý deblový titul a pro Rosolskou to bylo páté takové turnajové vítězství.\n\n"}
{"id": "1218508", "url": "https://cs.wikipedia.org/wiki?curid=1218508", "title": "Oscar Hammerstein II", "text": "Oscar Hammerstein II\n\nOscar Hammerstein II (12. července 1895 New York – 23. srpna 1960 Doylestown) byl americký textař. V letech 1912 až 1916 studoval na Kolumbijské univerzitě. Spolupracoval například se skladatelem Jeromem Kernem (muzikál \"Show Boat\"). Při mnoha příležitostech spolupracoval s Richardem Rodgersem. Z jejich spolupráce vzešly například muzikály \"Oklahoma!\", \"Carousel\" a \"South Pacific\". Je autorem textů k více než osmi stům písním.\n\n"}
{"id": "1218510", "url": "https://cs.wikipedia.org/wiki?curid=1218510", "title": "Nepomucký trojúhelník", "text": "Nepomucký trojúhelník\n\nNepomucký trojúhelník je závod historických motocyklů a sajdkár konaný v Nepomuku. Jeho pořadatelem je Automoto klub Nepomuk v AČR. Koná se vždy v letním období a jezdí se v sobotu a neděli: v sobotu je trénink a v neděli závod. První ročník se konal již v roce 1948, délka okruhu byla tehdy 3100 metrů. Jako rychlostní silniční závod se Nepomucký trojúhelník jezdil do roku 1967. S historií závodu se lze seznámit prostřednictvím stálé výstavy v Expozici veteránů na Zelenohorské poště v Nepomuku.\n\nOd roku 2006 se závod jezdí jako český přebor jízdy pravidelnosti historických závodních motocyklů. \n\nV roce 2017 se konal 36. ročník závodu. \n\nRoku 2009 zde zahynul 56letý závodník. V roce 2013 zde havarovala sajdkára, jejíž řidič na místě zemřel.\n"}
{"id": "1218512", "url": "https://cs.wikipedia.org/wiki?curid=1218512", "title": "Jerome Kern", "text": "Jerome Kern\n\nJerome Kern (27. ledna 1875 – 11. listopadu 1945) byl americký hudební skladatel, který se prosadil především v muzikálovém žánru, na Broadwayi i v Hollywoodu. Je autorem více než sedmi set písní a více než stovky divadelních děl. K jeho nejznámějším muzikálům patří \"Show Boat.\" Mezi jeho písně patří například „“ (text Oscar Hammerstein II), „“ (text Dorothy Fields) a „“ (text Otto Harbach). Je držitelem dvou Oscarů za nejlepší píseň, roku 1936 ho získal za píseň T\"he Way You Look Tonight\" ve filmu \"Swing Time,\" a v roce 1941 za píseň \"The Last Time I Saw Paris\" ve snímku \"Lady Be Good.\" Krom toho si připsal šest dalších oscarových nominací. V roce 1970 byl posmrtně uveden do Songwriters Hall of Fame.\n\nJeho otcem byl židovský přistěhovalec z Německa a matkou Američanka českého židovského původu. Vyrůstal na Manhattanu, později v Newarku. Hru na klavír a skladbu se učil na New York College of Music, v letech 1903-1905 se pak učil soukromě v německém Heidelbergu. Od roku 1905 působil v Londýně, kde začal psát písně pro muzikálové scény ve West Endu. V roce 1910 se v Anglii i oženil. Poté psal kompozice především pro němé filmy. V roce 1912 napsal svůj první vlastní muzikál, komediální western \"The Red Petticoat.\" Od roku 1914 již psal písně do cizích muzikálů ve velkém, často právě jeho písně se stávaly hity, jako např. \"They Didn't Believe Me\" z muzikálu \"The Girl from Utah.\" Na Broadwayi byl průkopníkem nových rytmů, foxtrotových a ragtimeových. \n\nRoku 1915 ho postihl kuriózní zážitek - kvůli partičce pokeru zmeškal loď do Londýna, která se poté potopila, přičemž zahynul i jeho impresário, producent Charles Frohman. \n\nPoté získal smlouvu v malém broadwayském divadle Princess Theatre. Spolu s libretistou Guy Boltonem vytvořili celou sérii hudebních komedií pro tuto scénu, silně inspirováni britskou dvojicí Gilbert a Sullivan. Kernova \"The Magic Melody\" z prvního představení pro Princess Theatre se stala první ryze jazzovou písní na Broadwayi. Prvním opravdu úspěšným jejich muzikálem zde byl \"Very Good Eddie.\" V roce 1917 se k jejich tvůrčímu týmu přidal britský humorista P. G. Wodehouse, psal pak některé texty, včetně veleúspěšného představení \"Oh, Boy!\" a volně navazující \"Oh, Lady! Lady!!\" Dorothy Parkerová ve \"Vanity Fair\" označila tvorbu trojice Kern, Woodshouse, Bolton za nejprogresivnější zábavu v New Yorku. Spolupráce ovšem netrvala dlouho, na konci první světové války se trojice rozhádala a rozešla (později se tvůrci usmířili a znovu sešli ke spolupráci, ovšem již to nepřineslo úspěch). \n\nKern pak začal psát pro jiná divadla, zejména pro Ziegfeld Theatr. Jeho muzikál \"Sally\" se stal s 570 reprízami jedním z nejúspěšnějších broadwayských představení 20. let, uspěl i v Londýně. Roku 1925 se Kern setkal s textařem Oscarem Hammersteinem II, což znamenalo přelom v jeho kariéře. Stali se blízkými přáteli a dlouholetými spolupracovníky. Jejich první společný muzikál \"Sunny\" se stal okamžitě hitem, zaznamenal 517 repríz na Broadwayi a 363 ve West Endu. Jejich další spolupráce, muzikálová adaptace knihy Edny Ferberové, \"Show Boat\" z roku 1927, navzdory netypické tématice (rasismus, alkoholismus, manželské problémy), byla ještě větším úspěchem. Právě zde zazněla jedna z nejznámějších Kernových písní \"Ol' Man River\". Představení mělo 572 repríz. Tento muzikál byl později dvakrát zfilmován (1936, 1951). \n\nV roce 1929 Kern pronikl do Hollywoodu, když připravil filmovou verzi svého muzikálu \"Sally\". O rok později se na plátně objevila \"Sunny\". Tehdy však ještě plály spory o roli zvuku ve filmu a publikum na filmové muzikály nebylo ještě připraveno. Warner Bros. tak vypověděli s Kernem smlouvu, a ten se vrátil k divadlu. A nové Kernovy divadelní muzikály \"The Cat and the Fiddle, Music in the Air\" či \"Roberta\" zaznamenaly, v měřítcích Velké hospodářské krize, úspěch. \n\nRoku 1935 byl Kern podruhé pozván do Hollywoodu. Nabídku přijal a stal se autorem filmové hudby. Filmová verze \"Roberty\" s Fredem Astairem a Ginger Rogersovou z roku 1935 znamenala okamžitý úspěch. V roce 1936 již držel v rukou svého prvního Oscara za \"Swing Time\", další klasiku dvojice Astaire & Rodgersová. Roku 1937 se Kern v Hollywoodu usadil natrvalo. V roce 1940 Hammerstein, v reakci na okupaci Paříže Němci, napsal text \"The Last Time I Saw Paris\", který Kern zhudebnil. Je to jediný případ, kdy Kern psal hudbu na text a jeho jediný hit, který nepochází z muzikálu. Byl však použit ve filmu \"Lady Be Good\" a vynesl Kernovy druhého Oscara. \n\nV roce 1945 Kern odjel do New Yorku, aby zhlédl novou verzi svého muzikálu \"Show boat\". Při procházce po Park Avenue se však zhroutil. Došlo u něj ke krvácení do mozku a krátce na to zemřel. Je tak nakonec pohřben ve svém rodném městě. \n\nV roce 1946 byl natočen film na motivy jeho života \"Till the Clouds Roll By\". Ve filmu jeho písně zpívají Judy Garlandová či Frank Sinatra, tančí mj. Cyd Charisse. Biograficky ovšem film není přesný, má mnoho vyfabulovaných prvků.\n\nKern byl mj. velkým sběratelem rukopisů amerických a anglických spisovatelů. Když svou unikátní sbírku, v níž nechyběly rukopisy Roberta Burnse, Percy Bysshe Shelleyho, Jonathana Swifta, Henryho Fieldinga nebo Charlese Dickense, v roce 1929 prodal, vyinkasoval přes 1,7 milionu dolarů. To byl rekord u individuálního sběratele pro příštích 50 let.\n\n"}
{"id": "1218516", "url": "https://cs.wikipedia.org/wiki?curid=1218516", "title": "Patrícia Mamona", "text": "Patrícia Mamona\n\nPatrícia Mamona ( * 21. listopadu 1988) je portugalská atletka, mistryně Evropy v trojskoku z roku 2016.\n\nV juniorském věku se věnovala skoku do dálky i běhu na 100 metrů překážek, její hlavní disciplínou se posléze stal trojskok. Na evropském šampionátu v roce 2010 v této disciplíně skončila osmá, o dva roky později v Helsinkách vybojovala v trojskoku stříbrnou medaili. Další tři sezóny se na mezinárodních soutěžích na stupně vítězů nedostala (nejblíže k medaili měla na halovém mistrovství světa v Sopotech v roce 2014, kde skončila čtvrtá). Největší úspěch pro ni zatím představuje titul mistryně Evropy z Amsterdamu z července 2016, zároveň si při vítězství vytvořila nový osobní rekord 14,58 m.\n\n"}
{"id": "1218518", "url": "https://cs.wikipedia.org/wiki?curid=1218518", "title": "NAHL 1973/1974", "text": "NAHL 1973/1974\n\nSezóna 1973/1974 byla 1. ročníkem North American Hockey League. Vítězem se stal tým Syracuse Blazers, který porazil ve finále playoff tým Long Island Cougars.\n\n"}
{"id": "1218520", "url": "https://cs.wikipedia.org/wiki?curid=1218520", "title": "Thobbe Englund", "text": "Thobbe Englund\n\nThorbjörn \"Thobbe\" Englund (13. srpna 1979, Luleå, Švédsko) je švédský kytarista, který čtyři roky působil v powermetalové skupině Sabaton. Sabaton opustil 20. srpna 2016 po koncertu na Sabaton Open Air.\n\nEnglund se ke švédským Sabaton připojil na začátku dubna 2012, kdy kapela hledala po rozpadu nové členy. V kapele zastával hrál na kytaru a zpíval doprovodné vokály. V písni \"Gott Mitt Uns\" zpíval při živém vystoupení celou jednu sloku a v roce 2016, během jarního turné, tuto píseň společně s Chrisem Rörlandem odzpíval celou. \n\nNa konci června 2016, necelý měsíc před vydáním nového alba \"The Last Stand\" Sabaton oznámili, že se Englund rozhodl v kapele skončit. Svoje poslední vystoupení odehrál 20. srpna 2016 na festivalu Sabaton Open Air. V kapele ho nahradil kytarista Tommy Johansson.\n\nSvoje první sólové album, \"Influences\", vydal Thobbe v roce 2006. Všechny skladby na tomto albu byly instrumentální. Po devítileté pauze následovalo album \"From the Wilderness\" (2015) a o rok později další album, \"Before the Storm\" (2016).\n\nPo odchodu ze Sabaton se Englund rozhodl pokračovat v hudbě a v únoru 2017 vydal studiové album, které se jmenuje \"Sold My Soul\". Na tomto albu se na rozdíl od jeho předchozích sólových desek, kdy všechny nástroje nahrával sám, podílelo několik dalších muzikantů. Během roku 2018 vydal další studiové album, \"The Draining of Vergelmer\".\n\nThobbe působil také v kapele Star Queen, ve které se jako kytarista podílel na dvou studiových albech a v kapele Winterlong. V té se podílel na čtyřech studiových albech.\n\n\n"}
{"id": "1218521", "url": "https://cs.wikipedia.org/wiki?curid=1218521", "title": "FK Balkany Zorja", "text": "FK Balkany Zorja\n\nFutbolnyj klub Balkany Zorja (ukrajinsky: Футбольний клуб «Балкани» Зоря) je ukrajinský fotbalový klub sídlící ve vesnici Zorja v Saratském rajónu. Klub byl založen v roce 2007.\n\nSvé domácí zápasy odehrává na stadionu B. J. Tropancja s kapacitou 1 600 diváků.\n\nZdroj: \n\n\nZdroj: \n\n"}
{"id": "1218523", "url": "https://cs.wikipedia.org/wiki?curid=1218523", "title": "FK Ruch Vynnyky", "text": "FK Ruch Vynnyky\n\nFutbolnyj klub Ruch Vynnyky (ukrajinsky: Футбольний клуб «Рух» Винники) je ukrajinský fotbalový klub sídlící ve městě Vynnyky. Klub byl založen v roce 2003.\n\nSvé domácí zápasy odehrává na stadionu Bogdana Markevyča.\n\nZdroj: \n\n"}
{"id": "1218524", "url": "https://cs.wikipedia.org/wiki?curid=1218524", "title": "Plážový volejbal na Letních olympijských hrách 2016", "text": "Plážový volejbal na Letních olympijských hrách 2016\n\nPlážový volejbal na Letních olympijských hrách 2016 v Riu de Janeiro se konal od 6. srpna do 19. srpna. \n\nV základní části je 24 párů rozděleno do šesti skupin po čtyřech, kde se jednou utkal každý s každým. Dvě nejlepší dvojice z každé skupiny a dva nejlepší páry na třetích místech postupují přímo do osmifinále. O poslední dvě místa v osmifinále se utkají zbylé týmy na třetích místech. Soutěž bude dále pokračovat vyřazovací částí, neúspěšní semifinalisté se utkají o bronz. \nPořadatelská země měla předem zajištěno jedno místo. Dále se kvalifikovalo dalších 16 nejlepších párů podle žebříčku FIVB a vítězové jednotlivých kontinentálních pohárů. O poslední dvě místa se utkaly všechny druhé a třetí dvojice z každého kontinentálního poháru a to 6. - 10. června v Soči. Každá země mohla nasadit nejvýše dva páry.\n"}
{"id": "1218525", "url": "https://cs.wikipedia.org/wiki?curid=1218525", "title": "Řád koruny (Belgie)", "text": "Řád koruny (Belgie)\n\nŘád koruny (francouzsky: \"Ordre de la Couronne\", nizozemsky: \"Kroonorde\") je vyznamenání Belgického království založené 15. října 1897, králem Leopoldem II., v jeho funkci vládce Svobodného státu Kongo.\n\nUděluje se za služby prokázané belgickému státu, zejména za zásluhy ve veřejném sektoru.\n\nUděluje se v pěti třídách plus dvě palmy a tři medaile.\n\nOdznak řádu je bílý smaltovaný Maltézský kříž s rovnými paprsky. Pro třídu rytíře je proveden v stříbrné barvě a pro vyšší třídy ve zlaté. Na lícové straně medailonku, má zlatou korunu na modrém smaltovaném pozadí. Na druhé strany kruhu je zobrazen monogram \"L\" (král Leopold II.), který leží na také na modrém smaltovaném pozadí. Odznak je zavěšen ze zeleném smaltovaném věnečku z vavřínových a dubových listů.\n\nPlaketa pro velkokříž má stříbrnou pěticípou hvězdu se zlatými paprsky. Pro velkodůstojníka má tvar Maltézského kříže se zlatými paprsky.\n\nMedaile ve třech provedeních má podobu královské koruny na stuze. Líc je jemně žebrovaný s perličkami uprostřed. Okolo koruny je motto \"Travail et Progrès\" (Práce a pokrok).\n\nStuha řádu je obvykle kaštanové barvy.\n\nŘád koruny je zhruba rovnocenný s následujícími řády jiných států:\n"}
{"id": "1218527", "url": "https://cs.wikipedia.org/wiki?curid=1218527", "title": "FK Sudnobudivnyk Mykolajiv", "text": "FK Sudnobudivnyk Mykolajiv\n\nFutbolnyj klub Sudnobudivnyk Mykolajiv (ukrajinsky: Футбольний клуб «Суднобудівник» Миколаїв) je ukrajinský fotbalový klub sídlící ve městě Mykolajiv. Klub byl založen v roce 2016.\n\nSvé domácí zápasy odehrává na centrálním městským stadionu s kapacitou 16 700 diváků.\n\nZdroj: \n\n"}
{"id": "1218529", "url": "https://cs.wikipedia.org/wiki?curid=1218529", "title": "Řád koruny krále Zvonimira", "text": "Řád koruny krále Zvonimira\n\nŘád koruny krále Zvonimira (chorvatsky: \"Red krune kralja Zvonimira\") byl řád udělovaný Nezávislým státem Chorvatsko. Založen byl 15. května 1941 Ante Pavelićem za zásluhy. Nositelé vyšších tříd nosili titul rytíře.\n\n\n\n\n\n"}
{"id": "1218530", "url": "https://cs.wikipedia.org/wiki?curid=1218530", "title": "Skoky do vody na Letních olympijských hrách 2016", "text": "Skoky do vody na Letních olympijských hrách 2016\n\nSkoky do vody na Letních olympijských hrách 2016 v Riu de Janeiro proběhly od 7. srpna do 20. srpna. \n"}
{"id": "1218531", "url": "https://cs.wikipedia.org/wiki?curid=1218531", "title": "FK Teplovyk Ivano-Frankivsk", "text": "FK Teplovyk Ivano-Frankivsk\n\nFutbolnyj klub Teplovyk Ivano-Frankivsk (ukrajinsky: Футбольний клуб «Тепловик» Івано-Франківськ) je ukrajinský fotbalový klub sídlící ve městě Ivano-Frankivsk. Klub byl založen v roce 1998.\n\nSvé domácí zápasy odehrává na stadionu Ruch s kapacitou 6 500 diváků.\n\nZdroj: \n\n"}
{"id": "1218532", "url": "https://cs.wikipedia.org/wiki?curid=1218532", "title": "Expeditors International", "text": "Expeditors International\n\nExpeditors International nebo zkráceně jen Expeditors je globální logistická společnost se sídlem v Seattlu v americkém státě Washington. Kromě letecké a námořní přepravy, také nabízí distribuční, pojišťovací a logistické služby. \n\nV roce 2015 měla pobočky v 250 zemích po celém světě s mezinárodními ředitelstvími v Londýně, Dubaji, Šanghaji a Singapuru.\n\n"}
{"id": "1218537", "url": "https://cs.wikipedia.org/wiki?curid=1218537", "title": "NAHL 1974/1975", "text": "NAHL 1974/1975\n\nSezóna 1974/1975 byla 2. ročníkem North American Hockey League. Vítězem základní části se stal podruhé tým Syracuse Blazers. Celkový vítěz se stal tým Johnstown Jets, který porazil ve finále playoff tým Broome County Dusters.\n\n"}
{"id": "1218539", "url": "https://cs.wikipedia.org/wiki?curid=1218539", "title": "FK Žemčužyna Oděsa", "text": "FK Žemčužyna Oděsa\n\nFutbolnyj klub Žemčužyna Oděsa (ukrajinsky: Футбольний клуб «Жемчужина» Одеса) je ukrajinský fotbalový klub sídlící v přístavním městě Oděsa. Klub byl založen v roce 2013.\n\nSvé domácí zápasy odehrává na stadionu Spartak s kapacitou 4 800 diváků.\n\nZdroj: \n\n"}
{"id": "1218541", "url": "https://cs.wikipedia.org/wiki?curid=1218541", "title": "Jiří Mrázek (malíř)", "text": "Jiří Mrázek (malíř)\n\nJiří Mrázek (22. dubna 1920 Praha – 2. března 2008 Praha) byl český malíř, textilní výtvarník a grafik. \n\nJiří Mrázek navštěvoval reálné gymnasium v Praze na Smetance, kde vyučoval Pravoslav Kotík. Jiný zdroj uvádí reálné gymnasium v Kladně, kde v té době působil jako pedagog František Viktor Mokrý. Po absolvování gymnasia se ucházel o studium na Akademii výtvarných umění u prof. Willyho Nowaka, ale nebyl přijat. Po uzavření vysokých škol na počátku německé okupace (1939) navštěvoval Keramickou školu (1939–1940) a poté byl v letech 1940-1941 studentem Ukrajinské akademie v Praze u prof. Ivana Kulce. V letech 1942–1943 pokračoval ve studiu na Státní grafické škole u prof. Zdeňka Balaše. Školu v té době navštěvovali také Adriena Šimotová a Jiří Šindler. \n\nRoku 1943 složil zkoušky na Uměleckoprůmyslovou školu a seznámil se se svou pozdější ženou, Daisy Troníčkovou. Škola byla v témže roce uzavřena a mladí manželé strávili čas do konce války v Březině na Moravě. Po skončení války vystudoval v letech 1945–1949 Vysokou školu uměleckoprůmyslovou u profesora Josefa Kaplického Jeho spolužáky byli Adriena Šimotová, Jiří John a Jiří Šindler. Spolupracoval s arch. Jaroslavem Čermákem (1943-1953), pro kterého navrhoval užité umění do církevních staveb. Po absolvování vojenské služby pracoval v letech 1950–1967 jako textilní návrhář v Textilní tvorbě (od roku 1959 Ústav bytové a oděvní kultury, ÚBOK). Od roku 1959 samostatně vystavoval (Alšova síň UB).\n\nPatřil do okruhu umělců, kteří se podíleli na přípravě Světové výstavy Expo 58 v Bruselu, kde Československo sklidilo nejvyšší ocenění. Počátkem 60. let byl zakládajícím členem skupiny UB 12 a vystavoval s ní do roku 1967. V roce 1964 mohl Mrázek poprvé vystavit své obrazy ve Špálově galerii v Praze. Tam jej objevil sběratel umění Lee Freeman z Chicaga, který ho zbavil existenčních starostí a umožnil, aby se Mrázek nadále věnoval volné tvorbě. Díky Jiřímu Mrázkovi, který ho vodil do ateliérů dalších umělců v Praze, vytvořil Lee Freeman během let významnou soukromou sbírku českého moderního umění. \n\nDůležité retrospektivní výstavy Jiřího Mrázka uspořádaly Galerie umění Karlovy Vary (1988), GVU v Chebu (1989), České muzeum výtvarných umění a Galerie Gema (1998), Muzeum Kampa (2007, 2016). Jiří Mrázek žil a pracoval v Praze a zemřel zde 2. března 2008.\n\n\nJiří Mrázek se již před válkou na studentské koleji seznámil s Václavem Boštíkem. Během války se setkávali v Boštíkově ateliéru spolu se sochařem Janem Křížkem a vedli rozhovory o výtvarných problémech. Všichni očekávali vznik nového poválečného slohu a spatřovali východisko z krize moderního umění v návratu k autentickým archaickým zdrojům. Diskutovali teze historika umění Elieho Faura o umění odrážejícím se od duchovního stavu společnosti a předpokládali obrodu nového abstraktního umění z mýtických pravzorů. Z moderních umělců byli Mrázkovi blízcí zejména Paul Klee, Josef Šíma, Gustav Klimt a také přátelé ze skupiny UB 12.\n\nVe druhé polovině 40. let Mrázek vytvořil soubor obrazů a prací na papíře, které mají uzavřený tvar abstraktní figury, ale jejich hlavním výrazovým prvkem jsou dynamické linie a barevnost. Od 50. let, kdy pracoval jako textilní návrhář u profesora Antonína Kybala, kreslil série ornamentálních vzorů a pomocí linie rozvíjel varianty plošných obrazců. V rámci zaměstnání jezdil Mrázek do plenéru, a to zejména do Beskyd a na Benecko v doprovodu Václava Bartovského nebo cestoval s Jiřím Johnem a dalšími přáteli po kraji Českého středohoří. Vnímání krajiny, její členitost a geometrický řád, střídání barev a změny světla byly důležité pro jeho další volnou tvorbu. Mrázkův přechodný návrat k předmětné skutečnosti provázely experimenty, ale hledání nového malířského stylu nakonec vyústilo v transformaci reality, kde dominantní úlohu hraje tlumená barevnost a linie. Mrázkovy obrazy z konce 50. let lze většinou řadit k lyrické abstrakci. Tento výtvarný styl se také vymezoval vůči oficiálnímu umění, ale v kontextu s tehdejším příklonem mladší generace k radikální nebarevné a expresivní materiálové abstrakci může s odstupem vyznívat jako estetizující manýra. \n\nMrázkova abstraktní krajinomalba od 60. let vyústila ve fantaskní krajiny nesoucí zřetelný erotický podtext (cyklus Krajina-žena). Na přelomu 60. a 70. let se proměnil repertoár výtvarných prostředků a jejich skladba, (cykly Okénka, Hemžení, Pyramidy, Mlýny, Dvory). Mrázek pracoval s kontrastem nepravidelnosti přírodních jevů a pevného a pravidelného geometrického řádu a s protikladem plošného a plastického ztvárnění. Opakovaně se vracel k figuraci i tématu krajiny a jak je patrné i z Mrázkových kreseb (Krajinná studie, 1967), důležitá byla pro něj linie a obrys. Zbytek obrazové plochy volně členil geometrickými tvary a barevnými skvrnami malovanými štětcem nebo širokou špachtlí (\"Šárka\", 1976, \"Hladiny\", 1976). \n\nGeometrické rastry se v Mrázkových obrazech objevují od 60. let, ale v 80. letech se stávají rovnocennou nebo dominantní složkou obrazu, která vnáší do plochy řád, vymezuje barvám přísnější ohraničení (\"Okénka\", 1983, \"Hemžení\", 1984) nebo zdůrazňuje vertikalitu (\"Les\" 1981, 1986). Od konce 80. let se vrátil k principu členění plochy kolem centrálního bodu nebo linie a obraz konstruoval jako průniky pravidelných geometrických tvarů. Barva zde slouží k přesnějšímu vymezení překrývajících se linií a má víceméně dekorativní úlohu (\"Mumraj\", 1988, \"Klubko\", 1995). V jeho dílech se v té době objevuje motiv meandru.\n\nPoslední Mrázkovy práce vycházejí z různě uspořádaných čtvercových sítí. Do nich dosadil barvy podle určitých principů tak, aby se shodné barevné tóny doplňovaly nebo vytvářely na základě kontrastu nové soustavy tvarů (\"Křížem krážem\", 2002). Mrázek tak ze zkušenosti předchozí práce s barvou promítl do svých obrazů nový pohled na svět a nekonečné možnosti variací jeho řádu. \n\n\n\n\n"}
{"id": "1218544", "url": "https://cs.wikipedia.org/wiki?curid=1218544", "title": "Jindra Viková", "text": "Jindra Viková\n\nJindra Viková (* 2. února 1946 Praha) je česká sochařka, keramička, malířka, kurátorka a pedagožka.\nJindra Viková pochází z rodiny bankovního úředníka. Oba rodiče i starší sestra Jaroslava byli výtvarně nadaní - matka navrhovala vlastní modely oděvů, otec amatérsky maloval a jeho pozdní díla jsou řazena k Art brut.. Jindra navštěvovala v letech 1960-1964 Střední odbornou výtvarnou školu na Hollarově náměstí v Praze a od roku 1964 studovala na Vysoké škole uměleckoprůmyslové v ateliéru keramiky u prof. Otto Eckerta. Během studia se provdala za elektroinženýra, člena beatnické skupiny a fotografa Pavla Baňku a roku 1969 se jí narodila dcera Markéta. Studia ukončila v roce 1970. Jejich pražský ateliér byl místem setkávání pro přátele z neoficiálního uměleckého prostředí. Počátkem 80. let založila s Pavlem Baňkou a svými přáteli neodadaistický spolek Rozbřesk, který pořádal přednášky, divadelní představení a vlastivědné vycházky.\n\nRoku 1973 byla vybrána do mezinárodní soutěže umělecké keramiky v italské Faenze a následujícího roku měla první samostatnou výstavu v Malé galerii Čs. spisovatele v Praze. Roku 1975 navrhla spolu s Peterem Orieškem svou první realizaci v architektuře. Roku 1981 získala jednu z hlavních cen ve Faenze a o dva roky později se stala členkou prestižní mezinárodní organizace IAC (International Academy of Ceramics). V roce 1984 obdržela zlatou medaili na mezinárodní keramické soutěži ve Faenze a 1986 Grand Prix na Trienále porcelánu v Nyonu a zlatou medaili ve Vallauris. Roku 1985 byla spolu s Pavlem Baňkou pozvána do USA a přednášela na Middlesex County College (New Jersey) a California School of Arts and Crafts (Oackland).\n\nOd roku 1986 se pravidelně zúčastňovala mezinárodních keramických sympozií a výstav. V roce 1988 byla pozvána na 1. mezinárodní keramické symposium do Canberry a pracovala na tamní School of Art. Získala první cenu za keramiku v Bagdádu. V následujícím roce byla zastoupena na rozsáhlé přehlídce současné evropské keramiky v Auxerre, která pak putovala po několika dalších zemích. Pád komunismu oslavila skupina Rozbřesk nastudováním Ódy na radost a jejím provedením o silvestrovské noci 1989 na Václavském náměstí.\n\nV roce 1990 se zúčastnila sympozia v Römhildu a v následujícím roce strávila jako hostující pedagog jeden školní semestr na Art School v Ann Arbor v Michiganu. Spolu s Pavlem Baňkou vystavovala v Jacques Baruch Gallery v Chicagu a samostatně v Galerii L v Hamburku a po 17 letech znovu v Galerii Čs. spisovatele v Praze.\n\nV roce 1992 odjela na pozvání ředitele Clay Studia ve Filadelfii Jimmy Clarka na konferenci americké organizace sochařů a keramiků ENSICA a byla přizvána k účasti na tamější putovní výstavě \"Contemporary East European Ceramic Exhibition\". Později v témže roce se zúčastnila sympozia kostního porcelánu v Kaunasu a dvou výstavních akcí v Anglii. V Čechách byla zastoupena na významné putovní výstavě Sochahlína (Cheb, Praha, Karlovy Vary). Následující rok 1993 strávila z větší části v USA, kde jako hostující pedagog učila po dva semestry v ateliéru keramiky na Ohio University v Athens a strávila dva měsíce v College of Art na Maryland Institute. V roce 1994 byla jmenována generální komisařkou soutěže a kurátorkou výstavy Fletcher Challenge Ceramics Award v Aucklandu. V následujícím roce vedla workshop na Universitě v Canbeře a o rok později keramický program zahraničního semestru University Ohio v Praze.\n\nRok 1997 byl pro Jindru Vikovou významný v osobním i profesním životě. Její dcera Markéta Baňková ukončila studia AVU a Jindra spolu s manželem odjeli na šestiměsíční rezidenční pobyt v Sitka Center for Art and Ecology v Oregonu, který významně ovlivnil další tvorbu obou umělců. Zde se spřátelila se sochařem a zakladatelem centra Frankem Boydenemm a vytvořila sérii velkých keramických bust pro výstavu v Portlandu.\n\nPo roce 1998 se Jindra Viková zúčastnila zahraničních sympozií v Turecku (1998), Dánsku a Polsku (2000), Itálii a Slovensku (2001), Turecku a Polsku (2002), Rakousku (2005), Polsku (2007) a opakovaně v německém Deidesheimu (2007, 2009, 2010). Několikrát přednášela na universitách v USA (Art University Salem, Oregon, 1998, 2000, Georgia State University, Atlanta, 2000, Santa Anna College of Arts, 2000, Long Island University, 2000 a New York University, New York, 2000, 2002, University of Massachusetts, Darmouth, 2002, Willamette University, Salem, 2005, Pingry School of Art, New Jersey, 2008). Od roku 1990 zasedá v mezinárodních porotách uměleckých soutěží a od roku 2004 je členkou koncilu IAC, kde zastupuje středoevropské a východoevropské země.\n\nDoma vede od roku 2002 dílny keramické tvorby v centru Jarmily Tyrnerové v Kohoutově. V roce 2014 byla kurátorkou výstav galerie Natura v průhonickém zámku a roku 2015 výstavy Pocta Guttfreundovi v Rabasově galerii v Rakovníku.\n\nJindra Viková pracuje s porcelánem a pálenou hlínou jako se sochařským materiálem. Její raná díla jsou prostorové reliéfy a figurální kompozice orámované chromovými konstrukcemi jako malé scénické obrazy (Hra v kostku, 1978). Jemný a inteligentní humor vyprávěných příběhů dobře koresponduje s grafikami Adolfa Borna, se kterým společně vystavovala v síni Umění-Knihy a později v Chrudimi. Jedna z jejích soch - imaginární portrét dívky se zakrytýma očima, byla určena pro nakladatelství Lyra Pragensis (Dekameron, 1979). Důležitou významovou složku v dílech Jindry Vikové hraje malba na glazurách. V sérii reliéfních kachlů z konce 70. let, které tvořily dokonalý pandán k obrazům Petry Orieškové na společné výstavě v Galerii Mladá fronta, dosahuje malbou iluze hlubokého prostoru (Záliv, 1978). Pro obě výtvarnice byl charakteristický také zájem o kočkovité šelmy, pohyb a detaily jejich anatomie (Průnik, 1979). Současně s objekty, zachycujícími příběh, vznikla série metaforických situací s variacemi gest lidských rukou (Hry, 1979) a cyklus reliéfů z polského keramického sympozia, které uplatnily kontrast hladkých porcelánových trubic s malovaným pozadím a předznamenaly pozdější reliéfní asambláže (Pokus o spoutání živlů, 1978).\n\nInklinace autorky k figuraci musela nutně reflektovat dobové vlivy tzv. Nové figurace, doteky s pop artem a komerčním prostředím reklamy a módních časopisů. V jejím případě byla stejně důležitá také osobní zkušenost s renesančním uměním, které poznala roku 1969 na svatební cestě v Itálii. Od počátku 80. let používala Jindra Viková tenké plátky porcelánu, z nichž vyřezávala siluety lidských hlav a viditelnými oporami ze stejného materiálu z nich vytvořila třírozměrné objekty. Iluzivní modelaci tváře doplňují abstraktní kresby litými barevnými glazurami v nízkém reliéfu. Za jedno z prvních děl, které zakoupilo do sbírky muzeum ve Faenze (Rozhovor, 1981) obdržela ocenění na tamní mezinárodní přehlídce. Jindra Viková pak tento originální výtvarný počin, který se vzápětí stal její \"značkou\" a proslavil ji, rozvinula do celé série převážně ženských porcelánových hlav (Florencie, 1981). V 80. letech se stala mezinárodně známou keramičkou, která sklízela ocenění na prestižních přehlídkách. Pro tvorbu Jindry Vikové je kromě přirozené ženské jemnosti a citlivosti a někdy až manýrizujícího estetismu charakteristická také druhá poloha, která pomocí nejrůznějších výtvarných prostředků dodává jejím sochám expresivní výraz (Anonym, 1987) nebo prvky hravé absurdity. Takové sochy začala vytvářet během svého pracovního pobytu v Canbeře, kdy na čas opustila figuraci a vrátila se ke klasickým dutým tvarům v cyklu Nádoby, které ovšem záměrně podrobila destrukci a změnila v symboly neužitečnosti (Marnost, 1989). Na ně navázala sérií rozměrnějších plastik, k jejichž sestavení využila příležitosti pracovat s cihlářskými formami během sympozia v německém Römhildu (Lassie, 1989) a následujícím souborem figurálních objektů kombinujících hlínu, dřevo a kov (série Vztahy, 1989-1992). Kovové dráty vytvářejí kolem hmotných porcelánových soch kresbu v prostoru (Vymezení, 1988) a předznamenávají pozdější období její tvorby, kdy místo keramických materiálů užívala drátěných siluet (Siluety, 1999-2004).\n\nV souvislosti s přehodnocením dosavadní tvorby a potřebou nalézt a osvojit si nové zdroje inspirace je pro tvorbu Jindry Vikové na počátku 90. let příznačný posun k monumentalitě, expresivitě tvarů a abstrakci. K působivosti vytvářených objektů, které často nesou symbolické označení Totem (1990), přispívá využití přírodních vlastností keramických materiálů a tmavé glazury. Jako zpětný pohled na vlastní tvorbu i zpráva o stavu světa vyznívají její expresivní reliéfní keramické koláže (Nálezy, 1992), stylizovaný autoportrét (\"Tabula rasa\") v šamotové hlíně (1992) a série komorních plastik reflektující mezilidské vztahy (cyklus Vztahy, 1989-1992). Novou fázi její tvorby předznamenal pobyt v litevském Kaunasu, kde měla možnost pracovat s jemným a tvárným kostním porcelánem. Ten dovoluje vytvořit tenké až průsvitné tvary a jejich konfrontaci s umělým světlem (Čekání na světlo, 1992). Později využila optické vlastnosti i křehkost tohoto materiálu v kombinaci s malbou a fotografií pro své komorní reliéfy (Fragmenty, 2009).\n\nZa pobytu v USA se Jindra Viková vrátila k figurálním plastikám v kamenině. V následujícím období vznikly skupiny ženských postav, které na sebe berou částečně zvířecí podobu (Rozhovor, 1993). Třebaže jejich fyzická dvojznačnost vyhlíží přirozeně a nenásilně, působí na diváka tajemně a evokují mystický snový svět, který lze jen tušit. Polopostavy a busty v životní velikosti, které Viková tvoří v 90. letech, alegoricky znázorňující lidský úděl (S břevnem, 1994, Kdo jsem?, 1997, Radost, 1997) a postupně vedou k meditativnější poloze, jejímž výsledkem byla rovněž socha pro niku v Loretánské ulici v Praze (Sv.Jan Nepomucký, 1995).\n\nV různých obdobích tvorby se Viková zabývá komorní plastikou a reflektuje tak aktuální životní situace a pocity. Na počátku 80.let to byla užitá keramika ve formě figurálních dóz (Dózy, 1982), kolem roku 2000 cyklus drobných figurálních plastik nazvaný Množení (2000-2001), Hledání úkrytu (2001), Masky (2002), později hry s keramickými písmeny na téma Láska (2004). Odlehčený humor v cyklu Brouci nalezl vyjádření v drobné keramice kombinované s kovem, v kresbách a grafice (2006-2007).\n\nKoláže tvoří Viková s přestávkami od roku 1997 (Vstříc osudu) a jejich prostřednictvím mapuje závažnější témata (Střet kultur, 2002, Dějiny jinak, 1996- 2002), včetně náboženské ikonografie (Snímání, 2008) nebo vyrovnání člověka s vlastní smrtelností (Je později, než si myslíš, 2009). Některými navazuje na své předchozí práce s porcelánovými siluetami (Siluety se světlem, 2008), jiné konfrontují lidský a zvířecí svět (Levhart s plavkyní, 2005).\n\nFotogramy někdy volně tematicky navazují na starší keramické soubory (Hry, 1979) a zachycují např. stínohru rukou (Hry, 2002). V případě cyklu fotogramů Embrya (1992) je podobné téma později zpracováno v cyklu keramických figur (Hledání úkrytu, 2001) nebo závěsného obrazu (2002). Fotogramy tváří (Pocity, 2003) mají paralelu v cyklu porcelánových asambláží (Tváře a fragmenty, 2007).\n\nReliéfní asambláže Viková netvoří systematicky a jejich témata nesou jistý prvek nahodilosti, přesto mohou nést silnou výpověď (Nevinnost, 1996, 2002, 2006), Duše opouští tělo (1993), Kafka (2008). Cyklus Ruce (2008) kombinuje vosk, plast a fotogram na plechu a svou zprostředkovanou tělesností připomíná díla Kmentové a Aliny Szapocznikov , ve skutečnosti je ale záznamem ženské snahy o kosmetické zkrášlení a neusiluje o expresivitu nebo drastičnost.\n\nJindra Viková vystavuje pravidelně od roku 1974. Podrobný přehled autorských a skupinových výstav viz abART: \n\n"}
{"id": "1218546", "url": "https://cs.wikipedia.org/wiki?curid=1218546", "title": "Memoriál Ivana Hlinky 2016", "text": "Memoriál Ivana Hlinky 2016\n\n26. a od roku 2004 12. ročník Memoriálu Ivana Hlinky 2016 (dříve také známý jako Světový pohár juniorů do 18 let) se konal od 8. do 13. srpna 2016 v české Břeclavi (Zimní stadion města Břeclavi) a ve slovenské Bratislavě (Zimní stadion Ondreje Nepely).\n\nPoprvé v historii tohoto turnaje zvítězil tým Česka, který ve finále porazil výběr USA po výsledku 4:3.\n\n\"Všechny časy zápasů jsou uvedeny ve středoevropském letním čase (SELČ).\"\n\n\"Všechny časy zápasů jsou uvedeny ve středoevropském letním čase (SELČ).\"\n\n\"Všechny časy zápasů jsou uvedeny ve středoevropském letním čase (SELČ).\"\n\n\"Všechny časy zápasů jsou uvedeny ve středoevropském letním čase (SELČ).\"\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPrůběžné pořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40% hrací doby za svůj tým.\n\n\"Záp. = Odchytané zápasy; Čas = Čas na ledě (minuty); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\n\n"}
{"id": "1218548", "url": "https://cs.wikipedia.org/wiki?curid=1218548", "title": "Košátky (zámek)", "text": "Košátky (zámek)\n\nZámek Košátky se nalézá poblíž železniční zastávky na okraji obce Košátky. \n\nPůvodní tvrz v první polovině 15. století přestavěl Jan Košátecký z Veitmile v gotickém slohu, z jeho stavby se dochovala mohutná hranolová věž. Koncem 15. století tvrz získali páni z Kolovrat. Ti ve druhé polovině 16. století přistavěli boční renesanční křídlo s figurálními sgrafity a později barokní křídlo. Kolem objektu je zachován původní vodní příkop. V držení Kolovratů byl zámek až do ukončení pozemkové reformy v letech 1923-24, kdy se po okleštění majetku rozhodl panství Košátky se dvory Dolní Slivno a Horní Slivno prodat.\n\nPozemková reforma byla na velkostatku Košátky (Kojovice, Řivno a Košátky, Horní a Dolní Slivno) Alexandra Kolovrat-Krakovského zahájena v roce 1921. Přídělové řízení na dvorech Košátky, Slivno Dolní, Slivno Horní, ležící svými pozemky v kat. obcích Slivno Dolní, Slivno Horní, Košátky Staré, soud. okresu Nové Benátky a polit. okresu Mladá Boleslav, o celkové výměře 531 ha, bylo ukončeno 10. března 1924 a vedl jej přídělový komisař Státního pozemkového úřadu v Ml. Boleslavi II. Zbytkový statek Kojovice o rozloze 35 ha byl prodán za přídělovou cenu 190.000,- Kč Josefu Manželovi a zbytkový statek Řivno (nyní Hřivno) o rozloze 19 ha za cenu 180.000,- Kč Václavu Manželovi.\n\nPo parcelaci velkostatku v roce 1924 se Alexander Kolovrat-Krakovský rozhodl panství, které Kolovratům patřilo od roku 1804 (soud. odhad 381 657 zl. 45,5 kr.) prodat. V červenci 1924 celé panství Košátky odkoupil za 2 800 000,- Kč Otakar Čapek, velkostatkář v Dolním Slivně, inž. Arnošt Čapek, spolumajitel velkostatku, a jejich otec inž. dr. Ot. Čapek, zemědělec. V roce 1937 byla na panství Košátky uvalena exekuční dražba.\n\nVelkostatek Košátky se dražil 30. června 1938 jako celek, a to ve výměře 810 ha (z toho 533 ha lesa). Odhadní cena celku činila 10 608 615,- Kč, vadium 1 060 862,- Kč, nejnižší podání 7 072 410,- Kč. Po dražení tohoto celku byly prodávány dražené nemovitosti jakož tři samostatné hospodářské celky, a to:\n\nPříklep měl být udělen nejvyšší nabídce a udělení příklepu podléhalo schválení ministerstva zemědělství (Karel Novotný, ředitel, Praha II., Havlíčkovo nám. 24). Nejvyšší podání učinila rodina továrníka Weisse (Anna, Hana, Arnošt a Robert Weiss) z Králova Dvora a to 7,5 mil. Kč. Vrchní správou statku pověřili Bohumila Proška. Továrník Weiss nechal sešlý zámek a hospodářské budovy opravit. Bratři Čapkové se odstěhovali počátkem roku 1939 do Prahy. V roce 1940 převzal vrchní velení na velkostatku Němec J. Sprongl, který pro neposlušnost a nepřátelský postoj správce B. Proška zbavil s okamžitou platností služby vrchního správce. Novým správcem se stal R. Weniger. V letech 1940-42 prováděla německá vnucená správa přestavby zámku i hospodářských budov. V roce 1945 byl konfiskován. Je chráněn jako kulturní památka České republiky.\n\nNa tomto zámku zemřela roku 1934 německy píšící spisovatelka Ossip Schubin a její sestra, malířka a designérka skla Marie Louisa Kirschnerová.\n"}
{"id": "1218550", "url": "https://cs.wikipedia.org/wiki?curid=1218550", "title": "Savvatij (Vrabec)", "text": "Savvatij (Vrabec)\n\nSavvatij, Саватій, občanským jménem Antonín Jindřich Vrabec (3. února 1880 Žižkov – 14. prosince 1959 Praha) byl českým biskupem konstantinopolské pravoslavné církve a arcibiskupem pražským a celého Československa.\n\nJeho Blaženost Savvatij se narodil 3. února 1880 v rodině hodinářského mistra na Žižkově, tehdy poblíž Prahy. Po dokončení technické reálné školy v Karlíně (?) odcestoval v roce 1900 do Carského Ruska, kde nastoupil studium v Ufinském duchovním semináři.\n\nV únoru 1902 byl postřižen na mnicha a přijal jméno Savvatij (strř. Σαββάτιος). Později v témže roce byl vysvěcen na diákona a v dubnu roku 1907 na kněze. V červnu 1907 absolvoval Kyjevskou duchovní akademii, kde získal titul kandidát bohosloví. V září roku 1907 se stal hlavním duchovním pro Volyňské české věřící. Od roku 1909 vyučoval v duchovním semináři v ukrajinském Klevani. V roce 1911 se na téže škole stal rektorem a igumenem a v roce 1914 archimandritou.\n\nV době první světové války sloužil jako misionář v českém pozemním vojsku na Volyni. V roce 1919 se stal správcem monastýru v Melcích, v roce 1920 administrátorem Kovelského rajonu a rektorem Chełmského duchovního semináře.\n\nPo 14 letech duchovní činnosti na Volyni 30. října 1921 odcestoval natrvalo do Prahy. Poté co v roce 1903 založil svaz „Pravoslavná beseda“ (\"uk. Православна беседа\"), po válce organizoval nepolitické sdružení „Československý pravoslavný svaz“ (\"Чехословацкое общество православных\"), jehož cílem bylo založení samostatné pravoslavné církve v Československu. Tento svaz 15. června 1922 zvolil správce a biskupa, ačkoli k tomu nebyl oprávněn, a ministerstvo tuto volbu potvrdilo (30. srpna 1922). Toto \"Чешское ортодоксальное религиозное общество\" se obrátilo na dva pravoslavné patriarchy, srbského Dimitrije a konstantinopolského Melétia IV. s prosbou vysvětit Savvatije na biskupa. Nedočkalo se však žádné odpovědi. Srbská církev čekala na výsledek vývoje situace uvnitř národní Československé církve husitské, která 25. září 1921 se souhlasem srbské církve vysvětila na biskupa Gorazda II. (Pavlíka). Savvatij po nějaké době odcestoval do Konstantinopole, a tam jej 4. března 1923, patriarcha Meletij IV. vysvětil na biskupa a arcibiskupa pražského a celého Československa. Jako arcibiskup musel spravovat tři eparchie: pražskou, marišskou a zakarpatskou. Srbský partriarcha Dimitrij poslal Meletijovi depeši s varováním o možném rozkolu českého pravoslaví.\n\nZa nacistické okupace strávil Savvatij tři roky (1942—1945) v koncentračním táboře Dachau, avšak ani po návratu do Prahy mu nebylo umožněno vykonávat duchovní službu. Za nové okupace Československa v roce 1948 se vzdal všech církevních hodnosti ve prospěch ruského arcibiskupa Jelefterije.\n\nSavvatij zemřel 14. prosince 1959 v Praze. Jeho pohřeb sloužil pražský metropolita Ján (Kuchtin). Pochován byl v pravoslavné sekci na Olšanském hřbitově v Praze.\n\n\n"}
{"id": "1218555", "url": "https://cs.wikipedia.org/wiki?curid=1218555", "title": "Per Petterson", "text": "Per Petterson\n\nPer Petterson (* 18. července 1952 Oslo) je současný norský spisovatel a prozaik, nositel mnoha literárních cen.\n\nJe vyučený knihovník, původně pracoval jako knihkupec, překladatel a literární kritik; byl hlavním nákupčím v knihkupectví Tronsmo v Oslu. Literárně debutoval v roce 1987 sbírkou povídek, později napsal několik románů a jednu sbírku esejí. V roce 1990 ztratil několik členů své rodiny, kteří zemřeli při požáru trajektu Scandinavian Star; tato tragédie ovlivnila také jeho pozdější tvorbu a je například tématem románu \"I kjølvannet\" (2000).\n\nK jeho nejvýznamnějším dílům patří romány \"Na Sibiř\" (1996), \"Jít krást koně\" (2003) a \"Proklínám řeku času\" (2006). Každá z těchto knih získala několik literárních cen; za knihu \"Na Sibiř\" byl Petterson nominován na Literární cenu Severské rady a za román \"Proklínám řeku času\" tuto cenu v roce 2009 získal.\n\nJeho knihy byly přeloženy do přibližně padesáti jazyků. Petterson je v současnosti spisovatelem na plný úvazek. Žije na statku v lese poblíž švédských hranic; přibližně 100 km jihovýchodně od Osla.\n\n\n"}
{"id": "1218557", "url": "https://cs.wikipedia.org/wiki?curid=1218557", "title": "Mahá Vatčirálongkón", "text": "Mahá Vatčirálongkón\n\nMahá Vatčirálongkón Bodindradebajavarangkun (thajsky: มหาวชิราลงกรณ; rtgs: Mahawachiralongkon; narozen 28. července 1952, Bangkok) je pod jménem Ráma X. od 13. října 2016 desátým králem Thajska z dynastie Čakrí. Mahá Vatčirálongkón je jediný syn thajského krále Pchúmipchona Adunjadéta (Ráma IX.) a jeho ženy královny Sirikit.\n\nPřed nástupem na trůn byl Vatčirálongkón od roku 1972 thajským korunním princem (a prvním následníkem trůnu). Korunním princem nadále zůstává i přes smrt svého otce a krále Pchúmipchona Adunjadéta dne 13. října 2016, odložení termínu nástupu na trůn zdůvodnil potřebou truchlit za zesnulého otce. Do jeho skutečného nástupu 1. prosince 2016 vládl zemi jako regent generál Prem Tinsulanonda (předseda královské rady).\n\n3. ledna 1977 se korunní princ oženil s Soamsawali Kitiyakara (*1957), která byla jeho příbuznou z matčiny strany. Pár měl pouze jedinou dceru. Na konci sedmdesátých let začal Vajiralongkorn žít s herečkou Yuvadhida Polpraserth s níž měl 5 potomků. Manželství s princeznou Soamsawali bylo rozvedeno až v roce 1991, jelikož Soamsawali se dlouho nechtěla rozvést. Soamsawali i její dcera jsou nadále součástí královské rodiny.\n\n\nPo rozvodu s princeznou Soamsawali se Vajiralongkornovou druhou manželkou stala v únoru 1994 Yuvadhida Polpraserth (*1962), se kterou udržoval vztah již od sedmdesátých let. Pár měl pět potomků: čtyři syny a jedinou dceru. Všichni potomci se narodili před sňatkem rodičů. Po roztržce v roce 1996 odjela princezna Yuvadhida s dětmi do Británie. Princ poté unesl svou dceru z tohoto manželství zpět do Thajska. Synové z tohoto manželství byli korunním princem po rozvodu zavrženi a žijí s matkou v USA.\n\n\nPotřetí se korunní princ oženil 10. února 2001 se Srirasmi Suwadee (*1971). Pár spolu má jediného syna. Až po narození syna byl Srirasmi udělen titul princezny. Několik let žil pár odděleně, než došlo k rozvodu v roce 2014 v souvislosti s korupcí v její rodině.\n\n"}
{"id": "1218560", "url": "https://cs.wikipedia.org/wiki?curid=1218560", "title": "Antek Smykiewicz", "text": "Antek Smykiewicz\n\nAntek Smykiewicz, vlastním jménem Antoni Smykiewicz (12. červenec 1987 Varšava, Mazovské vojvodství, Polsko) je polský zpěvák a skladatel. Na polský hudební trh vstoupil hitem „Pomimo burz“.\n\nSvou kariéru započal v roce 2010 jako zpěvák v kapele \"Ściana Wschodnia\", kterou také spoluzaložil. Ve stejném roce vyhrál celostátní festival \"III Karaoke MAXXX Festiwal\", který se konal v Opolích organizovaný rozhlasovou stanice RMF Maxxx.\n\nV roce 2011 se zúčastnil první řady soutěže The Voice of Poland, ve které se zařadil do týmu Andrzeje Piaseczného. Zpěvák se dostal do finále, ve kterém obsadil druhé místo. O tři roky později se zúčastnil 7. ročník talentové show \"Must Be the Music. Tylko muzyka\", kde se dostal do semifinále.\n\nNa podzim roku 2014 zpěvák podepsal nahrávací smlouvu s Universal Music Polska. V roce 2015 vydal svůj debutový singl „Pomimo burz”, který napsal a složil Marek Kościkiewicz. Píseň se stala hitem a vyšplhala se na 1. místo v žebříčku AirPlay nejhranějších písní polských rádií. Kromě toho píseň získala v Polsku čtyřnásobné platinové certifikace za prodej více než 80 000 kopií.\n\nDne 31. prosince byl jedním z umělců, kteří vystoupili během silvestrovského koncertu v Krakově, který organizovala stanice TVN. Na počátku roku 2016 měl premiéru jeho druhý singl „Limit szans”, který byl vytvořen ve spolupráci se samotným zpěvákem (text) s Przemysławem Pukiem (hudba) a Sarsou (text a hudba). Kompozice se umístila nejvýše na 21. místě v žebříčku AirPlay.\n\nDne 6. května vyšlo jeho debutové studiové album Nasz film (Náš film), na které se nacházelo 11 skladeb, na kterých se autorsky podílel samotný zpěvák, ale i zpěvák Sarsa, Mark Kościkiewicz, Ewa Farna a Przemysław Puka.\n\nDne 28. května vystoupil na koncertě Rádiový hit roku v průběhu druhého dne festivalu Polsat SuperHit Festiwal, kde zazpíval singl „Pomimo burz”. Ten se zařadil mezi jedny z nejčastěji vysílaných písní v polských rozhlasových stanicích v předchozím roce. Se stejnou písní se na začátku června zúčastnil soutěže Debiuty, který se konal v rámci 53. Národního festivalu polské písně v Opole.\n\nAntek Smykiewicz se narodil 12. července 1987 ve Varšavě. Má devět sourozenců. Vystudoval hudební školu se zaměřením na akordeon.\n\n"}
{"id": "1218561", "url": "https://cs.wikipedia.org/wiki?curid=1218561", "title": "Emanuel Václav Krakowský z Kolowrat", "text": "Emanuel Václav Krakowský z Kolowrat\n\nEmanuel Václav hrabě Krakowský z Kolowrat (26. prosinec 1700, Praha – 14. červen 1769) byl příslušník krakovské větve šlechtického rodu Kolovratů a 51. český velkopřevor řádu Maltézských rytířů (1754–1769).\n\nNarodil se 26. prosince 1700 v Praze jako sedmý syn a poslední z 10 potomků hrabětě Maxmiliána Norberta Krakowského z Kolowrat (pokřtěn 14. června 1660 Praha - 25. březen 1721), který byl komořím, skutečným tajným radou, prezidentem vrchního apelačního soudu v Čechách (1700–1704), nejvyšším zemským komořím v Čechách (1704–1721), rytířem řádu Zlatého rouna a majitelem statků Týnec, Běšiny, Srbice, Dešenice, Janovice, Královský Hvozd, Petrovice, Dobrá Voda, Horní Krušec, a Hořejší Těšov. Jeho matkou byla Marie Barbora hraběnka z Wrbna a Freudenthalu (1666–1712).\n\nSvými rodiči byl určen pro řád Maltézských rytířů již ve věku 3 let. Jeho studia byla zaměřena na státovědu a vojenství. Dostalo se mu také výjimečného jazykového vzdělání, hovořil německy, francouzsky, italsky a španělsky a dorozuměl se česky, polsky a rusky. V 17 letech vstoupil do řádu a v roce 1731 stal se komturem a 3. uživatelem rodové řádové komendy Corporia Christi (Těla Kristova) ve Vratislavi a v Losiowě, která byla v roce 1690 dědičně svěřena rodu Kolovratů (drželi ji až do jejího zrušení v roce 1839). V tzv. rodinných komendách, commenda iuris patronatus, mají přede všemi ostatními členy řádu výluční právo členové rodiny, pro niž byly zřízeny.\n\nPak pobýval několik let na Maltě. V roce 1738 byl jmenován viceadmirálem maltézského řádového loďstva a byl těžce raněn v bitvě s Turky. Emanuel Václav se musel stát oblíbencem velmistra řádu Fra Manuela Pinty de Fonseca (1741–1773), neboť jej velmistr povýšil do hodnosti velkého bailiva a přidělil mu uherské převorství.\n\nKdyž 5. července 1754 zemřel v řádovém paláci na Malé Straně v Praze český velkopřevor Václav Jáchym hrabě Čejka (Czeyka) z Olbramovic, jmenoval velmistr Pinto 3. října 1754 hraběte Kolowrata novým velkopřevorem s tím, že si smí ponechat kromě rodové vratislavské komendy také komendu Losiów. S tím nakonec vyjádřil svůj souhlas i nový vladař té části Slezska, pruský král Fridrich II. Veliký (1740–1786), ač měl s oběma komendami zpočátku zcela jiné úmysly a plány. Jako velkopřevor Čech, Moravy, Slezska, Polska a Rakouska vládl Emanuel Václav Kajetán vedle Strakonic ještě na statcích komendy Ad S. S. Corpus Christi ve Vratislavi a v Liosówě a byl i komturem ve Striegau a Crossen.\n\nNový český velkopřevor pak opustil Maltu a vrátil se do Čech, aby převzal správu velkopřevorství. Stal se také vyslance řádu u císařského dvora ve Vídni. Jedním z jeho prvních počinů bylo rozšíření kostela Pany Marie Bolestné na Podsrpu u Strakonic, postaveného jeho předchůdcem Čejkou. Poutě k Panně Marii Podsrpenské se tehdy staly velice oblíbenými a paradoxně oslabily návštěvnost jiného řádového poutního místa sv. Jana Křtitele nad Radomyšlí. Tato skutečnost měla dokonce i hospodářské důsledky pro obyvatele Radomyšle, kde nejprve zanikl dosud kvetoucí cech perníkářský a záhy poté i cech plátenický a soukenický. Na druhé straně však mohl díky velkopřevorově munificenci farář v Radomyšli Fra Mathias Mindlent (1762–1768) opravit zpustlou faru a hospodářské zázemí. Na řádových panstvích také zahájil emfyteutický (podle práva dědičného pachtu) prodej dominikálních (panských) pozemků, které se vrchnostenskému hospodaření již nevyplácely, zejména pro berní zatížení.\n\nV roce 1768 byla dokončena přestavba starších renesančních domů na barokní zámek ve Varvažově (14 km severně od Písku), a to na velkopřevorův příkaz, aby pak nové sídlo sloužilo jako residence velkopřevorů a členů řádu. Tomuto účelu sloužil varvažovský zámek až do roku 1847, kdy jej koupil Karel II. kníže ze Schwarzenbergu z orlické sekundogenitury a připojil jej k Čimelicím.\n\nJako důstojník se zúčastnil řady bitev – u Malvic (10. dubna 1741), u Chotusic (17. května 1742) a u Hohenfriedbergu (7. června1745) a pak i dalších bitev v průběhu Sedmileté války. Vyznamenal se zejména ve slavné bitvě u Kolína nad Labem (18. června 1757), kde pruský král Friedrich II. Veliký utrpěl svou první vojenskou porážku. Velkopřevorovo jméno je uvedeno na pomníku bitvu u Křečhoře u Kolína a nejspíše to byl on, kdo dal postavit i Boží muka nedaleko Lošan u silnice do Kolína. Jde o 7 metrů vysoký masivní sloup z cihel a kamene, jímž chtěl poděkovat Bohu za přežití.\n\nVelkopřevor hrabě Kolowrat byl pohřben do hrobky v řádovém kostele sv. Prokopa na Strakonickém hradě.\n\n\n"}
{"id": "1218562", "url": "https://cs.wikipedia.org/wiki?curid=1218562", "title": "Mai Tai", "text": "Mai Tai\n\nMai Tai je alkoholický koktejl, populární zejména ve Spojených státech a podávaný jako letní long drink. Jeho základem je vyzrálý jamajský rum (doporučuje se dávat dva díly tmavého rumu a jeden díl světlého), který se smíchá s Curaçao likérem nebo Cointreau, čerstvě vymačkanou šťávou z limety a mandlovým sirupem orgeat. Vše se protřepe s ledovými kostkami a dozdobí se plátkem ananasu a snítkou máty, pije se brčkem.\n\nNázev nápoje vznikl zkrácením tahitského výrazu „maita'i roa ae“, který znamená „tak dobrý, jako by nebyl z tohoto světa“. O jeho autorství se vede spor: od roku 1944 ho podával Victor Bergeron v baru Trader Vic's v Oaklandu, ale za vynálezce receptu se následně označil restauratér Don the Beachcomber, který ho podle vlastního tvrzení připravil již roku 1933. Obliba koktejlu souvisí s módou restaurací v polynéském stylu v Americe padesátých let, kterým se říkalo Tiki culture, byly vyzdobeny vyřezávanými polynéskými sochami a rákosovými rohožemi, hrála v nich hudba využívající domorodé motivy a pití se v nich podávalo ve skořápkách kokosových ořechů. Mai Tai pomohl zpopularizovat také film \"Blue Hawaii\" s Elvisem Presleym.\n\n\n"}
{"id": "1218569", "url": "https://cs.wikipedia.org/wiki?curid=1218569", "title": "Kerrova–Newmanova metrika", "text": "Kerrova–Newmanova metrika\n\nKerrova-Newmanova metrika je řešení Einsteinových rovnic obecné relativity, které popisuje gravitační pole v okolí nabité rotující hmoty. Toto řešení není příliš užitečné pro popis reálných astrofyzikálních jevů, protože pozorované astronomické objekty nemají znatelný čistý elektrický náboj. Řešení je naopak předmětem zájmu matematiků a fyziků teoretiků. \n\nV roce 1965 našel Ezra T. Newman nové osově souměrné řešení Einsteinových rovnic pro černé díry, které jsou rotující a elektricky nabité. Tento vzorec pro metrický tenzor formula_1 se nazývá Kerrova-Newmanova metrika. Jedná se o zobecnění Kerrovy metriky platící pro rotující nenabitou hmotu, objevené Royem Kerrem v roce 1963. \n\nČtveřici podobných řešení lze shrnout do následující tabulky: \n\nkde Q reprezentuje elektrický náboj a J reprezentuje moment hybnosti.\n\nKerrova-Newmanova metrika popisuje geometrii prostoročasu v okolí rotující hmoty \"M\" s nábojem \"Q\". Formulace této metriky závisí na tom jaké souřadnice a podmínky souřadnic jsou zvoleny. Jeden způsob jak vyjádřit tuto metriku je zapsáním lineárního elementu v určité sadě sférických souřadnic, zvaných také Boyerovy-Lindquistovy souřadnice:\n\nkde souřadnice (\"r\", \"θ\", \"ϕ\") jsou standardní souřadnicový systém a délkové škály:\n\nbyly zavedeny pro stručnost. Zde \"r\" je Schwarzschildův poloměr masivního tělesa v metrech, který se vztahuje k hmotě \"M\" podle\n\nkde \"G\" je gravitační konstanta, a \"r\" je délková škála korespondující s elektrickým nábojem \"Q\" hmoty\n\nkde 1/4π\"ε\" je Coulombova konstanta.\n\nSložky Kerrovy-Newmanovy metriky lze odečítat po jednoduchém algebraickém přeuspořádání:\n\nKerrova-Newmanova metrika lze vyjádřit Kerrově-Schildově formě za použití zvláštního souboru kartézských souřadnic. Tato řešení byla navržena Kerrem a Schildem v roce 1965.\n\nZajímavé je, že k je jednotkový vektor. \"M\" je zde konstantní hmotnost rotujícího objektu, \"Q\" je konstantní náboj rotujího objektu, \"η\" je Minkowského tenzor, a \"a\" je konstantní rotační parametr rotujícího objektu. Má se za to, že vektor formula_13 je směřován podélkladné osy z. Velikost \"r\" není poloměr, ale je spíše přesně definována takto:\n\nVelikost \"r\" se obvykle stává poloměrem\n\nkdyž se rotační parametr \"a\" blíží nule. V této formulaci řešení jsou jednotky vybrány tak, že rychlost světla je rovna jedné (\"c\" = 1). S cílem poskytnout kompletní řešení Einsteinových rovnic, zahrnuje Kerrovo-Newmanovo řešení nejen vzorec pro metrický tenzor, ale také vzorec pro elektromagnetický potenciál:\n\nPro velké vzdálenosti od zdroje (R » a) se tyto rovnice redukují na Reissnerovo-Norströmovo řešení s:\n\nV Kerrově-Schildově formulaci Kerrovy-Newmanovy metriky je determinant metrického tenzoru všude negativní, včetně blízkosti zdroje.\n\nKerrovy-Newmanova metrika je zobecněním dalších exaktních řešení v obecné relativitě:\n\nKerrovo-Newmanovo řešení (s kosmologickou konstantou rovnou nule) je také speciálním případem obecnějších exaktních řešení Einsteinových rovnic.\n\nNewmanův výsledek představuje nejjednodušší stacionární, osově souměrné, asymptoticky ploché řešení Einsteinových rovnic v přítomnosti elektromagnetického pole ve čtyřech dimenzích. Proto je někdy označováno jako elektrovakuové řešení Einsteinových rovnic.\n\nJakýkoli Kerrův-Newmanův zdroj by měl rotační osu srovnanou s osou magnetickou. To je výrazný rozdíl oproti běžně pozorovaným astronomickým tělesům, u nichž existuje podstatný úhel mezi osou rotace a osou magnetickou. \n\nJe-li Kerrův-Newmanův potenciál pokládán za model pro klasický elektron, předvídá že elektron má nejen magnetický dipólový moment, ale rovněž i další multipólové momenty, například elektrický kvadrupólový moment. Tyto ovšem zatím nebyly experimentálně nalezeny. \n\nV G=O limitu je elektromagnetické pole nabitý rotující disk uvnitř kruhu, kde jsou pole nekonečná. Celková polní energie pro tento disk je nekonečná a proto tato G=0 limita neřeší problém nekonečné vlastní energie. \n\nStejně jako Kerrova metrika pro nenabitou rotující hmotu, existuje vnitřní Kerrovo-Newmanovo řešení matematicky, ale pravděpodobně není reprezentativní pro skutečnou metriku realistické rotující černé díry kvůli problémům se stabilitou. Ačkoli jde o zobecnění kerrovy metriky, není toto řešení v astrofyzice pokládáno za příliš významní, jelikož se neočekává, že by realistické černé díry měly znatelný elektrický náboj. \n\nKerrova-Newmanova metrika definuje černou díru s horizontem událostí, jen když je splněn následující vztah: \n\nElektronový moment hybnosti \"a\" a elektrický náboj \"Q\" (vhodně specifikované v geometrizovaných jednotkách) oba překročí svou hmotnost \"M\", přičemž v tomto případě nemá metrika žádný horizont událostí a proto nemůže existovat nic jako elektronová černá díra, ale pouze nahá rotující prstencová singularita. Taková metrika porušuje několik očekávaných fyzikálních zákonů, například hypotézu kosmické cenzury a porušení kauzality v bezprostřední blízkosti singularity. \n\nRuský teoretik Alexandr Burinskij objevil v roce 2007 korespondenci mezi vlnovou funkcí Diracovy rovnice a spinorovou strukturou Kerrovy geometrie. To mu umožnilo předpoklad, že Kerrova-Newmanova geometrie odráží specifickou prostoročasovou strukturu obsahuje Kerrův-Newmanův prstenec. Burinskij popisuje elektron jako gravitačně uzavřený kroužek singularity bez horizontu událostí. To má některé, ale ne všechny předpokládané vlastnosti černé díry. \n\nElektrická a magnetická pole mohou být získána obvyklým způsobem rozlišujícím čtyřpotenciál aby byl získán elektromagnetický silový tenzor. To se dá ukázat na trojrozměrném vektorovém zápisu: \n\nStatické elektrické a magnetické pole jsou odvozeny z vektoru potenciálu a skaláru potenciálu, jako je tento:\n\nPoužití Kerrova-Newmanova vzorce pro v Kerrove-Schildově formuli přináší následující stručný komplexní polní vzorec: \n\nVelikost omega (formula_24) v této poslední rovnici je podobná Coulombickému potenciálu, kromě toho, že poloměr vektoru je posunut o imaginární jednotku. Tento komplexní potenciál byl diskutován již v 19. stoletíí, francouzským matematikem Paulem Émile Appellem. \n\nZ Hamiltonových pohybových rovnic pro testovací částici o hmotnosti formula_25 a náboji formula_26 vyplývají dva integrály pohybu: \n\nkde formula_29 odpovídá energii v nekonečnu a formula_30 odpovídá projekci momentu hybnosti na rotační osu. Dalším integrálem pohybu je klidová hmotnost částice formula_31. Obecně je potřeba čtyř integrálů pohybu pro jednoznačné určení trajektorie částice ve čtyřrozměrném prostoročasu. Pokud by prostoročas měl další symetrii (např. sférickou namísto pouhé axiální), automaticky by existovala čtvrtá konstanta. Černé díry nejsou obecně sférické, a proto existují pouze tři zřejmé konstanty pohybu. Je pozoruhodné, že čtvrtá konstanta vskutku existuje. Byla objevena Carterem (1968) pomocí Hamiltonovy-Jacobiho rovnice. Tato konstanta je\n\nKonstantu pohybu\n\nkterá se získá kombinací formula_34, formula_30 a \"E\", lze použít místo formula_34. Zatímco formula_34 může být záporná, formula_38 je vždy nezáporná.\n\nNyní kontravariantní složky čtyřhybnosti formula_39, kde formula_40 pro hmotné částice, lze vyjádřit pomocí formula_41:\n"}
{"id": "1218571", "url": "https://cs.wikipedia.org/wiki?curid=1218571", "title": "Grzegorz Hyży", "text": "Grzegorz Hyży\n\nGrzegorz Hyży (* 27. květen 1987 Gniezno, Velkopolské vojvodství, Polsko) je polský zpěvák, finalista třetí sezóny velké verze X Faktor, zakladatel a lídr skupiny Grzegorz Hyży & Band.\n\nPochází ze skromné, hudební rodiny. Jeho dědeček hrál na akordeon, strýc ho naučil hrát na kytaru a teta hrála na dudy. Vystudoval střední školu č. 1 ve městě Gniezno. Přes 10 let cvičil capoeiru a následně obdržel v tomto oboru hodnost instruktora.\n\nGrzegorz Hyży započal svou hudební kariéru na konci srpna 2010, kdy po jednom z jam session koncertů v Poznani spolu s kamarády založil kapelu BrytFunky. Skupina se rozpadla po roce spolupráce a zpěvák se stal zakladatelem a lídrem formace Grzegorz Hyży & Band. Jejími členy byli hudebníci, kteří působili ve skupinách jako jsou Lans Vegas nebo Whiskey River: kytarista Maciej Jałowski, klávesista Kuba Wilczek, bubeník Damian Krawczyk a basista Grzegorz Nowak.\n\nV roce 2013 se zúčastnil třetí sezóny X Factor, ve které zkusila štěstí i jeho manželka Maja. Manželé předstoupili před porotu samostatně (Tatiana Okupnik, Czesław Mozil a Kuba Wojewódzki) a oba postoupili do další fáze. Dvojice se dostala do semifinále soutěže, ze které se kvalifikoval do finále pouze Grzegorz. Ve dinále soutěže Grzegorz Hyży obsadil druhé místo, když prohrála pouze s Klaudií Gawor. Ve finále vystoupil v duetu s Reou Garveyem ze skupiny Reamonn.\n\nV dubnu 2014 vydal svůj debutový singl „Na chwilę”, který obsadil 1. místo v polksém hudebním žebříčku Airplay. Píseň byla předzvěstí debutového studiového album zpěváka s názvem \"Z całych sił\", jehož premiéra se uskutečnila 27. května 2014. Spoluautorem a spoluproducentem desky byl Bartosz „Tabb” Zielony.\n\nGrzegorz Hyży byl zasnouben se zpěvačkou Majou Hyży, s níž má dvojčata. Pár se setkal v průběhu jednoho ze setkání s přáteli u karaoke. V roce 2013 vystoupili spolu v pořadu X Factor, ve kterém se oba dostali do semifinále soutěže. Několik měsíců po finále talentové show se manželství rozpadlo. Dne 17. července 2015 se oženil s televizní moderátorkou Agnieszkou Popielewicz. Svatba se konala v Římě v Palazzo dei Senatori na pahorku Kapitol.\n\n"}
{"id": "1218572", "url": "https://cs.wikipedia.org/wiki?curid=1218572", "title": "Engelkirche (Hinterhermsdorf)", "text": "Engelkirche (Hinterhermsdorf)\n\nEngelkirche (český název se nepoužívá, doslovný překlad \"„Andělský kostel“\") stojí na malém návrší v okrajové části obce Hinterhermsdorf v Sasku, asi 4 km jižně od severočeských Mikulášovic, asi 18 km západně od Rumburka. Barokní sakrální stavba pochází z roku 1689. Náleží k Evangelicko-luterské církevní obci Sebnitz-Hohnstein] a je pravidelně využíván k bohoslužbám.\n\nPrvní snahy o výstavbu vlastního kostela přišly po třicetileté válce, kdy se do vsi začali stěhovat protestantští uprchlíci ze sousedních Čech (převážně z Mikulášovic). První zaznamenaný požadavek obyvatel vsi z roku 1668 se nesetkal s kladným přijetím. Roku 1688 postihla Hinterhermsdorf epidemie úplavice, která si vyžádala velké množství obětí. Na výšině za vsí byl proto založen nejprve hřbitov a v následujícím roce jej doplnil kostel. Stavba nepříliš složitého chrámu byla svěřena \"Hansi Hammannovi\" ze saského Tharandtu a trvala pouhý půlrok. V průběhu následujících staletí si kostel průběžně vyžádal opravy škod způsobených požárem, bleskem, vichřicemi a vodou. Rozsáhlou celkovou rekonstrukcí prošel roku 1846, přičemž ne všechny provedené práce byly v následujících letech kladně hodnoceny. Kromě úpravy fasády byla sjednocena podoba oken, odstraněn byl dřevěný kazetový strop. Aby získal kostel více prostoru pro nové varhany, byla k hlavnímu západnímu průčelí připojena nová reprezentativní přístavba. Nevhodnými zásahy do interiéru byly přemístění sošky křticího anděla z kůru na podlahu a přestavba oltáře na kazatelnu. Při generální opravě kostela roku 1939 byly tyto dvě úpravy navráceny do téměř původního stavu. Křticí anděl se tak znovu vznáší v prostoru lodi, ale ve svých rukách již nedrží křtitelnici. Během této rekonstrukce přibyla také květinová výmalba zábradlí empory. Od 70. let 20. století procházel kostel průběžně menšími i většími opravami. Rozsáhlá sanace jeho vnějšku proběhla v letech 2011–2013 za finanční podpory Evropské unie, Svobodného státu Sasko a Evangelické luterské zemské církve Saska. Během ní prošel rozsáhlou rekonstrukcí krov, nově byla pokryta střecha, obnovena fasáda a základy byly izolovány proti vlhkosti.\n\nOd roku 1999 spravuje hinterhermsdorfský a také saupsdorfský kostel Evangelicko-luterská církevní obec Sebnitz-Hohnstein. Bohoslužby se konají podle aktuálního rozpisu, příležitostně se v kostele konají koncerty. Stavba je chráněna jako kulturní památka pod číslem 09254490.\n\nJednoduchý halový kostel je obdélného půdorysu s rovným závěrem. Fasáda je nečleněná, okna i dveře mají obdélný tvar s půlkruhovým zakončením. Vysokou sedlovou střechu krytou břidlicí zdobí lucerna. Nejvýznamnější prvky mobiliáře tvoří dřevěný křticí anděl z roku 1701, podle kterého dostal kostel svůj název, a třístupňový barokní oltář pocházející z let 1691–1692. Ten je pravděpodobně dílem neznámého českého mistra. Jeho predella zobrazuje Poslední večeři Páně, oltářní obraz Ukřižování Ježíše Krista a vedle něj umístěné medailony portréty evangelistů. Třetí patro oltáře znázorňuje Zmrtvýchvstání Krista, které z obou stran zdobí sošky andělů hrajících na hudební nástroje. Dřevěnou dvouramennou emporu zdobí květinové motivy v lidovém stylu. Varhany z roku 1846 disponují dvěma manuály a 20 rejstříky. Jsou dílem \"Samuela Heinricha Herolda\".\n\nNa návrší kolem kostela se rozkládá dodnes používaný hřbitov s novodobou márnicí. Mezi hroby jsou umístěny dva památníky věnované obětem obou světových válek. Budova fary, umístěná v ulici Oberdorfweg, je s kostelem spojena udržovanou pěšinou.\n\n\n"}
{"id": "1218575", "url": "https://cs.wikipedia.org/wiki?curid=1218575", "title": "Ferrský poledník", "text": "Ferrský poledník\n\nFerrský poledník je historický nultý poledník, který je definován podle ostrova El Hierro (Ferro), nejzápadnějšího z Kanárských ostrovů.\n\nOstrov El Hierro byl po dlouhou dobu středomořskými plavci považován za západní konec světa. Takto ho prokazatelně poprvé definoval Marinos z Tyru koncem druhého století př.n.l. Jeho následník, Klaudios Ptolemaios, umístil ve svém díle \"Geografiké hyfégésis\" (Γεωγραφικὴ Ὑφήγησις) referenční bod na \"Ostrovy Štěstěny\" (Islae Fortunatae), tudíž se jeho výpočty zeměpisných délek tehdy známého světa mohly provádět výhradně s kladnými čísly. Pro evropské geografy zůstala jeho práce fundamentální do doby velkých zámořských objevů v 15. a 16. století.\nSe znovuobjevením Kanárských ostrovů ve 14. století a nástupem renesance se Ptolemaiova definice odrazila ve snahách umístit nultý poledník na ostrov Ferro. Skutečnost, že každá z evropských mocností si vybrala vlastní nultý poledník (Portugalsko – ostrov Terceira, Španělsko – Toledo, Nizozemí – Tenerife atd.), vedla k tomu, že francouzský král Ludvík XIII. svolal v roce 1634 nejvýznamnější evropské geografy a astronomy. Ti se shodli, že umístění nultého poledníku na ostrov Ferro zachovává výhodu kladných čísel pro poledníky Starého světa. Konkurenční, západnější ostrov Flores, měl nevýhodu, že nepanovala shoda, zda jsou Azory, kde leží, součástí Nového, či Starého světa. Následně Ludvík XIII. přikázal, aby všechny mapy a glóbusy vyhotovené ve Francii respektovaly tuto dohodu. Přestože se královská direktiva týkala pouze Francie, byla respektována až do počátku 19. století většinou evropských geografů s výjimkou britských. Revoluční Francie výnos v roce 1792 zrušila a ferrský poledník nahradila pařížským.\n\nFerrský poledník postupně ztrácel na významu, zprvu byl nahrazován pařížským a později greenwichským, který byl stanoven jako referenční na Mezinárodní meridiánové konferenci ve Washingtonu v říjnu 1884. Přesto však zůstal v některých zemích základem pro geodetické sítě – v Německu (do roku 1923), v Rakousku (do roku 2000) a Československu (Křovákovo zobrazení).\n\nStanovení ferrského poledníku bylo od počátku zatíženo chybami. Ptolemaios určil délku Středozemního moře až 62°, Gerhard Mercator v roce 1554 stanovil 52°, přičemž správná hodnota je 42°. \n\nDefinice z roku 1634 stanovila ferrský poledník 20° západně od pařížského poledníku, aniž by polohu ostrova změřila. Ve skutečnosti se ostrov rozkládá mezi 19° 73′ 67″ a 20° 29′ 53″ západně od pařížského poledníku, který leží 2° 20′ 14\" východně od Greenwiche. Takže ferrský poledník (17° 39′ 46\") prochází mimo ostrov východně od jeho pobřeží.\n\nKolem roku 1890 změřil německý geodet \"Carl Theodor Albrecht\", že ferrský poledník má polohu 17° 39' 46,02\" západní délky. Při stanovování geodetické sítě byla ve dvacátých letech v Německu, Rakousku a Československu použita hodnota 17° 40' jednak z praktických důvodů, jednak kvůli tomu, že byla zjištěna chyba (13,39\") v zaměření základního bodu v Berlíně (Rauenberg), zatímco Maďarsko a Jugoslávie použily Albrechtovu hodnotu.\n\n"}
{"id": "1218581", "url": "https://cs.wikipedia.org/wiki?curid=1218581", "title": "Stolní tenis na Letních olympijských hrách 2016", "text": "Stolní tenis na Letních olympijských hrách 2016\n\nStolní tenis na Letních olympijských hrách 2016 v Riu de Janeiro se konal od 6. srpna do 16. srpna. \n"}
{"id": "1218582", "url": "https://cs.wikipedia.org/wiki?curid=1218582", "title": "Sportovní střelba na Letních olympijských hrách 2016", "text": "Sportovní střelba na Letních olympijských hrách 2016\n\nSportovní střelba na Letních olympijských hrách 2016 v Riu de Janeiro se konala od 6. srpna do 14. srpna v National Shooting Center a Deodoro.\n"}
{"id": "1218583", "url": "https://cs.wikipedia.org/wiki?curid=1218583", "title": "Synchronizované plavání na Letních olympijských hrách 2016", "text": "Synchronizované plavání na Letních olympijských hrách 2016\n\nSynchronizované plavání na Letních olympijských hrách 2016 v Riu de Janeiro se konalo od 14. srpna do 20. srpna. \n"}
{"id": "1218586", "url": "https://cs.wikipedia.org/wiki?curid=1218586", "title": "Šerm na Letních olympijských hrách 2016", "text": "Šerm na Letních olympijských hrách 2016\n\nŠerm na Letních olympijských hrách 2016 v Riu de Janeiro se konal od 6. srpna do 14. srpna.\n"}
{"id": "1218587", "url": "https://cs.wikipedia.org/wiki?curid=1218587", "title": "Taekwondo na Letních olympijských hrách 2016", "text": "Taekwondo na Letních olympijských hrách 2016\n\nTaekwondo na Letních olympijských hrách 2016 v Riu de Janeiro se konal od 17. srpna do 20. srpna.\n"}
{"id": "1218588", "url": "https://cs.wikipedia.org/wiki?curid=1218588", "title": "Pavel Grigorjevič Šeremet", "text": "Pavel Grigorjevič Šeremet\n\nPavel Grigorjevič Šeremet (, – \"Pavel Ryhoravič Šaramet\", – \"Pavlo Hryhorovyč Šeremet\", 28. listopadu 1971 Minsk – 20. července 2016 Kyjev) byl ruský novinář. \n\nEtabloval se v rodném Bělorusku, kde patřil ke kritikům vlády Alexandra Lukašenka. Poté co mu vláda znemožnila pokračovat s jeho televizním programem, byl od roku 1995 šéfredaktorem novin \"Belorusskaja dělovaja hazeta\". Současně začal od roku 1996 pracovat pro ruskou státní televizi \"První kanál\" jako vedoucí její minské pobočky. V roce 1997 se při natáčení reportáže o pašerácích dostal do přímého konfliktu se státem, byl obviněn z nelegálního překračování hranice a dalších přečinů. Ruská média se za něj postavila a po propuštění a po povolení vycestovat se v roce 1999 přesunul do Ruska, kde pracoval až do roku 2014 opět jako novinář. Po anexi Krymu v roce 2014, kterou kritizoval jako jeden z mála ruských novinářů, se přesunul na Ukrajinu, kde pokračoval v novinářské práci, naposled pro list \"Ukrajinská pravda\".\n\nByl zavražděn 20. července 2016 bombou nastraženou do auta jeho kolegyně Oleny Prytulové, když jím sám jel po Kyjevě. Jeho smrt byla dávána do souvislosti se smrtí Georgije Gongadzeho, novináře stejného deníku zavražděného v roce 2000, i se smrtí Borise Němcova, Šeremetova přítele a ruského politika zavražděného v roce 2015 v Moskvě. S ním ho spojoval také opoziční postoj proti vládě Vladimira Putina, ovšem kromě něj kritizoval například i vládnoucího ukrajinského prezidenta Petra Porošenka.\n\nByl o něm natočen film s názvem \"Zabití Pavla\".\n"}
{"id": "1218589", "url": "https://cs.wikipedia.org/wiki?curid=1218589", "title": "Triatlon na Letních olympijských hrách 2016", "text": "Triatlon na Letních olympijských hrách 2016\n\nTriatlon na Letních olympijských hrách 2016 v Riu de Janeiro se konal 18. a 20. srpna, a to na Fort Copacabana. Účastnilo se 55 sportovců v obou kategoriích. \n"}
{"id": "1218590", "url": "https://cs.wikipedia.org/wiki?curid=1218590", "title": "Veslování na Letních olympijských hrách 2016", "text": "Veslování na Letních olympijských hrách 2016\n\nVeslování na Letních olympijských hrách 2016 v Riu de Janeiro se konalo od 6. srpna do 13. srpna.\n"}
{"id": "1218592", "url": "https://cs.wikipedia.org/wiki?curid=1218592", "title": "Ješkova Ves", "text": "Ješkova Ves\n\nJeškova Ves je obec, ležící na úpatí pohoří Tribeč, v okrese Partizánske v Trenčínském kraji na Slovensku. Žije zde  obyvatel.\n\nPrvní písemná zmínka je z roku 1422. V obci je římskokatolický kostel Sedmibolestné Panny Marie.\n\n"}
{"id": "1218597", "url": "https://cs.wikipedia.org/wiki?curid=1218597", "title": "Divize C 2014/15", "text": "Divize C 2014/15\n\nV soubojích 50. ročníku České divize C 2014/15 se utkalo 16 týmů dvoukolovým systémem podzim - jaro. Tento ročník začal v srpnu 2014 a skončil v červnu 2015. \n\nZ ČFL 2013/14 nikdo nesestoupil. Z krajských přeborů postoupila vítězná mužstva ročníku 2013/14: SK Týniště na Orlicí z Královéhradeckého přeboru, FK Česká Třebová z Pardubického přeboru, SK Benátky nad Jizerou z Středočeského přeboru. Z Divize A sem Bylo přeřazen mužstvo SK Český Brod.\n\nPoznámky:\n"}
{"id": "1218600", "url": "https://cs.wikipedia.org/wiki?curid=1218600", "title": "Michael Carlucci", "text": "Michael Carlucci\n\nMichael Carlucci († 29. října 2015) byl americký kytarista. V osmdesátých letech působil ve skupině Winter Hours, která vydala dvě EP a měla hit „“. V osmdesátých letech rovněž hrál v Red Buckets. Později působil v kapele The Thousand Pities, v níž také hrál například Billy Donohue z kapely Johna Calea. Ke konci života byl členem skupiny East of Venus (v níž dále působil například Rob Norris z kapely The Bongos, stejně jako Glenn Mercer z The Feelies). Své jediné album nazvané \"\" kapela vydala v roce 2016, tedy až po Carlucciho smrti. Zemřel v říjnu 2015 na infarkt myokardu ve věku 58 let.\n\n"}
{"id": "1218601", "url": "https://cs.wikipedia.org/wiki?curid=1218601", "title": "Divize C 2015/16", "text": "Divize C 2015/16\n\nV soubojích 51. ročníku České divize C 2015/16 se utkalo 16 týmů dvoukolovým systémem podzim - jaro. Tento ročník začal v srpnu 2015 a skončil v červnu 2016. \n\nZ ČFL 2014/15 sestoupilo mužstvo FK Admira Praha. Z krajských přeborů postoupila vítězná mužstva ročníku 2014/15: FC Olympia Hradec Králové a FK Jaroměř z Královéhradeckého přeboru, SK Semily z Libereckého přeboru, TJ Sokol Družba Suchdol z Středočeského přeboru. Z Divize B sem byla přeřazena mužstva FC Nový Bor a FK Litol.\n\nPoznámky:\n\n"}
{"id": "1218604", "url": "https://cs.wikipedia.org/wiki?curid=1218604", "title": "Karol Elbert", "text": "Karol Elbert\n\nKarol Elbert (19. prosince 1911 Trnava – 20. listopadu 1997 tamtéž) byl slovenský dirigent a hudební skladatel.\n\nPo absolvování střední školy v Trnavě studoval na Hudobní a dramatické akademii v Bratislavě skladbu u Alexandra Moyzese a dirigování u Josefa Vincourka. Krátce byl angažován jako korepetitor v Městském divadle v Opavě a v letech 1937–1939 byl korepetitorem a dirigentem operety ve Východoslovenském divadle v Košicích. Za tzv. Slovenského státu byl kvůli svému židovskému původu pronásledován. Živil se jako kavárenský klavírista v Žilině, Bánovcích nad Bebravou či v Banské Bystrici. O jeho osudu v té době vypovídá film V tichu natočený v česko-slovenské koprodukci v roce 2014 režisérem Zdeňkem Jiráským.\n\nOd roku 1948 působil jako dirigent operetního souboru Nové scény v Bratislavě a po roce 1953 jako redaktor a lektor zábavné hudby v Československém rozhlase v Bratislavě.\n\nKomponoval převážně zábavnou hudbu, operety a scénickou hudbu k veselohrám. Od roku 1940 je znám jako autor oblíbených tanečních písní. \n\n\n\n\n\n\n\n"}
{"id": "1218610", "url": "https://cs.wikipedia.org/wiki?curid=1218610", "title": "Vendelín v zakletém domě", "text": "Vendelín v zakletém domě\n\nVendelín v zakletém domě je počítačová hra pro ZX Spectrum. Je řazena mezi plošinovky. V roce 1995 ji naprogramovala firma Ninja Soft a vydala ji firma \"Jan Hanoušek Computer Software\".\n\nHráč ovládá Vendelína, který ze zvědavosti vlezl do domu o němž se říká, že je prokletý. Je však v domě uvězněn a nyní musí najít cestu ven. Dům se skládá z 52 místností. V každé jsou 3 klíče, které hráč sbírá, aby otevřel dveře a dostal se dál. Přitom jej obtěžuje duch, který úkol ztěžuje.\n\n"}
{"id": "1218619", "url": "https://cs.wikipedia.org/wiki?curid=1218619", "title": "John Callahan", "text": "John Callahan\n\nJohn Callahan může být:\n\n"}
{"id": "1218622", "url": "https://cs.wikipedia.org/wiki?curid=1218622", "title": "Vzpírání na Letních olympijských hrách 2016", "text": "Vzpírání na Letních olympijských hrách 2016\n\nVzpěračské soutěže na Letních olympijských hrách 2016 v Riu de Janeiro se konaly od 6. srpna do 16. srpna.\n"}
{"id": "1218624", "url": "https://cs.wikipedia.org/wiki?curid=1218624", "title": "Bravery, Repetition and Noise", "text": "Bravery, Repetition and Noise\n\nBravery Repetition and Noise je osmé studiové album americké psychedelicko-rockové kapely The Brian Jonestown Massacre, které vyšlo v roce 2001.\n\nVšechny písně na albu napsal leader kapely Anton Newcombe, kromě písně \"Sailor\", která patří kapele The Cryan' Shames. Album produkoval Anton Newcombe s přispěním Courtney Taylora.\n\nNa přední straně obalu je zachycen americký režisér Jim Jarmusch.\n\n\n\n\n"}
{"id": "1218626", "url": "https://cs.wikipedia.org/wiki?curid=1218626", "title": "Zápas na Letních olympijských hrách 2016", "text": "Zápas na Letních olympijských hrách 2016\n\nSoutěže v zápasu na LOH v Rio de Janeiro proběhly v hale Carioca Arena 2 v přilehlé části Ria de Janeira v Barra da Tijuca. V období 14. srpna až 16. srpna 2016 se konala utkání v zápase řecko-římském, od 17. srpna až 21. srpna 2016 utkání v zápase ve volném stylu.\n\nKvalifikace na olympijské hry v Rio de Janeiro byla dána formou kvalifikačních turnajů. Zápasníci – klasici (pouze muži) bojovali o kvalifikační místo pro svoji zemi na mistrovství světa v zápasu řecko-římském 2015 a v roce 2016 na speciálně určených turnajích pro kvalifikaci na olympijské hry. Kvalikace na olympijské hry se mohl účastnit klasik narozený 31. prosince 1997 a starší. Klasik narozený/á v roce 1998 musel doložit lékařské potrvzení o způsobilosti zápasit s dospělými. Nejmladšímu účastníkovi olympijských her v zápase tak může být cca 17 let a 230 dní.\n\nZápasníci – volnostylaři a zápasnice – volnostylařky bojovali o kvalifikační místo pro svoji zemi na mistrovství světa v zápasu ve volném stylu 2015 a v roce 2016 na speciálně určených turnajích pro kvalifikaci na olympijské hry. Kvalikace na olympijské hry se mohl účastnit volnostylař/ka narozený 31. prosince 1997 a starší. Volnostylař/ka narozený/á v roce 1998 musel/a doložit lékařské potrvzení o způsobilosti zápasit s dospělými. Nejmladšímu účastníkovi olympijských her v zápase tak může být cca 17 let a 230 dní.\n\n\n"}
{"id": "1218629", "url": "https://cs.wikipedia.org/wiki?curid=1218629", "title": "Bringing It All Back Home – Again", "text": "Bringing It All Back Home – Again\n\nBringing It All Back Home – Again je EP americké psychedelicko-rockové kapely The Brian Jonestown Massacre, které vyšlo v roce 1999 u vydavatelství Which?\n\nNázev alba odkazuje na desku Boba Dylana \"Bringing It All Back Home\", která vyšla v roce 1965.\n\nPíseň \"Arkansas\" je předělávkou skladby Charlese Mansona z alba \"Lie: The Love & Terror Cult\".\n\nPo vydání této desky odchází Matt Hollywood, který opouští kapelu po hádce, která se odehrála přímo na podiu během koncertu BJM, záběry z této roztržky je možné zhlédnout v dokumentu Dig! Matt Hollywood se připojil opět k BJM až v roce 2012.\n\n\n\n"}
{"id": "1218631", "url": "https://cs.wikipedia.org/wiki?curid=1218631", "title": "Kobylka révová", "text": "Kobylka révová\n\nKobylka révová (\"Ephippiger ephippiger\", také \"Gryllus ephippiger\") je druh kobylky z čeledi kobylkovití (Tettigoniidae) a rodu \"Ephippiger\". Je známo celkem 5 poddruhů: \"E. e. balkanicus\", \"E. e. ephippiger\", \"E. e. harzi\", \"E. e. tamaninii\" a \"E. e. usi\".\n\nKobylka révová je velká a robustní kobylka o délce těla 20–30 mm, samci dosahují 28 mm. Samci mají asi o 1 mm delší krytky než samice. Samičky mají 15,5–21 mm dlouhé kladélko. Zbarvení těla je světle zelené. Tykadla jsou přibližně 2× delší než tělo. Temeno hlavy je výrazně černé, přední a zadní okraj štítu je často široce rezavě lemován, boční okraj je žlutě lemován. Po boku celého těla je žlutý pruh. Krytky jsou hnědo-červené s výrazným žilkováním. Jedná se o nelétavý druh.\nKobylka révová je evropský druh rozšířený od Španělska, Belgie a Nizozemska do střední a jižní Evropy až po jižní Ukrajinu.\nV ČR je tento druh lokální a vzácný, vyskytuje se pouze na jižní Moravě. Znám je především ze Znojemska, Jihlavska a Brněnska.\n\nS dospělci se lze setkat od července do pozdního léta. Suchomilný druh preferující lesostepní krajinu (lesostepi, křoviny, vinice apod.), kde vyhledávají solitérní keře a stromy. Samičky na nich často nehybně sedí a samci charakteristicky stridulují a podle stridulace se poměrně snadno určuje jejich poloha. Jako většina kobylek jsou dravé a aktivně loví drobnější bezobratlé.\nKobylka révová není zákonem chráněna ani uvedena v Červeném seznamu ČR. Nebezpečí představuje především zarůstání lesostepí, jedná se o světlomilný druh, který potřebuje osluněné keře. Hlavním managemententovým opatřením je pastva a prořezávky náletu a prořeďování porostů dřevin.\n\n"}
{"id": "1218634", "url": "https://cs.wikipedia.org/wiki?curid=1218634", "title": "Soud nejvyššího dvorního maršálka", "text": "Soud nejvyššího dvorního maršálka\n\nSoud nejvyššího dvorního maršálka (německy \"Obersthofmarschallgericht\") byl zvláštním soudem v habsburské monarchii, k němuž měly přístup jen privilegované osoby, zejména členové císařské rodiny.\n\nPůsobit začal už na základě nařízení ze dne 5. července 1642, později se jej dotkly další nařízení, dekrety a zákony (z 6. října 1783, č. 196 sb. j. z., ze 14. října 1785, č. 481 sb. j. z., z 30. ledna 1795, č. 216 sb. j. z., a ze 14. června 1815, č. 1159 sb. j. z.). Svou pravomoc vykonával jen nad členy císařské rodiny, ledaže šlo o suverénní panovníky. Dále nad těmi, kterým toto privilegium propůjčil císař, což bývali příslušníci významných šlechtických rodů, a nad osobami požívajícími výsad exteritoriality, jestliže se mu ovšem dobrovolně podrobili. Soud nejvyššího dvorního maršálka ovšem rozhodoval pouze civilní spory, navíc některé spory o věcná práva k nemovitým věcem řešily stále obecné soudy. Nejvyšší dvorní maršálek byl doživotně jmenován císařem, podmínkou pro jmenování bylo splnění předpokladů do soudcovského úřadu. Soudní senát, kterému předsedal, byl pětičlenný (později tříčlenný), přísedící a jejich náhradníci byli jmenováni také císařem, a to ze soudců vídeňského zemského soudu. V nesporných a bagatelních řízeních se ale rozhodovalo samosoudcovsky. Soud byl na úrovni sborového soudu první instance (krajského soudu), o opravných prostředcích proti jeho rozhodnutím tak rozhodoval vrchní zemský soud ve Vídni a třetí instancí byl Nejvyšší soud. Řízení před soudem nejvyššího dvorního maršálka bylo specifické nicméně tím, že ústnímu přelíčení měl vždy předcházet pokus o smír, případné následující jednání bylo neveřejné a členové císařské rodiny se ho neúčastnili. Ti měli navíc (podle § 155 trestního řádu z roku 1873 a § 328 odst. 3 civilního řádu soudního z roku 1895) také tu výsadu, že i ve všech ostatních soudních řízeních je mohl vyslechnout jako svědky nejvyšší dvorní maršálek, aniž by se museli k soudu osobně dostavit.\n\n"}
{"id": "1218639", "url": "https://cs.wikipedia.org/wiki?curid=1218639", "title": "FK Podillja Chmelnyckyj", "text": "FK Podillja Chmelnyckyj\n\nFutbolnyj klub Podillja Chmelnyckyj (ukrajinsky: Футбольний клуб «Поділля» Хмельницький) je ukrajinský fotbalový klub sídlící ve městě Chmelnyckyj. Klub byl založen v roce 1926.\n\nSvé domácí zápasy odehrává na stadionu Podillja s kapacitou 6 500 diváků.\n\nZdroj: \n\n\nZdroj: \n\n"}
{"id": "1218641", "url": "https://cs.wikipedia.org/wiki?curid=1218641", "title": "Masakr v Sagamihaře", "text": "Masakr v Sagamihaře\n\n26. července 2016 ve 2:30 ráno došlo ve městě Sagamihara v Japonsku k útoku na zařízení pro duševně nemocné. Pachatel a bývalý zaměstnanec zařízení, který byl pro svoje tendence svět zbavit postižených v minulosti hospitalizován, pozabíjel nožem 19 lidí mezi 19 a 70 lety a dalších 25 zranil, z toho 20 vážně. Jedná se o nejhorší masovou vraždu v Japonsku od druhé světové války.\n\nPachatel se dostal do objektu, v kterém bylo v tu dobu asi 160 pacientů a asi 8 zaměstnanců, oknem, které rozbil. Ve 2:30 zavolal personál zařízení na policii, že v objektu se pohybuje muž s nožem. Pachatel po rozbití okna začal spící osoby bezhlavě bodat nožem. Potom se šel udat na policejní stanici a prohlásil „Udělal jsem to“. Dále policii sdělil, že by bylo lepší, kdyby postižení lidé zmizeli. U sebe měl pachatel tašku plnou nožů a jiných ostrých předmětů a některé z nich byly potřísněné krví.\n\nPachatel byl identifikován jako Satoši Uemacu, bývalý zaměstnanec zařízení, který zde pracoval od prosince 2012 do února 2016. V únoru se pokusil doručit rukou psaný dopis předsedovi parlamentu, v něm nabízel, že pokud to vláda dovolí, pozabíjí stovky mentálně nemocných lidí. Oživil by tak prý světovou ekonomiku a možná i zabránil třetí světové válce. Na čtrnáct dní byl kvůli tomu hospitalizován a po zlepšení stavu propuštěn.\n"}
{"id": "1218645", "url": "https://cs.wikipedia.org/wiki?curid=1218645", "title": "Společné německé družstvo", "text": "Společné německé družstvo\n\nSpolečné německé družstvo ( \"Gesamtdeutsche Mannschaft\") je označení pro společnou reprezentaci západního Německa a NDR, která se účastnila olympijských her v letech 1956 až 1964.\n\nPo rozdělení Německa na dva státy v roce 1949 vznikly také v obou vlastní národní olympijské výbory. Protože západní státy neuznávaly existenci NDR, byly na Letní olympijské hry 1952 připuštěny pouze týmy západního Německa a také Sárska, což byl tehdy francouzský protektorát. V roce 1955 Mezinárodní olympijský výbor povolil sportovcům NDR účast, ale nikoli pod hlavičkou jejich země. Byla proto uzavřena dohoda, podle níž smí oba německé státy postavit na olympiádě společný tým. Počínaje zimními olympijskými hrami 1956 tak vzniklo Společné německé družstvo (česká zkratka SND), v němž startovali zástupci západního Německa, východního Německa, Sárska, které se roku 1957 po plebiscitu připojilo k NSR, a také Západního Berlína, jehož příslušnost k západnímu Německu státy východního bloku neuznávaly. Tým používal jako vlajku černočervenožlutou trikolóru a jako hymnu \"Ódu na radost\" Ludwiga van Beethovena a Friedricha Schillera. V roce 1959 přijala NDR novou vlajku, v níž na německou trikolóru přidala svůj státní znak, proto se počínaje zimními olympijskými hrami 1960 stala neutrálním symbolem společného týmu trikolóra s bílými olympijskými kruhy uprostřed. Tým vystupoval pod zkratkou GER (jako Germany), ve výsledkových listinách MOV figuruje jako EUA (z francouzského Équipe Unifiée d'Allemagne) \n\nZa to, že se dokázaly dohodnout na společné reprezentaci, dostaly národní olympijské výbory východního a západního Německa od Mezinárodního olympijského výboru v roce 1958 Cenu Alberta Bonacossy. Družstvo formálně vystupovalo jako jednotná výprava, v olympijské vesnici však byli sportovci z východu a západu striktně odděleni. V kolektivních sportech (včetně atletických štafet) směl na OH startovat pouze jeden z německých týmů, také účastnická místa pro jednotlivce byla omezena, jako by šlo o jednu zemi, proto se konala před každými hrami kvalifikace mezi sportovci NDR a NSR. Vedoucím výpravy a vlajkonošem se stali zástupci té země, která měla více účastníků (což byla s výjimkou olympiády v Tokiu NSR).\n\nNa letních olympiádách získalo SND 28 zlatých medailí (z toho 21 zástupci NSR, 6 zástupci NDR a jednu smíšená kanoistická štafeta), na zimních 8 zlatých (oba státy po čtyřech).\nV roce 1965 přijal Mezinárodní olympijský výbor Německou demokratickou republiku za svého plnoprávného člena a nadále soutěžily NSR a NDR na olympiádě jako samostatné týmy, i když v roce 1968 ještě používaly vlajku s olympijskými kruhy a \"Ódu na radost\". Teprve po Dohodě čtyř mocností v roce 1971 bylo v západních zemích dovoleno používání státních symbolů NDR. Existenci dvou německých reprezentací ukončilo znovusjednocení Německa v roce 1990. \nStejně jako na olympiádě existovalo společné německé družstvo také na mistrovství světa v házené mužů v letech 1954–1961 a Mistrovství Evropy v atletice 1958 a 1962.\n\n\n\n"}
{"id": "1218651", "url": "https://cs.wikipedia.org/wiki?curid=1218651", "title": "Půvab (částice)", "text": "Půvab (částice)\n\nPůvab (symbol c) je kvantové číslo vůně představující rozdíl mezi počtem kvarků c a antikvarků c, které jsou přítomny v částicích:\n\nPodle konvence souhlasí označení kvantového čísla vůně s označením elektrického náboje neseného kvarkem odpovídající vůně. Kvark c, který nese elektrický náboj (\"Q\")= +2/3 tedy nese půvab +1. Antikvark c nese opačný náboj (\"Q\")= -2/3 a odpovídající půvab ().\n\nStejně jako u všech kvantových čísel vůně je půvab zachováván v silné interakci a elektromagnetismu ale ne v slabé interakci. Pokud obsahují slabé rozpady prvního řádu pouze jeden kvarkový rozpad, může se půvab lišit o 1 (). Vzhledem k tomu, že procesy prvního řádu jsou častější než procesy druhého řádu, které zahrnují dva kvarkové rozpady, může být toto použito jako přibližné výběrové pravidlo pro slabé rozpady. \n"}
{"id": "1218652", "url": "https://cs.wikipedia.org/wiki?curid=1218652", "title": "Krása (částice)", "text": "Krása (částice)\n\nKrása (symbol \"B\") je kvantové číslo vůně odrážející rozdíl mezi počtem antikvarků b a počtem kvarků b, které jsou přítomny v částicích:\n\nKvarky b mají podle konvence krásu -1, zatímco antikvarky mají krásu +1. Konvence je, že označení kvantového číslo vůně je stejné jako označení elektrického náboje (Q) tohoto kvarku (v tomto případe, Q= -1/3)\n\nStejně jako u jiných kvantových čísel vůně je krása zachována v silné interakci a elektromagnetismu ale ne v slabé interakci. U slabých reakcí prvního řádu platí, že formula_2. \n"}
{"id": "1218653", "url": "https://cs.wikipedia.org/wiki?curid=1218653", "title": "Pravda (částice)", "text": "Pravda (částice)\n\nPravda (symbol \"T\") je kvantové číslo vůně představující rozdíl mezi počtem kvarků t a antikvarků t, které jsou přítomny v částicích:\n\nPodle konvence mají kvarky t pravdu +1 a antikvarky t mají pravdu -1. \n\nStejně jako u dalších kvantových čísel vůně je pravda zachována v silné interakci a elektromagnetismu ale ne v slabé interakci. Nicméně, kvark t je nestabilní, s poločasem přeměny méně než 10 sekund, což je minimální čas potřebný pro projevy silné interakce. Z tohoto důvodu netvoří kvark t žádné hadrony, ani mezony ani baryony, takže pravda mezonu nebo baryonu je vždy nulová. \n"}
{"id": "1218656", "url": "https://cs.wikipedia.org/wiki?curid=1218656", "title": "Beskydská šachová škola", "text": "Beskydská šachová škola\n\nBeskydská šachová škola je český šachový klub se sídlem ve Frýdku-Místku. Od roku 2006, kdy postoupil do Šachové extraligy, patří mezi nejlepší české kluby, když se vždy umístil v první polovině tabulky a 3x obsadil 3. místo. V letech 2012 – 2015 čtyřikrát zvítězil v Československé extralize družstev žen.\n\nZa šachový klub hráli Extraligu velmistři:\nmezinárodní mistři:\nmezinárodní velmistryně:\n\n"}
{"id": "1218658", "url": "https://cs.wikipedia.org/wiki?curid=1218658", "title": "Charles Misner", "text": "Charles Misner\n\nCharles Misner (13. června 1932) je americký fyzik, jeden z autorů knihy Gravitace. Specializuje se na obecnou teorii relativity a kosmologii. Jeho práce také přispěla k základům kvantové gravitace a numerické relativity. \n\nMisner získal bakalářský titul na University of Notre Dame v Indianě, v roce 1952 přestoupil na Princetonskou univerzitu, kde v roce 1954 získal magisterský a roku 1957 doktorský titul. Jeho disertační práci týkající se kvantování obecné relativity vedl John Archibald Wheeler.\n\nJiž v roce 1956, tedy v době kdy dokončoval doktorát se Misner zapojil do práce na fyzikální fakultě v Princetonu jako instruktor, roku 1959 byl povýšen na odborného asistenta. V roce 1963 odešel na Marylandskou univerzitu v College Parku jako docent a zde také v roce 1966 získal profesorský titul. Od roku 2000 je Misner emeritním profesorem fyziky. Za svou kariéru vedl 22 studentům doktorské práce, nejvýznamnějším z nich byl Carl H. Brans. \n\nMisner rovněž působil jako hostující pedagog na Institutu Maxe Plancka pro gravitační fyziku v Postupimi, Kavliho institutu pro teoretickou fyziku v Santa Barbaře, Papežské akademii v Krakově, Ústavu pro fyzikální problémy v Moskvě, Caltechu nebo na univerzitách v Oxfordu a v Cambridgi. \n\nVětšina Misnerova výzkumu spadá do oboru obecné teorie relativity. Významné byly jeho práce, které pomohly pochopit základy kosmologie. Byl jedním z prvních, kdo poukázali na problém horizontu ve standardním kosmologickém modelu, ukázal roli topologie v obecné relativitě, zabýval se kvantovou gravitací a numerickou relativitou. V oblasti topologie a kosmologie vymyslel vlastní představu vesmíru, která mu pomohla lépe pochopit dynamiku mladého vesmíru, vyvinul také řešení Einsteinových rovnic nyní známé jako Misnerův prostor. Spolu s Richardem Arnowittem a Stanley Deserem publikoval hamiltonovskou formulaci Einsteinovy rovnice, která rozdělí jednotný prostoročas znovu na čas a prostor. Tento soubor rovnic známý jako ADM formalismus hraje roli v některých pokusech o sjednocení obecné teorie relativity a kvantové mechaniky. Jedná se také o matematický výchozí bod pro většinu technik na numerické řešení Einsteinových rovnic.\n\nNejvýznamnějším Misnerovým dílem je bezesporu kniha Gravitace, kterou napsal s Kipem Thornem a Johnem A. Wheelerem v roce 1973. \n\n"}
{"id": "1218659", "url": "https://cs.wikipedia.org/wiki?curid=1218659", "title": "Jozef Gahér", "text": "Jozef Gahér\n\nJozef Gahér (28. dubna 1934 Dvorany nad Nitrou – 12. března 2013 Bratislava) byl slovenský hudební skladatel a pedagog.\n\nPo maturitě na gymnáziu v Topoľčanech studoval skladbu na Vysoké škole múzických umění v Bratislavě u Jána Cikkera a v letech 1957–1960 ještě Vysokou školu pedagogickou. Do roku 1968 učil na Střední pedagogické škole v Modre. Poté byl pedagogem na Katedře slovenského jazyka a literatury PdFUK v Trnavě. Vedle toho dále rozšiřoval své hudební vzdělání. V letech 1969–1972 studoval Janáčkově akademii múzických umění v Brně skladbu u Ctirada Kohoutka a v letech 1973–1975 absolvoval na téže škole postgraduální studium experimentální kompozice u Alois Piňose.\n\nV roce 1974 získal na Filozofické fakultě Univerzity P. J. Šafárika v Prešově titul PhDr. pro obor slovenský jazyk. V letech 1981–1986 působil na Katedře hudební výchovy Pedagogické fakulty v Trnavě. V následujících letech vyučoval Katedře hudební výchovy Pedagogické fakulty v Bratislavě a v roce 1994 se stal docentem skladby a teorie skladby na Pedagogické fakultě Masarykovy univerzity v Brně.\n\nJako skladatel byl Jozef Gahér neobyčejně plodný a zasáhl prakticky do všech oborů klasické hudby.\n\n\n\n\n\nKromě toho komponoval velké množství komorní hudby (mj. 10 smyčcových kvartet), mnoho písní a sborů. Zabýval se rovněž využitím počítačů při kompozici. Na toto téma publikoval několik prací.\n\n\n\n84955372"}
{"id": "1218661", "url": "https://cs.wikipedia.org/wiki?curid=1218661", "title": "Bing Bong", "text": "Bing Bong\n\n„Bing Bong“ je píseň velšské hudební skupiny Super Furry Animals. Představena byla dne 13. května 2016 a jde o první singl kapely po sedmi letech. Píseň je zpívána ve velšském jazyce. K písni byl rovněž natočen videoklip, jehož režisérem byl Mark James. Napsána byla již v roce 2004 pro Mistrovství Evropy ve fotbale. Vydána však byla až na podporu velšského týmu na Mistrovství Evropy ve fotbale 2016. Nejde však o oficiální hymnu velšského týmu – tu nahrála kapela Manic Street Preachers pod názvem „Together Stronger (C'mon Wales)“.\n"}
{"id": "1218663", "url": "https://cs.wikipedia.org/wiki?curid=1218663", "title": "Aoniraptor", "text": "Aoniraptor\n\nAoniraptor (\"lupič z jihu\") byl asi šest metrů dlouhý teropodní dinosaurus, který žil v době před asi 96 – 91 miliony let (geol. stupeň cenoman až turon) na území dnešní argentinské Patagonie (provincie Río Negro). Fosilie tohoto dravého teropoda z čeledi Neovenatoridae byly objeveny roku 2010 v sedimentech spodnokřídového stáří v rámci souvrství Huincul. Není jisté, zda nemůže jít o stejného teropoda jako karcharodontosaur \"Gualicho\", popsaný rovněž v roce 2016. Nasvědčovala by tomu přinejmenším stavba ocasních obratlů, která je u obou velmi podobná. Druhové jméno dinosaura je odvozeno od dvoustého výročí samostatnosti Argentiny (1810), kdy byly fosilie objeveny.\n\n"}
{"id": "1218664", "url": "https://cs.wikipedia.org/wiki?curid=1218664", "title": "Aeritalia F-104S Starfighter", "text": "Aeritalia F-104S Starfighter\n\nAeritalia F-104S Starfighter byla licencovaná produkce italské varianty stíhacího letounu Lockheed F-104 Starfighter, která sloužila italskému letectvu Aeronautica Militare (AMI) od pozdních šedesátých let až do počátku 21. století. Do konce devadesátých let F-104S sloužila v Tureckém letectvu.\nTyp začal vznikat pod označením Lockheed CL-901 jako společný projekt společností Lockheed a Aeritalia (původně Fiat Aviazione), která v té době licenčně vyráběla variantu F-104G, jehož cílem mělo být nahradit letouny F-86K Sabre, F-84F Thunderstreak a RF-84F Thunderflash ve výzbroji \"Aeronautica Militare\", letectva italských ozbrojených sil, a v prosinci 1966 vzlétl první prototyp. \n\nOd varianty F-104G se F-104S lišil zejména instalací výkonnější varianty proudového motoru General Electric J79-GE-19, namísto původní J79-GE-11A, a schopností nést protiletecké řízené střely AIM-7E Sparrow s poloaktivním radarovým naváděním. Označení varianty „S“ odkazuje právě na výzbroj střelami „Sparrow“. \n\nInstalace novější pohonné jednotky vedla k změnám tvaru a velikosti vstupů vzduchu i výstupní trysky motoru, a umožnila zvýšení maximální rychlosti a stoupavosti, zkrácení délky startu, a zvětšení doletu, vzhledem k nižší spotřebě.\n\nDalší změny zahrnovaly zvětšení počtu závěsníků výzbroje na celkem devět (dva na koncích křídel, čtyři pod křídly, a tři pod trupem), instalaci dvou kýlových plošek pod zádí trupu a odstranění kanónu M61 Vulcan, aby bylo v trupu získáno místo pro elektronické systémy radarového navádění střel AIM-7 Sparrow. Některé exempláře, užívané jako stíhací bombardéry, však měly kanón nainstalován, a nedisponovaly pak pravděpodobně schopností nést střely Sparrow. \n\nItalské letectvo začalo přebírat první vyrobené exempláře v roce 1968, a posléze převzalo celkem 205 kusů, které u něj tvořily výzbroj celkem 12 \"gruppi\" (perutí).\n\nKoncem 80. let prošly italské letouny modernizačním programem „ASA“ (\"Aggiornamento Sistemi d'Arma\" - modernizace zbraňových systémů), v jehož rámci získaly možnost výzbroje protileteckými střelami italské výroby Selenia Aspide 1A a protileteckými střelami krátkého dosahu AIM-9L Sidewinder, nahrazujícími starší varianty AIM-9B.\n\nStroj Aeritalia F-104S Starfighter najdeme v italském letovisku Lignano Pineta jako součást leteckého monumentu v kruhovém objezdu. Ten zahrnuje i vrtuli z bombardéru B-24 a připomíná tak nález jeho vraku ve vodě.\n\n\nÚdaje platí pro původní provedení F-104S\n\n"}
{"id": "1218665", "url": "https://cs.wikipedia.org/wiki?curid=1218665", "title": "Kamenná trouba (rybník)", "text": "Kamenná trouba (rybník)\n\nKamenná trouba (Kamenka) je rybník, který se nachází ve stejnojmenné přírodní rezervaci. Lokalita leží u silnice II/347 na křižovatce s komunikací III/34763 od Lipnice nad Sázavou a III/34764 k obci Řečice, v nadmořské výšce 457 m n. m. Po severní straně také vede cyklotrasa č. 1211 Senožaty – Lipnice nad Sázavou.\n\nS rozlohou 21,7 ha tvoří necelou třetinu přírodní rezervace. Udávaná rozloha se v jednotlivých pramenech liší, pohybuje se od 19 ha přes 20 ha, 21 ha až 26 ha. Rybník je na seznamu významných vodních děl IV. kategorie v České republice.\n\nRybník je napájen od jihu Pstružným potokem, který teče od Kejžlice. Nad rybníkem vytváří biologicky cenné meandry. Na severní straně rybník opět opouští a odděluje se z něj mlýnský náhon.\n\nCelkový objem rybníka V je 220 000 m³ a retenční objem pak V je 96 500 m³.\n\n\"Související informace naleznete v článku Kamenná trouba.\"\n\nRybník je součástí přírodní rezervace, která byla vyhlášena kvůli ochraně lučních biotopů. V rezervaci se také objevují vzácní vodní ptáci a jiní živočichové.\n\nRybník je využíván k chovu ryb a k odběru vody pro průmyslové účely. K rekreaci je využíván ojediněle, ale v první polovině 20. století byl k těmto účelům hojně využíván a bylo u něj vybudováno koupaliště s písečnou pláží.\n\nNázev kamenná trouba je odvozen od materiálu, z kterého byla zhotovena výpustní roura. S podobným názvem najdeme v Jižních Čechách rybník Kamenná roura.\n\nRybník Kamenná trouba je historicky poprvé doložen v polovině 18. století v seznamu rybníků lipnického panství, ale název Kamenná trouba je již zmiňován v roce 1595 v zemských deskách, kdy se uvádí, že Martin z Thurnu v roce 1594 prodal dědictví po otci Janu Rudolfovi Trčkovi z Lípy. Součástí obchodu byl i \"\"mlýn, jenž slove pod Kamennou Troubou\"\". V té době se nemuselo jednat o současný rybník, ale jako Kamenná Trouba byl možná nazýván dnešní pstružný potok nebo jeho údolí.\n\n"}
{"id": "1218667", "url": "https://cs.wikipedia.org/wiki?curid=1218667", "title": "Proud Střelkového mysu", "text": "Proud Střelkového mysu\n\nProud Střelkového mysu (také \"Agulhaský proud\" podle původního portugalského názvu Střelkového mysu \"Cabo das Agulhas\") je teplý mořský proud v západní části Indického oceánu. Vzniká na 27. stupni jižní šířky splynutím Mosambického proudu a Východomadagaskarského proudu a teče po okraji kontinentálního šelfu podél pobřeží Afriky k jihozápadu. Jeho šířka činí okolo 100 km, sahá do hloubky zhruba 800 metrů a povrchová teplota vody se pohybuje mezi patnácti a pětadvaceti stupni Celsia. Patří k nejrychlejším oceánským proudům vůbec a množství přepravované vody dosahuje šedesáti až sedmdesáti sverdrupů. V blízkosti Střelkového mysu se tento proud střetává se studeným Benguelským proudem, který se odpojuje ze Západního příhonu a teče k severozápadu. Kontakt těchto dvou vodních mas s rozdílnou teplotou, salinitou a vorticitou způsobuje četné bouře, neočekávané vlny vysoké až 30 metrů, a větrné smrště o rychlosti přes 180 km/h, které byly postrachem již prvních portugalských námořníků hledajících cestu kolem Afriky do Indie. V období od května do července táhnou velká hejna sardinek tečkovaných k severu, aby našla optimální teplotu vody: jde o jednu z největších migrací v živočišné říši, která láká obrovské množství predátorů jako jsou delfíni nebo terejové. Zhruba desetina vodní masy proudu Střelkového mysu se přidává k Benguelskému proudu, v němž vytváří lokální víry se znatelně teplejší vodou, a dostává se spolu s ním do Atlantiku, zbytek se obrací přes Agulhaskou podmořskou rovinu k jihu a následně zpět k východu jako takzvaný Agulhaský protiproud a postupně zaniká. \n\n"}
{"id": "1218670", "url": "https://cs.wikipedia.org/wiki?curid=1218670", "title": "Murusraptor", "text": "Murusraptor\n\nMurusraptor (\"lupič ze stěny (kaňonu)\") byl středně velký teropodní dinosaurus, který žil v době před asi 93 - 89 miliony let (geol. stupeň turon až koňak) na území dnešní argentinské Patagonie (provincie Neuquén). Fosilie tohoto dravého teropoda z čeledi Neovenatoridae a kladu Megaraptora byly objeveny roku 2001 v sedimentech spodnokřídového stáří v rámci souvrství Sierra Barrosa. O rok později byly vykopány a v roce 2016 je formálně popsali paleontologové Rodolfo Coria a Philip J. Currie.\n\nHolotyp dinosaura měřil na délku asi 6,4 metru, nešlo však ještě o plně dospělého jedince. Plně vzrostlý exemplář mohl být ještě delší a jeho hmotnost mohla přesáhnout jednu tunu.\n\nNěkteré stopy na lebce naznačují přítomnost kostní infekce v okolí mozkovny a žeber. Zadní část lebky byla dokonce celá deformovaná. Tato patologie nasvědčuje těžké infekci, která mohla být dinosaurovi osudná. Zachovaly se také stopy kousnutí jiným dravým dinosaurem. Podrobný výzkum neuroanatomie a osteologie lebky murusraptora byla publikována roku 2017.\n\n\n"}
{"id": "1218671", "url": "https://cs.wikipedia.org/wiki?curid=1218671", "title": "Bank of the West Classic 2016 – ženská čtyřhra", "text": "Bank of the West Classic 2016 – ženská čtyřhra\n\nŽenská čtyřhra Bank of the West Classic 2016 probíhala ve druhé polovině července 2016. Do deblové soutěže stanfordského tenisového turnaje nastoupilo šestnáct dvojic. Obhájcem titulu byl čínský pár Sü I-fan a Čeng Saj-saj, jehož členky nestačily ve čtvrtfinále na dvojici Johanna Kontaová a Maria Sanchezová.\n\nVítězem čtyřhry se stal druhý nasazený pár Američanek Raquel Atawové a Abigail Spearsové, který ve finále zdolal chorvatsko-australsko nenasazenou dvojici Darija Juraková a Anastasia Rodionovová po dvousetovém průběhu 6–3 a 6–4.\n\nObě šampionky si do žebříčku WTA připsaly 470 bodů a získaly čtrnáctou společnou trofej. Atawová vybojovala na okruhu WTA šestnáctý deblový titul a pro Spearsovou to bylo osmnácté takové turnajové vítězství.\n\n"}
{"id": "1218674", "url": "https://cs.wikipedia.org/wiki?curid=1218674", "title": "Neovenatoridae", "text": "Neovenatoridae\n\nNeovenatoridae (neovenatoridi) byli zástupci čeledi středně velkých teropodních dinosaurů, žijících v době před asi 130 - 84 miliony let (geol. stupeň barrem až cenoman) na území několika kontinentů. Skupinu popsali paleontologové Benson, Carrano a Brusatte v roce 2010, o dva roky později do ní byl začleněn klad Megaraptora. Skupina dostala název podle evropského rodu \"Neovenator\", v současnosti jsou její zástupci objevováni zejména v Jižní Americe (např. rody \"Gualicho\", \"Aoniraptor\" nebo \"Murusraptor\"). Zřejmě největším známým zástupcem je pak africký \"Deltadromeus\". Neovenatoridi se od ostatních teropodů liší zejména krátkými a širokými lopatkami a perforovanou kostí kyčelní.\n\n\n"}
{"id": "1218675", "url": "https://cs.wikipedia.org/wiki?curid=1218675", "title": "Tatran Litovel (šachy)", "text": "Tatran Litovel (šachy)\n\nTJ Tatran Litovel je český šachový klub se sídlem v Litovli. Je jedním z oddílů Tělovýchovné jednoty Tatran Litovel. Po dvou jednoročních účastech v sezónách 2002/03 a 2007/08 je od sezóny 2010/11 pravidelným účastníkem Šachové extraligy, když se mu 2× podařilo obsadit 3. místo. V sezónách 2013/14 a 2013/14 hrálo extraligové družstvo pod názvem TJ Ancora Tatran Litovel.\n\nZa šachový klub hráli Extraligu velmistři:\nmezinárodní mistři:\n\n"}
{"id": "1218681", "url": "https://cs.wikipedia.org/wiki?curid=1218681", "title": "Jean Butteau", "text": "Jean Butteau\n\nJean Butteau [\"žán bytó\"], psán též Butot, křestním jménem též Johan (1744 Paříž – 7. září 1799 Vídeň) byl tanečník působící ve Vídni a Praze. Jeho jméno použil Alois Jirásek v románu F. L. Věk.\n\nNarodil se v Paříži a po studiu tance odešel se skupinou tanečníků přes Stuttgart do Vídně. Zde bylo jeho vystoupení poprvé zaznamenáno v roce 1767. Ve Vídní, podle jeho vlastních slov, působil 18 let v baletu císaře Františka I. V roce 1774 mu hrabě Prokop Vojtěch Černín nabídl místo rodinného učitele tance a společenského chování v Praze.\n\nS manželkou Josefou Butteau (1754 nebo 1755 - 1815) měl syna a dceru Katharinu. \n\nRoku 1789 získal Butteau, spolu s Václavem Mihulem, povolení hrát v Thunovském divadle na Malé Straně. V příštím roce, roku 1790, obdržel (opět s Václavem Mihulem) po předchozích zadlužených koncesionářích divadelní koncesi a najal budovu vlasteneckého divadla ve zrušeném klášteře U Hybernů. V roce 1791 se konala v Praze korunovace císaře Leopolda II. na českého krále. Jean Butteau k této příležitosti nacvičil baletní vystoupení pro korunovační ples českých stavů, který se konal 12. 9. 1791. Tanec tančilo 32 párů z vysoké šlechty. Poté (není přesně známo, kdy) odešel s dcerou Katharinou Butteau (asi 1776 - po 1815) z Prahy do Vídně.\n\nJméno Jeana Butteaua je známé všem čtenářům Jiráskova románu F. L. Věk i divákům stejnojmenného televizního seriálu. Autor však s osudy rodiny Butteauových nakládal volně. \n\nV románu přejmenoval Jirásek Jeana Butteaua na Jacquese (Jakuba) a ponechal mu zhruba stejný věk (\"Toho času, tj. roku 1787, bylo Jacquesovi Butteauovi i manželce jeho Bábi již přes čtyřicet.\") Jakub Butteau je v románu synem francouzského otce a české matky, otcem tří dcer - němé Pauly, herečky Lotty a Betty. Václav Thám dochází do rodiny a je do Pauly (společně s F. L. Věkem) zamilován. \n\nVe skutečnosti se Václav Thám oženil dvakrát, ale nikoliv s dcerou Jeana Butteaua. Jeho první manželkou byla dcera herce L. Heima Josefa, která zemřela asi roku 1799. Podruhé se oženil s německou herečkou.\n\n"}
{"id": "1218683", "url": "https://cs.wikipedia.org/wiki?curid=1218683", "title": "Ray Cale", "text": "Ray Cale\n\nRay Cale, celým jménem William Raymond Cale, (18. července 1922 – 23. května 2006) byl velšský ragbista. Narodil se ve městě Usk na jihovýchodě Walesu. Na počátku své kariéry působil v klubech Ebbw Vale RFC, Newbridge RFC a později Pontypool RFC. Za velšský národní ragbyový tým poprvé nastoupil při zápasu proti Anglii na stadionu Cardiff Arms Park v roce 1949. V této sezóně hrál tři zápasy Poháru šesti národů. V letech 1950 až 1954 hrál za St Helens RFC. Později působil jako manažer mlékárny v Cardiffu a následně žil ve Španělsku. Zemřel roku 2003 ve věku 83 let.\n"}
{"id": "1218685", "url": "https://cs.wikipedia.org/wiki?curid=1218685", "title": "Denis Shapovalov", "text": "Denis Shapovalov\n\nDenis Shapovalov, rusky: Денис Викторович Шаповалов, \"Denis Viktorovič Šapovalov\", (* 15. dubna 1999 Tel Aviv) je kanadský levoruký profesionální tenista ruského původu a vítěz juniorky Wimbledonu 2016. Ve své dosavadní kariéře na okruhu ATP Tour vyhrál jeden singlový turnaj. Na challengerech ATP a okruhu Futures získal šest titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v listopadu 2019 na 15. místě a ve čtyřhře pak v listopadu téhož roku na 49. místě. V roce 2019 jej trénoval Rob Steckley, kterého vystřídal Michail Južnyj. Dlouhodobě se na jeho přípravě podílí matka Tessa Shapovalovová. Dříve koučovskou roli plnili Adriano Fuorivia či krajan Martin Laurendeau.\n\nV daviscupovém týmu Kanady debutoval v roce 2016 baráží světové skupiny proti Chile, v níž vyhrál dvouhru nad Christianem Garinem. V únoru 2017 během zápasu s Britem Edmundem byl diskvalifikován. Do roku 2018 v soutěži nastoupil ke dvěma mezistátním utkáním s bilancí 1–2 ve dvouhře a 0–0 ve čtyřhře.\n\nShapovalov se narodil 15. dubna 1999 v izraelském městě Tel Avivu do rodiny ruských židů Viktora a tenisové trenérky Tessy Shapovalových. Rodina se odstěhovala do Kanady ještě před jeho prvním rokem života. Zde začal ve věku 5 let s tenisem. Jeho matka ho vedla v místním tenisovém klubu a jeho trenérkou zůstala nadále. Později si otevřela ve městě Vaughan vlastní tenisové centrum pojmenované Tessa Tennis, aby mu usnadnila trénovaní a vytvořila zde jeho domovskou základnu. Navíc v tomto centru trénují i jiní nadějní tenisté.\n\nV rámci hlavních soutěží událostí okruhu Futures debutoval v září 2014, když na turnaji v domácím Torontu s dotací 10 tisíc dolarů obdržel divokou kartu. V úvodním kole podlehl Francouzi Nicolasi Rosenzweigovi. V lednu 2016 se probojoval do finále čtyřhry turnaje ITF v Sunrise na Floridě. O týden později na turnaji ITF ve floridském Westonu získal svůj první titul na profesionální úrovni, když ve finále porazil brazilského tenistu Pedra Sakamota a navíc turnajem prošel bez ztráty setu. Na challengerech ATP se poprvé objevil v 16 letech na turnaji v kanadském Granby, kde jej v 1. kole vyřadil Australan Alex Bolt.\n\nVe dvouhře okruhu ATP World Tour debutoval v polovině července na turnaji Citi Open 2016 v americkém Washingtonu, D.C., kde dostal od pořadatelů divokou kartu do hlavní soutěže. Hned v úvodu ho však zastavil Lukáš Lacko ze Slovenska, jemuž podlehl ve třech setech. Divokou kartu dostal i následující týden na podnik v domácím prostředí Rogers Cup, kde se dočkal svého prvního vítězství na okruhu ATP, když ve třech setech udolal světovou devatenáctku z Austrálie Nicka Kyrgiose. V následném kole ho však zastavil Grigor Dimitrov z Bulharska, jemuž podlehl po dvou sadách.\n\nVe třetím kole montréalského Rogers Cupu 2017, kam mu organizátoři udělili divokou kartu, vyřadil světovou dvojku Rafaela Nadala až v tiebreaku rozhodující sady. V semifinále jej poté zastavil pozdější vítěz Alexander Zverev. Po zvládnuté kvalifikaci US Open 2017, v níž na jeho raketě zůstali Denis Kudla, Gastão Elias a Jan Šátral, prošel do hlavní soutěže newyorského grandslamu. Ve druhém kole přehrál osmého nasazeného Francouze Jo-Wilfrieda Tsongu, aby jej po výhře nad Kylem Edmundem v osmifinále zastavil devatenáctý nasazený Španěl Pablo Carreño Busta po čtyřsetovém průběhu. V 18 letech se tak stal nejmladším účastníkem čtvrtého kola US Open od Michaela Changa a jeho účasti v této fázi roku 1989.\n\nPremiérovou trofej ATP vybojoval ve dvaceti letech na říjnovém Stockholm Open 2019. V prvním kariérním finále zdolal Srba Filipa Krajinoviće po dvousetovém průběhu. Ze sedmi předchozích semifinále odešel vždy poražen. Krajinović nezvládl ani své třetí finále kariéry.\n\nDruhý start v kanadském reprezentačním týmu zaznamenal v únorovém prvním kole světové skupiny Davis Cupu 2017 proti Velké Británii. Úvodní páteční dvouhru s Danielem Evansem prohrál ve třech setech. V neděli pak nastoupil do závěrečného a rozhodujícího singlu, za stavu 2–2 na zápasy, proti Kylemu Edmundovi. Po ztrátách prvních dvou sad nastřelil ve třetí hlavního francouzského rozhodčího utkání Arnauda Gabase míčem do oka, když jej po vyndání z kapsy frustrovaný odpálil. Následkem toho byl diskvalifikován, čímž třetí postupový bod připadl Britům.\n\n\n"}
{"id": "1218687", "url": "https://cs.wikipedia.org/wiki?curid=1218687", "title": "Ryan Kelly", "text": "Ryan Kelly\n\nRyan Kelly (* 30. května 1993 v West Chesteru, stát Ohio) je hráč amerického fotbalu nastupující na pozici Centra za tým Indianapolis Colts v National Football League. Univerzitní fotbal hrál za University of Alabama, poté byl vybrán v prvním kole Draftu NFL 2016 týmem Indianapolis Colts.\n\nKelly navštěvoval Lakota West High School ve West Chesteru, kde jeho spoluhráčem byl Jordan Hicks.\n\nKelly získal Rimington Trophy v posledním ročníku na University of Alabama v roce 2015.\n\nKelly byl draftován v prvním kole Draftu NFL 2016 jako 18. hráč celkově týmem Indianapolis Colts, smlouvu s Colts podepsal 4. května.\n\n"}
{"id": "1218689", "url": "https://cs.wikipedia.org/wiki?curid=1218689", "title": "Svět, který stvořil Jones", "text": "Svět, který stvořil Jones\n\nSvět, který stvořil Jones (1956, The World Jones Made) je druhý sci-fi román amerického spisovatele Philipa K. Dicka. \n\nDěj románu je situován do budoucnosti do roku 2002, kdy po zničující světové válce vznikla federální světová vláda, která ustanovila úřední filosofii tzv. relativismu. Ten vychází z toho, že původcem zla jsou ideologie, takže hlásání jakéhokoliv názoru vnucovaného jiným je trestné. Tento systém naruší Floyd Jones, který je pravděpodobně v důsledku mutace, vyvolané ničivými atomovými zbraněmi ve válce, obdařen schopností vidět rok do budoucnosti. V krátké době se z jarmarečního jasnovidce stane prorokem, protože dává lidem, deprimovaným právě skončenou válkou to, po čem touží ze všeho nejvíce – sen. \n\nJonese sleduje tajný federální agent Doug Cussick, ale ani on nezabrání tomu, že je federální vláda svržena a Jones se stává vůdcem společnosti, založené na jeho kultu osobnosti. Předpoví také, že se na Zemi objeví velké mimozemské jednobuněčné organizmy a vyzve lidi, aby je hubili. Zfanatizuje také celé davy pro vesmírné výpravy, ale není schopen předvídat, že tragicky selžou. Když si uvědomí, že jeho výzva k zabíjení zcela neškodných mimozemských tvorů byla chybná, a že povede k izolaci pozemšťanů nadřazenou mimozemskou civilizací, která znemožnění lidskou expanzi do cizích solárních systémů a galaxií, je již pozdě.\n\nJones také předvídá svou smrt, ví, že jej zabije Doug Cussick. Nezabrání však tomu, protože tato událost nastane v době, kdy ještě veřejnost výpravám věří, takže za jejich selhání nebude viněn on, ale jeho vrah. Doug Cussick musí s rodinou uprchnout na Venuši, kde najde útulek v domě osmi geneticky modifikovaných lidí, které pro tento úkol připravila bývalá federální vláda.\n\nJones se stává mučedníkem, a přesto, že dovedl svět na pokraj záhuby, zástupy jeho uctívačů i po jeho smrti rostou.\n\n"}
{"id": "1218696", "url": "https://cs.wikipedia.org/wiki?curid=1218696", "title": "Rockfield Studios", "text": "Rockfield Studios\n\nRockfield Studios je nahrávací studio ležící nedaleko vesnice Rockfield na jihovýchodě Walesu. Založili jej bratři Kingsley a Charles Wardovi v roce 1963. Bylo vůbec prvním „rezidenčním“ studiem na světě, v němž hudebníci mohli během nahrávání pobývat. Hudebník Dave Edmunds zde v roce 1970 nahrál svůj velký hit „I Hear You Knocking“. Později zde nahrávala řada známých hudebníků a kapel, mezi něž patří například Queen , Budgie, Van der Graaf Generator, Iggy Pop, Manic Street Preachers a Rush.\n\n"}
{"id": "1218700", "url": "https://cs.wikipedia.org/wiki?curid=1218700", "title": "Jurjevec", "text": "Jurjevec\n\nJurjevec () je město v Ivanovské oblasti v Ruské federaci. Při sčítání lidu v roce 2010 měl přes deset tisíc obyvatel.\n\nJurjevec leží na pravém, západním břehu Gorkovské přehradní nádrže na Volze, naproti historickým ústím Ňomdy a Unži, která jsou pod hladinou vodní nádrže a Jurjevec tak leží naproti Ňomdskému a Unžskému zálivu přehrady. Od Ivanova, správního střediska oblasti, je vzdálen přibližně 160 kilometrů na severovýchod, a od Kiněšmy, nejbližší železniční stanice, přibližně 60 kilometrů na východ.\n\nJurjevec založil v roce 1225 vladimirsko-suzdalský kníže Jurij Vsevolodovič a bylo pojmenováno po svatém Jiřím \"Jurjev-Povolskij\" () – přívlastek \"Povolskij\" odlišoval jméno od Jurjeva-Polského a Jurjeva-Livonského.\n\nV roce 1237 město dobyly a zničily jednotky chána Bátúa, pozdějšího zakladatele Zlaté hordy.\n\nOd roku 1405 byl Jurjevec součástí Moskevského velkoknížectví.\n\nZhruba od roku 1565, kdy město zmiňuje Ivan IV. při zřizování opričniny, se ustaluje jméno \"Jurjevec\".\n\nV roce 1778 se stává Jurjevec městem.\n"}
{"id": "1218703", "url": "https://cs.wikipedia.org/wiki?curid=1218703", "title": "Kryštof Jaroslav Krakowský z Kolowrat", "text": "Kryštof Jaroslav Krakowský z Kolowrat\n\nKryštof Jaroslav Krakowský z Kolowrat (1604 – 30. březen 1659) byl příslušník krakovské větve šlechtického rodu Kolovratů a císařský rada, přísedící dvorského a komorního soudu, hejtman rakovnického a žateckého kraje.\n\nSvobodný pán Kryštof Jaroslav Krakowský z Kolowrat se narodil v roce 1604 jako první syn a první ze tří potomku Abunda Krakowského z Kolowrat na Šípech (1596–1604) a Anny Marie Kinské z Vchynic (1604 – po 1619). V roce 1604 zdědil spolu s bratrem Jiřím Albrechtem po otci statek Šípy (německy \"Schippen\"), který v době jejich nezletilosti spravovala jejich matka. Když dosáhli plnoletosti, dohodli se, že každý z nich bude vlastnit polovinu statku i tvrze.\n\nPo roce 1620 nebyl konfiskační komisí odsouzen, avšak rozsudek (ze dne 26. října 1623), zbavující ho pokuty, nebyl vyhlášen. Poněvadž se Kryštof Jaroslav mylně domníval, že byl odsouzen upadnouti do manství, přijal 20. června 1626 omylem polovinu Šíp v odhadnuté ceně 3500 kop grošů míšeňských a složil příslušný manský slib. Jeho omyl byl definitivně napraven až roku 1652, kdy se stal jeho majetek znovu zpupným (alodiálním). Dne 24. září 1624 koupil za 3500 kop grošů míšeňských od svého bratra Jiřího Albrechta druhou polovinu šípského statku. Roku 1630 (vklad až v roce 1631) však celé šípské zboží, totiž tvrz Šípy se dvorem, pivovarem se sladovnou a spilkou (kvasírnou), dále celou ves, mlýn, rybník a lesy postoupil své manželce Anně Kateřině, za což získal směnou statek Olešná (Blešná) s příslušenstvím na Křivoklátsku. Takovým způsobem vyšly Šípy z držení rodu Krakowských z Kolowrat.\n\nV roce 1644 zdědil Vysokou Libyni a téhož roku po Bohuslavu Jiřím Krakowském z Kolowrat i Dražovice, které však v roce 1656 prodal markýzi Michaelu Alvernia-Saluzzi di Clavisana (1607–1678), někdy uváděném i jako Saluzzo de Clavesana. Kryštof Jaroslav zakoupil také statky Svojetín a Pavlín. Po jeho smrti se Olešné ujala ovdovělá Anna Kateřina, která pak roku 1668 tento statek prodala hraběnce Anně Zuzaně Khunové z Lichtenbergu, rozené z Maggau.\n\nPřed svou smrtí sepsal poslední vůli, v níž svým synům odkázal ves Vysokou Libyni s tvrzí, dvorem a dalším příslušenstvím a dále i vsi Lhotu a Zdeslav. Pro neshody však bratři tento statek roku 1660 prodali Anně Elišce z Metychu (Mettich von Tschetschou) za 17400 kop grošů míšeňských.\n\nPohřben byl v hrobce v presbytáři karmelitánského kostela sv. Havla na Starém Městě pražském, a to u jeho severní zdi, kam byla později uložena i jeho manželka. Vstup do krypty je kryt náhrobní deskou z roku 1659 ze slivenského mramoru, na které je český text.\n\nKryštof Jaroslav Krakowský z Kolowrat také, v souladu s rodovou tradicí, vydatně podporoval klášter augustiniánů v Dolním Ročově, takže řeholníci mohli v letech 1647–1648 uskutečnit rozsáhlé opravy svého zchátralého konventu, který navíc doznal velkých škod po třicetileté válce. Kryštof Jaroslav finančně zajistil veškeré opravy.\n\nKryštof Jaroslav se oženil s Annou Kateřinou Kaplířovou ze Sulevic (1617 – 1. červen 1693), dcerou Adama Kaplíře ze Sulevic a Ludmily Šlovské ze Šlovic, která zemřela ve věku devadesáti devíti let. Z tohoto manželství se narodilo pět synů a tři dcery\n\n\n"}
{"id": "1218707", "url": "https://cs.wikipedia.org/wiki?curid=1218707", "title": "Dawid Podsiadło", "text": "Dawid Podsiadło\n\nDawid Podsiadło (* 23. květen 1993 Dąbrowa Górnicza, Slezské vojvodství, Polsko) je polský zpěvák a skladatel. Působí ve skupině Curly Heads. Jeho singl „W dobrą stronę” získal za prodeje 3× platinovou desku.\n\nJeho hudební kariéra započala výhrou X Faktor. Ve finále této pěvecké talentové show vystoupil s písní „With or Without You” z repertoáru U2 a také se singlem „Better Than a Dream” od zpěvačky Katie Meluy, kterou vykonal se samotnou zpěvačkou.\n\nV květnu 2013 vyšlo pod vydavatelstvím Sony Music Entertainment Poland jeho debutové album s názvem Comfort and Happiness, které se po prvním týdnu od vydání vyšplhalo na první místo v žebříčku OLiS. Album produkoval Bogdan Kondracki, autorkou polského textu na albu je Karolina Kozak.\n\nV červnu 2013 získal dvě nominace na Eska Music Awards za Nejlepší umělce a Nejlepšího umělce na internetu. Dne 2. června v Torwar Hall ve Varšavě vystoupil jako support před koncertem Lany Del Rey. Následně se objevil na dvou festivalech, 3. července na Tent Stage během dvanáctého ročníku festivalu Open'er Festival, který se konal na území letiště vojenského námořnictva v Gdyni a 9. srpna na Cracow Stage během festivalu Coke Live Music Festival v Krakově.\n\nV září byl nominován na ceny MTV Europe Music Awards 2013 v kategorii Nejlepší polský počin a na konci roku 2013 na ocenění Paszportów Polityki v oblasti populární hudby.\n\nV únoru 2014 získal čtyři Fryderyki. V březnu byl jedním z laureátů cen Wiktory v kategorii Gwiazda piosenki. O měsíc později získal dvě nominace na SuperJedynek, které se konaly v rámci Národního festivalu polské písně v Opole, a to konkrétně v kategoriích SuperArtysta a SuperAlbum (za desku Comfort and Happiness).\n\nV květnu vystoupil na Koncert TOP v rámci festivalu TOPtrendy 2014 spolu s deseti umělci s největším počtem prodaných desek v předchozím roce v Polsku. V celkovém pořadí zaujal 1. místo s albem Comfort and Happiness. Dne 22. června na Městském stadionu v Rybniku se představil jako support před koncertem skupiny 30 Seconds to Mars.\n\nDne 29. května 2015 během Polsat SuperHit Festiwal 2015 získal Jantarového slavíka. V září zpěvák oznámil vydání svého druhého studiového alba s názvem Annoyance and Disappointment, který měl premiéru 6. listopadu. Album produkovali Bogdan Kondracki a Daniel Walczak. Album ohlásil singl „W dobrą stronę”.\n\n\n"}
{"id": "1218708", "url": "https://cs.wikipedia.org/wiki?curid=1218708", "title": "Violetta Live", "text": "Violetta Live\n\nVioletta Live 2015 International tour je druhé turné seriálu Violetta. Toto turné začalo 3. ledna 2015 ve španělském Madridu a skončilo 1. listopadu téhož roku v Nice, Francie. Turné navštívilo Evropu, Latinskou Ameriku a nakonec znova Evropu.\n\nV rámci první evropské části turné navšívili Španělsko, Portugalsko, Itálie, Francie, Nizozemsko, Belgie, Švýcarsko, Německo a Polsko. Další latinskoamerická část zavítala do Mexika, Kolumbie, Ekvádoru, Peru, Brazílie, Bolívie, Chile, Argentiny, Paraguay, Urugay, Venezuely, Panamy a do Dominikánské republiky. Poslední koncerty se odehrávaly u nás v Evropě v Polsku, Maďarsku, Rakousku, Rumunsku, Itálie, Německo, Belgiea Francie.\n\nNa turné vystupovali Martina Stoessel (Violetta), Jorge Blanco (Leon), Candelaria Molfese (Camilla), Diego Domíguez (Diego), Mercedes Lambre (Ludmila), Samuel Nascimento (Broduey), Alba Rico (Naty), Facundo Gambandé (Maxi) a Ruggero Pasquarelli (Federico).\n\nNa turné bohužel nevystupovali Nicolas Garnier (Andrés), Lodovica Comello (Francesca) a Xabiani Ponce De Leon (Marco). Lodovica Comello (Francesca) se neúčastnila, protože toho roku měla sama vlastním turné.\n\nRuggero Pasquarelli (Federico) se účastnil pouze první části turné, protože poté začali přípravy na účinkování v seriálu Soy Luna.\n"}
{"id": "1218710", "url": "https://cs.wikipedia.org/wiki?curid=1218710", "title": "Šen-nung-ťia (lesní obvod)", "text": "Šen-nung-ťia (lesní obvod)\n\nŠen-nung-ťia () je jediný lesní obvod (\"lin-čchü\") v Čínské lidové republice, patří do provincie Chu-pej. Lesní obvod je administrativní celek na úrovni okresu, je však přímo podřízen provinční vládě.\n\nObvod byl zřízen roku 1970 z částí sousedních okresů Pa-tung, Sing-šan, a Fang. Celý obvod má rozlohu 3 253 čtverečních kilometrů a v roce 2010 v něm žilo 76 140 lidí, z 95 % Chanů, zbývajících 5 % jsou vesměs Tchuťiaové.\n\nŠen-nung-ťia leží na západě provincie Chu-pej. Hraničí městskými prefekturami Š’-jen (na severu), Siang-jang na severovýchodě, I-čchang na jihovýchodě, autonomní prefekturou En-š’ na jihu a s městem Čchung-čching na západě.\n\nLesní obvod Šen-nung-ťia je pojmenován podle horského masívu Šen-nung-ťia, který je východní a nejvyšší částí pohoří Ta-pa-šan. V obvodu je množství chráněných území, nejvýznamnější je státní přírodní rezervace Šen-nung-ťia, zařazená do sítě biosférických rezervací UNESCO a od roku 2016 i mezi světové dědictví UNESCO.\n\nNázev obvodu, resp. pohoří v něm ležícího se vztahuje k čínské mytologii a doslova znamená „Žebřík Šen-nunga“, Šen-nung, Božský rolník, je mytologická postava, vynálezce zemědělství; na svém ratanovém žebříku měl vystupovat na Nebesa a sestupovat z nich, žebřík se později proměnil ve zdejší pralesy.\n"}
{"id": "1218713", "url": "https://cs.wikipedia.org/wiki?curid=1218713", "title": "Diskografie Dawida Podsiadły", "text": "Diskografie Dawida Podsiadły\n\nDiskografie polského zpěváka Dawida Podsiadły se skládá z 2 studiových alb, 11 singlů a 12 videoklipů.\n"}
{"id": "1218715", "url": "https://cs.wikipedia.org/wiki?curid=1218715", "title": "Šen-nung-ťia", "text": "Šen-nung-ťia\n\nŠen-nung-ťia může znamenat:\n\n"}
{"id": "1218716", "url": "https://cs.wikipedia.org/wiki?curid=1218716", "title": "Kolová (Libavské Údolí)", "text": "Kolová (Libavské Údolí)\n\nKolová (dříve \"Kagerava\", ) je osada vzdálená necelé 2 km od města Kynšperk nad Ohří, je však součástí obce Libavské Údolí v okrese Sokolov.\nOsada se nachází na okraji Slavkovského lesa jižně od soutoku Malé a Velké Libavy.\nČeský název dostala osada v roce 1947.\n\nOsada se nachází v katastrální území Libavské Údolí.\n\nPrvní písemná zmínka o Kolové pochází z roku 1355 kdy je zmiňována v konfirmačních knihách pražského arcibiskupství. V létech 1396 až 1399 je uváděna v soupisu leuchtenberských lén. Nacházel se zde, již zaniklý, rodový hrádek pánu z Kageru, doložený predikáty od poloviny 14. století. Vlastní vesnice vznikla kolem poplužního dvora, uváděného v kynšperském panství i Tereziánském katastru. Roku 1847 měla vesnice 30 domů a žilo v ní více než 240 obyvatel. Po zániku panské správy náležela ke Kamennému dvoru, součástí Libavského Údolí je od roku 1950.\nRoku 1976 byla u severního okraje osady zahájena výstavba vojenských kasáren. Dokončení objektů bylo ukončeno roku 1983, kolaudace proběhla v roce 1985. Po listopadu 1989 byl vojenský útvar zrušen a objekty převedeny do užívání Vězeňské služby. Po rozsáhlých úpravách slouží jako věznice s označením Věznice Kynšperk nad Ohří.\n\n"}
{"id": "1218717", "url": "https://cs.wikipedia.org/wiki?curid=1218717", "title": "Cena Hannah Arendtové", "text": "Cena Hannah Arendtové\n\nCena Hannah Arendtové za politické myšlení je vyznamenání, které od roku 1994 každoročně uděluje Nadace Heinricha Bölla a senát svobodného města Brémy osobám, které podle jejich názoru přispívají k veřejnému politickému myšlení a jednání v tradici politické filosofky Hannah Arendtové (1906-1975). Má podporovat veřejnou diskusi o sporných otázkách, jak to Arendtová vyjádřila slovy: „Smyslem politiky je svoboda“. Po roce 1989 se mohlo zdát, že totalitní praxe politiky je minulostí, brzy se však ukázalo, že občanská svoboda je i nadále v ohrožení. O udělení ceny ve výši 7500 EUR rozhoduje mezinárodní porota.\n\n\n"}
{"id": "1218721", "url": "https://cs.wikipedia.org/wiki?curid=1218721", "title": "Diecéze eichstättská", "text": "Diecéze eichstättská\n\nDiecéze Eichstätt (lat. \"Dioecesis Eystettensis\") je katolická diecéze v Bavorsku v Německu. Je sufragánní diecézí církevní provincie Bamberk.\n\nDiecéze byla zřízena sv. Bonifácem v roce 745. V té době byla podřízena mohučskému arcibiskupovi. Bavorským konkordátem z roku 1817 byla diecéze reorganizována a stala se podřízenou bamberskému arcibiskupovi. Eichstättskému biskupovi přísluší na území diecéze nosit rationale.\n\n"}
{"id": "1218723", "url": "https://cs.wikipedia.org/wiki?curid=1218723", "title": "Otto Molitor", "text": "Otto Molitor\n\nOtto Ervin Karel Molitor (2. dubna 1889 Kyjov – ? 1965) byl malíř, sochař, grafik a kněz Církve československé husitské.\n\nNarodil se v Kyjově v rodině sklárenského účetního Karla Molitora a jeho manželky Julie, rozené Pospíšilové. Původně se věnoval sochařství, později malířství a grafice. Vystudoval Umělecko-průmyslovou školu v Praze a pak Akademii výtvarných umění u Františka Ženíška v letech 1910–1913. 6. září 1913 se v holešovickém kostele svatého Klimenta oženil s Emilií Hanekovou.\n\nBěhem života působil v Paříži, Holandsku, Belgii, Německu, Itálii. V Srbsku byl profesorem kreslení. Jako příslušník srbské armády byl zajat a rakouskými úřady stíhán pro velezradu. Soubornou výstavu svých obrazů měl v pražském Obecním domě v roce 1919. Roku 1921 přestoupil do Církve československé husitské. Postupně působil jako profesor kreslení v Uherském Brodě, Hranicích, Lipníku, v Moravské Ostravě a nakonec jako farář Církve československé ve Vratimově.\n\nV roce 1907 Otto Molitora jako studenta portrétoval jeho vrstevník Jan Zrzavý.\n\n"}
{"id": "1218724", "url": "https://cs.wikipedia.org/wiki?curid=1218724", "title": "Divoké historky", "text": "Divoké historky\n\nDivoké historky, španělsky Relatos salvajes, je argentinsko-španělská černá komedie z roku 2014. Film se skládá ze šesti samostatných příběhů, které napsal a režíroval Damián Szifrón a jsou spojeny tématem násilí a pomsty. \n\nV hlavních rolích hrají Ricardo Darín, Oscar Martínez, Leonardo Sbaraglia, Érica Rivas, Rita Cortese, Julieta Zylberberg a Darío Grandinetti. Film produkovali Agustín a Pedro Almodóvarovi, hudbu složil Gustavo Santaolalla. \"Divoké historky\" byly nominovány v kategorii nejlepší cizojazyčný film na Oscara a ve stejné kategorii zvítězily na Filmových cenách Britské akademie.\n\nDva cestující v letadle zjistí, že znají stejného muže jménem Pasternak: žena je jeho bývalá přítelkyně a muž je hudební kritik, který ztrhal jeho práci. Postupně zjišťují, že každý v letadle je nějak spojen s Pasternakem a že všechny jejich vztahy dopadly špatně. Letuška oznamuje, že v pilotní kabině je sám Pasternak a uzamkl se do kokpitu. Pasternak naráží s letadlem do domu svých rodičů.\n\nMuž přijíždí do malé restaurace u dálnice. Servírka ho v něm pozná lichváře, který zničil rodinu. Kuchařka jí nabízí, ať mu dá jed do jídla, to servírka odmítá, ale kuchařka jej tam i přesto dá. Když do restaurace přijde mužův syn a jí stejné jídlo, tak se servírka snaží otrávené jídlo odnést. Muž ji napadne, ale kuchařka ho zabije nožem. Syn zvrací a policie zatkne kuchařku.\n\nDiego projíždí pouští a snaží se předjet pomalejší starší auto, ale to ho blokuje. Když Diego konečně předjíždí, tak urazí druhého řidiče, Maria. Krátce poté však Diego píchne pneumatiku a Mario ho dožene. Mario zaparkuje auto naproti autu Diega, zablokuje ho, rozbije mu přední sklo a kálí a močí na jeho střechu. Diego vytlačí Maria a jeho auto do řeky a odjíždí. Mario to přežije a Diego se vrátí, aby ho dorazil, ale ztratí kontrolu nad řízením a padá do řeky. Mario se přes kufr dostane do Diegova auta a bojují spolu. Mario škrtí Diega pomocí bezpečnostního pásu, odtrhne část své košile, zapálí ji a hází ji do benzínové nádrže. Diego ovšem Maria chytne a zabrání mu v útěku. Odtahová služba přijíždí právě ve chvíli, kdy auto vybuchuje. Policie objeví dvě spálená těla, která vypadají, jako když objímají.\n\nSimón Fischer, expert na demoliční práce, vyzvedává dort na narozeninovou oslavu své dcery, ale zjistí, že jeho auto bylo odtaženo. Jde na parkoviště pro odtažená vozidla a marně vysvětluje, že na silnici nebyly vyznačeny žádné žluté pruhy, které by zakazovaly parkování. Musí zaplatit pokutu a zmešká narozeninovou oslavu své dcery. Následující den odmítne zaplatit, útočí na skleněnou přepážku a je zatčen. Příběh zaujme noviny a Fischer je vyhozen z práce. Jeho manželka usiluje o rozvod a svěření dcery do vlastní péče. Fischer se neúspěšně uchází o práci a jeho auto je znovu odtaženo. Vyzvedává auto a dá do něj výbušniny. Poté, co je auto opět odtaženo, tak odpálí výbušniny v autě, zničí kancelář a výbuch nezaznamená žádné oběti. Fischer je uvězněn a stane se místním hrdinou a sociální média volají po propuštění. Jeho manželka a dcera ho ve vězení navštíví v den jeho narozenin a přinesou mu dort ve tvaru odtahového vozu.\n\nMauricio probudí svého otce Santiaga a je zoufalý, protože to ráno přejel těhotnou ženu a z místa nehody ujel. Rodina milionáře odmítá vzdát Santiaga spravedlnosti a dovolit, aby šel do vězení. Mauricio a jeho právník navrhnou plán, kdy se k činu přizná jejich zahradník, výměnou za velkou sumu peněz. Děj se zkomplikuje, když stále víc lidí chce po milionáři úplatky. Příběh končí, když se manžel zavražděné ženy rozhodne vzít spravedlnost do vlastních rukou a zabije zahradníka Josého, který byl údajným vrahem, když procházel kolem novinářů.\n\nNa židovské svatbě se nevěsta Romina dozví, že ji její muž Ariel podvedl s jednou z hostů. Během tance se ho na to přede všemi zeptá a uteče na střechu, kde ji uklidní jeden z kuchařů. Ariel přijde na střechu zrovna v tu chvíli, když má Romina sex s kuchařem. Romina mu pomstychtivě oznamuje, že od této chvíle bude spát se všemi muži, kteří o ni projeví zájem a sebere mu všechen majetek, když se s ní bude chtít rozvést, nebo když umře. Oba se vracejí na slavnost a pokračují v oslavách. Romina vytahuje ženu, se kterou Ariel spal, na parket, točí s ní dokola a strčí ji na zrcadlo. Způsobí takový šok, že se Ariel rozpláče a jeho matka jí začne vytrhávat vlasy. Romina je v šoku a přijde pro ni Ariel a pomalu se usmiřují. Z jejího původního hněvu se stává vášeň a tak spolu začnou mít sex, zatímco hosté raději odchází.\n\n"}
{"id": "1218726", "url": "https://cs.wikipedia.org/wiki?curid=1218726", "title": "Jacques Hamel", "text": "Jacques Hamel\n\nJacques Hamel (30. listopadu 1930 Darnétal – 26. července 2016 Saint-Étienne-du-Rouvray) byl francouzský katolický kněz arcdiecéze Rouen, kterého zavraždili teroristé napojení na Islámský stát, když sloužil mši v kostele sv. Štěpána v Saint-Étienne-du-Rouvray.\n\nJacques Hamel byl vysvěcen na kněze biskupem Joseph-Marie Martinem v roce 1958. Po vysvěcení působil ve farnosti sv. Antonína v Petit-Quevilly, odkud přešel v roce 1967 do farnosti v Sotteville-les-Rouen. Později působil jako farář v Saint-Pierre-les-Elbeuf a od roku 1988 v Cléonu.\n\nOd roku 2000 působil jako duchovní správce \"in solidum\" (tj. jako člen tzv. společné duchovní správy) ve farnosti Saint-Étienne-du-Rouvray. V roce 2005 odešel do důchodu a ve farnosti již pouze na vlastní žádost vypomáhal novému faráři. V roce 2008 oslavil zlaté kněžské jubileum.\n\nVe svém působišti byl váženou osobou. Farníci naň vzpomínali jako na velmi skromného člověka.\n\nMimo jiné se byl zapojený do mezináboženského dialogu mezi křesťanstvím a islámem. Šestnáct let před jeho smrtí jeho farnost poskytla muslimům pozemek pro stavbu mešity.\n\n26. července 2016 sloužil Jacques Hamel mši v kostele sv. Štěpána v Saint-Étienne-du-Rouvray, jakožto kněz-penzista zastupoval nepřítomného místního faráře Auguste Moanda-Phuatiho. Do kostela vtrhli dva radikální muslimové, \"Adel Kermiche\" a \"Abdel Malik Petitjean\", zajali šestičlennou skupinu věřících včetně několika řeholnic a 86letého Hamela zavraždili. Policie útočníky zastřelila. K útoku se přihlásil Islámský stát.\n\nDne 2. srpna 2016 se konal pohřební obřad Jacquese Hamela, vypravený z katedrály v Rouenu. V katedrále se sešlo 2000 lidí. Hlavním celebrantem byl rouenský arcibiskup Dominique Lebrun. V den obřadu se ve tři hodiny odpoledne v České republice z rozhodnutí biskupů rozezněly na památku některé kostelní zvony. Samotný pohřeb proběhl s vyloučením veřejnosti a médií za přítomnosti příbuzných a známých.\n\nVe Francii proběhly po smrti Hamela několik mší, některé i s několikatisícovou účastí. V neděli po útoku přišli na mše v celé Itálii a Francii také místní muslimové, aby vyjádřili křesťanům soustrast a solidaritu. Italský arcibiskup Bruno Forte to ocenil jako „krásné gesto“, na které křesťané čekali.\n\nMuslimští duchovní představitelé města Saint-Étienne-du-Rouvray, kde žil jeden z pachatelů Adela Kermiche, odmítli jeho tělo připravit na pohřeb. Jeho čin byl podle nich neodpustitelný a oni jeho pohřbením nebo jakýmkoliv spojením s džihádisty nehodlali pošpinit islám. Čin odsoudila i česká Islámská nadace v Praze.\n\nDne 5. října vydal papež František dispens od pětileté lhůty, která předchází zahájení beatifikačního procesu.\n\n"}
{"id": "1218728", "url": "https://cs.wikipedia.org/wiki?curid=1218728", "title": "Hřebíčkovec šabrejový", "text": "Hřebíčkovec šabrejový\n\nHřebíčkovec šabrejový (\"Syzygium cumini\") je vzrůstný a dlouhověký strom rostoucí v tropech a subtropech, který se pěstuje hlavně pro své nevelké, ale chutné a zdravé plody. Je jedním z posvátných stromů hinduismu, je zasvěcen Krišnovi a byl vysazován v blízkosti jejich chrámů, na mnohá nová území se tak dostal s šířením hinduismu.\n\nDřevina pochází z indického subkontinentu, odkud byla rozšířena do dalších tropických oblastí. Dostala se do celé jižní i jihovýchod Asie, do Austrálie, Afriky, na mnohé pacifické i karibské ostrovy i na pevninskou Ameriku.\n\nTato odolná rostlina volně roste převážně ve vlhkých lesích. Je variabilní a starší jedinci jsou odolní jak vůči záplavám, tak i déle trvajícímu suchu, snesou krátkodobě i pokles teploty k bodu mrazu. Vyskytuje se od mořské hladiny až po výšku 1800 m. Stromy vyrůstají poměrně rychle, plné velikosti dosáhnou již ve čtyřiceti létech. Ještě počátkem 20. století bývaly často vysazovány jako užitkové a i jako okrasné na veřejná prostranství a podél silnic. Jejich plody však postupně ztratily dřívější popularitu, místy je nikdo netrhá, opadávají, na zemí postupně kvasí a přitahují obtížný hmyz a hyzdí prostředí.\n\nStálezelený, rychle rostoucí strom dosahující výšky až 30 m a dožívající se věku okolo 100 let. Jeho až 1 m tlustý kmen s drsnou a popraskanou kůrou se obvykle nízko nad zemí rozvětvuje do několika kmenů. Větve se světle šedou kůrou jsou vstřícně porostlé kožovitými listy s řapíky dlouhými až 2 cm. Jejich podlouhle eliptické čepele bývají dlouhé 5 až 20 cm a široké 3 až 8 cm, na bázi jsou klínovité a na koncích zašpičatělé. Jsou lesklé, v mládí narůžovělé a později tmavě zelené, na rubu světlejší, mají hustou zpeřenou žilnatinu a tvarově bývají velmi variabilní.\n\nVonné květy velké asi 2,5 cm jsou sestaveny do květenství s dlouhou stopkou, jsou to úžlabní vrcholíky nebo laty až 10 cm dlouhé. Přisedlé, oboupohlavné květy mají čtyř až pětičetný, nálevkovitý kalich z lístků žlutavé barvy a čtyři srostlé, narůžovělé nebo krémové lístky korunní. Okvětí brzy opadá a přetrvávají jen četné tyčinky, které mají bílé nitky a žluté prašníky. Spodní semeník má dva oddíly s velkým množstvím vajíček, čnělka je stejně dlouhá jako tyčinky. Květy mají hodně nektaru a jsou hojně navštěvovány a opylovány včelami.\n\nPlody jsou podlouhlé, tmavě fialové nebo namodralé bobule, které se vytvářejí plodenstvích v počtu od několika kusů až po deset, či ojediněle až čtyřicet. Ve své domovině, v Indii, kvetou od března do května a plody dozrávají od července do září. Stromy rostoucí vedle sebe nemusí kvést ani plodit současně.\n\nVětšinou ani plody v plodenství nezrají současně, sklízí se postupně ručním protrháváním. Jsou nejčastěji podlouhlé, 2 až 4 cm velké a při zrání se jejich barva mění ze zelené přes červenou až po tmavě fialovou nebo téměř černou, existuje i forma s bílými plody. Jejich slupka je hladká, lesklá, tenká a kryje nafialovělou nebo bílou, velmi šťavnatou dužinu obklopující jedno podlouhlé, zelenohnědé semeno až 4 cm dlouhé. Některé, jen řídce se vyskytující, plody obsahují dvě až pět drobných semen těsně stlačených v kožnatém obalu, nebo jsou zcela bez semen. Všechny plody také nemívají vyrovnanou chuť, mezi sladkými se vyskytují i nechutně kyselé.\n\nHřebíčkovec šabrejový je podobný hřebíčkovci malajskému, od kterého se odlišuje barvou zralých plodů. Hřebíčkovec malajský je má smetanově žluté s růžovým nádechem.\n\nRostliny se celkem snadno rozšiřují semeny, která roznášejí požírači plodu, ať již ptáci nebo savci. Semena brzy po dozrání ztrácejí schopnost klíčit, proto je nelze dlouho skladovat. Semenáče rostou poměrně rychle, ve dvou létech již dosahují 3 m výšky a plodit začínají mezi osmým a desátým rokem, naroubovaní jedinci plodívají již za čtyři až sedm let.\n\nVysetá semena vyklíčí přibližně za dva týdny. Často se mladé semenáče roubují vybranými kultivary vhodnými pro místní podmínky, úspěšným způsobem také bývá ablaktace. Mohou se také rozmnožovat polotvrdými řízky, které zakořeňují až s 30 % úspěšnosti.\n\nPlody bývají sladké, mírně nakyslé a někdy trpké. Sladké se konzumují syrové nebo se z nich dělají džemy, omáčky a náplně do cukrovinek. Trpké, stahující plody se máčejí ve slané vodě nebo se na dobu asi hodiny posypou trochou solí. Z příliš svíravých plodů se uvařením (bez lisování) získává šťáva podobná chuti hroznové, z které se vyrábí barevná želé. Šťáva ze sladkých plodů (mohou se lisovat) se používá na zmrzlinu, sirupy a výrobu různých ovocných nápojů. Z plodů se vyrábí také ocet, ovocné víno i destilát.\n\nZ listů se získává olej sloužící pro ovonění mýdel a parfémů. Tmavé kůry obsahující hodně tříslovin se používá k barvení tkanin na hnědo a činění kůží. Dřevo stromu má barvu červenou, hnědou nebo šedou, je tvrdé, trvanlivé a odolává termitům. Používá se na nosníky, krokve, sloupy, mosty, železniční pražce, nářadí i výrobu nábytku. Je dobrým palivem.\n\nUznání získal hřebíčkovec šabrejový v lidovém léčitelství. Plody, jejich šťávy a džemy se používají proti nadýmání, jako diuretikum, kloktadlo při bolestech v krku i jako pleťová voda při vyrážkách. Nemocní s diabetes mellitus používají drcená nebo máčená semena obsahující mj. alkaloidy jambosin, jambolin a antimellin, které se podílejí na snížené hladiny krevního cukru. V semenech obsažená kyselina ellagová účinně snižuje krevní tlak. Extrakt z listů slouží k léčbě úplavice a kožních onemocnění. Odvar z kůry je účinný při astmatu, zánětu průdušek, při dezinfekci ústní dutiny i léčbě popálenin.\n\nVysazuje se jako užitkový i okrasný strom, který ale své potomky, za pomoci dobře klíčících semen, rychle rozšiřuje mimo vyhrazená místa. Sází se také jako stínicí stromy pro plantáže kávovníků nebo se využívají jako odolné větrolamy.\n\nV některých oblastech, např. na Floridě, v Jihoafrické republice a na některých tichomořských ostrovech byl hřebíčkovec šabrejový prohlášen za invazní druh a je omezeno jeho vysazování; vyjma případů, kdy je sázen pro ovoce. Je tomu proto, že se ve volné přírodě velmi rychle rozrůstá a nepříjemně tak konkuruje tamním domácím rostlinách s pomalejším růstem a slabším rozmnožovacím potenciálem.\n\n"}
{"id": "1218732", "url": "https://cs.wikipedia.org/wiki?curid=1218732", "title": "Římskokatolická farnost Zábřeh", "text": "Římskokatolická farnost Zábřeh\n\nŘímskokatolická farnost Zábřeh je územní společenství římských katolíků v děkanátu Zábřeh s farním kostelem svatého Bartoloměje.\n\nNa místě dnešního kostela stál kostel již v první polovině 13. století, po roce 1620 se jeho stav postupně zhoršoval, takže musel být roku 1751 stržen. Poté se přistoupilo k výstavbě nového chrámu. První bohoslužba se v něm sloužila 10. listopadu 1754, práce pokračovaly ještě v dalších letech.\n\nKe květnu 2017 byl farářem R. D. Mgr. František Eliáš. Toho od července 2017 vystřídal R. D. Mgr. Radek Maláč.\n\nVe farnosti se konají pravidelně bohoslužby ve farním kostele - v neděli i ve všední dny, v sobotu také v kapli v Rovensku.\n\nFarnost se pravidelně podílí na projektu Noc kostelů. Během postní doby 2016 se ve farnosti vždy v pátek a sobotu brzo ráno konaly postní roráty. Po jejich skončení byli její účastníci zváni na farní snídani. \nKaždoročně se ve farnosti koná tříkrálová sbírka, v roce 2016 se při ní vybralo v Zábřehu 222 333 korun.\n\nPro farnost, stejně jako další farnosti děkanátu Zábřeh, vychází každý týden Farní informace.\n\nV květnu 2017 převzalo pět farníků ocenění za nezištnou pomoc ve své farnosti – děkovné uznání a medaili sv. Jana Sarkandera. \n\n"}
{"id": "1218733", "url": "https://cs.wikipedia.org/wiki?curid=1218733", "title": "JCSAT-16", "text": "JCSAT-16\n\nJCSAT-16 je osmnáctým telekomunikačním satelitem japonského satelitního operátora SKY Perfect JSAT Group. Na svou prvotní přechodovou dráhu ke geostacionární dráze byl vynesen 14. srpna 2016 v 7:26 raketou Falcon 9 v1.1 FT. Byl postaven společností Space System/Loral (SSL), sídlem v kalifornském Palo Altu, na firemní platformě SSL-1300 dle kontraktu uzavřeného v dubnu 2014 a je takřka identický s o něco starším satelitem JCSAT-14. Se svými dvaceti šesti C-pásmovými a osmnácti Ku-pásmovými transpondéry bude družice sloužit jako orbitální záloha pro případ selhání kteréhokoli jiného satelitu v konstelaci.\n"}
{"id": "1218735", "url": "https://cs.wikipedia.org/wiki?curid=1218735", "title": "Dawid Kwiatkowski", "text": "Dawid Kwiatkowski\n\nDawid Piotr Kwiatkowski (* 1. leden 1996 Gorzów Wielkopolski, Lubušské vojvodství, Polsko) je polský zpěvák. Je laureátem MTV Europe Music Award za nejlepší polský a evropský počin. Jeho bratr Michał Kwiatkowski je také zpěvák.\n\nDne 19. července 2013 měl premiéru jeho debutový singl s názvem „Biegnijmy“. Kompozice vyšlo pod vydavatelstvím HQT Music Group a produkce se ujala Adi Owsianik Group. Dne 29. října 2013 získal dvě sošky v kategoriích \"Modny Debiut ESKA.pl\" a \"Objev roku\" během galavečera Glam Awards 2013, který se konal v Primaciálním paláci ve Varšavě.\n\nDne 19. listopadu téhož roku vydal své debutové album s názvem 9893, které produkoval Paweł Gawlik. Materiál na desce vyšel pod vydavatelstvím My Music. Deska debutovala na prvním místě v oficiálním seznamu prodejnosti OLiS.\n\nDne 12. ledna 2014 vystoupil během koncertu u příležitosti XXII Velkého orchestru vánoční pomoci ve městě Zawiercie. V rámci koncertu obdžel sošku za \"Objev roku\" a kopii svého debutového alba. V dubnu 2014 byl velvyslancem reklamní kampaně na kosmetiku značky Garnier, který vytvořila L’Oréal Polska. Dne 28. května téhož roku vydal akustické album s názvem \"9893 Akustycznie\", které obsahuje písně z debutové desky, ale v akustické úpravě. Dne 19. listopadu 2014 vydal své druhé album \"Pop & Roll\". Dne 2. prosince 2015 bylo vydáno třetí album s názvem \"Element trzeci\". Album byl ohrášeno skladbou „Droga“.\n\nV březnu 2014 se zúčastnil pořadu Dancing with the Stars. Taniec z gwiazdami, který vysílala stanice Polsat. Jeho taneční partnerkou byla Janja Lesar. Dvojice nakonec obsadila třetí místo v semifinále soutěže. Na stejné stanici byl také porotcem v pořadu SuperDzieciak. Hudebník je také vlastníkem oděvní značky #9893.\n"}
{"id": "1218741", "url": "https://cs.wikipedia.org/wiki?curid=1218741", "title": "Max Picard", "text": "Max Picard\n\nMax Picard (5. června 1888 Schopfheim – 3. října 1965 Neggio) byl švýcarský psychiatr, filosof a spisovatel.\n\nNarodil se v Schopfheimu ve Švýcarsku, který je na hranicích s Německem. Jeho pradědeček byl slavným rabínem. Picard studoval v Freiburgu, Berlíně a Mnichově medicínu, ale navštěvoval také filozofické přednášky Heinricha Rickerta a Ernsta Troeltsche. Stal se lékařem v Heidelbergu a poté vykonával lékařskou praxi v Mnichově jako asistent na univerzitní klinice. V roce 1918 zanechal své lékařské praxe a usadil se jako spisovatel na volné noze v kantonu Ticino, aby mohl začít psát. Důvodem jeho odchodu do Ticina, kde žil pak následujících více než třicet let, byla také nemoc jeho ženy.\n\nPsal práce o teorii umění, kulturní filozofii a kulturní kritiku. Stal se známým díky první práci, která byla o lidské fyziognomii, a ve které poeticky líčí tajemství lidské tváře. Všimal si v díle výrazu „tváře“ zvířat, které se nacházejí v portrétech lidských historických osobností. \n\nVe svém díle \"Die unerschütterliche Ehe\" (Neochvějné manželství) si všímá instituce manželství a brání ji proti modernímu subjektivismu. Velký rozruch způsobil svou knihou \"Hitler in uns selbst\" (Hitler v nás). V této své práci, napsané po druhé světové válce, je velmi kritický k měšťáckému životu a hromadným sdělovacím prostředkům jako jsou rozhlas a televize. V nich nenachází mír a více klidu a jako psychoanalytik je odmítá. Stal se tak anachronickým a antimoderním, nikoliv však reakčním myslitelem. \n\nV přírodě a krajině objevoval, že jsou vloženy velké existenční hodnotu. Jako filozof, básník a spisovatel zkoumal rozměr bytí a dialektický vztah mezi současným světem a vnitřním a věčným životem v tichu a duchu, jak jsou zakoušené v každodenním životě. Ve svém díle se pak stal jedním z mála myslitelů 20. století, který byl hluboce oddán platónské citlivosti.\n\nV roce 1952 mu byla udělena Cena Johanna Petera Hebela. Mezi lidi, kteří spolupracovali s Picardem či obdivovali jeho dílo patřili: Rainer Maria Rilke, Joseph Roth, André Gide, Gabriel Marcel, Hermann Hesse a Rudolf Kassner.\n\nSpisovatel Ernst Wiechert napsal na popud Maxe Picarda druhý díl knihy „\"Jeromin-Kinder\"“, dále pokračování „\"Wälder und Menschen\"“ (Lesy a lidé) a vzpomínkové dílo „\"Jahre und Zeiten\"“ (Roky a časy), které vyšlo ve Švýcarsku.\n\nv němčině vyšlo:\nTaké vyšly jeho články v časopisech, překlady aj.\n\nv češtině vyšlo:\n\n\n"}
{"id": "1218744", "url": "https://cs.wikipedia.org/wiki?curid=1218744", "title": "Divize A 2015/16", "text": "Divize A 2015/16\n\nV soubojích 51. ročníku České divize A 2015/16 se utkalo 16 týmů dvoukolovým systémem podzim - jaro. Tento ročník začal v srpnu 2015 a skončil v červnu 2016. \n\nZ ČFL 2014/15 nesestoupilo žádné mužstvo. Z krajských přeborů postoupila vítězná mužstva ročníku 2014/15: FK Jindřichův Hradec 1910 a TJ Jiskra Třeboň z Jihočeského přeboru, SK Petřín Plzeň z Plzeňského přeboru, TJ Tatran Sedlčany z Středočeského přeboru. Z Divize B sem byla přeřazena mužstva FK Motorlet Praha a TJ Sokol Nové Strašecí.\n\nPoznámky:\n\n"}
{"id": "1218747", "url": "https://cs.wikipedia.org/wiki?curid=1218747", "title": "Evangelický hřbitov ve Stříteži", "text": "Evangelický hřbitov ve Stříteži\n\nEvangelický hřbitov ve Stříteži na Frýdeckomístecku se nachází na okraji obce Střítež, u silnice III/4763 směrem na Vělopolí. Má rozlohu 3236 m² (bez pozemku s kaplí).\n\nEvangelický (luterský) hřbitov ve Stříteži byl založen roku 1860. Na hřbitově stála od jeho založení hřbitovní kaple. Tu nahradila v roce 1972 moderní kaple (obřadní síň), kterou dle návrhu ing. G. Nowaka vystavěli evangeličtí občané Stříteže a Vělopolí v rámci Akce Z; stavební práce řídil J. Delong. Roku 2010 prošla kaple generální rekonstrukcí a na betonový pylon byl zavěšen nový zvon. Roku 2017 byla položena nová dlažba na hlavních chodnících a renovován centrální hřbitovní kříž.\n\nHřbitov původně náležel k farnímu sboru v Komorní Lhotce. V současnosti je provozovatelem i vlastníkem hřbitova s kaplí Obec Střítež.\n\n"}
{"id": "1218751", "url": "https://cs.wikipedia.org/wiki?curid=1218751", "title": "Ronnie Hawkins", "text": "Ronnie Hawkins\n\nRonnie Hawkins (* 10. ledna 1935) je americký hudebník hrající převážně rockabilly. Narodil se a vyrůstal v Arkansasu. Studoval tělovýchovu na Arkansaské univerzitě. Zde založil svou první skupinu s názvem The Hawks. V roce 1958 odjel na turné do Kanady, kde se o několik let později usadil trvale. Všichni členové kapely po jeho odstěhování odešli, zůstal pouze on a bubeník Levon Helm. Hawkins si tedy najal kanadské hudebníky – Robbieho Robertsona, Ricka Danka, Richarda Manuela a Gartha Hudsona. Všichni, včetně Levona, v roce 1964 kapelu opustili a založili vlastní skupinu The Band. Hawkins se později věnoval vydávání sólových alb. Má hvězdu na Kanadském chodníku slávy. Řadu let bojoval s rakovinou pankreatu.\n\n"}
{"id": "1218752", "url": "https://cs.wikipedia.org/wiki?curid=1218752", "title": "Garnett Brown", "text": "Garnett Brown\n\nGarnett Brown (* 31. ledna 1936) je americký jazzový pozounista. Narodil se v Memphisu a studoval na Arkansaské univerzitě v Pine Bluff. Později docházel na Kalifornskou univerzitu v Los Angeles, kde studoval filmovou a elektronickou hudbu. Roku 1974 byl časopisem \"Down Beat\" označen za nejlepšího pozounistu. Roku 1989 se jako dirigent a orchestrátor podílel na filmu \"Harlem Nights\". Během své kariéry spolupracoval s mnoha hudebníky, mezi něž patří například Yusef Lateef, Gene Ammons, Charles McPherson, Les McCann a Herbie Hancock.\n\n"}
{"id": "1218753", "url": "https://cs.wikipedia.org/wiki?curid=1218753", "title": "Počkej si na loňský rok", "text": "Počkej si na loňský rok\n\nPočkej si na loňský rok (1966, Now Wait for Last Year) je sci-fi román amerického spisovatele Philipa K. Dicka. \n\nPříběh románu začíná roku 2055. Hlavním hrdinou je doktor Eric Sweetscent, umorgánový chirurg neboli odborník na transplantace umělých orgánů. Eric pracuje v Tijuaně jako osobní lékař jednoho z nejbohatších lidí na světě, Virgila L. Ackermana a jeho úkolem je udržovat jeho tělo ve vynikající kondici. U Ackermana je zaměstnána i Ericova manželka Kathy, která se stará o Ackermanův duševní stav. Jejich manželství se však začíná rozpadat.\n\nAckerman vlastní firmu, která je jedním z největších válečných dodavatelů. Země je totiž zapojena po boku impéria Lilistar do mezihvězdné války proti hmyzu podobným Reegům. Lilistarci se kdysi usídlili na Marsu a na Zemi a lidé jsou jejich potomci. Lilistarci jsou ale technicky daleko vyspělejší než pozemšťané a jejich skutečným záměrem je Zemi ovládnout, zatímco Reegové ve skutečnosti nepředstavují žádné nebezpečí. Této skutečnosti si začíná být vědom těžce nemocný Gino Molinari, generální tajemník OSN s vůdce pozemských vojenských sil, který se proto snaží prohlubování vztahu s Lilistarem zabránit. Ackerman Erica s Ginemo Molinarim seznámí a ten mu nabídne práci v hlavním městě OSN v Cheyenne ve Wyomingu, aby se staral i o jeho zdraví.\n\nV pozemských laboratořích byla jako zbraň proti Reegům vyvinuta vysoce návyková droga JJ-180, která má vyvolávat silné halucinace a na kterou neexistuje lék. Kathy se díky Lilistarcům stane na droze závislá. Aby přiměla svého manžela pracovat na léku, tajně mu drogu podstrčí. Eric pak dojde k názoru, že droga umožňuje cestování časem, resp. přesun do paralelních vesmírů. Zatímco Kathy se dostává do minulosti, kde se setkává s agenty Lilistaru, Eric cestuje do budoucnosti, kde najde svět, ve kterém Země ve spojení s Reegy Lilistar porazila. Protože kromě drobných detailů se všechny události v paralelních vesmírech rozvíjejí stejným způsoben, budou s nejvyšší pravděpodobností informace získané v jednom z nich použitelné i v druhém. \n\nEric také získá v budoucnosti lék na JJ-180. Rozhodne se připojit k odboji proti Lilistaru a navrátit se ke své ženě, se kterou se chtěl rozvést. Gino Molinari pak vymyslí způsob, jak válku s LIlistarci rychle ukončit. Nechá drogu JJ-180 nasypat do jejich vodojemů.\n\n"}
{"id": "1218754", "url": "https://cs.wikipedia.org/wiki?curid=1218754", "title": "Sirikit", "text": "Sirikit\n\nSirikit (* 12. srpna 1932, Bangkok jako \"Mom Rajawongse\" Sirikit Kitiyakara, ) je thajská královna, manželka krále Bhumibola Adulyadeje (Rámy IX.).\n\nOtec královny Sirikit byl thajský velvyslanec ve Francii. Tam se také seznámila se svým budoucím manželem, který ve Francii studoval.\n\nSirikit se za krále provdala 28. dubna 1950, krátce před jeho korunovací. Spolu mají čtyři děti:\n"}
{"id": "1218756", "url": "https://cs.wikipedia.org/wiki?curid=1218756", "title": "Emil Richards", "text": "Emil Richards\n\nEmil Richards, rodným jménem Emilio Joseph Radocchia, (2. září 1932 – 14. prosince 2019) byl americký jazzový perkusionista. Narodil se v Hartfordu ve státě Connecticut a ve svých šesti letech začal hrát na xylofon. Později působil v Hartfordském symfonickém orchestru a později, když působil v armádě, hrál ve vojenské kapele. Později hrál v různých uskupeních v New Yorku a následně Los Angeles. Během své kariéry spolupracoval s mnoha dalšími hudebníky, mezi něž patří například Dizzy Gillespie, Lalo Schifrin, George Harrison, Harvey Mandel a Frank Zappa.\n\n"}
{"id": "1218758", "url": "https://cs.wikipedia.org/wiki?curid=1218758", "title": "Róbert Hrebenár", "text": "Róbert Hrebenár\n\nJUDr. Ing. Róbert Hrebenár (25. května 1919 Nové Mesto nad Váhom je slovenský právník, hudební skladatel a textař.\n\nRóbert Hrebenár se narodil 25. května 1919 v Novém Městě nad Váhom. Maturoval na gymnáziu ve svém rodišti v roce 1937. Začal studovat práva na Právnické fakultě Univerzity Karlovy v Praze. Po odtržení Slovenska přešel na Právnickou fakultu Univerzity Komenského v Bratislavě. Na Pražské konzervatoři začal studovat hru na housle u Norberta Kubáta. Skladbu studoval soukromě.\n\nOd roku 1940 pracoval jako právník ve \"Výzkumném ústavu pro mechanizaci a automatizaci\" v Novém Městě nad Váhom. V roce 1962 vystudoval Slovenskou technickou univerzitu v Bratislavě a pracoval v oblasti vědy a techniky. Od roku 1969 působil v \"Krajské státní arbitráži\" v Bratislavě. \n\nKomponovat začal ještě během studia v předválečné Praze. Seznámil se s R. A. Dvorským a jeho orchestrem Melody Boys, což ho přivedlo k taneční hudbě a swingu. Stal se jedním z prvních slovenských skladatelů, kteří komponovali v tomto stylu.\n\nNapsal více než 150 tanečních písní. K řadě z nich napsal i texty. Nevyhýbal se ani dobovým budovatelským písním. Mezi jeho tanečními skladbami jsou např.:\n\n\n"}
{"id": "1218759", "url": "https://cs.wikipedia.org/wiki?curid=1218759", "title": "Kiane Zawadi", "text": "Kiane Zawadi\n\nKiane Zawadi, rodným jménem Bernard Atwell McKinney, (* 26. listopadu 1932) je americký jazzový pozounista. Narodil se v Detroitu jako jeden z deseti sourozenců, přičemž někteří z nich se rovněž stali hudebníky. Jeho synovcem je klavírista Carlos McKinney. Svou kariéru zahájil v roce 1951, kdy hrál s klavíristou Barrym Harrisem a saxofonistou Sonnym Stittem. Během své kariéry spolupracoval s mnoha dalšími hudebníky, mezi něž patří například Yusef Lateef, Freddie Hubbard, Sun Ra, Archie Shepp a Slide Hampton.\n\n"}
{"id": "1218760", "url": "https://cs.wikipedia.org/wiki?curid=1218760", "title": "Rogers Cup 2016", "text": "Rogers Cup 2016\n\nRogers Cup presented by National Bank 2016, také známý pod názvem Canada Masters 2016, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem. Konal se mezi 25. až 31. červencem 2016 ve dvou kanadských velkoměstech Torontu a Montréalu jako 127. ročník mužského a 115. ročník ženského turnaje.\n\nTurnaj se hrál o dva týdny dříve, než v obvyklém termínu během poloviny srpna, z důvodu konání Letních olympijských her 2016.\n\nMužská polovina soutěže probíhala v torontském areálu s centrálním dvorcem Rexall Centre. Po grandslamu byla zařazena do druhé nejvyšší kategorie okruhu ATP Masters 1000 a její dotace činila 4 691 730 amerických dolarů. Ženská část s rozpočtem 2 714 413 dolarů se odehrávala v montréalském areálu s centrkurtem Uniprix Stadium. Na okruhu WTA patřila do kategorie WTA Premier 5. Turnaj byl součástí letní americké šňůry na tvrdých betonech US Open Series 2016.\n\nNejvýše nasazenými hráči v soutěžích dvouher se staly světové jedničky, Srb Novak Djoković a Američanka Serena Williamsová, která se ovšem před turnajem kvůli zranění ramena odhlásila. Jako poslední přímí účastnici do dvouher nastoupili 89. ruský hráč pořadí Dmitrij Tursunov a 56. žena klasifikace Shelby Rogersová ze Spojených států.\n\nSvou rekordní sbírku v počtu trofejí z turnajů ATP World Tour Masters 1000 rozšířil Novak Djoković, jenž počtvrté vyhrál Canada Masters a připsal si rekordní 30. titul ze série Masters, čímž se na dvě trofeje vzdálil od Rafaela Nadala. Čtyřicátou třetí finálovou účastí v této kategorii se osamostatnil na čele statistik. Z ženské dvouhry si premiérovou kanadskou trofej odvezla Rumunka Simona Halepová, pro niž to byl čtrnáctý kariérní singlový titul na okruhu WTA. Mužského debla ovládl chorvatsko-brazilský pár Ivan Dodig a Marcelo Melo, jenž tak vybojoval premiérovou trofej v probíhající sezóně a pátou společnou, respektive třetí ze série Masters. Ženskou čtyřhru pak opanovala ruská dvojice Jekatěrina Makarovová a Jelena Vesninová, jejíž členky v průběhu neztratily ani jeden set a získaly první trofej v roce, respektive šestou společnou.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky nastoupily z pozice náhradnic:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n\n\n"}
{"id": "1218761", "url": "https://cs.wikipedia.org/wiki?curid=1218761", "title": "Česká šachová extraliga 2011/12", "text": "Česká šachová extraliga 2011/12\n\nČeská šachová extraliga 2011/12 byla nejvyšší šachovou soutěží v sezoně 2011/12 v Česku. Zúčastnilo se 12 družstev, přičemž nováčci byli TJ Bohemians Praha, kteří se vrátili po jedné sezóně v 1. lize a Slavoj Ostrava - Poruba, kteří v extralize chyběli 6 let.\n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n8./9. října 2011, 3./4. prosince 2011, 7./8. ledna 2012 a 3./4. března 2012. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána poprvé v historii na jednom místě, a sice od pátku 20. dubna 2012 do neděle 21. dubna 2012 v Poděbradech.\n\nPotřetí v řadě zvítězil 1. Novoborský ŠK. Podruhé v historii obsadil 2. místo Rapid Pardubice a rozšířil tak svou medailovou bilanci na 8 cenných kovů. Na 3. místo dosáhlo potřetí v historii družstvo ŠK Labortech Ostrava. Z extraligy sestoupil po třech sezónách 2222 ŠK Polabiny, zatímco předposlední nováček TJ Bohemians Praha se nakonec udržel, protože následující sezónu se nepřihlásil 10. ŠK Zlín.\n\nDo bojů celkem zasáhlo ve 12 družstvech 147 hráčů, mezi nimiž nebyla ani jedna žena. Zastoupení jednotlivých šachových federací bylo následující: Česko 97, Polsko 22, Slovensko 12, Rusko 4, Ukrajina a Bělorusko po 3, Indie, Německo, Řecko, Arménie, Bulharsko, Rumunsko po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1218768", "url": "https://cs.wikipedia.org/wiki?curid=1218768", "title": "Ian Tyson", "text": "Ian Tyson\n\nIan Tyson (* 25. září 1933) je kanadský zpěvák a kytarista. Narodil se britským přistěhovalcům ve Victorii. V roce 1959 začal vystupovat se svou přítelkyní (od roku 1964 manželkou) Sylvií pod názvem Ian & Sylvia. Manželství se rozpadlo v roce 1975, což znamenalo konec jejich společné kariéry. Později se věnoval sólové kariéře. V roce 1989 byl uveden do Canadian Country Music Hall of Fame. Je autorem písně „Four Strong Winds“, kterou později nahráli například Neil Young, Johnny Cash a Joan Baez.\n\n"}
{"id": "1218769", "url": "https://cs.wikipedia.org/wiki?curid=1218769", "title": "Jack Dempsey", "text": "Jack Dempsey\n\nWilliam Harrison Dempsey, známý jako Jack Dempsey nebo The Manassa Mauler (24. června 1895 Manassa – 31. května 1983 New York), byl americký profesionální boxer, mistr světa v těžké váze v letech 1919–1926. Během kariéry vybojoval 83 zápasů, z toho 65 vyhrál (51 knockoutem).\n\nPocházel z chudé mormonské rodiny, pracoval jako přístavní nakladač a od roku 1914 si začal přivydělávat boxováním. Jméno Jack začal používat podle tehdy populárního boxera Jacka Nonpareila Dempseyho. Prosadil se bojovností a taktickou vyspělostí, jeho silnou zbraní byl levý hák. Po vítězství nad Gunboatem Smithem se stal vyzyvatelem mistra světa Jesse Willarda a zápas konaný 4. července 1919 v Toledu vyhrál technickým K.O. ve třetím kole. Willard utrpěl zlomeninu čelisti, jeho manažer později Dempseyho obvinil, že použil kovové výztuže v rukavicích, ale toto tvrzení se neprokázalo.\n\nDempsey obhájil titul mistra světa v pěti zápasech. Nejsledovanější z nich byl „zápas století“ s Francouzem Georgem Carpentierem, leteckým esem první světové války a mistrem světa lehkotěžké váhy. Zápas se konal 2. července 1921 v Jersey City a byl prvním boxerským zápasem historie, jehož výnos překročil hranici milionu dolarů. Dempsey uplatnil svoji váhovou převahu a po jasném průběhu protivníka knokautoval ve čtvrtém kole. Knokautem vyhrál také o dva roky později nad dalším vyzyvatelem, Luisem Ángelem Firpem z Argentiny.\n\nO titul světového šampióna přišel Dempsey 23. září 1923, když ve Filadelfii prohrál s Genem Tunneym na body před rekordní návštěvou více než sto dvaceti tisíc diváků. O rok později se konala odveta, v níž také po deseti nerozhodných kolech vyhlásili rozhodčí vítězem Tunneyho. Utkání je známé jako \"The Long Count Fight\", protože Dempsey poslal soupeře k zemi, ale rozhodčí odmítl odpočítat K.O., dokud se Demspey nevrátí do svého rohu ringu. Tím získal Tunney dostatek času, aby se z rány zotavil. Po tomto zápase ukončil Dempsey kariéru a nastoupil už jen k několika exhibičním zápasům.\n\nJack Dempsey byl jedním z nejlépe placených sportovců a celebritou Ameriky dvacátých let. Angažoval se v hnutí svobodných zednářů, byl ženatý s herečkami Estelle Taylorovou a Hannah Williamsovou, hrál ve filmu \"The Prizefighter and the Lady\". Provozoval vlastní restauraci \"Jack Dempsey's Broadway Restaurant\", za druhé světové války sloužil u pobřežní stráže. Vydal knihu o boxu \"Championship Fighting: Explosive Punching and Aggressive Defense\".\n\nV roce 1954 byl uveden do Mezinárodní boxerské síně slávy. Ryba kančík perleťový je pro svou agresivitu anglicky nazývána \"Jack Dempsey fish\".\n\n"}
{"id": "1218770", "url": "https://cs.wikipedia.org/wiki?curid=1218770", "title": "Frank Gant", "text": "Frank Gant\n\nFrank Gant (* 26. května 1931) je americký jazzový bubeník. Na počátku své kariéry hrál se saxofonisty Billym Mitchellem a Pepperem Adamsem. V padesátých letech často spolupracoval s Yusefem Lateefem a v letech 1966 až 1976 byl členem tria klavíristy Ahmada Jamala. Během své kariéry spolupracoval s mnoha dalšími hudebníky, mezi něž patří například Monty Alexander, Red Garland, Sonny Stitt, J. J. Johnson a Al Haig.\n\n"}
{"id": "1218771", "url": "https://cs.wikipedia.org/wiki?curid=1218771", "title": "Terry Pollard", "text": "Terry Pollard\n\nTerry Pollard (15. srpna 1931 Detroit – 16. prosince 2009 New York) byla americká jazzová klavíristka a vibrafonistka. Již v roce 1948 nahrávala se saxofonistou Billym Mitchellem, s nímž spolupracovala i v následujících letech. Během své kariéry spolupracovala s mnoha dalšími hudebníky, mezi něž patří například Yusef Lateef, Terry Gibbs, Clark Terry a Dorothy Ashby. V roce 1955 nahrála vlastní album pro vydavatelství Bethlehem Records.\n\n"}
{"id": "1218772", "url": "https://cs.wikipedia.org/wiki?curid=1218772", "title": "Warren Covington", "text": "Warren Covington\n\nWarren Covington (7. srpna 1921 Filadelfie – 24. srpna 1999 New York) byl americký jazzový pozounista. Svou kariéru zahájil již koncem třicátých let, kdy hrál s Ishamem Jonesem. Později působil jako domovský hudebník rozhlasové stanice CBS. Později hrál s Ralphem Flanaganem. Během své kariéry spolupracoval s mnoha dalšími hudebníky, mezi něž patří například Yusef Lateef, Randy Weston, Gene Krupa, Charles Mingus a Don Sebesky.\n\n"}
{"id": "1218776", "url": "https://cs.wikipedia.org/wiki?curid=1218776", "title": "Charles Fowlkes", "text": "Charles Fowlkes\n\nCharles Fowlkes (16. února 1916 New York – 9. února 1980 Dallas) byl americký jazzový saxofonista. Zpočátku hrál na altsaxofon, tenorsaxofon, klarinet a housle, avšak nakonec přešel k barytonsaxofonu a občas rovněž hrál na flétnu. V letech 1938 až 1944 hrál s Tinym Bradshawem a následně s Lionelem Hamptonem (1944–1948) a Arnettem Cobbem (1948–1951). Počátkem padesátých let se stal členem orchestru Counta Basieho, v němž působil víéce než pětadvacet let. Během své kariéry spolupracoval s mnoha dalšími hudebníky, mezi něž patří například Yusef Lateef, Milt Jackson, Stanley Cowell a Billy Taylor.\n\n"}
{"id": "1218779", "url": "https://cs.wikipedia.org/wiki?curid=1218779", "title": "Charles Sullivan", "text": "Charles Sullivan\n\nCharles Sullivan nebo také Kamau Muata Adilifu (* 8. listopadu 1944 New York) je americký jazzový trumpetista. Studoval na Manhattan School of Music. V roce 1970 byl krátce hlavním trumpetistou orchestru Counta Basieho a následujícího roku hrál s Lonniem Listonem Smithem. Během své kariéry spolupracoval s mnoha dalšími hudebníky, mezi něž patří například Yusef Lateef, Roswell Rudd, Sonny Fortune, McCoy Tyner a Woody Shaw. Rovněž vydal několik vlastních alb.\n\n"}
{"id": "1218781", "url": "https://cs.wikipedia.org/wiki?curid=1218781", "title": "Anna Ivanová", "text": "Anna Ivanová\n\nAnna Ivanová, původně Iványiová, pseudonym Nelly Simorová (26. února 1899 Jasenica – 9. dubna 1961 Holíč) byla slovenská spisovatelka a hudební skladatelka.\n\nPo maturitě na gymnáziu v Košicích absolvovala učitelský kurz. Působila jako ředitelka na základních školách v řadě slovenských obcí: v Moravském Lieskovém, Bratislavě – Karlově Vsi, ve Výčapech-Opatovcích a v Jelšovcích. V roce 1950 odešla do důchodu. V letech 1954–1958 žila v Nevidzanech a od roku 1958 v Ústavu sociální péče v Holíči.\n\nZpočátku se věnovala poézii. Její lyrické básně vyšly v roce 1942 ve sborníku \"Antológie mladej slovenskej poézie\". Většinu svého však věnovala dětem. Psala vzdělávací, výchovné a nábožensky laděné verše, divadelní hry a aktovky. Komponovala písně, hudební pásma, operety a pokusila se i o operu. I její písně a další hudební útvary měly převážně náboženskou tematiku. Většina jejích prací zůstala v rukopise. Tiskem vyšlo:\n\n\nPo roce 1948 nemohla z ideologických důvodů publikovat. Po roce 1989 vyšla řada jejích prací v reedicích.\n\n\n"}
{"id": "1218782", "url": "https://cs.wikipedia.org/wiki?curid=1218782", "title": "Joe Newman", "text": "Joe Newman\n\nJoe Newman, rodným jménem Joseph Dwight Newman, (7. září 1922 New Orleans – 4. července 1992 New York) byl americký jazzový trumpetista. Narodil se do hudební rodiny a studoval na Alabamské státní univerzitě (zde se stal leaderem univerzitní kapely Bama State Collegians). V roce 1941 začal hrát s Lionelem Hamptonem, avšak brzy se stal členem orchestru Counta Basieho, s nímž hrál řadu let. Během své kariéry spolupracoval s desítkami dalších hudebníků, mezi něž patří například Yusef Lateef, Oliver Nelson, Freddie Green, Illinois Jacquet a Kai Winding. Rovněž vydal řadu vlastních alb.\n\n"}
{"id": "1218785", "url": "https://cs.wikipedia.org/wiki?curid=1218785", "title": "Tabb", "text": "Tabb\n\nTabb, vlastním jménem Bartosz Zielony (* 1984 Poznaň, Velkopolské vojvodství, Polsko) je polský hudební producent a zvukař svázený s popovou a hip-hopovou scénou.\n\nVyrůstal v poznaňské čtvrti Świerczewo a současné době žije ve čtvrti Luboń. Hudební aktivita vyvijí od roku 1999, když nejprve začínal s elektronickou hudbu. Je laureátem Ceny novinářů, kterou získal během Národního festivalu polské písně v Opole v roce 2005. Jeho první zrealizovaným albem byla deska hudební skupiny LPS s názvem \"Lek na Wszystko\". Další deskou byla \"Epizod II: Rapnastyk Owal/Emcedwa\", která hudebnímu producentovi z Poznaně přinesla debut na polském hudebním trhu.\n"}
{"id": "1218786", "url": "https://cs.wikipedia.org/wiki?curid=1218786", "title": "Bobby Few", "text": "Bobby Few\n\nBobby Few (* 21. října 1935 Cleveland) je americký jazzový klavírista. Studoval klasický klavír, avšak poté, co uslyšel otcovu kolekci jazzových desek \"Jazz at the Philharmonic\", se začal více zajímat o jazz. Koncem padesátých let se usadil v New Yorku, kde v letech 1958 až 1964 vedl vlastní trio. Během své kariéry spolupracoval s mnoha hudebníky, mezi něž patří například Albert Ayler, Alan Silva, Archie Shepp, Steve Lacy a Booker Ervin.\n\n"}
{"id": "1218787", "url": "https://cs.wikipedia.org/wiki?curid=1218787", "title": "Sonny Greenwich", "text": "Sonny Greenwich\n\nSonny Greenwich (* 1. ledna 1936) je kanadský jazzový kytarista. Zpočátku hrál v Kanadě, avšak roku 1965 vystupoval také v New Yorku po boku Charlese Lloyda. V roce 1968 vedl v klubu Village Vanguard vlastní kvartet, v němž hráli klavírista Teddy Saunders, kontrabasista Jimmy Garrison a bubeník Jack DeJohnette. Během své kariéry spolupracoval s mnoha dalšími hudebníky, mezi něž patří například Kenny Wheeler, Paul Bley a John Handy. V roce 2006 mu byl udělen Řád Kanady.\n\n"}
{"id": "1218790", "url": "https://cs.wikipedia.org/wiki?curid=1218790", "title": "Dempsey", "text": "Dempsey\n\nDempsey je anglické příjmení, pocházející z irského slova \" díomasach\" (hrdý). Známými nositeli jsou: \n\n\n"}
{"id": "1218795", "url": "https://cs.wikipedia.org/wiki?curid=1218795", "title": "Štola Halíře", "text": "Štola Halíře\n\nŠtola Halíře se nachází v masívu stejnojmenného kopce (399 m n. m.) na katastrálním území obce Pohoří v okrese Praha - západ ve Středočeském kraji. Na ústředním seznamu kulturních památek České republiky je tato lokalita zapsána od 13. 10. 2008 jako rudný důl - pinkoviště Halíře s výskytem archeologických stop. Památku spravuje Regionální muzeum v Jílovém u Prahy.\n\nŠtola Halíře se nachází nedaleko hájovny a zaniklé tvrze Turyň v nejvýchodnější části Jílovského zlatonosného revíru. Z geologického i historického hlediska se odlišuje od dalších štol v okolí Jílového, neboť se nachází mimo horniny jílovského pásma, a to konkrétně ve kře kontaktních biotitických rohovců, která je obklopena granitickými horninami středočeského plutonu. Pokud jde o geologické stáří, je lokalita Halířů součástí barrandienského svrchního proterozoika, (starohor -stáří cca 570 mil. let). Rohovce zde vznikly přeměnou sedimentů štěchovické skupiny na kontaktu s vyvřelinami středočeského plutonu, s jehož vznikem přímo souvisí i původ zdejšího zlatonosného zrudnění. Toto zrudnění pochází z variského období (konec prvohor) a je vázáno na rudní žíly, které v úklonu cca 55° procházejí horninovým masívem ve směru severozápad - jihovýchod, což je směr naprosto odlišný od SSV - JJZ směru jiných rudních žil v jílovském revíru, například ve Studeném.\n\nPrvní písemná zmínka o těžbě v lokalitě Halíře je uvedena v Hájkově kronice a odkazuje na rok 1079, což ovšem nelze ověřit. Podle archeologických nálezů je ale zřejmé, že v oblasti Turyňského a Chotouňského potoka, které jsou pravostrannými přítoky Sázavy, se těžilo zlato již v keltském období. Ve středověku podle názoru historiků měla oblast Halířů projít dvěma významnějšími etapami těžby, a to v polovině 14. století a posléze na konci 16. století.\n\nDůlní dílo, označované jako \"štola Halíře\", je však dílo novodobé, pocházející z poloviny 20. století. Je výsledkem průzkumu Halířského žilného pásma, který zde proběhl v letech 1948 - 1951. V tomto období byla vyražena tzv. Nová halířská štola a průzkumem zpřístupněna Stará halířská štola. Průzkumná štola byla ražena od Turyňského rybníka severozápadním směrem do hlubin masívu kopce Halíře. Za zmínku stojí, že ve štole pracovali pouze čtyři havíři - střelmistr, razič a další dva pracovníci, kteří nakládali horninu na vozík a po kolejnicích ji vyváželi před štolu na odval. Ražba štoly byla vedena podél křemenné žíly a zároveň sledovala poruchu ve stavbě zdejších hornin. Vznikla tak štola s unikátním profilem ve tvaru kosočtverce, respektive písmene \"A\", a to bez použití jakýchkoli podpěr. Celková délka systému průzkumných štol i se 4 překopy, raženými kolmo na hlavní, 258 metrů dlouhou štolu, je 369 metrů. Během ražby byly odkryty některé starší štoly v masívu Halíře, včetně štoly, zvané Pětihalíř, která je patrně středověkého původu.\n\nNázev kopce i místních štol bývá odvozován od skutečnosti, že už v historických dobách byly v této oblasti rudní žíly z hlediska výskytu zlata chudší, než v bezprostředním okolí Jílového. Důkazem je nevydobytý úsek křemenné žíly o maximální mocnosti 8 centimetrů (průměrně jen 4 cm), v níž obsah zlata odpovídal výnosu 7,7 gramů zlata na tunu suroviny. Vzhledem k nepatrné mocnosti této žíly se další průzkum jevil jako ekonomicky nezajímavý a byl 1. 10. 1951 ukončen.\n\nPro motoristy je vyznačen příjezd z Jílového u Prahy přes místní části Kabáty a Borek. Od rozcestí turistických značek \"Borek - u potoka\", které se nachází asi 300 m od nádraží \"Jílové u Prahy\" na železní trati Praha – Vrané nad Vltavou – Čerčany, je vstup do štoly Halíře po červeně značené cestě vzdálen 1,4 km. Štola je přístupná veřejnosti od roku 2008 v letní turistické sezóně, tj. od dubna do října, o sobotách, nedělích a státních svátcích. Otevírací doba je od 10 do 17 hodin. V lese nad štolou, od úpatí až k vrcholu Halířů (399 m n. m.), je zachováno rozlehlé pinkoviště a četné odvaly jako svědectví historické těžby v této lokalitě.\n\n\n"}
{"id": "1218796", "url": "https://cs.wikipedia.org/wiki?curid=1218796", "title": "Chuggington – Veselé vláčky", "text": "Chuggington – Veselé vláčky\n\nChuggington – Veselé vláčky (v anglickém originále Chuggington) je britský animovaný televizní seriál pro děti předškolního věku produkovaný v letech 2008–2015 společností Ludorum a vysílaný na stanici CBeebies. Děj se odehrává ve fiktivním městě Chuggington a je založen na tom, jak v něm mladé mašinky postupně objevují svět.\n\nZelená mašinka, která se ve 4. sérii přidala k rychlostní rotě, je vybavená urychlovačem, který ji pomůže dosáhnout velmi vysoké rychlosti, neučí se jen jezdit rychle, ale vozí i cestující, v 1.-3. sérii byla ve výcviku s učitelem Kyliánem a později Skylarem, kromě ní byly ve výcviku i Broník a Vilík.\n\nČervený vláček, který by rád dělal všechno po svém. Ve 4. sérii se přidal k Vláčkové hlídce, která dohlíží na bezpečnost vláčků. K jeho vybavení patří vláčkon, který mu umožňuje komunikovat s ostatními členy hlídky, zrcátka a siréna. V 1.-3. sérii byl ve výcviku.\n\nModrý vláček, je vláčkonýrem od 4. série, vláčkonýři staví tratě, mosty i tunely. Má velmi hlasitou sirénu. Je zvídavý, při stavbě Broníkova mostu ve 4. sérii měl plno otázek. Jeho nejlepšími kamarády jsou Koko a Vilík.\n\nDvojčata, Tú je zelná, Hú je modrý. Neustále se dohadují kdo pojede vpředu. Vinu svádějí jeden na druhého. Jsou spojení gumou, ale v některých dílech se rozpojili. Podle Vee (rozhlas) jsou jeden jako druhý. Často rozpůlí slovo např. Hú řekne sen a Tú řekne zace (dohromady senzace).\n\nParní mašinka, která je oranžová. Do Chuggingtonu ji přivezli Starý Petr a Olga, ráda říká: \"když udělám ššš, vychází pára\".\n\n"}
{"id": "1218802", "url": "https://cs.wikipedia.org/wiki?curid=1218802", "title": "Adam Stefan Sapieha", "text": "Adam Stefan Sapieha\n\nAdam Stefan Sapieha (14. května 1867, Krasiczyn (Halič) – 23. července 1951, Krakov) byl polský kněz, arcibiskup krakovský a kardinál.\n\nPocházel z jednoho z nejvýznamnějších polsko-litevských šlechtických rodů a narodil se jako nejmladší ze sedmi dětí knížete Adama Stanislava Sapiehy a jeho manželky princezny Jadwigy. Maturoval ve Lvově roku 1886 a studoval práva na Vídeňské univerzitě a na katolickém institutu ve francouzském Lille, pokračoval v Krakově a promoval ve Vídni. Dále studoval teologii v Innsbrucku, práva a diplomacii v Římě na papežské univerzitě Gregoriana a roku 1893 byl vysvěcen na kněze. Přednášel na kněžském semináři ve Lvově a od roku 1898 byl jeho představeným. Roku 1911 byl jmenován biskupem krakovským, který tehdy měl místo v Haličském sněmu, a od roku 1925 se stal arcibiskupem. V letech 1922–1923 byl senátorem Polské republiky. Dostal se několikrát do konfliktu s Józefem Piłsudskim a jeho politikou „sanace“. Za druhé světové války, když byl primas August Hlond v exilu v Paříži, reprezentoval polskou církev a choval se velmi statečně. Když okupanti zavřeli krakovský seminář, přestěhoval jej do arcibiskupského paláce, kde byli studenti – včetně budoucího papeže Karla Wojtyly – více méně chráněni před persekucemi. Sapiehův životopisec J. Czajkowski píše, že když mu guvernér Hans Frank nařídil vydat klíče od Wawelu, vzkázal mu, aby je nezapomněl vrátit, až odtud půjde pryč. Roku 1946 byl jmenován kardinálem a v témže roce vysvětil Wojtylu na kněze. Zemřel v roce 1951 a byl pohřben na krakovském Wawelu.\n\n\n\n"}
{"id": "1218805", "url": "https://cs.wikipedia.org/wiki?curid=1218805", "title": "Hannes Van Dahl", "text": "Hannes Van Dahl\n\nHannes Van Dahl (* 18. ledna 1990, Švédsko) je švédský bubeník, který od roku 2013 působí v power/heavy metalové skupině Sabaton. Hannes v době, kdy za bicími Sabaton seděl Snowy Shaw (2012–2013), s kapelou spolupracoval jako technik a staral se o bicí. \n\nPřed svým působením v Sabaton hrál tři roky (2010–2013) v kapele Evergrey, ve které se podílel na studiovém albu \"Glorious Collision\" (2011).\n\nSe svou dlouholetou přítelkyní, zpěvačkou Floor Jansen (Nightwish), má dceru Freju, která se jim narodila v březnu roku 2017. Z důvodu blížícího se narození dítěte se Van Dahl rozhodl vynechat některá vystoupení právě probíhajícího turné The Last Tour. Jako dočasná náhrada ho zastupoval De'Azsh ze skupiny Twilight Force, který odehrál i koncert v Praze 4. března.\n\n\n"}
{"id": "1218807", "url": "https://cs.wikipedia.org/wiki?curid=1218807", "title": "ŠK HM Ostrava", "text": "ŠK HM Ostrava\n\nŠK HM Ostrava je český šachový klub se sídlem v Ostravě. Od roku 1996, kdy postoupil do Šachové extraligy, se v ní z výjimkou tří sezón udržel a 3x se umístil na třetím místě.\n\nPo dobu působení v Extralize klub celkem 5x změnil název. Postupně se jmenoval ŠK H.Fuchs Ostrava, IPM Color Ostrava, ŠK Labortech Ostrava, ŠK Labortech-Geofin Ostrava, ŠK Geofin Ostrava a konečně od roku 2010 opět ŠK Labortech Ostrava.\n\nZa šachový klub hráli Extraligu velmistři:\na mezinárodní mistři:\n\n"}
{"id": "1218815", "url": "https://cs.wikipedia.org/wiki?curid=1218815", "title": "Přemysl Pražský (1893–1964)", "text": "Přemysl Pražský (1893–1964)\n\nPřemysl Pražský (24. července 1893 Nýřany — 1. srpna 1964 Praha) byl český herec, scenárista a filmový a rozhlasový režisér.\n\nNarodil se v rodině nýřanského obchodníka Františka Adolf Pražského a jeho manželky Marie, rozené Frischové.\n\nV roce 1910 ukončil studium a začal hrát v různých kočovných divadelních společnostech, od roku 1914 byl členem Švandova divadla. Od roku 1919 do roku 1931 se věnoval filmu jako režisér, scenárista i jako herec. Od roku 1931, po neúspěchu filmu \"Sedmá velmoc\", do roku 1939 působil ve filmu jako herec epizodních rolí. \n\nV roce 1939 filmový svět opustil a stal se režisérem Československého (za okupace Českého) rozhlasu. V rozhlase, kde se zaměřil zejména na adaptace klasické literatury, zařadil se k nejvýraznějším režisérům. Do důchodu odešel v roce 1958, v práci rozhlasového režiséra pokračoval. \n\nV roce 1942 se poprvé oženil s rozhlasovou hlasatelkou Marií Magdalenou Tomanovou.\n\nJeho syn Přemysl Pražský (1948) je filmový producent.\n\nV roce 1919 debutoval u filmu jako režisér filmu \"Dáma s malou nožkou\", kde hrál vedle Anny Ondrákové jednu z hlavních rolí. Byl významným průkopníkem němého filmu, který se snažil o náročnější náměty, jako adaptace Tylovy hry \"Pražský flamendr\" nebo románu Josefa Haise Týneckého \"Batalion\", podávajícího obraz tehdejšího pražského podsvětí na pozadí tragického příběhu lidumilného lékaře Františka Uhra (hrál ho Karel Hašler). Jediným Pražského zvukovým filmem bylo špionážní drama \"Sedmá velmoc\" (1933), ambiciózní projekt však u publika propadl.\n\nVětšina jím režírovaných filmů neměla komerční úspěch a kopie části z nich se nedochovaly; patří však k výrazným osobnostem počátků české kinematografie. Z pozdějších menších filmových rolí na sebe upozornil např. v roli vrchního v často reprízovaném filmu Kristian\n\n\nPřemysl Pražský vynikal především jako rozhlasový režisér adaptací klasických literární děl, např.:\n\n\n\n"}
{"id": "1218816", "url": "https://cs.wikipedia.org/wiki?curid=1218816", "title": "Přemysl Pražský", "text": "Přemysl Pražský\n\nJméno a příjmení Přemysl Pražský nosí tyto osobnosti:\n"}
{"id": "1218817", "url": "https://cs.wikipedia.org/wiki?curid=1218817", "title": "Zápas řecko-římský na Letních olympijských hrách 2016 – seznam účastníků", "text": "Zápas řecko-římský na Letních olympijských hrách 2016 – seznam účastníků\n\nSeznam účastníků LOH v Rio de Janeiro v zápasu řecko-římském vykrystalizoval z olympijské kvalifikace konané v období od září 2015 do konce května 2016 formou kvalifikačních turnajů. \n\npozn:\n\n Brazílie je zemí kde se řecko-římskému stylu na vrcholové úrovni věnuje jen málo zápasníků. Od roku 1896 startovalo na olympijských hrách v řecko-římském a volném stylu pouze 7 zápasníků.\n\nBrazilští klasici se museli účastnit olympijské kvalifikace. Tripartitní komise držela pořadatelské zemi 4 kvóty pro řecko-římský a volný styl pokud by se žádný s brazilských zápasníků nekvalifikoval. \n\nJednotlivé národní olympijské výbory měly k dispozici 4 pozvánky (kvóty) v řecko-římském a volném stylu pro účast na Olympijských hrách v Riu. Žádost o pozvánku se zasílala Mezinárodnímu olympijskému výboru (MOV) do 15. ledna 2016. O přidělení pozvánek rozhodovala po skončení olympijské kvalifikace Tripartitní komise složená z Mezinárodní zápasnické federace (UWW), Mezinárodního olympijskému výboru (MOV) a olympijských výborů zemí, které vyhověli podmínkám udělení pozvánky – podmínkám vyhovují především malé a rozvojové země.\n\nPozvánku resp. kvótu obdržely tyto čtyři země:\n\nVšechny výše uvedené země nominali na olympijské hry v Riu volnostylaře/ky\n\nDomácím zápasníkům se nakonec podařilo v olympijské kvalifikaci získat 5 kvót. Tím pádem Tripartitní komise uvolnila 4 kvóty, které držela pro brazilské zápasníky pokud by se žádný z nich nekvalifikoval. \n\nKvóty byly v červenci 2016 přerozděleny Mezinárodní zápasnickou federací (UWW) následovně:\n\nChorvatsko a Rakousko nominovalo na olympijské hry v Riu dva klasiky uvedené níže v tabulce. Česko a Peru nominovalo dvě volnostylařky.\n\nŘecko-římský zápas patří k tradičně úspěšným sportům v Česku. Jeho popularita však stoupá a klesá s úspěchy resp. neúspěchy. Olympijské kvalifikace v Riu se účastnilo celkem osm českých klasiků. \n\nČeská jedinička Petr Novák doplatil na neinformovanost za užívání od roku 2016 zakázané látky meldonium a v roce 2016 měl pozastavenou činnost. Jeho roli jedničky převzal Artur Omarov, který výrazným způsobem zasáhl do olympijské kvalifikace. Na evropská olympijské kvalifikaci v Srbském Zrenjaninu se probojoval do semifinále a byl vítězství od kvalifikace na olympijské hry. V semifinálovém zápase s Bulharem Bajrakovem dlouho prohrával o dva body. Ve čtvrté minutě dostal výhodu za pasivitu svého soupeře, kterou využil k zisku dvou bodů a navíc měl soupeře položeného na lopátkách. Hrubě však chyboval, Bulhar se mu vysmekl a položil ho na lopakty. V dalších dvou kvalifikačních turnajích se mu nepodařilo tento výsledek navázat a protavit v zisk kvalifikační kvóty. Dopadl podobně jako velký navrátilec, veterán David Vála. Vála na žádném turnaji olympijské kvalifikace do výsledků výrazně nezasáhl, byť jeho prohry nebyly o výkonostní třídu. Výkonnostní propast byla u pěti zbývajících českých klasiků, kteří do olympijské kvalifikace zasáhli. Michal Novák, Matouš Morbitzer, Filip Dubský, Pavel Powada a Oldřich Varga končili v prvních kolech s výraznou převahou svých přemožitelů.\n"}
{"id": "1218818", "url": "https://cs.wikipedia.org/wiki?curid=1218818", "title": "Syndikalismus", "text": "Syndikalismus\n\nSyndikalismus je navrhovaný druh ekonomického systému, forma socialismu, zamýšlen jako náhrada kapitalismu. Syndikalismus navrhuje, aby průmyslová odvětví byla organizována na základě odborových organizací, (kon)federací a syndikátů. Jde o systém ekonomické organizace, ve kterém ekonomická odvětví vlastní a spravují daní pracovníci.\n\nV teorii a praxi jde o obhajobu více kooperativních výrobních jednotek složených z odborníků a zástupců pracovníků v každé příslušné oblasti schopnosti jednat a řídit ekonomiku. Odkazuje také na politické hnutí a taktiky používané k dosažení tohoto typu systému.\n\nPro stoupence jsou odbory potenciálními prostředky jak překonat hospodářskou aristokracii a řídit společnosti spravedlivě a v zájmu informovaných a kvalifikovaných většin, a to prostřednictvím odborové demokracie. Průmysl v syndikalistickém systému by měl probíhat prostřednictvím družstevních svazů a na základě vzájemné pomoci. Místní syndikáty by komunikovali s jinými syndikáty přes Bourse du Travail (burzu práce), která by kooperativně určovala distribuci komodit.\n\nPojem syndikalismus také odkazuje na taktiku dosažení tohoto sociálního zřízení, typicky vyložený v anarchosyndikalismu či de leonismu. Jejím cílem je dosáhnout generální stávky, ve které dělníci odmítnou dosavadní systém výroby následovaný organizací do konfederací odborů, jako je například CNT. Během historie syndikalismu byla reformační část syndikalismu zastíněna jeho revoluční částí, která ztělesňuje Iberská anarchistická federace, sekce CNT.\n"}
{"id": "1218820", "url": "https://cs.wikipedia.org/wiki?curid=1218820", "title": "Šen-nung-ťia (přírodní rezervace)", "text": "Šen-nung-ťia (přírodní rezervace)\n\nŠen-nung-ťia je státní přírodní rezervace v čínské provincii Chu-pej. Nachází se ve východní části hor Ta-pa-šan, v západní čtvrtině stejnojmenného lesního obvodu, rozkládá se na 90 000 ha. Rezervace patří do sítě biosférických rezervací UNESCO.\n\nV rezervaci je 31 horských štítů převyšujících 2 500 m, nejvyšší – Šen-nung-teng je vysoký 3 105 m. Nejnižší místo rezervace leží pouze 480 m n. m. Spojením výškových rozdílů a klimatických vlivů – region je ovlivňován jihovýchodním oceánským monzunem, ale i vlnami chladného sibiřského vzduchu – vzniká značná rozmanitost klimatu, který zahrnuje subtropické, teplý mírné, mírné a chladné zóny.\n\nHlavním přírodním bohatstvím rezervace jsou původní lesní komplexy, jedny z největších zbývajících ve střední Číně. Žije v nich mnoho vzácných živočichů, včetně velemloka čínského, langura čínského, levharta obláčkového a medvěda ušatého. K dalším zde žicícím chráněným živočichům patří levhart skvrnitý a kočka Temminckova.\n\nRostlinné a živočišné druhy v oblasti jsou předmětem vědeckého výzkumu od roku 1922, vyhlášení státní přírodní rezervace schválila provinční vláda roku 1982 a státní rada ČLR potvrdila roku 1986. Pro svou jedinečnost byla rezervace v roce 2016 zařazena na Seznam světového dědictví UNESCO. Území zahrnuté do světového dědictví se skládá ze dvou jádrových zón – západní Šen-nung-ting o rozloze 62 851 ha a východní Lao-ťün-šan o rozloze 10 467 ha obklopených a spojených nárazníkovou zónou o 41 536 hektarech.\n"}
{"id": "1218822", "url": "https://cs.wikipedia.org/wiki?curid=1218822", "title": "Opéra bouffe", "text": "Opéra bouffe\n\nOpéra bouffe či opéra-bouffe je francouzský žánr hudebního divadla vzniklý v 50. letech 19. století a existující přibližně do konce 19. století, přičemž ojedinělá díla vznikala i později. Jde o typ opery přebírající a rozvíjející základní charakteristiky žánru opéra comique, zejména střídání zpívaného a mluveného slova, ale vyznačující se posíleným parodickým, satirickým nebo groteskním prvkem. Jeho vznik je spojen zejména s tvorbou Jacquesse Offenbacha. Mimo Francii, a zejména ve středoevropském prostoru, jsou díla tohoto žánru v divadelní praxi tradičně zahrnována do žánru operety.\n\nVe Francii se pojem „opéra-bouffe“ objevuje počátkem 19. století (doložen je u Madame de Staël k roku 1807 v souvislosti s „harlekýniádami“) jako pofrancouzštěná podoba italského pojmu opera buffa. Prvním významnějším dílem, které nese toto žánrové označení, je \"Gille ravisseur\" (\"Gille únoscem\") Alberta Grisara z roku 1848 a toto označení vyjadřuje skutečnost, že jde o operu stavící na italské commedia dell'arte. Grisar byl původem Belgičan stejně jako François-Auguste Gevaert, který označení „opéra bouffe“ také používal již na přelomu 40. a 50. let 19. století.\n\nPřitom však příbuzný pojem „opéra bouffon“ byl používán již od 18. století; roku 1768 byly dokonce vydány první dějiny „opéry bouffon“ v Paříži. Tímto názvem se nejprve označovala buď přímo italská opera buffa hraná ve Francii, nebo komické opery francouzské bez mluvených dialogů, například Rameauova \"Platée\" (1745) nebo Dauvergnovi \"Les Troqueurs\" (1753) (i když jejich autorská žánrová označení jsou jiná, totiž \"ballet bouffon\" respektive \"intermède\"). Ale v následujícím sto letech se pojem „opéra bouffon“ vyskytoval ne často, ale soustavně v dílech většiny mistrů opéry comique (Monsignyho, Philidora, Isouarda, Gaveuxe, Méhula, Boieldieua, Thomase, Gevaerta, Adama…), aniž by představoval samostatný žánr – nanejvýš zdůrazňoval fraškovitý element v díle jinak jednoznačně spadajícím do žánru opéra comique. V první polovině 19. století se jako „opéra bouffon“ občas označoval též komický operní vaudeville, tj. dramatické dílo podložené nepůvodní hudbou převzatou z jiných děl.\n\nPojem „opéra bouffe“ používali běžně i jiní současníci (a konkurenti) Jacquese Offenbacha, a to i dříve než on a často s jinou uměleckou představou o tomto žánru. Hervé, považovaný tradičně za spoluzakladatele operetního žánru s Offenbachem, použil tento pojem pro svou aktovku \"Femme à vendre\" (\"Žena na prodej\") již roku 1856, tedy dva roky před \"Orfeem v podsvětí\" a čtyři roky před \"Barkoufem\". V padesátých letech se jednalo o jen o ojedinělý výskyt, jedno z fantazijních žánrových označení, v nichž Hervé projevoval velkou vynalézavost, ale od poloviny 60. let 19. století – od Offenbachových triumfů v tomto novém žánru – používal Hervé označení opéra bouffe pravidelně a v zásadě ve stejném smyslu jako Offenbach.\n\nOd roku 1856 však používal stejný pojem i Émile Jonas, který Offenbachovo vymezení pro sebe nepřijal: například z jeho dvanácti děl značených jako „opéra bouffe“ je sedm jednoaktovek, tedy mimo Offenbachovu definici; totéž lze (při menším počtu děl) říci i o Léu Delibesovi. Skladatel Charles Lecocq, který slavil hlavní úspěchy v 70. letech 19. století, používal pojem „opéra bouffe“ poměrně často, ale žádný zásadní rozdíl mezi ním a „operetou“ nečiní. Naopak za vrchol „pooffenbachovské“ opéry bouffe (byť uvedené ještě za Offenbachova života) lze považovat ojedinělé dílo Emmanuela Chabriera \"L'Étoile\" (\"Hvězda\") z roku 1877, které se pojetím i kvalitou libreta i hudby řadí k dílům zakladatele tohoto žánru.\n\nNa přelomu 70. a 80. let 19. století – kolem doby Offenbachovy smrti – začal pojem „opéra bouffe“ pomalu vycházet z užívání. Skladatelé většinou volili mezi pojmem „opereta“ pro hudebně méně ambiciózní a pojmem „opéra comique“ pro náročnější projekty. Souvisí to i s tematickým a funkčním vývojem žánru operety (v širokém smyslu) od satirického a kritického zrcadla společnosti a její morálky, jehož parodické prvky, politické jinotaje i erotické výstřelky mířily na vzdělané velkoměstské obecenstvo, k mravnostně umírněné, často sentimentální a politicky konformní nenáročné zábavě pro tzv. lidové vrstvy. Je příznačné, že řada z nové generace populárních autorů (Edmond Audran, Victor Roger, Léon Vasseur, Gaston Serpette, Louis Varney…) použila pojem „opéra bouffe“ jen na začátku své dráhy a brzy od něj upustila. Na počátku 20. století jej soustavně používal již jen Claude Terrasse, který se vědomě snažil pokračovat v offenbachovské tradici. \n\nV průběhu 20. století pak pojem „opéra bouffe“ několikrát použili francouzští skladatelé „pro označení děl bufózní povahy, avšak obsahující kvalitní hudbu, s mluvenými dialogy i bez nich“ (Laroussův hudební slovník). Mezi ně patří například Manuel Rosenthal a Albert Roussel, několik děl tohoto žánru napsal i Claude Arrieu, nejznámější je zřejmě opéra bouffe Francise Poulenca \"Les Mamelles de Tirésias\" (\"Prsy Tirésiovy\") z roku 1947. Že žánr není zcela mrtev ani v současnosti, dokazuje například opéra bouffe Georgese Aperghise \"Les Boulingrin\" (\"Boulingrinovi\"), kterou v roce 2010 uvedla Opéra-Comique.\n\nhttp://www.www.dutempsdescerisesauxfeuillesmortes.net/fiches_bio/herve/herve.htm\n\n"}
{"id": "1218823", "url": "https://cs.wikipedia.org/wiki?curid=1218823", "title": "Antonín Novotný (historik umění)", "text": "Antonín Novotný (historik umění)\n\nAntonín Novotný (15. května 1891 Praha – 28. února 1978 Rochester) byl český historik umění, pracovník a později ředitel Muzea hlavního města Prahy. Populární byly jeho publikace o staré Praze.\n\nStudoval práva (nedokončeno) a dějiny umění na pražské univerzitě, které ukončil roku 1930 obhajobou rigorózní práce.\nOd roku 1916 působil v Muzeu hlavního města Prahy, V letech 1924-1934 byl zástupcem ředitele muzea a blízkým spolupracovníkem F.X. Harlase a V.V. Štecha, v letech 1934-1938 pak jeho ředitelem. V roce 1938 odešel do předčasného důchodu a jako soukromý badatel přispíval články o dějinách Prahy do časopisů a knih. V roce 1964 se vystěhoval ke svému synovci do Spojených států amerických, kde v roce 1978 zemřel.\n\nO jeho významu pro popularizaci historie svědčí to, že přestože již byl v emigraci, věnovaly Literární noviny v roce 1965 pozornost pětasedmdesátým narozeninám Antonína Novotného a ocenily jeho dílo.\n\nByl autorem pragensií vydávaných v nakladatelstvích Vladimíra Žikeše a Václava Poláčka. V Museu hlavního města Prahy byl kurátorem četných výstav. Řada jeho textů o Praze vycházela posmrtně až do roku 2007.\n\nPísemná pozůstalost Antonína Novotného je uložena v Divizi rukopisů Knihovny Kongresu USA ve Washingtonu, D. C. (Manuscript Division, Library of Congress, Washington, D.C.), kam ji věnovala manželka Marie Novotná.\n\n"}
{"id": "1218824", "url": "https://cs.wikipedia.org/wiki?curid=1218824", "title": "Královská sloka", "text": "Královská sloka\n\nKrálovská sloka () je sedmiveršová strofa, která se rýmuje podle schématu „ababbcc“. Většinou je v ní použit pětistopý jambický verš s deseti až jedenácti slabikami. Je vhodná pro dlouhé básnické skladby. Byla velmi užívána ve středověké anglické epické poezii. Poprvé ji v Anglii užil Geoffrey Chaucer. Královská sloka plnila v anglické poezii stejnou úlohu, jako ottava rima v jihoevropských literaturách. V české poezii je možné ji najít ve tvorbě Františka Kvapila.\n\n\nObčasně rýmové schéma ababbcc se vyskytuje v jiných literaturách. Řádky nejsou tedy vždy deseti- nebo jedenactislabičné, jako třeba v básních svatého Jana od Kříže:\n\nAnglický básnik Francis Kynaston přeložil do latiny Chaucerovu poému \"Troilus a Krisejda\"\n"}
{"id": "1218827", "url": "https://cs.wikipedia.org/wiki?curid=1218827", "title": "Sněhurka a sedm trpaslíků (film, 1933)", "text": "Sněhurka a sedm trpaslíků (film, 1933)\n\nSněhurka a sedm trpaslíků je československý pohádkový film z roku 1933. Film byl natočen pouze v exteriérech a byl dodatečně ozvučen.\n\nZlá královna má kouzelné zrcadlo. Každý den se ho ptá, kdo je na světě nejkrásnější. Jednoho dne jí zrcadlo odpoví, že nejkrásnější je Sněhurka, královnina nevlastní dcera. Královna pošle svého lovčího, aby zabil Sněhurku. Ten to nedokáže a nechá Sněhurku utéct. Sněhurka najde jeskyňku, ve které bydlí sedm trpaslíků. Zlá královna se poté, co jí zrcadlo řekne, že Sněhurka žije, v přestrojení vydává za Sněhurkou s otráveným pasem. Trpaslíci Sněhurku zachrání. Podruhé královna přijde s otráveným hřebenem. Trpaslíci ji opět zachrání. Potřetí královna přijde s otráveným jablkem. Trpaslíci už ale nic nezmůžou. Uloží proto Sněhurku do skleněné rakve. Najde jí však princ Jasmín, který ji polibkem vzbudí a odveze si ji na zámek jako svou manželku.\n\n"}
{"id": "1218831", "url": "https://cs.wikipedia.org/wiki?curid=1218831", "title": "Přeliv (hydraulika)", "text": "Přeliv (hydraulika)\n\nPřeliv je stavba využívaná ve vodohospodářství.\n\nVoda přepadá přes přeliv - přeliv je konstrukce, oproti tomu přepad je hydraulický jev.\n\nPřelivů je řada různých typů - měrné přelivy (ostrohranné), přelivy praktického profilu, přelivy proudnicové, používané na velkých vodních dílech, přelivy se širokou korunou, a patří sem i přelévané pohyblivé uzávěry jezů a hrazených bezpečnostních přelivů přehrad. Pro typy přelivů, používané jako měrná zařízení pro měření průtoků, existují mezinárodní normy ISO (často i jako ČSN ISO), kterým musí daný přeliv a jeho uspořádání vyhovovat; norma vždy uvádí i způsob výpočtu průtoku včetně všech potřebných součinitelů, a jeho nejistoty. Pro jiné typy lze nalézt relevantní údaje v literatuře.\n\nPřepad lze definovat jako výtok otvorem neomezené výšky, resp. jehož horní hrana nezasahuje do proudu vytékající vody. Přepad zpravidla vzniká tím, že nejčastěji napříč proudu je postavena stěna (často mohutná překážka - jez, přehradní hráz a pod.), která vzduje vodu natolik, že voda začne přes překážku přetékat - přepadat. Konstrukci označujeme jako přeliv, její nejvyšší místo jako přelivnou hranu (u přelivů ostrohranných) nebo jako korunu přelivu. Přepadající proud vody je přepadový paprsek.\n\nNa proudění na přelivu má podstatný vliv tvar a tloušťka stěny přelivu; z tohoto hlediska se přelivy dělí na ostrohranné, přelivy jezové nebo přehradní, přelivy se širokou korunou, a přelivy zvláštní (např. postranní, násoskové nebo šachtové). Podle toho, zda je délka přelivné hrany rovna šířce přívodního kanálu nebo je užší rozlišujeme přelivy bez bočního zúžení a s bočním zúžením (boční kontrakcí). Podle půdorysného uspořádání může být přeliv (jmenovitě jezový) čelní, šikmý, lomený, případně i obloukový. Podle toho, zda přepad není či je ovlivněn hladinou vody v odpadním korytě pod přelivem rozlišujeme přepad dokonalý a nedokonalý (zatopený).\n\nZákladním parametrem přepadu je (kromě typu a vlastností přelivu přes který voda přepadá) přepadová výška formula_1 [m]. Přepadová výška je výška hladiny nad přelivnou hranou či korunou přelivu, měřená v takové vzdálenosti nad přelivem, kde již není patrné snížení hladiny, k němuž na přelivu dochází vlivem nerovnoměrného proudění. Standardně se uvádí, že tato vzdálenost je rovna formula_2. Pro měrné přelivy (kde se přepadová výška měří vhodným čidlem) se zpravidla uvažuje přepadová výška největšího očekávaného průtoku.\n\nPřeliv se uvažuje jako ostrohranný, pokud tloušťka přelivné stěny formula_3, kdy dojde k odtržení přepadového paprsku od konstrukce. Standardní měrné přelivy mají přelivnou hranu upravenou tak, aby odtržení paprsku bylo spolehlivě zajištěno. Přelivná hrana musí být vyrobena co nejpřesněji a nejčistěji, bez otřepů a poškození, z materiálu který je dostatečně pevný a odolný proti vlivům prostředí (nejlépe mosaz či nerezová ocel), a přesně osazena na přelivnou stěnu tak, aby její návodní povrch (na obr. vlevo) lícoval s návodním povrchem stěny přelivu. U obdélníkových a lichoběžníkového přelivu musí být přelivná hrana přesně vodorovná, u přelivů trojúhelníkových (vždy rovnoramenných) musí být osa trojúhelníku svislá.\n\nVztah mezi přepadovou výškou formula_1 [m] na přelivu a průtokem formula_5 [ms] je popsán rovnicí Poleniovou (též Dubuatovou) - odvození těchto i dalších viz literatura \n\nformula_6\n\nkde formula_7 [-] je součinitel přepadu, formula_8 [m] délka přelivné hrany a formula_9 [ms] gravitační zrychlení, případně rovnicí Weisbachovou\n\nformula_10\n\nkde formula_11 [m] je rychlostní výška přítokové rychlosti, formula_12 kde formula_13 je střední průřezová rychlost v přívodním kanálu (tzv. přítoková rychlost).\n\nBazinův přeliv je obdélníkový přeliv bez postranního zúžení - přelivná hrana délky formula_8 má šířku přívodního kanálu formula_15 [m] (formula_16). Vzhledem k tomu, že přepadový paprsek jde od jedné boční stěny žlabu ke druhé, musí být prostor pod paprskem vhodným způsobem (např. trubkou dostatečného průměru) spojen s okolní atmosférou, aby v prostoru pod přepadovým paprskem byl zaručen atmosférický tlak; jinak by se kapacita přelivu mohla měnit oproti standardní.\n\nNa základě řady měření Bazin odvodil pro svoji rovnici přepadu (v poněkud jiném tvaru než výše uvedené):\n\nformula_17\n\nsoučinitel přepadu formula_18 [-] ve tvaru\n\nformula_19\n\nkde formula_20 [m] je výška přelivné hrany nade dnem přívodního kanálu. Kromě vzorce Bazinova existuje ještě několik dalších (např. Frese, Rehbock, SIA); výsledky se poněkud liší, údajně díky různým uspořádáním přívodního kanálu.\n\nPonceletův přeliv je obdélníkový přeliv s bočním zúžením - délka přlivné hrany formula_8 je menší než šířka formula_15 přívodního kanálu. Výpočet se provádí Bazinovou rovnicí (viz výše), součinitel přepadu se však získá ze vztahu\n\nformula_23\n\nkde formula_24 [m] je průtočná plocha ve výřezu přelivu, formula_25 [m] průtočná plocha přívodního kanálu.\n\nPřelivy s rovnoramenným trojúhelníkovým výřezem jsou vhodné zejména pro měření menších až malých průtoků (pro menší vrcholové úhly). Rovnice přepadu je v tomto případě\n\nformula_26\n\nkde součinitel přepadu je závislý na vrcholovém úhlu přelivu. Pro vrcholové úhly v rozsahu 25° - 100° lze jeho hodnoty (v grafické formě) nalézt v literatuře (např. ). Též lze pro výpočet průtoku použít vzorec Graveho, platný pro přelivy vrcholových úhlů v rozmezí formula_27, ve tvaru\n\nformula_28,\n\nrozdíl mezi výpočtem touto rovnicí a s použitím grafu Kulina je pro formula_29menší než 2%.\n\nPro nejčastěji užívaný úhel 90° (tzv. Thomsonův přeliv) lze použít rovnici Thomsonovu\n\nformula_30\n\nnebo novější rovnici Kingovu\n\nformula_31.\n\nmá sklon boků 1:4 a průtok se počítá ze vztahu\n\nformula_32.\n\nPřitom má být formula_33.\n\nPrůtok přes přelivy tvaru pravoúhlé silnější stěny nebo lichoběžníku se počítá podle výše uvedených rovnic; příslušné součinitele přepadu lze nalézt např. v .\n\nNa větších a velkých vodních dílech se již dlouho standardně používají přelivy proudnicové. Jejich tvar je odvozen z tvaru spodní obálky přepadového parsku (původně proměřené Bazinem), obecně udávané rovnicí formula_34kde formula_35 a formula_36 jsou souřadnice plochy a formula_37 a formula_38 součinitelé (pro beztlakovou Scimemiho přelivnou plochu a návrhovou přepadovou výšku formula_39 [m] je formula_40 a formula_41, pro jiné návrhové přepadové výšky obě souřadnice touto výškou přenásobíme). Tato rovnice platí pro přelivnou plochu od koruny přelivu níže na vzdušné straně; na návodní straně je obvykle tvar paprsku interpolován složeným obloukem.\n\nPodle toho, nakolik tvar přelivné plochy odpovídá tvaru přepadového paprsku (a tedy i jaký je tlak na přelivné ploše vůči tlaku atmosférickému), se přelivné plochy dělí na beztlakové, tlakové a podtlakové. U beztlakových přelivná plocha sleduje spodní obálku paprsku, u tlakových je souřadnice formula_35 poněkud větší (přenásobena součinitelem >1), u podtlakových naopak menší než odpovídá spodní obálce. Podtlakové plochy mají vyšší součinitel přepadu než beztlakové, ovšem na druhou stranu je na nich nebezpečí vzniku kavitace, odtrhávání přepadového paprsku a podobných dynamických jevů, které mohou nepříznivě ovlivňovat konstrukci (proto je tento typ plochy zcela nepřípustný pro pohyblivé hradicí konstrukce). Plochy tlakové mají naopak poněkud nižší součinitel přepadu než plochy beztlakové. Dochází však ještě k dalšímu jevu - beztlaková plocha je vždy navržena pro určitou tzv. návrhovou přepadovou výšku, která vychází z požadované kapacity přelivu. Pokud je však skutečná přepadová výška menší než návrhová, chová se přelivná plocha jako tlaková, pokud je větší než návrhová, chová se plocha jako podtlaková (větší součinitel přepadu, čili vyšší kapacita přelivu). Toho se při návrhu bezpečnostních přelivů přehradních hrází často využívá - pro velké (povodňové) průtoky s velkou dobou opakování (malou pravděpodobností výskytu) se využívá právě této vlastnosti.\n\nU nás byla populární beztlaková přelivná plocha Scimemiho (viz výše, s formula_43) a tlaková plocha Smetanova, kterou získáme, budeme-li při výpočtu jednotkových souřadnic plochy uvažovat místo základní přepadové výšky formula_39 přepadovou výšku formula_45. Součinitel přepadu Smetanovy plochy je pro návrhovou přepadovou výšku formula_46, pro jiné přepadové výšky je\n\nformula_47\n\nkde formula_1 je příslušná přepadová výška (a formula_49) a formula_50 je přepadová výška návrhová.\n\nTyto plochy jsou vhodné zejména pro vysoké hráze, kde je přítoková rychlost zanedbatelná; pro nízká (i vysoká) vodní díla jsou vhodnější přelivné plochy podle WES, které v parametrech plochy zahrnují i vliv přítokové rychlosti a navíc dovolují použít též skloněný návodní líc hráze. Proudnicové přelivné plochy u vyšších vodních děl zpravidla přecházejí do šikmé roviny vzdušního líce vodního díla, kerý zpravidla končí ve vývaru. V některých případech mohou přecházet do tzv. lyžařského můstku, který vodní paprsek odhazuje od paty hráze (u nás např. V.D. Slapy), nebo do jiné úpravy.\n\n Přeliv se širokou korunou je charakterizován šířkou koruny formula_51. Bývá proveden jako relativně nízký práh s vodorovnou horní plochou (viz obrázek výše). Na koruně přelivu v tomto případě vzniká proudění více-méně rovnoběžné s povrchem koruny a hloubkami blízkými proudění kritickému, takže se tvoří vlnovitý vodní skok. Rovnice přepadu se dá poměrně snadno odvodit z Bernoulliho rovnice pro profil před přelivem a profil nad korunou přelivu s nejmenší hloubkou, pro obdélníkový profil ve tvaru\n\nformula_52\n\nkde formula_53 [-] je tzv. rychlostní součinitel, který závisí zejména na tvaru náběžné hrany prahu a význam ostatních symbolů je zřejmý ze schéma na obrázku. Po několika substitucích a úpravě vzorce lze dostat výsledný tvar, odpovídající standardní rovnici přepadu:\n\nformula_54.\n\nPodle Pikalova (viz ) platí\n\nformula_55 kde formula_56,\n\nformula_57 kde formula_56\n\na součinitel přepadu\n\nformula_59.\n\nHodnota rychlostního součinitele se pohybuje od ca formula_60 pro ostrou náběžnou hranu po ca formula_61 pro plynule zaoblenou vstupní část prahu (ibid).\n\nV mnoha případech, zejména u jezů a bezpečnostních přelivů přehradních hrází je přeliv rozdělen pilíři na jednotlivá pole. Při obtékání pilířů dochází, zejména pokud mají nevhodný tvar, k odtrhávání proudu a vzniku úplavů u jejich stěn. Úplavy způsobují zúžení vlastního průtočného profilu, takže nelze počítat s geometrickou délkou koruny přelivu formula_8, ale je nutné ji redukovat na tzv. účinnou šířku přelivu, která je\n\nformula_63.\n\nVe vzorci je formula_64 [-] součinitel zúžení, závislý zejména na tvaru zhlaví pilíře, formula_38 [-] je počet míst zúžení (2 pro každé pole přelivu) a formula_66 [m] přepadová energetická výška (se zahrnutím rychlostní výšky přítokové rychlosti). Součinitel zúžení se pohybuje ca v rozmezí formula_67 pro zhlaví kolmé k podélné ose pilíře po formula_68 pro gotické zhlaví. Dá se dosáhnout i hodnot nižších, avšak tyto tzv. proudnicové profily mají značně složitý tvar a tudíž jsou stavebně dosti náročné a tedy i drahé.\n\nVýše uvedené vztahy pro výpočet průtoku přes přeliv platí pouze za podmínky, že proudění není ovlivněno dolní vodou. Pokud proudění na přelivu dolní vodou ovlivněno je, je nutné průtok redukovat tzv. součinitelem zatopení formula_69 [-], takže rovnice přepadu pak má tvar\n\nformula_70.\n\nPřibližně pro ostrohranné přelivy platí, že k zatopení dochází při ca formula_71 kde formula_72 [m] je rozdíl hladin horní a dolní vody (spád) na přelivu, přesněji lze určit, zda ke zatopení dochází, podle grafu Pavlovského (viz např. ). Součinitel zatopení pak určíme z Bazinova vztahu\n\nformula_73\n\nkde formula_74 [m] je výška hladiny dolní vody nad přelivnou hranou, formula_75 [m] je výška přelivné hrany nade dnem odpadního kanálu a formula_72 [m] je spád (rozdíl hladin horní a dolní vody) na přelivu.\n\nPro určení, zda dojde k zatopení, a pro určení součinitele zatopení pro proudnicové přelivy je asi nejpodrobnější pomůckou graf USBR (viz např. ).\n\nPro širokou korunu nastane nedokonalý přepad pokud formula_77 a průtok v tomto případě bude\n\nformula_78.\n"}
{"id": "1218833", "url": "https://cs.wikipedia.org/wiki?curid=1218833", "title": "H. B. Barnum", "text": "H. B. Barnum\n\nH. B. Barnum (* 15. července 1936 Houston) je americký klavírista. Ve svých čtyřech letech vyhrál národní talentovou soutěž a hrál ve filmu \"\". Svou první nahrávku vydal v roce 1950 a později působil v různých doo-wopových kapelách. Často také pracoval jako hudební aranžér skladeb hudebníků, jakými byli například Lou Rawls, Little Richard a Count Basie. Byl také vlastníkem hudebního vydavatelství .\n\n"}
{"id": "1218838", "url": "https://cs.wikipedia.org/wiki?curid=1218838", "title": "Carol Kaye", "text": "Carol Kaye\n\nCarol Kaye (* 24. března 1935 Everett) je americká baskytaristka. Pocházela z hudební rodiny a zpočátku hrála na kytaru. Později přešla k baskytaře a stala se součástí sskupiny studiových hudebníků nazývané The Wrecking Crew. Během své kariéry spolupracovala s mnoha hudebníky, mezi něž patří například JJ Cale, Neil Young, Frank Zappa, Lou Rawls a skupina The Beach Boys.\n\n"}
{"id": "1218839", "url": "https://cs.wikipedia.org/wiki?curid=1218839", "title": "Otis Rush", "text": "Otis Rush\n\nOtis Rush (29. dubna 1935 – 29. září 2018) byl americký bluesový zpěvák a kytarista. Svůj první singl „I Can't Quit You Baby“ (autorem písně byl Willie Dixon) vydal v roce 1956 a stal se z něj hit. Později vydal řadu dalších singlů, ale první album nazvané \"Mourning in the Morning\" vydal až v roce 1969. Později vydal mnoho dalších alb. V roce 2004 utrpěl mrtvici, která mu zamezila v dalším vystupování. Roku 1984 byl uveden do Blues Hall of Fame. Různé jeho písně hráli například Eric Clapton, Steve Miller a Rory Gallagher. Zemřel roku 2018 ve věku 84 let.\n\n"}
{"id": "1218840", "url": "https://cs.wikipedia.org/wiki?curid=1218840", "title": "SK Uhelné sklady Praha", "text": "SK Uhelné sklady Praha\n\nSK Uhelné sklady Praha je fotbalový klub z Prahy 5, účastník Pražského přeboru. Byl založen v roce 1965.\n\nKlub vznikl v roce 1965 a za jeho vznikem stáli zaměstnanci Pražských uhelných skladů (PUS). Počátky klubu byly velmi složité, protože mužstvo nevlastnilo prakticky žádné vybavení ani vlastní hřiště. Přesto už 10 let po vzniku se fotbalisté dokázali probojovat až do divize (tehdy čtvrté nejvyšší soutěže). V divizi klub působil v letech 1975–1979, 1981–1986, 1987–1992, 1997–2005. V sezoně 1988/89 pak klub zažil největší úspěch v historii, když hrál dokonce ve 2. ČNFL (3. nejvyšší soutěž). Od roku 2005 klub působí pouze v pražských soutěžích. Sezónu 2019/2020 hraje celkem 6 mužstev (muži, starší žáci, mladší žáci, starší přípravka 2008, straší přípravka 2008 a mladší přípravka). Novým trenérem A mužstva je pro sezónu 2019/2020 Michal Šimánek.\n\n\n2005/2006: 6. místo\n\n2006/2007: 7. místo\n\n2007/2008: 5. místo\n\n2008/2009: 9. místo\n\n2009/2010: 5. místo\n\n2010/2011: 6. místo\n\n2011/2012: 12. místo\n\n2012/2013: 14. místo\n\n2013/2014: 3. místo\n\n2014/2015: 2. místo\n\n2015/2016: 11. místo\n\n2016/2017: 3. místo\n\n2017/2018: 6. místo\n\n2018/2019: 3. místo\n"}
{"id": "1218841", "url": "https://cs.wikipedia.org/wiki?curid=1218841", "title": "Steve McCall", "text": "Steve McCall\n\nSteve McCall (30. září 1933 – 24. května 1989) byl americký jazzový bubeník. Narodil se v Chicagu, kde také v padesátých letech zahájil svou kariéru. V roce 1965 spoluzaložil neziskovou organizaci AACM. Roku 1967 se usadil v Evropě, ale již o tři roky později se vrátil do rodného Chicaga. V roce 1971 založil trio Air spolu s kontrabasistou Fredem Hopkinsem a saxofonistou Henrym Threadgillem. Během své kariéry spolupracoval s mnoha dalšími hudebníky, mezi něž patří například Anthony Braxton, Muhal Richard Abrams, Chico Freeman, Roscoe Mitchell a Cecil Taylor.\n\n"}
{"id": "1218842", "url": "https://cs.wikipedia.org/wiki?curid=1218842", "title": "Burton Greene", "text": "Burton Greene\n\nBurton Greene (* 14. června 1937) je americký jazzový klavírista. Narodil se v Chicagu a v šedesátých letech působil na newyorské freejazzové scéně. Zde vystupoval například s kontrabasistou Alanem Silvou. V roce 1969 se usadil v Evropě, nejprve v Paříži a později v Amsterdamu. Později se kromě jazzu věnoval také klezmerové hudbě. Během své kariéry spolupracoval s mnoha hudebníky, mezi něž patří například Perry Robinson, Lol Coxhill, Archie Shepp a skupina Gong. Rovněž vydal řadu vlastních alb.\n\n"}
{"id": "1218846", "url": "https://cs.wikipedia.org/wiki?curid=1218846", "title": "Ran Blake", "text": "Ran Blake\n\nRan Blake (* 20. dubna 1935 Springfield) je americký jazzový klavírista. Na klavír začal hrát již v dětství a později studoval na newyorské Bard College. Od konce padesátých let hrál v duu se zpěvačkou Jeanne Lee. Své první sólové album vydal v roce 1966. Během své kariéry spolupracoval s mnoha dalšími hudebníky, mezi něž patří například Anthony Braxton, Houston Person, Clifford Jordan a Jaki Byard. Rovněž se věnoval pedagogické činnosti.\n\n"}
{"id": "1218847", "url": "https://cs.wikipedia.org/wiki?curid=1218847", "title": "Michel Portal", "text": "Michel Portal\n\nMichel Portal (* 25. listopadu 1935) je francouzský jazzový saxofonista a klarinetista. Narodil se v Bayonne a studoval klarinet na Pařížské konzervatoři. Rovněž studoval dirigování u Pierra Dervauxe. V roce 1969 založil skupinu New Phonic Art, která hrála improvizovanou hudbu. Během své kariéry spolupracoval s mnoha dalšími hudebníky, mezi něž patří například Henri Texier, Serge Gainsbourg, Gidon Kremer a Jean-Luc Ponty. Rovněž složil hudbu k desítkám filmů.\n\n"}
{"id": "1218850", "url": "https://cs.wikipedia.org/wiki?curid=1218850", "title": "Joe Diorio", "text": "Joe Diorio\n\nJoe Diorio (* 6. srpna 1936) je americký jazzový kytarista. Během své kariéry spolupracoval s mnoha hudebníky, mezi něž patří například Sonny Stitt, Eddie Harris, Robben Ford, Horace Silver a Ira Sullivan. Také vydal několik vlastních alb, první z nich, které dostalo název \"\", vyšlo v roce 1975. Rovněž se věnoval pedagogické činnosti, například na Univerzitě Jižní Kalifornie. Je také autorem několika instruktážních knih pro hru na kytaru.\n\n"}
{"id": "1218853", "url": "https://cs.wikipedia.org/wiki?curid=1218853", "title": "Roy McCurdy", "text": "Roy McCurdy\n\nRoy McCurdy (* 28. listopadu 1936) je americký jazzový bubeník. Studoval na Eastman School of Music. V roce 1965 se stal členem kvintetu Cannonballa Adderleyho, v němž působil až do Adderleyho smrti o deset let později. Během své kariéry spolupracoval s mnoha dalšími hudebníky, mezi něž patří například Bobby Timmons, Joe Zawinul, Sonny Rollins, Gene Ammons a Count Basie. V letech 1976 až 1977 působil v kapele Blood, Sweat & Tears. Rovněž se věnoval pedagogické činnosti.\n\n"}
{"id": "1218854", "url": "https://cs.wikipedia.org/wiki?curid=1218854", "title": "Saint-Étienne-du-Rouvray", "text": "Saint-Étienne-du-Rouvray\n\nSaint-Étienne-du-Rouvray je francouzská obec v departementu Seine-Maritime v regionu Normandie. Je centrem stejnojmenného kantonu. Saint-Étienne-du-Rouvray se nachází asi 10 km od města Rouen a sousedí s obcemi Le Grand-Quevilly, Sotteville-lès-Rouen, Amfreville-la-Mi-Voie, Belbeuf, Oissel a Gouy.\n\nOsídlení v prostoru dnešní obce je doloženo již neolitu, stopy po obyvatelstvu jsou dochovány též z galo-římské doby (2.–3. století n. l.). První písemná zmínka o vesnici \"Sancti Stephani\" pochází z 9. století, kdy byla v majetku benediktinského kláštera Saint-Wandrille. Ves se následně rozvíjela díky poloze na obchodní cestě spojující Rouen a Paříž. V 19. století získala průmyslový charakter díky rozvoji železnice Paříž–Rouen, která sem byla dovedena v roce 1843. V roce 1865 byl v Saint-Étienne-du-Rouvray založen bavlnářský závod zaměstnávající až 2000 osob. V roce 1913 přibyly železniční dílny, 1916 slévárna a 1928 papírna.\n\nV roce 2016 se v místním kostele sv. Štěpána odehrál útok, při kterém byl zavražděn kněz Jacques Hamel.\n\n\"Počet obyvatel\"\n"}
{"id": "1218855", "url": "https://cs.wikipedia.org/wiki?curid=1218855", "title": "Igoroti", "text": "Igoroti\n\nIgoroti je souhrnné označení pro skupinu národností hovořících austronéskými jazyky, které tvoří původní obyvatelstvo pohoří Cordillera Central ve vnitrozemí filipínského ostrova Luzon. Počet Igorotů se odhaduje na jeden a půl milionu a jejich území tvoří v rámci filipínského státu Kordillerský autonomní region. Mezi Igoroty patří tato etnika: Amganad, Apayao, Bontoc, Ibaloi, Kalinga, Kankanai a Tinggian. Sami se nazývají Ifugao, exonyma Igorot (v tagalogštině) a Cordillerano ve španělštině) znamenají shodně „horští lidé“.\n\nIgoroti se zabývají převážně pěstováním rýže na terasovitých polích, stravu doplňují lovem v horských lesích, věnují se i pěstování tabáku, tkalcovství a zpracování kovů. Dříve byli vyhlášenými lovci lebek, typické pro ně bylo rituální tetování, které vyjadřovalo společenské postavení jednotlivce. Proti španělským kolonizátorům, kteří na jejich území hledali zlato, vedli roku 1601 válku, díky níž si uchovali faktickou nezávislost až do počátku 20. století. Skupina Igorotů prakticky nedotčených západní civilizací se stala senzací Světové výstavy v St. Louis roku 1904. Původní animistické náboženství s vírou v nejvyššího ducha jménem Lumawig, kultem předků a obětováním zvířat je však stále více vytlačováno křesťanstvím. O svátcích provozují tance zvané balangbang, igorotský epos Hudhud byl zapsán mezi mistrovská díla ústního a nehmotného dědictví lidstva. Sdružení horských kmenů vstoupilo do Organizace nezastoupených států a národů, aktivistka Victoria Tauli-Corpuz byla jmenována komisařkou Organizace spojených národů pro práva domorodých obyvatel.\n\n"}
{"id": "1218856", "url": "https://cs.wikipedia.org/wiki?curid=1218856", "title": "Misha Mengelberg", "text": "Misha Mengelberg\n\nMisha Mengelberg (5. června 1935 Kyjev – 3. března 2017 Amsterdam) byl nizozemský jazzový klavírista. Narodil se v Kyjevě jako syn nizozemského dirigenta Karla Mengelberga a již koncem třicátých let se s rodinou usadil v Nizozemsku. Na klavír začal hrát v pěti letech a v letech 1958 až 1964 studoval na konzervatoři v Haagu. Poprvé nahrával v roce 1964 s Američanem Ericem Dolphym. Během své kariéry spolupracoval s mnoha dalšími hudebníky, mezi něž patří například Steve Lacy, Peter Brötzmann, Louis Andriessen, Pino Minafra a Roswell Rudd. Rovněž vydal několik vlastních alb. V roce 2005 například \"Senne Sing Song\" (Tzadik Records), na němž hráli basista Greg Cohen a bubeník Ben Perowsky.\n\n"}
{"id": "1218859", "url": "https://cs.wikipedia.org/wiki?curid=1218859", "title": "Mezinárodní institut podnikatelství a práva", "text": "Mezinárodní institut podnikatelství a práva\n\nMezinárodní institut podnikatelství a práva, s.r.o., (MIPP), IČ: 25697170, je česká firma, společnost s ručením omezeným, která poskytuje v České republice vysokoškolské vzdělání pod zahraniční akreditací. Nejedná se o soukromou vysokou školu zřízenou podle českého zákona o vysokých školách, ale o pobočku vysoké školy na Ukrajině, fungující pod akreditací ukrajinské vysoké školy – Užhorodské národní univerzity, UžNU – oficiálně uváděno jako \"organizační složka UžNU\" (dříve: Zakarpatská státní univerzita v Užhorodě, ZAKSu – uváděno jako \"organizační složka Praha\").\n\nTento institut (nikoliv vysoká škola) se stal veřejně známým především v důsledku tzv. kauz plzeňských práv. Právnická fakulta Západočeské univerzity v Plzni, respektive přesněji rektor této univerzity, totiž v minulosti dříve absolventům tohoto institutu vysokoškolské diplomy uznávali jakožto rovnocenné (tzv. nostrifikace).\n\nPodle Obchodního rejstříku je dlouhodobým jednatelem (a oficiálně také rektorem) JUDr. PhDr. Emerich Drtina, Dr.h.c.; podle dalších oficiálně prezentovaných údajů má institut také jednoho prorektora – pro strategii a rozvoj, kterým je zde JUDr. Ing. Jaroslav Staněk, CSc., administrativní záležitosti zde má na starosti Gabriela Drtinová, funkci kvestora – správce financí – zde zajišťuje Mgr. Dana Šůsová, a jako posledního člena vedení (studijních záležitostí) je zde uváděna PhDr. Mgr. Eva Štěpánková.\n\nK roku 2011 MIPP oficiálně uváděl jako rektora doc. RNDr. Františka Jiráska, DrSc., Dr.h.c.\n\nSbírka listin uvádí jakožto dlouhodobého majitele Mgr. Emericha Drtinu.\n\nTento institut (nikoliv vysoká škola) nabízí v České republice studentům vysokoškolské studium práva a právní vědy pod záštitou a podle akreditace Ukrajiny a jako takové je nutné jej následně dodatečně nostrifikovat, tedy uznat za ekvivalentní s českým vysokoškolským vzděláním a to buďto na veřejné vysoké škole, nebo Ministerstvem školství, mládeže a tělovýchovy České republiky (MŠMT), což může být, jak zmiňují uvedené prameny, velmi problematické.\n\nStudium je pak zde, oproti veřejným vysokým školám, zpoplatněno (tedy platí se zde školné, obdobně jako na českých soukromých vysokých školách v Česku) a stojí kolem 40–60 tisíc korun za jeden rok studia. Standardní pětileté magisterské studium (např. práva) tak přijde dle oficiálně prezentovaných údajů na 200–300 tisíc korun.\n\nDle Obchodního rejstříku zde došlo k zápisu této firmy roku 1998, tedy v době, kdy byl v Česku trh vysokých škol vysokoškolským zákonem z tohoto roku liberalizován a mohly zde začít působit i jiné vysoké školy než ty zřízené státem. Ze stejného pramenu též vyplývá fakt, že mezi lety 1998–2007 tato firma nesla původně název \"Mezinárodní vysoká škola podnikatelství a práva v Praze, spol. s r.o.\" Dle paragrafu 2 odstavce 3 zákona o vysokých školách z roku 1998 však označení \"vysoká škola\" mohou ve svém názvu užívat pouze vysoké školy, MŠMT však MIPP ve svém veřejném seznamu vysokých škol dlouhodobě neeviduje, protože se o vysokou školu podle vysokoškolského zákona (tedy i MŠMT) nejedná. Od dubna 2007 byl tak název firmy změněn na současný – \"Mezinárodní institut podnikatelství a práva, s.r.o.\" – bez označení \"vysoká škola\".\n\nZe stejného zdroje též vyplývá, že firma dlouhodobě hospodaří v průměru ve statisísových ziscích, ačkoliv dle výše uvedených pramenů (např. dle \"České televize\") byly nostrifikace (uznání zahraničního vysokoškolského vzdělání) žadatelům zrušeny. \"Česká televize\" též uvádí, že Česká advokátní komora (ČAK) příslušné uchazeče s tímto vzděláním vyškrtla ze seznamu např. advokátních koncipientů. Zákon o advokacii stanoví, že jednou z podmínek pro působnost právníka, kupř. v profesi advokáta, či advokátního koncipienta, je v ČR nutné absolvovat magisterský studijní program studiem na vysoké škole v České republice, nebo studium na vysoké škole v zahraničí, pokud je takové vzdělání v České republice uznáváno za rovnocenné (ekvivalentní), tedy pokud je nostrifikováno a pokud odpovídá obsahem a rozsahem obecnému vzdělání, které lze získat v magisterském studijním programu v oboru právo na vysoké škole v ČR.\n\nPůsobnost zahraničních subjektů poskytujících vysokoškolské vzdělání v Česku pak byla zregulována až v roce 2016 novelizací vysokoškolského zákona, rovněž nostrifikace byly zpoplatněny a byl zřízen informační systém nostrifikací (registr řízení o žádostech o uznání zahraničního vysokoškolského vzdělání a kvalifikace).\n\n\n"}
{"id": "1218861", "url": "https://cs.wikipedia.org/wiki?curid=1218861", "title": "Gato Barbieri", "text": "Gato Barbieri\n\nGato Barbieri (28. listopadu 1932 Rosario – 2. dubna 2016 New York) byl argentinský jazzový saxofonista. Narodil se do hudební rodiny a již v padesátých letech hrál s klavíristou Lalem Schifrinem. Později vydal řadu vlastních alb. Během své kariéry spolupracoval s mnoha dalšími hudebníky, mezi něž patří například Don Cherry, Oliver Nelson, Alan Shorter, Charlie Haden a Gary Burton. Zemřel na zápal plic ve věku 83 let.\n\n"}
{"id": "1218863", "url": "https://cs.wikipedia.org/wiki?curid=1218863", "title": "Peggy Seeger", "text": "Peggy Seeger\n\nPeggy Seeger (* 17. června 1935 New York) je americká zpěvačka a banjistka. Jejím otcem byl muzikolog Charles Seeger a matkou jeho druhá manželka, skladatelka Ruth Crawford Seeger. Její bratři Mike Seeger a Pete Seeger se rovněž věnovali hudbě. V letech 1977 až 1989, kdy zemřel, byl jejím manželem hudebník Ewan MacColl. Své první sólové album nazvané \"\" vydala v roce 1955. Následovala řada dalších. Rovněž nahrála řadu alb se svým manželem. Rovněž se věnovala pedagogické činnosti na Northeastern University.\n\n"}
{"id": "1218867", "url": "https://cs.wikipedia.org/wiki?curid=1218867", "title": "Sonny Phillips", "text": "Sonny Phillips\n\nSonny Phillips (* 7. prosince 1936 Mobile) je americký jazzový hudebník – hráč na klávesové nástroje, převážně na elektronické varhany, ale také klavír. Na varhany začal hrát poté, co uslyšel Jimmyho Smithe. Později studoval u Ahmada Jamala. První nahrávku pod svým jménem, nazvanou \"Sure 'Nuff\", vydal v roce 1969 (vydavatelství Prestige Records). Později vydal několik dalších alb. Během své kariéry spolupracoval s mnoha dalšími hudebníky, mezi něž patří například Rusty Bryant, Boogaloo Joe Jones, Eddie Harris, Gene Ammons a Houston Person.\n\n"}
{"id": "1218868", "url": "https://cs.wikipedia.org/wiki?curid=1218868", "title": "Charles Davis (hudebník)", "text": "Charles Davis (hudebník)\n\nCharles Davis (20. května 1933 – 15. července 2016) byl americký jazzový saxofonista. Vyrůstal v Chicagu, kde docházel na hudební školu. První album pod svým jménem, které dostalo název \"Ingia!\", vydal v roce 1975. Později vydal několik dalších alb. Během své kariéry spolupracoval s mnoha dalšími hudebníky, mezi něž patří například Cecil Taylor, Sun Ra, Ahmad Jamal, Muhal Richard Abrams a Archie Shepp. Rovněž se věnoval pedagogické činnosti.\n\n"}
{"id": "1218869", "url": "https://cs.wikipedia.org/wiki?curid=1218869", "title": "Karl Berger", "text": "Karl Berger\n\nKarl Berger (* 30. března 1935 Heidelberg) je německý jazzový vibrafonista a klavírista. V letech 1948 až 1954 studoval na konzervatoři v Heidelbergu. V roce 1971 založil v newyorském Woodstocku spolu s Ornettem Colemanem a Ingrid Sertso vzdělávací centrum Creative Music Studio. Během své kariéry vydal řadu vlastních alb. Rovněž spolupracoval s mnoha dalšími hudebníky, mezi něž patří například Lee Konitz, Carla Bley, Don Cherry, Charles Mingus a Anthony Braxton.\n\n"}
{"id": "1218871", "url": "https://cs.wikipedia.org/wiki?curid=1218871", "title": "Stećak", "text": "Stećak\n\nStećak (v množném čísle \"stećci\") je název středověkého náhrobního kamene na západním Balkáně. Jeho pojmenování vychází ze praslovanského výrazu „stojati“ - státi. Většina náhrobků má původ v období předotomanském bosenském království (1377–1463), některé z nich však pocházejí až z 12. století. Nacházejí se především v oblasti Hercegoviny, ale i v okolních státech (Srbsko, Černá Hora, Chorvatsko). Jsou spjaty především s bosenskou církví, ale i bogomilstvím, většina nápisů je napsána v bosenské cyrilici. Většina náhrobních kamenů je vyrobena z vápence a je zdobena různými reliéfy. \n\nOdhaduje se, že v celém regionu se nachází až 60 000 náhrobních kamenů. V roce 2016 bylo na seznam světového kulturního dědictví UNESCO zapsáno 30 lokalit těchto středověkých nekropolí. Z toho se 22 míst nachází v Bosně a Hercegovině, 3 v Černé Hoře, 3 v Srbsku a 2 v Chorvatsku. \n"}
{"id": "1218872", "url": "https://cs.wikipedia.org/wiki?curid=1218872", "title": "Wolfgang Dauner", "text": "Wolfgang Dauner\n\nWolfgang Dauner (30. prosince 1935 Stuttgart – 10. ledna 2020) byl německý jazzový klavírista. Na klavír hrál již od dětství a později, v roce 1958, krátce studoval hru na trubku a kompozici na Hudební akademii ve Stuttgartu. Své první album nazvané \"\" vydal v roce 1964. Později nahrál řadu dalších alb. Během své kariéry spolupracoval s mnoha hudebníky, mezi něž patří například Jean-Luc Ponty, George Gruntz, Larry Coryell a Robin Kenyatta.\n\nZemřel 10. ledna 2020 na nemoc ve věku 84 let.\n\n"}
{"id": "1218874", "url": "https://cs.wikipedia.org/wiki?curid=1218874", "title": "Beaver Harris", "text": "Beaver Harris\n\nBeaver Harris (20. dubna 1936 Pittsburgh – 22. prosince 1991 New York) byl americký jazzový bubeník. Pocházel ze sportovní rodiny, jako teenager hrál baseball za Kansas City Monarchs. Později vstoupil do armády a po propuštění začal hrát na bicí. V sedmdesátých letech působil spolu s klavíristou Davem Burrellem v experimentálním uskupení The 360 Degree Music Experience. Řadu let spolupracoval s Archiem Sheppem. Během své kariéry spolupracoval s mnoha dalšími hudebníky, mezi něž patří například Steve Lacy, Marion Brown, Roswell Rudd, Gato Barbieri a Albert Ayler. Rovněž vydal několik vlastních alb.\n\n"}
{"id": "1218877", "url": "https://cs.wikipedia.org/wiki?curid=1218877", "title": "Frank Hewitt", "text": "Frank Hewitt\n\nFrank Hewitt (23. října 1935 – 5. září 2002) byl americký jazzový klavírista. Narodil se v newyorském Queensu a většinu svého života prožil v Harlemu. Jeho matka působila jako klavíristka v kostele a on sám zpočátku studoval klasickou a gospelovou hudbu, avšak později přešel k jazzu. Jako leader poprvé nahrával až v roce 2001 (album nazvané \"\" nakonec vyšlo v roce 2004, tedy až po jeho smrti). Během své kariéry spolupracoval s mnoha dalšími hudebníky, mezi něž patří například Howard McGhee, Cecil Payne, John Coltrane, Dinah Washington a Billie Holiday.\n\n"}
{"id": "1218879", "url": "https://cs.wikipedia.org/wiki?curid=1218879", "title": "Bob Florence", "text": "Bob Florence\n\nBob Florence (20. května 1932 – 15. května 2008) byl americký jazzový klavírista a aranžér. Na klavír hrál již od dětství – první lekce dostal ve svých pěti letech. Zpočátku se věnoval klasické hudbě, avšak později se začal více zajímat o jazz. Svou první kapelu založil koncem padesátých let. Později vydal řadu alb. V roce 2000 získal cenu Grammy. Během své kariéry spolupracoval s mnoha dalšími hudebníky, mezi něž patří například Vic Lewis, Dave Pell a Bud Shank. Zemřel na zápal plic ve věku 75 let.\n\n"}
{"id": "1218882", "url": "https://cs.wikipedia.org/wiki?curid=1218882", "title": "Chuang O", "text": "Chuang O\n\nChuang O (, 1498–1569) byla čínská básnířka působící v říši Ming, manželka básníka a spisovatele Jang Šena. Známá je zejména básněmi, které si vyměňovala s manželem žijícím ve vyhnanství.\n\nChuang O používala zdvořilostní jméno Siou-mej ().\n\nChuang O byla dcerou učence a úředníka Chuang Kchea (1449–1522), narodila se roku 1498. Rodina Chuang pocházela ze Suej-ningu v provincii S’-čchuan na jihozápadě čínské říše Ming.\n\nDívce se dostalo kvalitní vzdělání, a byla nadanou básnířkou, zvláště v žánru \"san-čchü\". Většina jejích básní \"š’\" byla ztracena, ale její písně čchü jsou vysoce ceněné. Roku 1519 se vdala za Jang Šena, pro kterého to bylo druhé manželství (po smrti jeho první ženy). Jang Šen byl o deset let starší, jeho otec, Jang Tching-che zaujímal ve vládě říše Ming vysoké místo prvního velkého sekretáře a jeho syn, pracující v akademii Chan-lin měl před sebou perspektivu úspěšné úřední kariéry.\n\nCísař Ťia-ťing se po nástupu na trůn roku 1521 dostal s většinou úředníků v čele s Jang Tching-cheem do sporu o obřady, když úředníci žádali adopci Ťia-ťinga císařem Chung-č’ (otcem Čeng-tea a strýcem Ťia-ťinga), aby se tak stal mladším bratrem svého předchůdce Čeng-tea. Ťia-ťing adopci odmítal a požadoval posmrtné udělení císařské hodnosti svým rodičům.\n\nKvůli dlouhodobým sporům s panovníkem Jang Tching-che nakonec roku 1524 rezignoval. Jang Šen společně s mnohými dalšími úředníky v Zakázaném městě odmítal císařovy požadavky, opoziční úředníci dospěli až k masovým veřejným protestům. Ťia-ťing neposlušné úředníky potrestal, Jang Šen jako organizátor protestů byl zatčen, zbit, vyloučen z úřednického stavu a zařazen mezi dědičné vojáky a vypovězen do Jün-nanu.\n\nOd roku 1524 tak Jang Šen žil na západě provincie Jün-nan. Prožil tam více než tři desetiletí, respektovaný místními vzdělanci a věnující se psaní. Chuang O po jeho vyhnání do Jün-nanu žila na statcích Jangů v Sin-tu v S’-čchuanu, kromě let 1526–1529, která strávila s manželem. Po smrti Jang Tching-chea roku 1529 se z Jün-nanu vrátila do Sin-tu a starala se o rodinné jmění, z jehož výnosů podporovala manžela. Po mužově smrti převzala výchovu jeho dvou synů, které měl v Jün-nanu s konkubínami.\n\nManželé se setkávali jen zřídka, kontakty mezi sebou udržovali vesměs pouze písemně. Jejich dopisy se nezachovaly, ale básně, které si na dálku vyměňovali, získaly širokou známost. Přestože její básně kolovaly v literárních kruzích, za svého života nepublikovala. Wang Š’-čen její lyrické básně stavěl výše než tvorbu Jang Šena, a s podporou takto významného kritika (vůdce sedmi pozdějších mingských mistrů) měla zaručenou popularitu a slávu.\n\nRoku 1570 neznámý nakladatel vydal malou sbírku jejích básní \"Jang Čuang-jüan čchi š’-ťi\" (\"Sebrané poémy ženy Jang Šena\"). Časem byly objevovány další její básně, takže roku 1608 mohla být vydána velká sbírka \"Jang Šen-an sien-šeng fu-žen jüe-fu\" (\"Texty a písně v hovorovém jazyce pana Jang Šena a jeho ženy\"), s předmluvou předního dramatika a básníka Sü Weje. Některé básně v ní však byly připsány Chuang O chybně, možná i záměrně – téma muže a ženy vyměňujících si zamilované básně bylo v tehdejší literatuře oblíbené klišé zaručující nakladatelům komerční úspěch.\n"}
{"id": "1218885", "url": "https://cs.wikipedia.org/wiki?curid=1218885", "title": "John McCormick", "text": "John McCormick\n\nJohn McCormick (* 30. listopadu 1954, Ilfracombe, Spojené království) je americký politolog britského původu. Věnuje se především zkoumání politiky Evropské unie.\n\nJohn McCormick studoval na Rhodes University v JAR, University College London a Indiana University. V současnosti působí jako Jean Monnet Chair na Indiana University – Purdue University Indianapolis.\n\n"}
{"id": "1218886", "url": "https://cs.wikipedia.org/wiki?curid=1218886", "title": "Kostel svatého Štěpána (Saint-Étienne-du-Rouvray)", "text": "Kostel svatého Štěpána (Saint-Étienne-du-Rouvray)\n\nKostel svatého Štěpána (fr. \"église Saint-Étienne\") je katolický farní kostel ve městě Saint-Étienne-du-Rouvray ve Francii. Dne 26. července 2016 došlo v kostele během mše k útoku, při kterém byl zavražděn Jacques Hamel, starý kněz, který zde vypomáhal.\n\nLoď kostela pochází ze 16. století a zvonice byla přistavěna v 17. století. Původní chór postavený roku 1619 byl zbořen v roce 1836 a poté nahrazen novým. Vitráže chráněné od roku 1908 jako historická památka byly zničeny při bombardování v roce 1941. Z vybavení kostela je cenná dřevěná soška Panny Marie ze 16. století a plátno ze 17. století.\n\n"}
{"id": "1218888", "url": "https://cs.wikipedia.org/wiki?curid=1218888", "title": "Luther Dixon", "text": "Luther Dixon\n\nLuther Dixon (7. srpna 1931 – 22. října 2009) byl americký zpěvák a hudební producent. Narodil se v Jacksonvillu na Floridě, avšak již od dětství žil s rodinou v Brooklynu. Svou kariéru zahájil v roce 1954 v doo-wopové skupině The Four Buddies, kterou vedl Larry Harrison. Kapela se rozpadla již následujícího roku, avšak Dixon nadále psal spolu s Harrisonem písně. Jeho písně, ať už napsané s Harrisonem, tak i s jinými osobami, hrála řada hudebníků, mezi něž patří například Jimmy Reed a Elvis Presley či skupiny The Shirelles a The Beatles. Jeho manželkou byla zpěvačka Inez Foxx.\n\n"}
{"id": "1218889", "url": "https://cs.wikipedia.org/wiki?curid=1218889", "title": "Tommy Turrentine", "text": "Tommy Turrentine\n\nTommy Turrentine (22. dubna 1928 – 15. května 1997) byl americký jazzový trumpetista. Jeho bratrem byl saxofonista Stanley Turrentine, s nímž často spolupracoval. Svou kariéru zahájil v polovině čtyřicátých let, v roce 1946 hrál například s Bennym Carterem. Během své kariéry spolupracoval s mnoha dalšími hudebníky, mezi něž patří například Archie Shepp, Sun Ra, Max Roach, Jackie McLean a Dexter Gordon. Jediné vlastní album vydal v roce 1960.\n\n"}
{"id": "1218892", "url": "https://cs.wikipedia.org/wiki?curid=1218892", "title": "Leroy Jenkins", "text": "Leroy Jenkins\n\nLeroy Jenkins (11. března 1932 Chicago – 24. února 2007 New York) byl americký jazzový houslista a violista. Studoval na Florida A&M University. Byl jedním z prvních členů organizace AACM a později založil uskupení Creative Construction Company. Během své kariéry spolupracoval s mnoha hudebníky, mezi něž patří například Paul Motian, Dewey Redman, Archie Shepp, Muhal Richard Abrams a Alice Coltrane.\n\n"}
{"id": "1218896", "url": "https://cs.wikipedia.org/wiki?curid=1218896", "title": "Kostel svatého Petra a Pavla (Liberk)", "text": "Kostel svatého Petra a Pavla (Liberk)\n\nKostel svatého Petra a Pavla je římskokatolický dřevěný kostel v obci Liberk. Společně s nedalekou barokní dřevěnou farou, zvonicí a hřbitovem je chráněn jako národní kulturní památka České republiky.\n\nUnikátní barokní kostel svatého Petra a Pavla byl vystavěn v letech 1691-1692, kdy nahradil liberský původní kostel, který se společně s hradem Rychmberk nacházel vysoko nad údolím Liberského potoka. Ten byl však zbořen již v roce 1457, tedy 147 let od první písemné zmínky o hradu a obci.\n\nPro své architektonické hodnoty byl kostel v roce 2014 zapsán mezi národní kulturní památky České republiky. Areál národní kulturní památky doplňuje hřbitov, dřevěná zvonice a roubená fara. Tento dřevěný kostel se vyznačuje prvky lidové architektury a to především sedlovou střechou včetně stropu, nádherným barokním interiérem a obrazy malovanými na dřevě. Střecha kostela byla v roce 2014 opravena za účasti diecéze i obce Liberk.\n\nNa výzdobě interiéru kostela se podílel místní rodák, řezbář a sochař Filip Jakub Prokop. Jeho dílo se v kostele uchovalo ve formě dřevěných soch českých patronů sv. Václava a sv. Jana Nepomuckého, vzácného oltáře a varhan. Filip Jakub Prokop se později proslavil u císařského dvora ve Vídni jako dvorní sochař Marie Terezie. Na počest F. J. Prokopa nechala obec umístit na místní mateřskou školu pamětní desku.\n\nBohoslužby se konají dle ohlášení.\n"}
{"id": "1218897", "url": "https://cs.wikipedia.org/wiki?curid=1218897", "title": "Šan-tung (2017)", "text": "Šan-tung (2017)\n\nŠan-tung (jinak též typ 002) je první letadlová loď námořnictva Čínské lidové republiky, která byla vyvinuta a postavena přímo domácimi loděnicemi. Plavidlo konstrukčně vychází z první čínské letadlové lodě \"Liao-ning\" (typ 001), která je přestavěnou ruskou letadlovou lodí Projektu 1143.5 Kreml. Postavena bylo v letech 2015–2019. Je v pořadí druhou do služby přijatou letadlovou lodí Číny.\n\nČína o stavbě svých letadlových nezveřejňuje téměř žádné informace. Informace o vývoji první domácí letadlové lodě čínští představitelé poprvé oficiálně potvrdili v lednu 2014. Čínské námořnictvo svou první letadlovou loď \"Liao-ning\" získalo roku 2012. Kvůli zajištění dlouhodobé přítomnosti letadlových lodí na moři jich však námořnictvo potřebuje více, neboť letadlová loď tráví mnoho času údržbou a výcvikem. Dle dostupných informací má ČLR v plánu získat do roku 2025 celkem šest letadlových lodí.\n\nStavba letadlové lodě \"Šan-tung\" byla zahájena v listopdu 2013 v loděnici Dalian Shipbuilding Industry Company (DSIC) v Ta-lienu, přičemž k založení kýlu došlo v březnu 2015 (Další letadlová loď obdobného typu přitom měla být stavěna také v loděnici poblíž Šanghaje). Čínské ministerstvo vnitra stavbu plavidla potvrdilo 31. prosince 2015. V září 2016 byly zveřejněny snímky prokazující, že na trup první jednotky již byl instalován velitelský ostrov.). Plavidlo bylo na vodu spuštěno 26. dubna 2017. Po přemístění k přístavnímu molu na něm proběhly dokončovací práce. V květnu 2018 \"Šan-tung\" zahájila námořní zkoušky. Do služby byla přijata 17. prosince 2019. Ceremoniálu se účastnil čínský prezident Si Ťin-pching.\n\nPlný výtlak plavidla je odhadován na 70 000 tun. Jedná se o zdokonalenou verzi předcházející letadlové lodě \"Liao-ning\" zachovávající její rozměry a koncepci STOBAR. Loď je vybavena úhlovou palubou se skokanským můstkem na přídi, dvěma výtahy a ostrovem na pravoboku. Velitelský ostrov je řešen výrazně odlišně, je celkově o asi 10 % menší, můstek ma přidané druhé patro a nese čtyři pevné antény multifunkčního radaru Typu 346A (mají je též torpédoborce typu 052D). Plavidlo ponese až 36 bojových letadel Shenyang J-15, které doplní několik dalších letounů, či vrtulníků. Například transportní vrtulníky Z-18, výstražné Ka-31 a protiponorkové a záchranné Z-9.\n"}
{"id": "1218898", "url": "https://cs.wikipedia.org/wiki?curid=1218898", "title": "Jean-Claude Izzo", "text": "Jean-Claude Izzo\n\nJean-Claude Izzo (20. června 1945 Marseille – 26. ledna 2000 Marseille) byl francouzský spisovatel, představitel středomořské noir.\n\nIzzo se narodil v Marseille italským a španělským imigrantům. V 60. letech začal pracovat v knihkupectví, následně prošel vojenskou službou strávenou v Toulonu a Džibutsku. Proslavil se v polovině 90. let, kdy po úspěchu románu \"Totální chaos\" doplnil další romány a vytvořil tak Marseillskou trilogii.\n\nIzzovo dílo je řazeno do žánru středomořská noir, kromě detektivní zápletky důkladně popisuje místa děje s jejich společenskými problémy. V češtině byly vydány první dva díly Marseillské trilogie, v níž je vyšetřovatelem a vypravěčem inspektor Fabio Montale:\n\nMarseillská trilogie byla roku 2001 zfilmována jako třídílný televizní seriál pod názvem \"Fabio Montale\", v němž titulní roli ztvárnil Alain Delon.\n\nZa \"Chourmo\" Izzo obdržel Prix Sang d'encre a Deutscher Krimi Preis v mezinárodní kategorii.\n"}
{"id": "1218899", "url": "https://cs.wikipedia.org/wiki?curid=1218899", "title": "Zápas ve volném stylu na Letních olympijských hrách 2016 – seznam účastníků", "text": "Zápas ve volném stylu na Letních olympijských hrách 2016 – seznam účastníků\n\nSeznam účastníků LOH v Rio de Janeiro v zápasu ve volném stylu vykrystalizoval z olympijské kvalifikace konané v období od září 2015 do konce května 2016 formou kvalifikačních turnajů. \n\n\"pozn. Dopingový skandál čtyř volnostylařů (Magomedmurad Gadžijev, Andrij Kvijatkovský, Jusup Džalilov, Alan Zasejev) značně zkomplikoval průběh a výsledky olympijské kvalifikace.\"\n\nLegenda:\n\nLegenda:\n\n Brazílie je zemí kde se volnému stylu na vrcholové úrovni věnuje jen málo zápasníků. Od roku 1896 startovalo na olympijských hrách v řecko-římském a volném stylu pouze 7 zápasníků z Brazílie.\n\nBrazilští volnostylaři/ky se museli účastnit olympijské kvalifikace. Tripartitní komise držela pořadatelské zemi 4 kvóty pro řecko-římský a volný styl pokud by se žádný s brazilských zápasníků nekvalifikoval. \n\nJednotlivé národní olympijské výbory měly k dispozici 4 pozvánky (kvóty) v řecko-římském a volném stylu pro účast na Olympijských hrách v Riu. Žádost o pozvánku se zasílala Mezinárodnímu olympijskému výboru (MOV) do 15. ledna 2016. O přidělení pozvánek rozhodovala po skončení olympijské kvalifikace Tripartitní komise složená z Mezinárodní zápasnické federace (UWW), Mezinárodního olympijskému výboru (MOV) a olympijských výborů zemí, které vyhověli podmínkám udělení pozvánky – podmínkám vyhovují především malé a rozvojové země.\n\nPozvánku resp. kvótu obdržely tyto čtyři země:\n\nKaždá z výše uvedených zemí nominovala na olympijské hry v Riu volnostylaře/ku viz níže v tabulce.\n\n\nDomácím zápasníkům se nakonec podařilo v olympijské kvalifikaci získat 5 kvót. Tím pádem Tripartitní komise uvolnila 4 kvóty, které držela pro brazilské zápasníky pokud by se žádný z nich nekvalifikoval. \n\nKvóty byly v červenci 2016 přerozděleny Mezinárodní zápasnickou federací (UWW) následovně:\n\nChorvatsko a Rakousko nominovalo na olympijské hry v Riu dva klasiky. Česko a Peru nominovalo dvě volnostylařky uvedené níže v tabulce.\n\nVolný styl nepatří k historicky úspěšným sportům v Česku. V bývalém Československu se tento styl specializovali kluby na Slovensku a až na výjimky jsou všechny úspěchy v rukou původem slovenských volnostylařů. V Česku vedle tradičně silného řecko-římského zápasu je volný styl brán jako doplňkový styl. Mezi ženami je situace předem nastavená tím, že ženy zápasí výhradně ve volném stylu.\n\nJediní dva vrcholoví volnostylaři Vratislav Chotaš a Gurgen Baghdasarjan se účastnili pouze první fáze olympijské kvalifikace, mistrovství světa v roce 2015, kde oba skončili v prvním kole. V roce 2016 se na žádném z turnajů olympijské kvalifikace neobjevili a neobjevil se ani žádný jiný český volnostylař.\n\nMezi ženami mělo Česko dvě reprezentantky Lenku Hockovou a Adélu Hanzlíčkovou. Obě volnostylařky se účastnily všech čtyř fází olympijské kvalifikace. Lenka Hocková startovala v pérové váze do 53kg s bilancí jednoho vítězství a čtyř porážek ze všech čtyř fází olympijské kvalifikace. Adéla Hazlíčková si vedla ve střední váze do 63kg podstatně lépe, ale ani ona na zisk kvalifikační kvóty nestačila. První poločas držela krok se soupeřkami, ale ke konci často hrubě chybovala a prohrávala výrazným rozdílem.\n\nV červenci 2016 dostal Český zápasnický svaz/Český olympijský výbor od Mezinárodní zápasnické federace (UWW) divokou kartu (kvótu), kterou využil k nominování Adély Hanzlíčkové na olympijské hry v Riu.\n"}
{"id": "1218901", "url": "https://cs.wikipedia.org/wiki?curid=1218901", "title": "Ruští Němci", "text": "Ruští Němci\n\nVýraz ruští Němci, ( \"Russlanddeutsche\", \"Российские немцы\", translit. \"Rossijskie nemcy\", též \"Русские немцы \", translit. \"Russkie nemcy\") je souhrnné označení pro „Němce z Ruska“, tzn. pro Němce resp. obyvatele Ruska německého původu (\"deutschstämmige\"). Ruští Němci, ale i mnoho smíšených rusko-německých rodin od konce 90. let přesídlilo do středoevropského německého prostředí, zejména do Spolkové republiky Německo.\n\nRuští Němci jsou osoby výhradně německého původu, zatímco jako němečtí Rusové jsou označováni ti, kteří mají jak německé, tak ruské předky (např. německého otce, ruskou matku nebo naopak) a jako ruští Němci „Rusové v Německu“. Až do rozpadu Sovětského svazu se toto označení vztahovalo na Němce také obecně na německých území v rámci Sovětského svazu (\"Sovětští Němci\").\n\nV běžné mluvě bývají často označováni jako \"ruští Němci\" také obyvatelé německého původu v dalších postsovětských státech, především Kazachstánu. Lokálnější označení jako povolžští Němci, krymští Němci, volynští Němci, černomořští Němci (též ukrajinští Němci) nebo kazachstánští Němci a kyrgizstánští Němci jsou poněkud méně obvyklá označení.\n\n\n"}
{"id": "1218903", "url": "https://cs.wikipedia.org/wiki?curid=1218903", "title": "Pandeli Cale", "text": "Pandeli Cale\n\nPandeli Cale (28. března 1879 – 5. srpna 1923) byl albánský politik. Narodil se ve městě Korçë a studoval na francouzském lyceu v Alexandrii. Později byl jedním ze zakladatelů Tajného albánského výboru v Soluni (dalšími byli Themistokli Gërmenji a Midhat Frashëri). V roce 1912 byl jako člen jedné z guerrill v albánských povstáních a v listopadu toho roku podepsal deklaraci nezávislosti. Později byl ministrem zemědělství. Během první světové války sloužil ve Švýcarsku, na Ukrajině, v Bulharsku a Francii. Do Albánie se vrátil v roce 1919. Zemřel v nemocnici v Soluni ve věku 44 let.\n"}
{"id": "1218905", "url": "https://cs.wikipedia.org/wiki?curid=1218905", "title": "Paula Cale", "text": "Paula Cale\n\nPaula Cale, rodným jménem Paula Korologos, (* 2. června 1970 Great Falls) je americká herečka. Jejím otcem byl politik řeckého původu Tom C. Korologos. Studovala na Vanderbilt a následně na DePaul University. Svou hereckou kariéru zahájila v divadle. Roku 1995 hrála v televizním seriálu \"Murphy Brown\". V letech 1999 až 2002 hrála postavu jménem Joanie Hansen v seriálu \"Providence\". Později hrála v řadě dalších seriálů, ale také ve filmech (například \"Cake\" z roku 2014). V letech 1995 až 1999 byl jejím manželem hudebník Bennett Cale. Roku 2006 se jejím manželem stal scenárista Michael Lisbe.\n\n"}
{"id": "1218908", "url": "https://cs.wikipedia.org/wiki?curid=1218908", "title": "5 (rozcestník)", "text": "5 (rozcestník)\n\n5 může být:\n\n"}
{"id": "1218909", "url": "https://cs.wikipedia.org/wiki?curid=1218909", "title": "5 (album, JJ Cale)", "text": "5 (album, JJ Cale)\n\n5 je páté studiové album amerického hudebníka JJ Calea. Vydáno bylo v srpnu roku 1979 společnostmi Island Records (Spojené království) a MCA Records (Spojené státy americké). Jeho producentem byl spolu s Calem jeho dlouholetý spolupracovník Audie Ashworth a dále se na albu podíleli například Carl Radle a Kenny Buttrey, stejně jako Caleova manželka Christine Lakeland.\n\n\n"}
{"id": "1218911", "url": "https://cs.wikipedia.org/wiki?curid=1218911", "title": "Pražský oltář Lucase Cranacha staršího", "text": "Pražský oltář Lucase Cranacha staršího\n\nOltář s Pannou Marií a světicemi, jehož tvůrcem byl Lucas Cranach starší, byl v době svého vzniku kolem roku 1520 druhým nejvýznamnějším oltářem chrámu sv. Víta. Oltář byl dodán do Prahy patrně na objednávku císaře Maxmiliána I.. Důvodem mohlo být zasnoubení jeho vnučky Marie s Ludvíkem Jagellonským a zasnoubení Ferdinanda I. s Annou Jagellonskou (1515) nebo korunovace Marie Habsburské českou královnou (1522). O sto let později, roku 1619, se oltář stal obětí kalvinistického obrazoborectví. Byly z něj vyříznuty postavy světic a jeho střední část byla zničena.\n\nDeskový oltář o celkových rozměrech 220-250 cm na výšku a 370 cm na šířku byl patrně trojkřídlý se dvěma pevnými křídly nebo ho tvořila jediná deska, rozdělená až dodatečně koncem 16. století. V té době došlo zřejmě k přemístění oltáře a zadní strana křídel, zdobená rostlinným ornamentem a mramorováním, byla přemalována výjevem \"Zvěstování Panně Marii\". \n\nPůvodní podobu oltáře se historikové umění pokusili rekonstruovat z celkem pěti dochovaných fragmentů a kusých dobových zpráv. Vzhledem k zasvěcení kaple tvořila střed oltáře pravděpodobně scéna \"Oslavení Panny Marie\". Madonu s dítětem, trůnící na oblaku, obklopovalo osm stojících a klečících světic (zleva): \"sv. Apolena\"?, sv. Anežka Římská, \"sv. Dorota\", sv. Kateřina, sv. Barbora, sv. Markéta, sv. Kristýna z Bolseny, sv. Voršila. \n\nMalířské provedení je velmi kvalitní a oltář lze proto považovat za autentickou práci Lucase Cranacha staršího. Svaté Panny, které obklopovaly Pannu Marii (označováno jako \"Svatá konverzace\" nebo \"Madona mezi světicemi\"), drží v rukou svitky s nápisy typu mariánských chval a proseb o přímluvu, do nichž jsou vkomponovány slabiky jmen nebo atributů každé ze světic. Autorem textů mohl být humanista Johannes Cuspinian, zprostředkovatel vídeňských svatebních smluv. V textu, který drží sv. Kateřina je zmíněna \"Královna nebes\". Madona byla vyobrazena ve zlaté mandorle, obklopená oblaky s cheruby a dvěma anděly přinášejícími korunu. Nádheru a vzácnost maleb zvyšuje dokonalé podání materiálů dobových kostýmů, do nichž jsou sv. Panny oblečeny - kožešinových límců, sametu a brokátu, látek, které jsou v lemech prošívané zlatem a perlami, bohatých zlatých šperků s drahými kameny.\n\nPodobnou koncepci jako Pražský oltář měl řezaný raně renesanční oltář z Mauer bei Melk z roku 1509. Kresebnou rekonstrukci, včetně vyznačení dochovaných fragmentů, vytvořil německý odborník Hans Georg Thümmel a byla užita při představení Pražského oltáře na výstavě Europa Jagellonica v Kutné Hoře v roce 2012. Madonu obklopovaly tři stojící světice na každé straně a dvě klečící postavy vpředu. Podle popisu hradního písaře Hübela z roku 1619 měl oltář ještě trojúhelný nástavec.\n\nDeska z lipového dřeva 72 x 50,5 cm, fragment pravého křídla oltáře. Na obraze je klečící sv. Kristina bez obvyklého atributu (mlýnský kámen byl patrně u jejích nohou), ale identifikovaná podle textu na listu v jejích rukou. Na levé straně hlavička anděla na oblaku, vpravo část stojící postavy, pravděpodobně sv. Voršily. Na zadní straně desky část figury anděla ze \"Zvěstování\". Obraz byl od roku 1919 do roku 1782 ve sbírce Pražského hradu, poté do roku 1801 v Götzově sbírce a 1801–1922 zapůjčen z Nostické sbírky do Obrazárny Společnosti vlasteneckých přátel umění. V letech 1934–1999 byl ve vlastnictví Richarda Morawetze. Roku 1999 ho od jeho dědiců zakoupila Národní galerie v Praze. \nDeska z lipového dřeva 105,5 x 173,5 cm, fragment střední části oltáře. Na obraze jsou klečící postavy - vlevo sv. Kateřina, vpravo sv. Barbora s kalichem a hostií. Za Kateřinou část postavy sv. Doroty s košíkem květin, za sv. Barborou část figury sv. Markéty s drakem u jejích nohou. Mezi nimi je šat Panny Marie s cheruby a fragment zlaceného a puncovaného pozadí, které postavu Madony rámovalo.\n\nObraz byl součástí sbírky Pražského hradu do roku 1792, pak zapůjčen do Obrazárny Společnosti vlasteneckých přátel umění a odtud přešel do sbírky Národní galerie v Praze. Roku 1992 byl vrácen do Obrazárny Pražského hradu. \nDeska z lipového dřeva 55.5 x 43 cm, fragment levé části oltáře. Na obraze je klečící světice, podle textu v jejích rukou patrně sv. Anežka. \n\nObraz se ze sbírky Pražského hradu dostal do vlastnictví vévodů Sasko-Lauenburských a odtud do sbírky markraběnky Sibylly Augusty z Baden-Badenu (1691). V 18. století na zámku Rastatt (inventář 1722), nyní ve Staatliche Kunsthalle Karlsruhe. \nDeska z lipového dřeva 53.4 x 42.5 cm, fragment střední části oltáře. Sv. Markéta je zobrazena jako mladá dívka s dlouhými vlnitými vlasy a čelenkou. Za ní část Mariina pláště s cheruby a zlacené pozadí s puncováním.\n\nObraz se někdy před rokem 1810 dostal do sbírky v Staatsgalerie im Schloss Johannisburg, Aschaffenburg.\nFragment s postavou světice je v soukromé sbírce Jana Wittmanna a Kerstin Otto, Mnichov.\nPodle Kramáře vznikl oltář roku 1515 v souvislosti se zasnoubením Ferdinanda I. s Annou Jagellonskou. Podle jiných historiků mohl být objednán pro korunovaci Marie Habsburské českou královnou roku 1522. K. Chamonikola soudí, že císař Maxmilián I. nechal retábl malovat k reprezentaci habsburského rodu, jehož příslušnice byly zobrazeny v podobě světic způsobem tzv. \"sakrálního identifikačního portrétu\". Objednávka velmi nákladného díla byla v každém případě nějak spojena s královskou rodinou a časově nejspíše souvisela s nástupem manželského páru Ludvíka Jagellonského a Marie Habsburské na český trůn.\n\nOltář byl určen pro tzv. mansionářský chór Panny Marie v závěru katedrály, který původně císař Karel IV. předurčil k vybudování královské hrobky. Na tomto místě oltář šťastně unikl velkému požáru katedrály v roce 1541, který popsal kronikář Václav Hájek z Libočan. Oheň zničil krov i většinu vnitřního vybavení včetně hlavního oltáře, ale vyhnul se některým kaplím v chrámovém ochozu. Během rekonstrukce chrámu a v souvislosti s budováním Habsburského mauzolea mohlo dojít k přemístění oltáře z kaple Panny Marie a k rozdělení desky na střední část a dvě pohyblivá křídla. Z doby korunovace Matyáše Habsburského roku 1611 je oltář zaznamenán na rytině v místě původního určení v Mariánském chóru. \n\nZprávy o zničení oltáře jsou dobře doloženy v historických pramenech. Krátce po své korunovaci českým králem dal Fridrich Falcký příkaz k očistě chrámu sv. Víta od katolických obrazů a soch, které kalvinistům vadily. Ve dnech 21.–23. prosince 1619 podstatná část chrámového vybavení padla za oběť kalvínskému ikonoklasmu. Některá nejcennější díla, včetně Cranachova oltáře, byla z pověření Fridricha Falckého původně jen odklizena do sakristie a kaple sv. Zikmunda. Tam je přemístil malíř Hans von Felz a jako prostředník krále nabídl odkoupení oltáře za 500 tolarů. Dne 22. prosince pronesl dvorní kazatel Abraham Scultetus v katedrále sv. Víta kázání \"O modlářských obrazích\".\n\nPod jeho vedením a s přispěním českých stavů hlásících se ke kalvinismu a Jednotě bratrské následovala radikální očista, při které padl za oběť i Cranachův oltář. Podle stavebního písaře Pražského hradu Jakoba Hüebla byl zřejmě na příkaz krále dne 27. prosince vyslán do chrámu duchovní Friedrich Salmuth s truhlářem, který z obrazu vyřízl alespoň desky s postavami světic. Důvodem mohlo být i to, že tvář jedné ze světic byla zároveň portrétem císařovy dcery.\nDesky s postavami světic byly uloženy v hradních sbírkách a jsou uvedeny v inventářích v letech 1621, 1648, 1650 i později. Celkově bylo evidováno sedm desek, což odpovídá počtu všech osmi světic – na jedné desce, která je nyní ve sbírce Pražského hradu, jsou spolu dvě klečící postavy. Z nich pět se zachovalo ve sbírkách a dvě desky se sv. Dorotou a sv. Voršilou jsou nadále nezvěstné.\n\n"}
{"id": "1218912", "url": "https://cs.wikipedia.org/wiki?curid=1218912", "title": "Rogers Cup 2016 – ženská dvouhra", "text": "Rogers Cup 2016 – ženská dvouhra\n\nŽenská dvouhra Rogers Cupu 2016 probíhala ve druhé polovině července 2016. Do singlové soutěže montréalského tenisového turnaje nastoupilo padesát šest hráček. Obhájkyní titulu byla švýcarská tenistka Belinda Bencicová, která na turnaj nepřicestovala pro poraněné zápěstí. Odstoupily také světová jednička Serena Williamsová i trojka Garbiñe Muguruzaová. Z kvalifikace postoupilo čtrnáct tenistek.\n\nVítězkou dvouhry se stala pátá nasazená Rumunka Simona Halepová, jež ve svém druhém kanadském finále v řadě zdolala americkou turnajovou desítku Madison Keysovou po dvousetovém průběhu 7–6 a 6–3. V probíhající sezóně si připsala třetí turnajové vítězství, které představovalo čtrnáctý singlový titul na okruhu WTA Tour. Finálový duel dorpovázela řada chybných úderů. Halepová zahrála jen čtyři vítězné míče oproti dvaceti dvěma Američanky. Naopak zaznamenala devatenáct nevynucených chyb na rozdíl od čtyřiceti pěti Keysové. \n\nPři slavnostním ceremoniálu pak Rumunka zhodnotila celý turnaj: „\"Líbí se mi tady v Montrealu hodně. Připadám si tu jako v Evropě. Se všemi těmi Rumuny jsem se cítila jako doma. Každý den přicházelo mnoho lidí, a to nejen dnes. Byla to úžasná atmosféra tam dole (na kurtu). Muž, který nás dnes na kurtu představoval, řekl dvě slova Rumunsky, což mě strašně motivovalo\".“ Poražená Američanka nejprve narážela na vítězku turnaje Halepovou a později zhodnotila své vystoupení: „\"Je tu pouze jediná osoba, která odtud může odjet a být s tímto týdnem naprosto spokojená. Víte, já samozřejmě nebudu říkat, že to pro mě byl špatný týden jen proto, že jsem nezvládla jeden zápas. Myslím, že jsem odehrála opravdu docela dobrý turnaj\".“\n\nOsm nejvýše nasazených hráček obdrželo volný los do druhého kola.\n\n"}
{"id": "1218913", "url": "https://cs.wikipedia.org/wiki?curid=1218913", "title": "Rogers Cup 2016 – mužská dvouhra", "text": "Rogers Cup 2016 – mužská dvouhra\n\nMužská dvouhra Rogers Cupu 2016 probíhala ve druhé polovině července 2016. Do singlové soutěže torontského tenisového turnaje nastoupilo padesát šest hráčů. Obhájcem titulu byl skotský tenista a světová dvojka Andy Murray, který se rozhodl nestartovat pro odpočinek po náročné části sezóny, zejména v návaznosti na zisk wimbledonské trofeje. Z kvalifikace postoupilo sedm tenistů.\n\nVítězem dvouhry se stal nejvýše nasazený Srb Novak Djoković, jenž ve finálovém duelu za 1:23 hodin zdolal japonskou turnajovou trojku Keie Nišikoriho po dvousetovém průběhu 6–3 a 7–5, když proměnil třetí mečbol. V roce 2016 tak odešel i z pátého vzájemného duelu vítězně a proti Japonci navýšil celkový poměr utkání 10–2.\n\nV probíhající sezóně si Djoković připsal sedmé turnajové vítězství, které představovalo šedesátý šestý singlový titul na okruhu ATP Tour. Po šesti trofejích Ivana Lendla se čtvrtým vavřínem z Canada Masters zařadil na druhé místo tabulek a v sérii ATP Masters 1000 zvýšil rekordní zápis třicátým titulem. Čtyřicátou třetí finálovou účastí v této kategorii se osamostatnil na čele, když předchozí rekord sdílel s Rafaelem Nadalem a Rogerem Federerem. Z předešlých sedmi turnajových účastí na Masters jich vyhrál šest, respektive z předchozích patnácti startů jedenáct proměnil v trofej.\n\nDjoković si do žebříčku ATP připsal 1 000 bodů a obdržel prémii 782 525 dolarů. Při slavnostním ceremoniálu pak vítězný Srb uvedl: „\"Mé dvě nejlepší vystoupení přišly v semifinále a ve finále. Přišly tedy v nejlepší možný moment. Když turnaj začal, stále jsem se na kurtu cítil trochu nesvůj a hledal jsem svůj rytmus, až jak turnaj pokračoval, našel jsem správnou úroveň úderů, což zlepšilo i mou psychiku\".“ Poražený Japonec zhodnotil své představení: „\"Myslím, že ještě potřebuji více zkušeností s tímto druhem zápasů, ale byl to skvělý týden, i když jsem prohrál s Novakem. Bylo to podruhé v tomto roce, co jsem byl ve finále na Masters. Myslím si, že jsem stále blíž a blíž. Doufám, že získám titul co nejdříve\".“\n\nOsm nejvýše nasazených hráčů obdrželo volný los do druhého kola.\n"}
{"id": "1218914", "url": "https://cs.wikipedia.org/wiki?curid=1218914", "title": "Rogers Cup 2016 – mužská čtyřhra", "text": "Rogers Cup 2016 – mužská čtyřhra\n\nMužská čtyřhra Rogers Cupu 2016 probíhala ve druhé polovině července 2016. Do deblové soutěže torontského tenisového turnaje nastoupilo dvacet čtyři dvojic. Obhájcem titulu byl nejvýše nasazený pár amerických bratrů Boba a Mika Bryanových, jenž ve čtvrtfinále nestačil na rumunskou dvojici Florin Mergea a Horia Tecău .\n\nVítězem čtyřhry se stal třetí nasazený chorvatsko-brazilský pár Ivan Dodig a Marcelo Melo, který ve finále zdolal britsko-brazilské turnajové dvojky Jamieho Murrayho s Brunem Soaresem ve dvou setech 6–4 a 6–4. Oba šampioni si do žebříčku ATP připsali 1 000 bodů, získali premiérovou trofej v probíhající sezóně a pátou společnou, respektive třetí ze série Masters. Pro Dodiga to byl také pátý kariérní titul ze čtyřhry ATP Tour, zatímco Melo dosáhl na dvacáté takové vítězství. \nVšechny nasazené páry obdržely volný los do druhého kola.\n"}
{"id": "1218915", "url": "https://cs.wikipedia.org/wiki?curid=1218915", "title": "Rogers Cup 2016 – ženská čtyřhra", "text": "Rogers Cup 2016 – ženská čtyřhra\n\nŽenská čtyřhra Rogers Cupu 2016 probíhala ve druhé polovině července 2016. Do deblové soutěže montréalského tenisového turnaje nastoupilo dvacet osm dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně. Matteková-Sandsová nastoupila s Britkou Heather Watsonovou, aby ve čtvrtfinále podlehly Slovinkám Andreje Klepačové s Katarinou Srebotnikovou. Spoluhráčkou Šafářové se stala Maďarka Tímea Babosová, s níž skončila v úvodním kole na raketách Kateryny Bondarenkové a Olgy Savčukové.\n\nVítězem čtyřhry se stal čtvrtý nasazený ruský pár Jekatěrina Makarovová a Jelena Vesninová, který ve finále zdolal Rumunky startující na divokou kartu Simonu Halepovou s Monicou Niculescuovou ve dvou setech 6–3 a 7–6. Obě šampionky si do žebříčku WTA připsaly 1 000 bodů, získaly premiérovou trofej v probíhající sezóně. Pro Makarovovou to byl sedmý kariérní titul ze čtyřhry WTA Tour, zatímco Vesninová dosáhla na třinácté takové vítězství. \nČtyři nejvýše nasazené páry měly volný los do druhého kola.\n"}
{"id": "1218917", "url": "https://cs.wikipedia.org/wiki?curid=1218917", "title": "Tung-jang", "text": "Tung-jang\n\nTung-jang () je městský okres v městské prefektuře Ťin-chua uprostřed provincie Če-ťiang v Čínské lidové republice. Leží přibližně 200 kilometrů jižně od Chang-čou v oblasti delty Jang-c’-ťiangu. Celý okres má rozlohu přibližně 2849 čtverečních kilometrů a v roce 2010 měl přes dva miliony obyvatel, z toho osm set tisíc připadalo na městské jádro.\n\nTung-jang byl založen v roce 195 za dynastie Východní Chan s jménem \"Wu-ning\" (), na Tung-jang byl přejmenován v roce 688.\n"}
{"id": "1218918", "url": "https://cs.wikipedia.org/wiki?curid=1218918", "title": "Belaja Cholunica", "text": "Belaja Cholunica\n\nBelaja Cholunica () je město v Kirovské oblasti v Ruské federaci. Při sčítání lidu v roce 2010 měla přes jedenáct tisíc obyvatel.\n\nBelaja Cholunica leží na stejnojmenné řece, levém přítoku Vjatky v povodí Kamy. Od Kirova, správního střediska oblasti, je vzdálena 75 kilometrů severovýchodně.\n\nSídlo vzniklo v roce 1764 se stavbou železáren, původně s názvem \"Cholunickij\" (). později \"Belocholunickij\" (). Městem je se současným názvem od roku 1965.\n"}
{"id": "1218928", "url": "https://cs.wikipedia.org/wiki?curid=1218928", "title": "8 (album)", "text": "8 (album)\n\n<nowiki>#8</nowiki> je osmé studiové album amerického hudebníka JJ Calea. Vydáno bylo v roce 1983 společností Mercury Records. Jeho producentem byl spolu s Calem jeho dlouholetý spolupracovník Audie Ashworth a dále se na albu podíleli například Richard Thompson a Spooner Oldham, stejně jako Caleova manželka Christine Lakeland.\n\n"}
{"id": "1218929", "url": "https://cs.wikipedia.org/wiki?curid=1218929", "title": "Guitar Man (album, JJ Cale)", "text": "Guitar Man (album, JJ Cale)\n\nGuitar Man je dvanácté studiové album amerického hudebníka JJ Calea. Vydáno bylo v červnu roku 1996 společností Delabel. Jeho producentem byl sám Cale a dále se na něm podílela jeho manželka Christine Lakeland a bubeník James Cruce. Album bylo nahráno v roce 1995. Autorem fotografie na obalu alba je Anton Corbijn.\n\nAutorem všech skladeb je JJ Cale, kromě tradicionálu „Old Blue“.\n\n"}
{"id": "1218931", "url": "https://cs.wikipedia.org/wiki?curid=1218931", "title": "The Leathercoated Minds", "text": "The Leathercoated Minds\n\nThe Leathercoated Minds byl americký hudební projekt, který vedli producent Snuff Garrett a hudebník JJ Cale. Byl aktivní v Los Angeles a to pouze jako studiová kapela. V roce 1967 kapela vydala své jediné album s názvem \"A Trip Down the Sunset Strip\", které obsahuje převážně coververze (autorem ostatních písní je Cale). Kromě Calea se na albu podíleli Roger Tillison, Terrye Newkirk, Bill Boatman, Gary Gilmore, Chuck Blackwell, Jimmy Junior Markham a Jimmy Karstein.\n\n"}
{"id": "1218933", "url": "https://cs.wikipedia.org/wiki?curid=1218933", "title": "David Briggs", "text": "David Briggs\n\nDavid Briggs může být:\n\n"}
{"id": "1218934", "url": "https://cs.wikipedia.org/wiki?curid=1218934", "title": "David Briggs (producent)", "text": "David Briggs (producent)\n\nDavid Briggs (29. února 1944 – 26. listopadu 1995) byl americký hudební producent. Narodil se ve Wyomingu, ale v šedesátých letech se usadil v Kalifornii, kde prožil většinu svého života. V roce 1968 potkal kanadského hudebníka Neila Younga a ještě téhož roku produkoval jeho první sólové album. Dvojice spolu spolupracovala až do Briggsovy smrti. V roce 1992 Briggs produkoval album \"Henry's Dream\" australské skupiny Nick Cave and the Bad Seeds. Během své kariéry produkoval nahrávky mnoha dalších hudebníků, mezi něž patří například Nils Lofgren, Alice Cooper a Tom Rush nebo skupina Spirit. Zemřel na karcinom plic ve věku 51 let.\n\n"}
{"id": "1218938", "url": "https://cs.wikipedia.org/wiki?curid=1218938", "title": "Billy Stewart", "text": "Billy Stewart\n\nBilly Stewart (24. března 1937 – 17. ledna 1970) byl americký zpěvák a kytarista. Svou kariéru zahájil ve dvanácti letech, kdy začal se svými bratry zpívat v kapele . Později se seznámil s kytaristou Bo Diddleym a roku 1955 podepsal smlouvu s vydavatelstvím Chess Records. Svůj první singl „“ nahrál v roce 1956. Později vydal řadu dalších singlů a také několik alb. Zemřel při autonehodě ve věku 32 let.\n\n"}
{"id": "1218939", "url": "https://cs.wikipedia.org/wiki?curid=1218939", "title": "Walter Schachner", "text": "Walter Schachner\n\nWalter Schachner (* 1. února 1957 Leoben) je bývalý rakouský fotbalista hrající na pozici útočníka, později fotbalový trenér.\n\nZačínal v klubu DSV Leoben, v roce 1978 přestoupil do FK Austria Wien, kde vyhrál bundesligu v letech 1979, 1980 a 1981 a ÖFB-Cup 1980. Byl nejlepším ligovým střelcem v letech 1979 a 1980 a v letech 1976, 1978 a 1979 vyhrál hlasování čtenářů Kronen Zeitung o nejlepšího rakouského fotbalistu. Poté odešel do Itálie, kde hrál za AC Cesena (1981–1983), Turín FC (1983–1986), AC Pisa 1909 (1986) a US Avellino (1986–1988). Po návratu do Rakouska působil v klubech SK Sturm Graz, DSV Leoben, Grazer AK, FC Salzburg, VSE St. Pölten, SR Donaufeld, FC Tirol Innsbruck a ASK Kottingbrunn, kariéru ukončil roku 1998 ve druholigovém SK Eintracht Wels.\n\nV národním týmu debutoval roku 1976 a skončil v roce 1994, odehrál 64 mezistátních zápasů a vstřelil v nich 23 branek. Zúčastnil se mistrovství světa ve fotbale 1978, kde skóroval v utkání základní skupiny proti Španělsku, a mistrovství světa ve fotbale 1982, kde se trefil dvakrát, proti Chile a proti Alžírsku.\n\nOd roku 1999 působil jako trenér, Grazer AK dovedl v roce 2004 k zisku jediného mistrovského titulu v historii klubu, později trénoval i TSV 1860 München a FC Admira Wacker Mödling. Také vystupuje jako spolukomentátor televizních fotbalových přenosů.\n\nBěhem hráčské kariéry byl známý pod přezdívkou \"Schoko\", kterou získal v dětství pro svou zálibu v čokoládových tyčinkách.\n\n"}
{"id": "1218940", "url": "https://cs.wikipedia.org/wiki?curid=1218940", "title": "Jody Payne", "text": "Jody Payne\n\nJody Payne (11. ledna 1936 – 10. srpna 2013) byl americký zpěvák a kytarista. Spolu se svou sestrou se zpěvu věnoval již od dětství. V roce 1951 vystupoval s Charliem Monroem a počínaje rokem 1958 působil dva roky v armádě. Později řadu let spolupracoval s Williem Nelsonem. Během své kariéry hrál s mnoha dalšími hudebníky, mezi něž patří například Merle Haggard, Leon Russell a Ray Price.\n\n"}
{"id": "1218941", "url": "https://cs.wikipedia.org/wiki?curid=1218941", "title": "Whitey Mitchell", "text": "Whitey Mitchell\n\nWhitey Mitchell (22. února 1932 – 17. ledna 2009) byl americký jazzový kontrabasista, mladší bratr kontrabasity Reda Mitchella. Nejprve hrál na klarinet a tubu, ale později přešel ke kontrabasu. Studoval na Syracuské univerzitě a následně začal působit na newyorské jazzové scéně. Během své kariéry spolupracoval s mnoha dalšími hudebníky, mezi něž patří například Herbie Mann, Oscar Pettiford, Buck Clayton a Jimmy Raney. Rovněž se věnoval psaní scénářů a scenáristiku také vyučoval na Kalifornské univerzitě v Los Angeles.\n\n"}
{"id": "1218942", "url": "https://cs.wikipedia.org/wiki?curid=1218942", "title": "Red Mitchell", "text": "Red Mitchell\n\nRed Mitchell (20. září 1927 – 8. listopadu 1992) byl americký jazzový kontrabasista, starší bratr kontrabasisty Whiteyho Mitchella. Zpočátku hrál na klavír, altsaxofon a klarinet, avšak později přešel ke kontrabasu. V roce 1947 působil armádě a hrál na kontrabas ve vojenské kapele. Později působil na newyorské jazzové scéně. Během své kariéry spolupracoval s mnoha hudebníky, mezi něž patří například Johnny Mandel, Hampton Hawes, Gerry Mulligan, André Previn a Gene Ammons. Rovněž vydal řadu vlastních alb.\n\n"}
{"id": "1218943", "url": "https://cs.wikipedia.org/wiki?curid=1218943", "title": "Ketupa Pelova", "text": "Ketupa Pelova\n\nKetupa Pelova, také ketupa Peliova (\"Scotopelia peli\", \"Strix peli\") je druh sovy z čeledi puštíkovití (Strigidae) a rodu \"Scotopelia\". Druh popsal Charles Lucien Jules Laurent Bonaparte v roce 1850. Je monotypický, může se však u něj vyskytovat řada vzorů a zbarvení. Dle Mezinárodního svazu ochrany přírody je řazen mezi málo dotčené druhy.\nKetupa Pelova se vyskytuje v celkem 30 zemích, hlavně rovníkové Afriky jižně od pouště Sahara. Obývá oblast ze Senegalu a Gambie přes Somálsko až na jih kontinentu, například Středoafrickou republiku, Republiku Kongo, Súdán, Tanzanii a další. Ve Svazijsku pravděpodobně vymizela. K životu dává přednost lesům poblíž močálů, menších jezer či řek, žijí především v povodí řek Zambezi a Kongo. Preferuje vysoké stromy, případně ostrůvky stromů na řece blízko břehu. Žije až do výšky 1 700 m n. m.\nKetupa Pelova se řadí mezi největší druhy sov, měří 51 až 61 cm, hmotnost se odhaduje na 2 055 až 2 325 g. Délka jednoho křídla dosahuje 42,3 až 44,5 cm, celkové rozpětí křídel přes 1,5 m. Hlava je velká a kulatá a kvůli načechranému peří působí větší než ve skutečnosti je, ocas je krátký. Černohnědé oči působí „bezedně”. Kvůli tomu, že ketupa Pelova loví převážně ryby, jí na končetinách neroste peří, aby se nenamočila a na pařátech má šupinky, jež umožňují lepší úchop. Na rozdíl od většiny sov nelétá neslyšně a mávání mohutnými křídly vydává značný hluk. Sova může mít různé zbarvení, obvykle je červenohnědé s černými proužky na hřbetě a obličeji a světlejší na břiše, na ocase se nacházejí černé a bílé pruhy. Na hrdle je bílé peří a jeho barva vyniká především při zpěvu. Zobák má černé zbarvení. U tohoto druhu není vyvinut zřetelný pohlavní dimorfismus, samice bývají světlejší. Mladí jedinci jsou převážně světlí, s pruhy na bocích. Dospělého zbarvení dosáhnou v 10 měsících věku.\nZáměna může nastat s druhem ketupa Bouvierova (\"Scotopelia bouvieri\"), která žije především v nížinatých pralesních oblastech v Kongu, je však světlejší, má žlutý zobák a tmavé peří na hlavě. Podobná je také ketupě červenavé (\"Scotopelia ussheri\").\n\nKetupa Pelova je převážně noční druh, avšak někdy může být aktivní i za dne. Den tráví obvykle v párech na větvích ve výškách maximálně 50 m ve stínoví velkých stromů. Místo hřadování lze většinou odhalit podle odhozených zbytků potravy. Jedno místo mohou obývat i delší dobu. Samci vydávají hluboké volání, jež je slyšet do vzdálenosti až 3 km, houkání samic je vyšší, ale podobné. Opakuje se v intervalech 10 s. Delší písně obvykle ketupa zpívá v páru. Hlasově jsou tyto sovy nejaktivnější za měsíčních nocí, především před východem slunce. Potravu tvoří především ryby; preferuje ty s hmotností od 100 do 200 g, ale dovede lapit i dvoukilového jedince. Mimoto se živí i ostatními vodními živočichy, například žábami, kraby či hmyzem, avšak umí ulovit i malého krokodýla. Lov probíhá obvykle z větve, která visí nad vodou, někdy však také ketupa vybírá kořist v mělkých vodách s písečným povrchem. Není spolehlivě objasněno, jak sova kořist lokalizuje, ale patrně podle drobných vlnek na vodě. Poté se snese dolů a svými pařáty uchopí kořist. Pouze občas se při lovu namočí. \nRozmnožování ketup Pelových nastává převážně od února do dubna, v jižní Africe od května do července. Je načasováno tak, aby se mláďata narodila v období sucha, kdy jsou vodní hladiny nižší a je snazší ulovit kořist. Ketupy Pelovy vytvářejí monogamní páry, které si střeží své území před ostatními ketupami. Vejce velká 5,2 × 6,2 cm klade samice do dutiny ve stromě ve výšce 3−12 m. Klade 1−2, avšak obvykle přežije pouze jedno z mláďat. Stará se o ně pouze samička, zatímco samec jí donáší potravu. Po inkubační době, jež trvá zhruba 32 dní, se vylíhnou mláďata o váze 60−70 g. Mláďata rychle rostou a vzletnosti dosahují při hmotnosti 1,4 a 1,7 kg. Na domovském území zůstávají 6–9 měsíců. Pohlavní dospělosti dosahují ve dvou letech věku.\n\nNebezpečí pro ketupu Pelovu představuje vysoušení vodních oblastí, které obývá, znečišťování vod, nadměrný rybolov, kácení stromů a také stavby přehrad. Následkem toho její počty klesají a někde začíná být vzácná. Má však velký areál rozšíření, který nedosahuje hodnot pro zranitelné druhy a jeho populace je stabilní a přestože nikdy nebylo prováděno sčítání, zdá se, že rovněž nedosahuje počtu pro zranitelné druhy. Z těchto důvodů Mezinárodní svaz ochrany přírody hodnotí ketupu Pelovu jako málo dotčený druh. Vyskytuje se v řadě chráněných oblastí, například v Krugerově národním parku a je zapsána na přílohu II Úmluvy o mezinárodním obchodu s ohroženými druhy volně žijících živočichů a rostlin.\n\nMezi přirozené nepřátele se řadí například orel jasnohlasý (\"Haliaeetus vocifer\"). V případě, že nějaký nepřítel napadne hnízdící samici ketupy, ta vydává hlasité zvuky a předstírá zranění.\n\nTento druh sovy patří mezi velmi vzácně chované. V září 2019 byly v rámci Evropy chovány pouze v jedné zoo – v Zoo Praha, kam byly v červenci 2019 přivezeny dva páry, a to z neveřejného chovatelského areálu Monticello v severní Itálii. Chov v evropských veřejných zařízeních tak byl obnoven po dvacet letech. Expozičně byl tento druh představen v září 2019.\n\n"}
{"id": "1218946", "url": "https://cs.wikipedia.org/wiki?curid=1218946", "title": "Wilber Morris", "text": "Wilber Morris\n\nWilber Morris (27. listopadu 1937 Los Angeles – 8. srpna 2002 Livingston) byl americký jazzový kontrabasista, starší bratr kornetisty Butche Morrise. V dětství hrál na bicí. V roce 1954 vstoupil do letectva, kde zůstal až do roku 1962. Právě zde přešel ke kontrabasu. Během své kariéry spolupracoval s mnoha hudebníky, mezi něž patří například Steve Swell, Charles Gayle, Billy Bang a Frank Lowe. Rovněž vydal několik vlastních alb.\n\n"}
{"id": "1218950", "url": "https://cs.wikipedia.org/wiki?curid=1218950", "title": "EPojisteni.cz", "text": "EPojisteni.cz\n\nSpolečnost ePojisteni.cz je česká firma specializující se na porovnání pojištění online. Vznikla v roku 2008, patří mezi největší poskytovatele online pojištění v České republice a uzavírá 150 000 smluv ročně.\n\nSpolečnost zprostředkovává pojištění na základě smluvních vztahů, které má uzavřené s pojišťovnami. Díky online platformě může nabízet pojištění za nižší sazby v porovnání s pojišťovnami. Společnost získala v roce 2008 licenci od České národní banky, která jí umožňuje spolupracovat se všemi pojišťovnami v ČR a podléhá jejímu dozoru. Společnost provozuje 2 klientská centra, a to v Praze a Brně. V roce 2012 proběhla akvizice společnosti ePojisteni.cz a LeadGen divize společnosti Elephant Orchestra. V roce 2014 proběhla akvizice společnosti Tarifomat.cz. Mezi partnery patří ePovinne.cz. V roce 2017 došlo k akvizici internetového srovnávače pojištění Srovnejto.cz, čímž skupina NetBrokers Holding a.s. dosáhla významného posílení v oblasti cestovního pojištění.\n\nFirma byla od léta 2016 generálním partnerem 1. české fotbalové ligy, která tak v sezóně 2016/17 nesla jméno ePojisteni.cz liga. Obě strany podepsaly smlouvu na dva roky. V květnu roku 2017 se ale společnost rozhodla spolupráci ukončit. Ukončení spolupráce podle zdrojů souviselo se skandálem Fotbalové asociace ČR a jejího předsedy Miroslava Pelty, kteří jsou obviněni ze zneužívání státních dotací. \n\nV roce 2011 se společnost dostala mezi 10 finalistů v kategorii internetové obchodování soutěže Křišťálová Lupa 2011. Web ePojisteni.cz byl v témže roce oceněn jako jeden z deseti nejlepších v soutěži WebTop100 v kategorii finance.\n"}
{"id": "1218951", "url": "https://cs.wikipedia.org/wiki?curid=1218951", "title": "Dezider Lauko", "text": "Dezider Lauko\n\nDezider Lauko (8. listopadu 1872 Sarvaš – 2. prosince 1942 Bratislava) byl slovenský právník a hudební skladatel.\n\nNarodil se do slovenské rodiny žijící v maďarském prostředí. Maturoval na gymnáziu v Sarvaši a tamtéž získal i hudební vzdělání u A. Syenducha, který byl žákem Franze Liszta. V letech 1891–1896 studoval práva, nejprve v Prešově, později na Univerzitě v Budapešti. Působil jako advokát v Aradu, Levoči, Dolném Kubíně a Košicích. V roce 1919 přišel do Bratislavy, kde se stal poradcem na Ministerstvu financí.\n\nByl členem \"Spolku slovenských skladateľov\", předsedou kuratória \"Hudební školy pro Slovensko\" a podílel se i na její přeměně na \"Hudební a dramatickou akademii\".\n\nNaprostá většina hudebního díla Dezidera Lauka je určena klavíru. Komponoval drobné, romantické a sentimentálně laděné skladby. Ve své době Laukova hudba již působila poněkud anachronicky, neboť vycházela z romanticko-obrozeneckého ideálu národní hudby. Některé jeho skladby instrumentoval O. Hemerka a L. Stiel.\n\n\n"}
{"id": "1218954", "url": "https://cs.wikipedia.org/wiki?curid=1218954", "title": "Haškovec", "text": "Haškovec\n\nHaškovec (Haškovcová) je české příjmení. Podle Haškovců vznikla Haškovcova Lhota v Jihočeském kraji. Příjmení může označovat:\n\n"}
{"id": "1218956", "url": "https://cs.wikipedia.org/wiki?curid=1218956", "title": "ŠK Mahrla Praha", "text": "ŠK Mahrla Praha\n\nŠK Mahrla Praha je český šachový klub se sídlem v Praze. Od roku 2000, kdy postoupil do Šachové extraligy, patří mezi nejlepší české kluby, když se v Extralize v sezóně 08/09 zvítězil a celkem 5x se umístil na stupních vítězů.\n\nV sezónách 2014/15-2015/16 nesl klub v extralize název AD Mahrla Praha.\n\nZa šachový klub hráli Extraligu velmistři:\nmezinárodní mistři:\nmezinárodní velmistryně:\nmezinárodní mistryně:\n\n"}
{"id": "1218957", "url": "https://cs.wikipedia.org/wiki?curid=1218957", "title": "Eddie Gladden", "text": "Eddie Gladden\n\nEddie Gladden (6. prosince 1937 – 30. září 2003) byl americký jazzový bubeník. Narodil se v Newarku v New Jersey a na bicí hrál již od dětství. V roce 1972 vystupoval se saxofonistou Jamesem Moodym. V roce 1977 zahájil spolupráci s Dexterem Gordonem, která trvala řadu let. Během své kariéry spolupracoval s mnoha dalšími hudebníky, mezi něž patří například Buddy Terry, Mickey Tucker, John Stubblefield, Clifford Jordan a Larry Young.\n\n"}
{"id": "1218960", "url": "https://cs.wikipedia.org/wiki?curid=1218960", "title": "Los de Abajo", "text": "Los de Abajo\n\nLos de Abajo je mexická hudební skupina, která vznikla v roce 1992. Ve své tvorbě kombinuje ska a punk rock s latinskoamerickými styly jako salsa, cumbia a Son Jarocho, typické je rychlé tempo a bohatý zvuk využívající množství dechových nástrojů a perkusí.\n\nSkupina pochází z hlavního města Ciudad de México. Název \"Los de Abajo\" je převzat ze stejnojmenného románu Mariana Azuely a znamená „ti, co jsou dole“ nebo „spodina“ (česky vyšel roku 1964 pod názvem \"Vojáci bídy\"). Členové skupiny zastávají radikálně levicové postoje a podporují Zapatovu armádu národního osvobození.\n\nSkupina pro svou originalitu nenašla v Mexiku vydavatele, proto se jí ujal David Byrne a produkoval její první desku na vlastní značce Luaka Bop. Los de Abajo obdrželi v roce 2003 cenu BBC Radio 3 Awards for World Music, vystoupili na festivalech Glastonbury, Montreal, WOMAD a také v České republice na Letní filmové škole v Uherském Hradišti 2003 a na Rock for People v Hradci Králové 2008.\n\n\n"}
{"id": "1218966", "url": "https://cs.wikipedia.org/wiki?curid=1218966", "title": "Kino Dukla (Pardubice)", "text": "Kino Dukla (Pardubice)\n\nKino Dukla byl pardubický kinosál o kapacitě cca 500 míst, fungující v ulici Gorkého na sídlišti Dukla jako kino od roku 1964 do 14. ledna 2013. V současnosti slouží jako běžný sál pro pořádání kulturních a zábavních akcí.\n\n"}
{"id": "1218968", "url": "https://cs.wikipedia.org/wiki?curid=1218968", "title": "Kino Jas", "text": "Kino Jas\n\nKino Jas je kinosál a historicky první širokoúhlé kino v Pardubicích nacházející se v ulici Bratranců Veverkových. \n\nPůvodně zde bylo kino Národní dům a později Gloria. Biograf Jas fungoval od 5. listopadu 1966 do 30. března 2007. Samotný sál má kapacitu asi 350 míst. V současné době je budova bez využití a uvažuje se o její přestavbě.\n"}
{"id": "1218969", "url": "https://cs.wikipedia.org/wiki?curid=1218969", "title": "Kino Svět (Pardubice)", "text": "Kino Svět (Pardubice)\n\nKino Svět byl kinosál v Hotelu Grand o kapacitě asi 350 míst fungující jako kino pod názvem Sport od 4. září 1931. Mělo samostatné vstupy z ulice Třída míru mimo hotel. Zrušeno bylo v roce 1990.\n"}
{"id": "1218970", "url": "https://cs.wikipedia.org/wiki?curid=1218970", "title": "Gavin McInnes", "text": "Gavin McInnes\n\nGavin Miles McInnes (* 17. července 1970 Hitchin, Spojené království) je anglický komik, herec, a zpěvák, spoluzakladatel společnosti \"Vice Media\" a moderátor \"The Gavin McInnes Show\" na \"Compound Media\". Přispívá na konzervativní portál \"The Rebel Media\" a do \"Taki's Magazine\".\n\nJe znám pro své konzervativní názory a politicky nekorektní humor. V roce 2013 oznámil svoji konverzi od ateismu ke katolicismu. Je častým hostem v programech Fox News a TheBlaze.\n\n"}
{"id": "1218973", "url": "https://cs.wikipedia.org/wiki?curid=1218973", "title": "Kino Lípa (Pardubice)", "text": "Kino Lípa (Pardubice)\n\nKino Lípa je bývalý kinosál o kapacitě cca 350 míst fungující jako kino v Dašické ulici č. p. 169 v Pardubicích v sále znárodněného Bobčíkova hostince, kde bylo kino již již za druhé světové války od 27. 12. 1951 do 15. 12. 1990.. Kino Lípa, které po rekonstrukci 11. 2. 1988 znovu zahájeno promítání, patřilo k nejmenším v Pardubicích. V současnosti existuje jako taneční sál.\n"}
{"id": "1218975", "url": "https://cs.wikipedia.org/wiki?curid=1218975", "title": "Kino Čas (Pardubice)", "text": "Kino Čas (Pardubice)\n\nKino Čas, nově Kino Sirius, je kinosál na hlavním nádraží Pardubice otevřené pod názvem Kino Čásek 15. května 1959. Promítalo se po celý den vždy od 10 hodin. Kino bylo zavřeno v roce 1990 a znovuotevřené pak 21. 2. 1992 pod jménem Sirius a opět byl provoz byl ukončen v roce 2006.\n"}
{"id": "1218976", "url": "https://cs.wikipedia.org/wiki?curid=1218976", "title": "Wu-i (rozcestník)", "text": "Wu-i (rozcestník)\n\nWu-i je čínské jméno, které může znamenat:\n\n"}
{"id": "1218979", "url": "https://cs.wikipedia.org/wiki?curid=1218979", "title": "Reggane", "text": "Reggane\n\nReggane je okresní město v Alžírsku, patří k provincii Adrar. Je saharskou oázou v pouštní oblasti Tanezrouft ležící 135 km jihovýchodně od Adraru a žije v něm okolo dvaceti tisíc obyvatel, většinu z nich tvoří Berbeři. Město má vlastní letiště a nemocnici, leží na významné křižovatce silnic N6 vedoucí přes poušť Tanezrouft na jih do Tessalitu a N52 na východ do In Salahu. V okolí byla nalezena ložiska ropy, zahájení těžby se plánuje v roce 2016. Panuje zde aridní podnebí, letní teploty překračují 40 °C ve stínu a zimní klesají pod 10 °C, za rok spadne pouze okolo 10 mm srážek.\n\nObec (\"baladíja\") Reggane se skládá z následujících částí: Tinoulef, Anzeghlouf, Aït El Messaoud, Enefis, Tamadanine, Taababt, Tinoufel, Djedida, Zaouit, Reggani, Taourirt a Azrafil.\n\nV době francouzské nadvlády nad Alžírskem byla jižně od města zřízena jaderná střelnice \"Centre Saharien d'Expérimentations Militaires (CSEM)\", kde 13. února 1960 proběhl pod vedením generála Pierre Marie Galloise výbuch první francouzské atomové bomby \"Gerboise Bleue\" (Modrý tarbík). Do dubna 1961 došlo k dalším třem testům, v důsledku Évianské dohody si Francouzi základnu podrželi až do roku 1967. V důsledku zamoření oblasti radioaktivitou se mezi místním obyvatelstvem údajně vyskytuje v nadprůměrném množství rakovina a neplodnost, nebyly však oficiálně publikovány žádné klinické studie.\n\n"}
{"id": "1218980", "url": "https://cs.wikipedia.org/wiki?curid=1218980", "title": "242. peruť RAF", "text": "242. peruť RAF\n\n242. peruť () byla peruť Royal Air Force, která během své existence plnila řadu různých rolí, než byla v roce 1964 definitivně rozpuštěna. Známa je i tím, že v době druhé světové války šlo o první peruť, které velel Douglas Bader.\n242. peruť RAF vznikla 15. srpna 1918 sloučením samostatných hydroplánových letek čísel 408, 409 a 514 na základně plovákových letounů Newhaven, a s letouny typu Short 184 ve výzbroji odsud a z nedalekého letiště v Telscombe Cliffs pokračovala v protiponorkové hlídkové činnosti nad kanálem La Manche až do konce první světové války.\n\nPeruť byla obnovena 30. září 1939 na letišti RAF Church Fenton s letci převážně kanadského původu. Zpočátku užívala především letouny Bristol Blenheim a Fairey Battle, ale v únoru 1940 přešla na typ Hawker Hurricane.\n\nV květnu 1940 se peruť přesunula na základnu RAF Biggin Hill, odkud byla nasazena do bojů nad Francií. Koncem června 1940 byl do čela peruti, která v bitvě o Francii utrpěla těžké ztráty, a jejíž příslušníci trpěli nízkou morálkou, postaven Squadron Leader Douglas Bader. Přes počáteční nedůvěru k novému veliteli, pociťovanou ze strany kanadských letců, si je Bader brzy získal silou své osobnosti a vytrvalostí, zejména při překonávání a obcházení byrokratických průtahů při uvádění peruti zpět do bojeschopného stavu.\n\nV červnu 1940 se jednotka přesunula do východní Anglie, nejprve na letiště RAF Coltishall a později RAF Duxford, jako součást 12. skupiny RAF, v rámci jejíhož Duxfordského wingu (křídla) se posléze zúčastnila bitvy o Británii. V roce 1941 začala peruť podnikat ofenzívní operace typu „sweep“ nad okupovaným územím Francie, a podílela se na stíhacím doprovodu bombardérů a hlídkování nad pobřežními konvoji. Mezi dubnem a červnem 1941 byli příslušníky perutě i českoslovenští letci Josef Bryks a Tomáš Kozák.\n\nV prosinci 1941 byla peruť přeložena na Dálný východ, od 13. ledna 1942 se základnou na letišti RAF Seletar. Vzhledem k zoufalému vývoji situace zde byla donucena k přesunu do Palembangu na Sumatře, kde se její organizace zhroutila z důvodu nedostatku náhradních strojů, a k 10. březnu 1942 byla peruť rozpuštěna.\n\nDne 10. dubna 1942 byla peruť obnovena na základně RAF Turnhouse ve Skotsku, kde se podílela na pobřežním hlídkování. V říjnu následoval přesun do severní Afriky, kde se jednotka podílela na obraně Alžíru. Bojová cesta útvaru pokračovala do Tuniska a později na Maltu, a peruť se podílela na vzdušné podpoře invaze na Sicílii a do Itálie. V roce 1944 byla stažena k odpočinku do Sýrie, než byla přesunuta na Korsiku, odkud podporovala vylodění na jihu Francie a útočila na cíle v severní Itálii. 4. listopadu 1944 byla peruť na tomto bojišti rozpuštěna.\n\nPeruť byla opět obnovena 15. listopadu 1944, tentokrát jako transportní jednotka, na základně RAF Stoney Cross, kde nejprve podstoupila výcvik se stroji Vickers Wellington, a později zahájila operační činnost s letouny Short Stirling. Po roce 1945 útvar provozoval stroje Avro York, s nimiž udržoval pravidelné spojení s Indií a na Azory; v roce 1946 byla jako součást 47. skupiny dislokována na letišti RAF Oakington.\n\nV roce 1948 se peruť ze základny RAF Wunstorf podílela na berlínském vzdušném mostu, po jehož skončení se vrátila do Anglie, kde byla přezbrojena na typ Handley Page Hastings. Jednotka byla rozpuštěna 1. května 1950 na základně RAF Lyneham.\n\n1. října 1959 byla peruť obnovena na základně RAF Marham jako útvar pozemní protivzdušné obrany vyzbrojený protileteckými řízenými střelami Bristol Bloodhound. Jejím úkolem byla obrana základen perutí bombardovací V-Force, který plnila až do svého rozpuštění 30. září 1964.\n\n\n\n"}
{"id": "1218984", "url": "https://cs.wikipedia.org/wiki?curid=1218984", "title": "Arabské jméno", "text": "Arabské jméno\n\nArabská jména, tedy jména užívaná v arabsky mluvícím světě (vesměs muslimů, svoje specifika mají jména arabských křesťanů), vytváří ucelený systém, který se značně odlišuje od západního systému „rodného jména a příjmení“ (na druhé straně současná oficiální praxe v řadě arabských států pracuje se systémem dvou jmen poněkud podobným západnímu systému).\n\nSystém zná tyto složky (jména): Rodné jméno je arabsky \"ism\", patronymická jména se označují \"nasab\", skupina doplňujících jmen se nazývá \"nisba\". Jméno podle dítěte se nazývá \"kunja\" a blízko jménu \"nisba\" se objevuje i čestné jméno \"laqab\" (\"lakab\"). Jména stojí v pořadí \"(laqab –) kunya – ism – nasab – nisba (– laqab)\". \n\nČlověk získává rodné jméno. U muslimů má doposud tradici motivace výběru náboženskými důvody. Častá jsou víceslovná jména, např. ‘Abd al’Azíz je jedno jméno s významem „otrok Drahého“. K rodnému jménu se připojuje řada jmen mužských předků (patronymická jména, někdy až k pradědovi). Jména pak mohou být v nominativu (tedy první jméno je rodné jméno jedince, druhé je rodné jméno jeho otce atd. – takováto je oficiální praxe v Egyptě), případně ve vazbě s předponou \"ibn\" (syn), \"bint\" (dcera). Poté může přistupovat další jméno (obdobné západnímu příjmení – přičemž se může jednat o jméno \"nisba\" či \"laqab\"), význam se jedná buď o klanové jméno, jméno podle místa původu atd. \"Laqab\" může také předcházet rodné jméno (jako jakýsi titul). Rodnému jménu také předchází jméno podle dětí. To je vždy dvouslovné jméno, kde se objevuje jméno potomka ve vazbě se slovem \"Abú\" (otec) a \"Umm\" (matka).\n\nDříve volněji nabývala jména pozici hlavního. Historické osobnosti jsou známy jak pod svým jménem \"nisba\" (at-Tabarí, ar-Rází, ten také pod latinizovanou podobou \"nisby\" Rhazes), někteří pod jménem \"kunja\" (Abú Tammám), též pod \"nasab\" (Ibn Chaldún).\n\nČást jména \"kunja\" () je jméno po dítěti, může být tedy přijato pouze během života a je specifické pro konkrétní osobu. V arabštině je to jméno dvouslovné ve vazbě jména dítěte se slovem \"Abú\" (otec) a \"Umm\" (matka). V občanském státě se zpravidla nejedná o součást oficiálního občanského jména, ovšem v běžném, neúředním styku se vesměs běžně stále toto jméno používá (u vdaných žen často téměř nahrazuje rodné jméno – u historických osobností např. Umm Kulthúm bint Mohammed).\n\nJméno \"ism\" () je obdobu k rodnému jménu (je dáno zpravidla nedlouho po narození). Je to nutná součást občanského jména.\n\nJméno \"nasab\" () je jméno patronymické, zpravidla následuje po jménu \"ism\" a v arabské kultuře má značnou důležitost (byť často některé země používají dvoujmenný model občanského jména, kde právě \"nasab\" je vypuštěn).\n\nV tradičním pojetí je jméno \"laqab\" () čestné, vyjadřující obdivuhodné vlastnosti osoby. V tomto pojetí se \"laqab\" může vyskytnout ve struktuře jména na dvou místech. Buď vznikl jako \"ism\" (jména typu Sajf ad-Din, tj. Meč víry, což může být i \"ism\") a pak nahrazuje původní nositelovo rodné jméno; nebo jako zvláštní jméno, které se připojuje na konec celého jména. Takové jméno nosil Hárún ar-Rašíd, kde \"laqab\" ar-Rašíd znamená „Správně vedený“.\n\nJméno \"nisba\" () se užívá v podobném stylu jako \"laqab\" (druhý případ), ovšem neinformuje o čestných vlastnostech nositele. \"Nisba\" může být utvořen podle povolání nositele, příslušnosti ke kmenu nositele a konečně podle původu nositele (al-Bagdádí, tj. „z Bagdádu“).\n\nZvláštním typem těchto jsme jsou dynastická. Zejména v západních (tedy arabských v užším smyslu) zemích užívají jména svých předků v kombinací se slovem Ál (, Āl), což znamená „dynastie“, „klan“, například člen rodiny Saúdů bude mít poslední jméno Ál Saúd (, Āl Saʿūd). Slovo je podobné arabskému určitému členu (ال), odlišitelný je i tím, že člen je v psané podobě připojen k příslušnému slovu.\n\nPrvořadým problémem při užívání arabských jmen na latinském Západě je převod arabských jmen zapsaných arabským písmem do latinky. Z různých důvodů se nikdy v arabském světě neprosadil žádný všeobecně uznávaný způsob transkripce do latinky. Arabský svět se dělí na dva velké tábory podle bývalých koloniálních velmocí, země Maghrebu preferují přepis založený na francouzské grafice a některé země východní (Jordánsko) na anglické grafice (přičemž existuje více zemí, např. Saúdská Arábie, Bahrajn, které přímo oficiální přepis odmítají). V českém prostředí se pak čtenář může setkat jak s přepisy vycházejícími z české grafiky (např. Hišám), ovšem zejména u současných osobností i se zmíněnými „francouzskými“ (Alžířan Rachid Boudjedra) a „anglickými“ (Iráčan žijící v Česku Muneeb Hassan Alrawi) podobami.\n\nDruhý problém je často diametrálně odlišné chápání významu a funkce jednotlivých částí jména v latinském a arabském světě. U Arabů (alespoň v některých zemích) je sice běžnější vystupovat na západ s poměrně srozumitelným dvoučlenným jménem. Pak je zpravidla první \"ism\", zbytek se potom chápe jako „příjmení“. Miloslava Knappová pro úřední praxi situace formuluje: „Za příjmení (v našem pojetí) považujeme tu část celého osobního jména, kterou nositel sám označí.“ Nutno dodat že zatímco pro západního mluvčího je z hlediska funkce nejblíže pojmu příjmení \"nisba\" (\"laqab\"), Arabové často za svoje doplňující jméno volí patronymické \"nasab\" (a to neplatí jen u historických osobností): Např. u iráckého prezidenta Saddáma Husajna je Husajn \"nasab\" po otci (jeho \"nisba\" byla at-Tikrití).\n\n\n"}
{"id": "1218985", "url": "https://cs.wikipedia.org/wiki?curid=1218985", "title": "97. peruť RAF", "text": "97. peruť RAF\n\n97. peruť (, také známá jako \"No. 97 (Straits Settlements) Squadron\") byla peruť Royal Air Force vzniklá 1. prosince 1917 ve Waddingtonu v Lincolnshiru jako jednotka Royal Flying Corps.\n\nPeruť byla ustavena na základně Waddington 1. prosince 1917, zprvu jako výcviková jednotka. Poté byla vybavena těžkými bombardéry Handley Page O/400 a v srpnu 1918 se přesunula do Francie. Zde do konce války provedla celkem 91 náletů, během nichž shodila 64 tun bomb.\nOd 17. listopadu 1918 byla peruť dislokována na základně RAF Saint Inglevert, již opustila 4. března 1919, a poté přezbrojila na typ Airco D.H.10. Jednotka byla poté převelena do Indie, kde byla 1. dubna 1920 rozpuštěna přeznačením na 60. peruť RAF.\n\nÚtvar byl obnoven 16. září 1935 na základně RAF Catfoss, kde do výzbroje obdržel stroje Handley Page Heyford.\n\nV dubnu 1940 byla peruť opět deaktivována, a k jejímu obnovení s výzbrojí bombardérů Avro Manchester došlo 25. února 1941 na základně RAF Waddington. Později přešla na stroje Avro Lancaster, a v dubnu 1943 se stala jednou z perutí Pathfinder Force.\n\nV červenci 1946 byla peruť přezbrojena na typ Avro Lincoln s nimiž zůstala operační jednotkou až do své deaktivace na základně RAF Hemswell 1. ledna 1956.\n\nPeruť byla obnovena 1. prosince 1959 jako jedna z 20 perutí \"Royal Air Force\" vybavených strategickými balistickými střelami v rámci projektu „Emily“, když se její výzbrojí staly balistické rakety středního doletu Thor, s nimiž byla jednotka uvedena do bojové pohotovosti během kubánské raketové krize. Po ukončení programu \"Thor\" ve Spojeném království byla peruť 24. května 1963 rozpuštěna. \n\nNásledujícího dne byla 97. peruť obnovena přeznačením dosavadní 151. peruti na základně RAF Watton. Definitivně byla jednotka rozpuštěna 2. ledna 1967.\n\n\n"}
{"id": "1218986", "url": "https://cs.wikipedia.org/wiki?curid=1218986", "title": "831. peruť Fleet Air Arm", "text": "831. peruť Fleet Air Arm\n\n831. námořní letecká peruť (, 831 NAS) byla peruť Fleet Air Arm britské Royal Navy.\n\nJejím maskotem byla kreslená postavička Flook, zobrazená na přídi jejích strojů.\n\n"}
{"id": "1218989", "url": "https://cs.wikipedia.org/wiki?curid=1218989", "title": "Jang (příjmení)", "text": "Jang (příjmení)\n\nJang () je čínské příjmení, k roku 2007 šesté nejčastější příjmení v ČLR. Jang je též korejské příjmení .\n\nPříjmení Jang nosili panovníci některých čínských států:\n\nDalší známí nositelé příjmení Jang:\n\n"}
{"id": "1218990", "url": "https://cs.wikipedia.org/wiki?curid=1218990", "title": "Klášter a nemocnice svaté Alžběty (Praha)", "text": "Klášter a nemocnice svaté Alžběty (Praha)\n\nKlášter a nemocnice svaté Alžběty (někdy též \"Nemocnice svaté Alžběty Na Slupi\") s přilehlým kostelem Panny Marie Sedmibolestné na Novém Městě, Praha 2 sídlí na adrese Na Slupi 448/6.\n\nVznik pražského alžbětinského kláštera se špitálem pro ženy iniciovalo několik dam z českých šlechtických rodů Thunů, Černínů, Valdštejnů ad. Důvodem byl nedostatek zařízení pro ošetření nemocných po poslední morové epidemii. Zpočátku čítal špitál jen 6 a později 12 lůžek.\n\nKlášter byl založen roku 1719 jako filiace vídeňského kláštera svaté Alžběty, ze kterého byly do Prahy vyslány dvě řeholnice, Angelika a Johana. Řeholní sestry se staraly o nemocné, ale protože řádové regule sestrám zakazovaly léčit za úplatu, brzy se instituce dostala do finančních potíží.\n\nPomoc přišla od zámožné hraběnky Marie Markéty z Valdštejna (rozené Černínové z Chudenic), která se tak stala fundátorkou rozsáhlých budov kláštera, špitálu i kostela Panny Marie. Návrhem a realizací stavby byl pověřen architekt Kilián Ignác Dientzenhofer. Slavnostní položení základního kamene se konalo 8. srpna 1724. Nemocnice byla ve své době významná zejména tím, že zde, na rozdíl od ostatních tehdejších špitálů, poskytovali lékařskou péči vystudovaní lékaři. V první polovině 19. století se o pacienty staralo 44 řeholních sester. Ještě nějakou dobu po komunistickém převratu v Československu směly řádové sestry a alžbětinky vykonávat pečovatelskou službu, poté musely, 3. září 1957, definitivně odejít.\n\nNemocnice je dnes opět spojena s klášterem řádu alžbětinek, kterým byl objekt na základě restitučního nároku po roce 1989 po více než čtyřiceti letech navrácen. V roce 1993 vznikl nový subjekt s názvem \"Nemocnice sv. Alžběty s.r.o.\", za účelem poskytování zdravotnických služeb, a zejména s důrazem na oblast tzv. následné péče. Ošetřovatelskou činnost však již poskytují většinou civilní sestry.\n\nV letech 2010–2011 prošla nemocnice rozsáhlou rekonstrukcí, kdy byly modernizovány vnitřní prostory. Budova nemocnice je bezbariérová, jsou zde výtahy, bezbariérový je dokonce i přístup do přilehlého kostela Panny Marie u alžbětinek. Pacienti tak mají vedle zdravotnické péče také možnost duchovních služeb, zpovědi apod.\n\nNemocnice poskytuje jak ambulantní, tak dlouhodobou zdravotnickou péči, včetně lůžkového oddělení léčebny dlouhodobě nemocných (LDN). Je zde také ordinace praktického lékaře.\n\n\n"}
{"id": "1218994", "url": "https://cs.wikipedia.org/wiki?curid=1218994", "title": "Göreme", "text": "Göreme\n\nGöreme (starořecky \"Κόραμα\", Kòrama) je obec v provinici Nevşehir v Kappadokii, ve střední části Malé Asie (Turecko).\n\nGöreme je zmíněno jako Kòrama v nejstarším známém písemném dokumentu, pocházejícím ze 6. století.\nStarší názvy tohoto místa byly Matiana, Maccan a Avcilar.\n\nKdyž Římané obsadili v roce 47 př. n. l. oblast Kappadokie, vznikala zřejmě první podzemní města sloužící jako úkryt obyvatelstva v období dobyvačných válek (Peršané, Arabové, Mongolové aj.). Když císař Konstantin I. Veliký vyhlásil v roce 313 toleranci křesťanství, stala se Kappadokie jedním ze středisek nově se šířícího náboženství. V průběhu 1. století zde byly zakládány kostely a kláštery. Budování těchto sakrálních staveb pokračovalo až do 13. století, kdy se vlády ujali Osmané. Křesťanské náboženství bylo Osmany tolerováno a křesťanská komunita zde přežívala až do roku 1923, kdy došlo k násilné výměně obyvatelstva mezi Řeckem a Tureckem.\n\nGöreme je považováno za turistické centrum Kappadokie. V blízkosti obce se nachází Národní park Göreme (Göreme Tarihî Millî Parkı) s údolími a skalními útvary nazývanými „pohádkové komíny“ (anglicky: „fairy chimneys“, turecky: „peri bacaları“). Jeho součástí je i \"Muzeum pod širým nebem Göreme“ (Open Air Museum Göreme), tvořené množstvím svatyň, křesťanských kostelů i klášterů, skalních obydlí i podzemních měst vyhloubených v měkkém tufu .\n\nV roce 1985 byl Národní park Göreme se skalními útvary Kappadokie (Göreme National Park and the Rock Sites of Cappadocia) prohlášen za součást světového kulturního a přírodního dědictví pod ochranou UNESCA.\n\n\n"}
{"id": "1218996", "url": "https://cs.wikipedia.org/wiki?curid=1218996", "title": "EPojisteni.cz liga 2016/17", "text": "EPojisteni.cz liga 2016/17\n\nePojisteni.cz liga 2016/17 byla 24. ročníkem nejvyšší české fotbalové ligové soutěže. Soutěže se účastnilo 16 týmů, hrací systém je stejný jako v předchozích ročnících. Každý tým se utká s každým, jeden zápas na domácí půdě a druhý pak na hřišti soupeře, celkem 30 kol. Premiérově je řízena Ligovou fotbalovou asociací, do ročníku 2015/16 (včetně) byla pořádána Fotbalovou asociací ČR.\n\nZ Fotbalové národní ligy postoupily celky FC Hradec Králové a MFK Karviná. FC Hradec Králové se do nejvyšší soutěže vrátil po roční pauze, zatímco MFK Karviná je absolutním nováčkem (z téhož města hrával v 90. letech nejvyšší soutěž klub FC Karviná, který však v roce 2003 zanikl).\n\nRočník byl zahájen v pátek 29. července 2016 v 18:00 zápasem FK Dukla Praha – FK Teplice (0:1).\n\nMistrovský titul ze sezóny 2015/16 obhajoval tým FC Viktoria Plzeň. Mistrem České republiky se však stal tým SK Slavia Praha.\n\nPo předčasném odstoupení původního generálního sponzora od smlouvy s FAČR se dlouhou dobu zdálo, že liga bude mít název bez generálního sponzora – 1. fotbalová liga, ale 28. 7. 2016 byla podepsána dvouletá smlouva s firmou ePojisteni.cz.\n\nTradičně nejsilnější zastoupení v soutěži má hlavní město Praha, a to celkem 4 zástupce. Oproti předchozímu ročníku se lokalizace klubů přesunula více k českým regionům, protože oba sestupující celky byly zástupci moravských regionů, zatímco postupující byl jeden z Čech a druhý z Moravy.\n\nPo dvou zástupcích měly Středočeský kraj, Liberecký kraj a Zlínský kraj. Svého jediného zástupce získal Královéhradecký kraj. Pardubický kraj na svého dalšího zástupce čekal 19. sezonu, Karlovarský kraj pak na dalšího zástupce čekal již 21 ročníků (naposledy FC Union Cheb).\n\nLegenda:\n\n\"Konečná tabulka k 27. květnu 2017.\"\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\n\nMartin Berkovec (2/0/1),\nJiří Pavlenka (28/0/12) -\nAntonín Barák (25/4),\nJiří Bílek (17/1),\nJan Bořil (24/1),\nSimon Deli (25/1),\nPer-Egil Flo (11/0),\nMichal Frydrych (25/4),\nJosef Hušbauer (29/3),\nLevan Kenija (1/0),\nMichael Lüftner (14/0),\nMuris Mešanović (26/12),\nJaroslav Mihalík (9/1),\nJan Mikula (4/0),\nRuslan Mingazov (16/3),\nMichael Ngadeu-Ngadjui (27/6),\nTomáš Souček (7/0),\nJan Sýkora (11/2),\nJasmin Šćuk (17/0),\nMilan Škoda (29/14),\nDušan Švento (12/0),\nStanislav Tecl (11/2),\nMick van Buren (10/0),\nGino van Kessel (7/2),\nMiljan Vukadinović (16/2),\nJaromír Zmrhal (30/7),\nLukáš Železník (1/0) -\ntrenéři Dušan Uhrin (1. až 5. kolo) a Jaroslav Šilhavý (6. až 30. kolo)\n\nPetr Bolek (4/0/2),\nMatúš Kozáčik (26/0/13),\nDominik Sváček (1/0/0) –\nMarek Bakoš (22/8),\nJan Baránek (7/0),\nMichal Ďuriš (11/3),\nTomáš Hájek (5/0),\nLukáš Hejda (27/6),\nTomáš Hořava (28/6),\nJakub Hromada (18/1),\nPatrik Hrošovský (25/1),\nRoman Hubník (29/0),\nMartin Chrien (3/0),\nAndreas Ivanschitz (8/3),\nErik Janža (3/0),\nErgys Kaçe (4/0),\nDaniel Kolář (3/0),\nJan Kopic (22/2),\nJan Kovařík (19/1),\nMichael Krmenčík (26/10),\nTomáš Kučera (3/1),\nDavid Limberský (24/0),\nAleš Matějů (18/0),\nMilan Petržela (23/2),\nVáclav Pilař (6/0),\nTomáš Poznar (18//0),\nFrantišek Rajtoral (3/0),\nRadim Řezník (18/0),\nMartin Zeman (16/0) –\ntrenéři Roman Pivarník (1. až 22. kolo) a Zdeněk Bečka (23. až 30. kolo)\n\nDavid Bičík (7/0/2),\nTomáš Koubek (26/0/11) -\nJakub Brabec (2/0),\nAleš Čermák (17/1),\nBořek Dočkal (12/4),\nVáclav Dudl (5/0),\nChristian Frýdek (1/0),\nMartin Frýdek (9/2),\nFilip Havelka (4/0),\nMario Holek (26/0),\nDaniel Holzer (13/1),\nMatěj Hybš (10/0),\nLukáš Juliš (22/3),\nMichal Kadlec (28/3),\nVáclav Kadlec (15/3),\nVjačeslav Karavajev (27/3),\nTiémoko Konaté (13/1),\nDavid Lafata (28/15),\nLukáš Mareček (22/0),\nMartin Matoušek (1/0),\nOndřej Mazuch (14/1),\nZinedin Mustedanagić (5/0),\nNéstor Albiach Roger (6/0),\nCosta Nhamoinesu (16/0),\nMartin Nový (1/0),\nMatěj Pulkrab (14/4),\nTomáš Rosický (1/0),\nMichal Sáček (15/0),\nJosef Šural (21/6),\nLukáš Vácha (16/0),\nBogdan Vătăjelu (6/0),\nOndřej Zahustel (13/0) -\ntrenéři Zdeněk Ščasný (1. až 8. kolo), David Holoubek (9. až 16. kolo), Tomáš Požár (17. až 20. kolo) a Petr Rada (21. až 30. kolo)\n\nJakub Diviš (16/0/6),\nJan Šeda (5/0/2),\nLuděk Vejmola (9/0/1) –\nPavel Čmovš (8/0),\nDouglas da Silva (25/3),\nTomáš Fabián (7/1),\nJiří Fleišman (30/0),\nLukáš Hůlka (9/1),\nJan Chramosta (25/9),\nAdam Jánoš (22/1),\nJan Kalabiška (9/0),\nMiroslav Keresteš (3/0),\nStanislav Klobása (10/2),\nOndřej Kúdela (16/0),\nJan Kysela (4/1),\nVladislav Levin (8/1),\nLukáš Magera (21/4),\nKevin Malpon (1/0),\nPetr Mareš (23/2),\nMarek Matějovský (13/1),\nGolgol Mebrahtu (21/8),\nJakub Nečas (8/1),\nLukáš Pauschek (22/0),\nTomáš Přikryl (26/5),\nJakub Rada (5/2),\nPatrizio Stronati (14/0),\nLaco Takács (23/1),\nJiří Valenta (8/1),\nMiljan Vukadinović (16/0),\nLukáš Železník (12/3) -\ntrenéři Karel Jarolím (1. až 2. kolo), Leoš Kalvoda (3. až 16. kolo) a Martin Svědík (17. až 30. kolo)\n\nTomáš Grigar (26/0/12)\nMartin Chudý (4/0/2) -\nZurab Ciskaridze (2/0),\nMarek Červenka (15/4),\nPatrik Dressler (4/0),\nMartin Fillo (28/8),\nJakub Hora (26/5),\nRobert Hrubý (8/0),\nAlois Hyčka (10/0),\nMichal Jeřábek (29/3),\nPetr Kodeš (9/0),\nAlex Král (3/0),\nJan Krob (24/0),\nTomáš Kučera (22/1),\nDavor Kukec (4/0),\nAdmir Ljevaković (26/1),\nMichael Lüftner (14/1),\nNivaldo Alves Freitas Santos (10/1),\nRoman Potočný (16/2),\nSoune Soungole (12/0),\nAleksandar Sušnjar (13/0),\nOtto Urma (11/0),\nŠtěpán Vachoušek (23/0),\nDavid Vaněček (28/7),\nTomáš Vondrášek (29/1),\nJan Vošahlík (14/3) -\ntrenér Daniel Šmejkal\n\nStanislav Dostál (24/0/8),\nMilan Švenger (6/0/1) -\nOndřej Bačo (5/0),\nRobert Bartolomeu (9/2),\nJean-David Beauguel (7/2),\nMartin Blanař (1/0),\nDame Diop (19/5),\nAntonín Fantiš (17/0),\nZoran Gajić (13/0),\nTomáš Hájek (15/2),\nHaris Harba (12/6),\nPatrik Hellebrand (1/0),\nJosef Hnaníček (24/2),\nLukáš Holík (28/2),\nDavid Hubáček (11/0),\nŠimon Chwaszcz (3/0),\nTomáš Janíček (17/0),\nMarko Jordan (13/2),\nJakub Jugas (27/3),\nMiloš Kopečný (25/2),\nTomáš Masař (2/0),\nRóbert Matejov (25/0),\nDavid Mlýnek (3/0),\nLukáš Pazdera (21/0),\nTomáš Poznar (5/2),\nDavid Štípek (19/1),\nIbrahim Traoré (23/0),\nVukadin Vukadinović (29/3),\nDiego Živulić (14/0) -\ntrenér Bohumil Páník\n\nLukáš Hroššo (5/0/1)\nMatúš Hruška (2/0/2),\nFilip Rada (23/0/6) -\nJean-David Beauguel (14/1),\nMichal Bezpalec (19/1),\nFrederik Bílovský (5/1),\nPatrik Brandner (6/0),\nOndřej Brejcha (2/0),\nAldin Čajić (16/1),\nEmmanuel Edmond (7/1),\nMarek Hanousek (29/1),\nJan Holenda (13/6),\nJan Juroška (22/1),\nŠtěpán Koreš (6/1),\nRóbert Kovaľ (3/0),\nOndřej Kušnír (26/2),\nBudge Manzia (4/0),\nBranislav Milošević (22/2),\nZinedin Mustedanagić (9/1),\nPeter Olayinka (29/6),\nJakub Podaný (18/1),\nJakub Považanec (16/2),\nDominik Preisler (11/2),\nNéstor Albiach Roger (14/5),\nMichal Smejkal (18/1),\nJan Šimůnek (19/2),\nLukáš Štetina (28/2),\nDaniel Tetour (28/0),\nLadislav Vopat (2/0),\nOndřej Vrzal (1/0) -\ntrenéři Jaroslav Šilhavý a Jaroslav Hynek\n\nVlastimil Hrubý (22/0/6),\nRoman Valeš (8/0/3) –\nJosef Bazal (5/0),\nVít Beneš (16/2),\nDavid Breda (2/0),\nJan Díl (2/0),\nJaroslav Diviš (11/0),\nMartin Doležal (21/8),\nMatěj Hanousek (17/0),\nTomáš Hübschman (22/0),\nMatěj Hybš (13/0),\nNikola Janković (12/0),\nPetr Jiráček (18/1),\nMatěj Končal (6/0),\nMartin Kouřil (9/1),\nVojtěch Kubista (25/1),\nMarek Kysela (17/2),\nLukáš Masopust (19/0),\nMirzad Mehanović (25/6),\nOndřej Mihálik (26/7),\nMartin Nový (9/0),\nLuděk Pernica (22/1),\nMartin Pospíšil (24/1),\nJakub Považanec (11/0),\nMichal Štěpánek (1/0),\nStanislav Tecl (8/4),\nMichal Trávník (28/3),\nTomáš Wágner (9/4),\nJaroslav Zelený (15/0),\nAdam Zreľák (5/2) -\ntrenér Zdenko Frťala (1. až 10. kolo) a Zdeněk Klucký (11. až 30. kolo)\n\nMartin Dúbravka (28/0/10),\nVáclav Hladký (2/0/2) –\nMilan Baroš (24/5),\nDaniel Bartl (20/4),\nLukáš Bartošák (13/0),\nOndřej Bláha (2/0),\nMiloš Bosančić (8/0),\nRadim Breite (26/3),\nVladimír Coufal (17/0),\nWesley Da Silva (7/0),\nUbong Moses Ekpai (16/4),\nZdeněk Folprecht (14/1),\nMartin Graiciar (6/0),\nVojtěch Hadaščok (3/0),\nDavid Hovorka (11/1),\nOndřej Karafiát (23/0),\nMilan Kerbr (13/3),\nNikolaj Komličenko (12/3),\nMartin Kouřil (3/1),\nIlja Kubyškin (1/0),\nOndřej Kúdela (14/0),\nMartin Latka (10/0),\nFilip Lesniak (1/0),\nOndřej Machuča (3/0),\nMiroslav Marković (7/0),\nJan Mikula (13/2),\nJan Navrátil (10/0),\nMilan Nitrianský (7/0),\nMichal Obročník (4/0),\nLukáš Pokorný (8/0),\nRoman Potočný (10/2),\nTomáš Souček (12/0),\nIgor Súkenník (5/0),\nJan Sýkora (13/0),\nPetr Ševčík (22/0),\nJan Šulc (2/0),\nRadek Voltr (13/1),\nEgon Vůch (17/1) -\ntrenér Jindřich Trpišovský\n\nJan Laštůvka (19/0/6),\nBranislav Pindroch (1/0/0) -\nLukáš Budínský (29/7),\nPavel Dreksa (12/2),\nPatrik Dressler (6/1),\nLukáš Duda (5/0),\nPavel Eismann (24/1),\nMatej Fiala (1/0),\nPetr Galuška (6/1),\nLibor Holík (17/1),\nJan Hošek (28/1),\nMarek Janečka (26/4),\nMihailo Jovanović (11/2),\nPavol Jurčo (19/3),\nVáclav Juřena (2/0),\nJan Kalabiška (12/2),\nPavel Košťál (20/0),\nMarián Kovařík (1/0),\nOndřej Lingr (2/0),\nDerrick Mensah (1/0),\nJan Moravec (29/0),\nTomáš Okleštěk (8/0),\nFilip Panák (27/3),\nErik Puchel (19/2),\nVojtěch Smrž (4/0),\nJan Šisler (23/3),\nMartin Toml (1/0),\nRadek Voltr (11/2),\nJan Vondra (2/0),\nTomáš Wágner (14/3),\nTomáš Weber (10/0),\nJaroslav Zelený (16/1) –\ntrenér Jozef Weber\n\nDušan Melichárek (30/0/10),\nVlastimil Veselý (1/0/0) –\nMusefiu Ashiru (11/0),\nRadek Buchta (9/0),\nAlois Hyčka (16/1),\nTomáš Jablonský (13/0),\nTadas Kijanskas (27/0),\nLadislav Krejčí (13/0),\nMatúš Lacko (12/0),\nFranci Litsingi (11/0),\nMilan Lutonský (28/1),\nDavid Pašek (10/0),\nPetr Pavlík (14/1),\nJan Polák (24/2),\nJakub Přichystal (21/3),\nAntonín Růsek (3/0),\nPetr Rybička (2/0),\nJakub Řezníček (29/7),\nJan Sedlák (20/0),\nMichal Škoda (20/10),\nJan Štohanzl (11/0),\nJakub Šural (25/0),\nBorys Taščy (12/2),\nStanislav Vávra (7/0),\nLukáš Vraštil (21/1),\nTomáš Weber (1/0),\nPavel Zavadil (16/2),\n– trenér Svatopluk Habanec\n\nMichal Daněk (9/0/2),\nMilan Heča (21/0/6) -\nMatěj Biolek (7/0),\nTomáš Břečka (15/0),\nEldar Ćivić (20/1),\nVlastimil Daníček (26/2),\nJaroslav Diviš (16/3),\nMarek Havlík (29/4),\nFilip Hlúpik (3/1),\nStanislav Hofmann (16/0),\nJuraj Chvátal (7/0),\nPetr Chýla (1/0),\nTomáš Košút (15/1),\nLuboš Kalouda (2/0),\nMilan Kerbr (11/1),\nFrancis Koné (21/3),\nFilip Kubala (1/0),\nDavid Machlík (13/0),\nJan Navrátil (14/3),\nTomáš Rada (16/1),\nPetr Reinberk (26/0),\nJan Rezek (9/0),\nMichal Suchý (1/0),\nPatrik Šimko (20/0),\nVeliče Šumulikoski (29/2),\nBenjamin Tetteh (13/1),\nTomáš Ťok (14/1),\nKanghuyn Yu (1/0),\nTomáš Zajíc (25/5) –\ntrenér Stanislav Levý\n\nMartin Berkovec (7/0/1),\nViktor Budínský (13/0/4),\nTomáš Fryšták (12/0/3) -\nDavid Bartek (13/0),\nTomáš Berger (19/2),\nFilip Blecha (1/0),\nPetr Buchta (11/0),\nTomáš Čížek (5/1),\nMartin Dostál (26/1),\nBernardo Frizoni (1/0),\nZoran Gajić (8/0),\nMartin Hašek ml. (22/2),\nMilan Havel (28/2),\nJan Holenda (10/1),\nMichal Hubínek (26/0),\nJiří Jeslínek (6/0),\nJosef Jindřišek (21/0),\nMilan Jirásek (22/1),\nJevgenij Kabajev (11/2),\nDominik Kostka (1/0),\nDaniel Krch (24/2),\nAntonín Křapka (1/0),\nJan Kuchta (17/0),\nSiim Luts (23/0),\nDominik Mašek (25/3),\nMatúš Mikuš (12/0),\nMilan Nitrianský (3/0),\nMiroslav Marković (9/2),\nMichal Šmíd (24/2),\nMichal Švec (18/0) -\ntrenéři Miroslav Koubek (1. až 22. kolo) a Martin Hašek (23. až 30. kolo)\n\nJan Hanuš (26/0/4),\nMatej Rakovan (5/0/2) -\nAugusto Batioja (24/0),\nZvonimir Blaić (9/0),\nTomáš Duba (3/0),\nPavel Dvořák (30/4),\nJakub Fulnek (12/1),\nHaris Harba (1/0),\nVojtěch Hron (1/0),\nPetr Hronek (23/4),\nDāvis Ikaunieks (30/9),\nJiří Krejčí (28/0),\nLukáš Kryštůfek (3/0),\nMilan Mišůn (14/0),\nFilip Novotný (4/0),\nMarin Popović (10/1),\nMichael Rabušic (27/2),\nAntonín Rosa (24/0),\nRostislav Šamánek (6/0),\nDavid Štěpánek (24/0),\nPeter Šulek (6/0),\nPetr Tlustý (19/0),\nJozef Urblík (15/1),\nJani Urdinov (19/1),\nLukáš Vaculík (27/0),\nČestmír Vitásek (2/0),\nJan Záviška (6/0),\nLukáš Zoubele (20/2) -\ntrenéři Michal Hipp (1. až 6. kolo), Michal Bílek (7. až 23. kolo) a Josef Jinoch (24. až 30. kolo)\n\nRadim Ottmar (30/0/7) -\nJiří Bederka (3/0),\nFrantišek Čech (3/1),\nMilan Černý (23/1),\nPavel Černý (21/2),\nTomáš Holeš (15/1),\nLukáš Hůlka (10/1),\nJakub Chleboun (22/0),\nJiří Janoušek (22/1),\nTomáš Jirsák (11/0),\nMarek Krátký (15/0),\nTomáš Malinský (27/4),\nPetr Mareš (4/1),\nLadislav Martan (26/2),\nJan Mudra (22/1),\nMartin Nosek (8/1),\nJan Pázler (25/5),\nMarek Plašil (22/1),\nRoman Polom (8/0),\nPetr Schwarz (23/4),\nIgor Súkenník (4/0),\nJakub Šípek (8/2),\nDaniel Trubač (25/0),\nAdam Vlkanova (16/1),\nFilip Zorvan (6/0),\nLibor Žondra (21/0) -\ntrenéři Milan Frimmel a Bohuslav Pilný (1. až 27. kolo) a Karel Havlíček (28. až 30. kolo)\n\nAleš Hruška (29/0/3),\nOndřej Kočí (1/0/0) -\nKarsten Ayong (11/0),\nJosef Bazal (11/0),\nTomáš Borek (5/0),\nFaouzi Bourenane (2/0),\nPatrik Brandner (13/3),\nJosé Casado (2/0),\nJosef Divíšek (27/1),\nMarco Ferrara (8/0),\nŠtěpán Holý (1/0),\nMatěj Chaluš (27/0),\nJiří Januška (5/0),\nMartin Jiránek (21/1),\nŠtepán Kacafírek (17/1),\nMartin Krameš (22/0),\nDavor Kukec (6/1),\nRoman Květ (8/0),\nJan Kvída (8/0),\nDavid Laňka (7/0),\nZdeněk Linhart (10/1),\nLukáš Lupták (4/0),\nAidin Mahmutović (13/1),\nTomáš Majtán (16/1),\nJiří Mareš (2/0),\nMiloš Nikolić (2/0),\nMichal Pecháček (10/0),\nLester Peltier (5/0),\nPavel Pilík (8/1),\nTomáš Pilík (29/8),\nJan Rezek (29/5),\nLukáš Ric (1/0),\nJan Suchan (10/3),\nPetr Trapp (17/0),\nJaroslav Tregler (27/2) -\ntrenér Martin Pulpit (1. až 4. kolo), Petr Rada (5. až 16. kolo) a Kamil Tobiáš (17. až 30. kolo)\n\nV průběhu sezóny došlo celkem k patnácti změnám trenérů. Jejich přehled je uveden v tabulce.\n\n\n"}
{"id": "1218998", "url": "https://cs.wikipedia.org/wiki?curid=1218998", "title": "Niedersachsenpokal", "text": "Niedersachsenpokal\n\nNiedersachsenpokal je německá fotbalová soutěž pro týmy pod Dolnosaským fotbalovým svazem (Landespokal, regionální pohár). Fotbalový svaz Dolního Saska sdružuje ve svých řadách více než 442 000 aktivních členů registrovaných v 18 936 klubech. V rámci Německa je to třetí největší ze všech 21 zemských svazů. Od roku 1956 pořádá Niedersachsenpokal (NFV-Pokal). Tento Landespokal se hraje vyřazovacím K.O. systémem, soutěž má pět kol a v úvodním kole má výhodu volného losu VfL Osnabrück, účastník 3.ligy a finalisté předchozího ročníku NFV-Pokalu. Poháru se nezúčastňují celky z nejvyšších dvou německých soutěží. Vítěz i poražený finalista postupují do soutěže DFB-Pokal.\n\nZdroj:\nVysvětlivky:\n\n"}
{"id": "1218999", "url": "https://cs.wikipedia.org/wiki?curid=1218999", "title": "Graham Collier", "text": "Graham Collier\n\nGraham Collier (21. února 1937 Tynemouth – 9. září 2011 Chania) byl anglický jazzový kontrabasista. Po škole působil v armádě, kde hrál ve vojenské kapele. Později získal stipendium časopisu \"Down Beat\", díky němuž mohl studovat na Berklee College of Music. Své první album nazvané \"\" vydal v roce 1967. Následovala řada dalších alb. Během své kariéry spolupracoval s mnoha dalšími hudebníky, mezi něž patří například Karl Jenkins, Ted Curson a Kenny Wheeler. Rovněž vydal sedm knih zabývajících se jazzovou hudbou. Také se věnoval pedagogické činnosti.\n\n"}
{"id": "1219001", "url": "https://cs.wikipedia.org/wiki?curid=1219001", "title": "Chris Pyne", "text": "Chris Pyne\n\nChris Pyne (14. února 1939 Bridlington – 12. dubna 1995 Londýn) byl anglický jazzový pozounista. Hudbě se věnoval již od dětství, zprvu však hrál na klavír, k pozounu přešel až později. V letech 1964 až 1965 hrál s kapelou Blues Incorporated, kterou vedl Alexis Korner. Během své kariéry spolupracoval s mnoha dalšími hudebníky, mezi něž patří například John Surman, Ronnie Scott, Stan Tracey, Kenny Wheeler a Humphrey Lyttelton.\n\n"}
{"id": "1219003", "url": "https://cs.wikipedia.org/wiki?curid=1219003", "title": "Terry Lightfoot", "text": "Terry Lightfoot\n\nTerry Lightfoot (21. května 1935 – 15. března 2013) byl anglický jazzový klarinetista. Během studií se věnoval zpěvu, později hrál na trubku, ale nakonec přesedlal na klarinet. Po škole založil svou první skupinu s názvem . Jeho další kapela, nazvaná , vznikla v roce 1955 a tři její singly se umístily v hitparádě UK Singles Chart („“, „“ a „“). Zemřel na karcinom prostaty ve věku 77 let.\n\n"}
{"id": "1219004", "url": "https://cs.wikipedia.org/wiki?curid=1219004", "title": "Meditace o první filosofii", "text": "Meditace o první filosofii\n\nMeditace o první filosofii je filosofický spis René Descarta z roku 1641, jedno z klasických děl novověké filosofie.\n\nZa autorova života vyšly třikrát; poprvé v Paříži roku 1641 pod názvem \"Meditace o první filosofii, v níž se dokazuje existence Boha a nesmrtelnost duše\", podruhé roku 1642 v Holandsku pod názvem \"Meditace o první filosofii, v níž se dokazuje existence Boha a odlišnost lidské duše od těla\" a v roce 1647 v třetím vydání.\n\nV některém z vydání meditací byly publikovány i námitky k \"Meditacím o první filosofii\". Kritika pocházela od Mersenna a Arnaulda. Tyto námitky byly spíše teologického charakteru. Nicméně osoby jako Hobbes a Gassendi měli markantně odlišné názory oproti Descartovým. Tedy i jejich kritika byla břitčího charakteru.\n\nK šesti meditacím je přiložen průvodní dopis Sorbonně (\"nejmoudřejším a nejslovutnějším mužům svaté theologické fakulty pařížské, děkanovi a doktorům\"), v němž Descartes ozřejmuje důvody, které ho vedly k sepsání díla. Tématem \"Meditací\" mu jsou Bůh a duše, \"skutečnosti\", jejichž existence by podle Descartova mínění měly být prokázána spíše filosofy nežli theology. Jinými slovy, Descartes si primárně klade za úkol podat takové důkazy o Boží existenci a nesmrtelnosti duše, které přesvědčí i nevěřící, totiž ty, kteří požadují odpovědi na základě přirozeného rozumu, nikoli víry.\n\nV předmluvě Descartes čtenáře upozorňuje na svůj částečně autobiografický spis z roku 1637, \"Rozprava o metodě\", ve které se otázce po Bohu a duši již věnoval. Taktéž si žádá případné námitky, na které slibuje odpovědět.\n\nNejprve se Descartes staví do polohy skeptika, chce zbořit vše, co je dosud ustálené v jeho vědomí a začít tak s novými základy. Hledá cosi pevného, co by dala prvním základům jistoty a k tomu chce dojít právě přes zpochybnění všeho. Nicméně se nejedná o noetickou skepsi, jak byla tradována již v antice, ale o akademickou, neboli metodickou pochybnost.\nZačíná principy, na kterých se zakládá jeho schopnost poznávat, a to jsou dle Descarta smysly.\n\n„Cokoli jsem dosud připouštěl jako nejvíce pravdivé, jsem přijal ze smyslů nebo skrze smysly, postřehl jsem, že smysly občas klamou – a je rozvážné nikdy nedůvěřovat bezvýhradně těm, kdo nás byť jednou podvedli.“\n\nSice smysly poznáváme okolní věci a občas nás mohou klamat, nicméně o čem nelze pochybovat a bylo pochyceno z nich, že jsme. Začíná v souvislosti s úvahou o Bohu, jako všemocném. Bůh nestvořil člověka, aby se mýlil, byť občas. Pak by Bůh nebyl dobrý, což se vylučuje s pojmem všemohoucího boha. Přistupuje na hru o Bohu jako „zlotřilém démonu“, aby nevěřícím ukázal poznání rozumem, a přistupuje tím k metodické skepsi.\n\n„…budu o sobě uvažovat, jako bych neměl ruce, oči, maso, krev ani žádný smysl a jako bych se přesto nepravdivě domníval, že to vše mám…“\n\nSkepsí Descartes pokračuje, aby nalezl něco jistého, nebo přinejmenším jistotu, že nic není jisté. Pokud ovšem člověk sám o sobě smýšlí či sám se o něčem přesvědčí, musí přinejmenším existovat on sám. Stanovuje úsudek:\n\n„Já jsem, já existuji, je nutně pravdivá, kdykoliv ji pronesu nebo pojmu myslí.“\n\nVzniká tak velmi známý výrok Cogito ergo sum. Jako nezrušitelný vztah představ subjektu a Já-subjektu.\n\nDescartes následně definuje, co vlastně člověk je. Jako první jej napadá „rozumový živočich“, ale tomuto vymezení se vyhýbá, neboť by musel vymezit, co znamená živočich a rozumný.\nVnímání a myšlení vztahuje k duši. Tělo vymezuje jako ohraničené nějakým tvarem, jež je vnímáno pěti známými smysly, které opět přiřazuje k funkčnosti duše. Bůh klamatel dává v pochybnost, že lze pochybovat o tom, že pojmy určitým způsobem zastupují objekty a lze pochybovat i o tom, že pojmům jako takovým odpovídá vůbec nějaký objektivní systém.\nNa tomto základě definuje člověka jako myslící, neboť když existuje, nedá se myšlení odloučit.\n\n„A co tedy jsem? Věc myslící. Co to je? Inu, věc pochybující, chápající, tvrdící, popírající, chtějící, nechtějící, něco si představující a smyslově vnímající.“\n\nRozhodující myšlenkou, která je základem Descartovy úvahy, je obsažena v příkladu s voskem.\nZahřejeme-li kousek vosku, mění se jeho barva, vůně mizí, mění se jeho skupenství, forma a objem. Byť se všechno změnilo, mluvíme o tomtéž vosku. Při změně všech těchto vlastností je totožné to, co není nic vnímatelného, ale cosi, co můžeme uchopit čistým rozumem.\n\n„Nebudu správně soudit, co je vosk, nebudu-li mít za to, že připouští řadu obměn v rozlehlosti, které nikdy představivostí nepostihnu.“\n\nSamy věci se tedy nevnímají smysly, ty jsou pouze prostředníkem a není to ani schopnost představovat si. Je to chápavost, jež nám poskytuje vhled do věcí. K tomuto prvotnímu principu je nutná zkušenost a je transcendentálně filosofickým principem. Není pak ni snazšího, když toto připustíme, že svou mysl vnímáme nejzřetelněji, je bytostně aktivním soudícím duchem.\n\nDescartes první rozvíjí úvahu, zda nějaký Bůh je a pokud ano, zda může být oním zlotřilým démonem, který může klamat. Neboť pokud tuto základní tezi nevíme, nemůžeme si být jisti žádnou jinou.\nPřistupuje tedy k rozvedení idejí neboli modů, které existují ve vnějším světě, a my o nich nějak usuzujeme.\nDále jsou tu ideje vnitřní. Oba druhy idejí však musejí mít nějaký původ, všechny jsou buď získané, vrozené či vytvořené. Mezi našimi idejemi je i idea Boha a to věčného, nekonečného, vševědoucího, všemohoucího a stvořitele všech věcí. Bez existence takové bytosti bychom si podle Descarta nemohli odpovídající ideu vytvořit.\n\n„V účinné a celkové příčině musí být přinejmenším tolik reality, kolik je v jejím účinku.“\n\nZ ničeho nemůže vzniknout něco a stejně tak z méně dokonalého nevzniká více dokonalé. Stejně tak i v nás nemůže být idea Boha, není-li do nás vložena z příčiny, kterou působí právě Bůh. Prvotní příčina, která formálně obsahuje veškerou realitu, je v ideji jen předmětně.\nDále pokračuje k vymezení pojmu substance, na jejímž základě může definovat konečnost a nekonečnost. Substance jakožto něco existujícího samo v sobě. Kámen i člověk jsou samostatnou substancí, ale liší se rozlehlostí. Kámen je věc rozlehlou, nikoliv myslící. Oproti tomu člověk je věc myslící, ale ne rozlehlou.\nBůh je u Descarta definován jako „nanejvýš mocná substance“, která je nekonečná a stvořil vše, co existuje. Při přemýšlení o vlastním Já máme možnost poznat vlastní nedokonalosti a díky tomu i nekonečnou dokonalou bytost, na níž mé Já závisí. Bůh tedy nutně existuje.\nIdea nekonečnosti má přednost před ideou konečnosti věcí. Neboť svým myšlením nemáme možnost uchopit nekonečnost, právě díky tomu, že jsme koneční. Avšak stále jsou boží dokonalosti v člověku v potenci, ačkoliv nejsou v aktu.\n\n„Kdybych byl od sebe, pak bych přece nepochyboval, neměl bych žádná přání a vůbec nic by mi nescházelo, dal bych si totiž všechny dokonalosti, jejichž idea je ve mně a byl bych tak samotným Bohem.\"\n\nDescartes označuje ideu Boha za vrozenou a je odlišená od všech základních pojmů z pozorování či z myšlení. Stejně jako je vrozená idea mě samého.\nJe v nás idea dokonalosti a tak Bůh nemůže být klamatelem, neboť se této dokonalosti dotýkáme myšlením, tudíž nepodléhá žádným nedostatkům.\nTěmito úsudky dokazuje aposteriorní důkaz Boží existence.\n\nDescartes chce pojmem pravdivosti dokázat i Boha. Neboť chápání, jež je založené na jasných a rozlišených idejích, nemohou být kvůli existenci Boží pravdivosti nikdy nepravdivé. Je to tudíž naše subjektivní evidence, která pozbývá objektivní platnost. Neschopnost rozeznat pravdu od omylu by opět popíralo samotného Boha. Ten přeci je absolutně dokonalý a jeho pravdivost je zakořeněná už v pojmu Boha. Descartes tak definuje metafyzickou záruku pravdy.\nNepravda podle Descarta plyne z dvou spolupůsobících příčin a to schopnosti poznávat a schopnosti volit, rozhodovat se dle mé svobody. Leží tedy na chápavosti a vůli.\n\n„Chyba není něčím reálným, co by záviselo na Bohu, nýbrž je pouhým nedostatkem, a k chybování tudíž nepotřebuji žádnou schopnost, kterou by mi za tím účelem propůjčil Bůh, ale chyby dělám, protože schopnost pravdivě soudit, již od něho mám, ve mně není nekonečná.“\n\nChybování však více přikládá slabé vůli. Je však důležité zdůraznit, že vůli musí předcházet dostatečné chápání věci. Pokud chápu a přesto nekonám v souladu s pravdou, mám slabou vůli a nemohu tento nedostatek přisuzovat Bohu, ale mně samému. Descartes říká, že díky tomuto nevyužívám svou svobodu dobře. Člověk se má zbavit soudů, pokud se věci nezdají průzračně jasné.\n\nV této meditaci Descartes vyvozuje apriorní důkaz Boží existence. A priori dokazuje z pojmu Boha jakožto „nekonečně dokonalá bytost“ a existenci přiřazuje jako druh z této dokonalosti. Zdůrazněme, že tu dokonalost neznamená žádnou morální kvalitu, nýbrž že z této existence lze dělat určité analytické soudy.\nDůkaz je založen na platónské hypotéze, že v jasných a rozlišitelných pojmech a pojmu Boha se vyžaduje, aby se vycházelo z „pravé a neměnné přirozenosti“.Neboť spojení Boží dokonalosti a Boží existence je výměrem přirozenosti Boha, stejně jako přirozenost trojúhelníku je, že součet jeho úhlů dává 180°.\n\n„A pokud už jen z toho, že mohu ze svého myšlení vytáhnout ideu některé věci, vyplývá, že vše, co jasně a rozlišeně vnímám jako to, co patří této věcí, k ní doopravdy patří, nelze odtud dojít také k argumentu, jímž by se prokázala Boží existence? Jeho ideu u sebe jistě nalézám neméně než ideu jakéhokoliv tvaru či čísla. (…) Měl bych být Boží existencí jist na tom stupni jistoty, na jakém jsem si byl dosud jist matematickými pravdami.“\n\nJeho důkazy ovšem zakládají na existenci dokonalého jsoucna, a protože tyto důkazy závisejí na nedokazatelných předpokladech, nemohu nést přesvědčení věčně. Proto jsou spíše metafyzikou zkušeností, nežli racionální teologií.\n\nDescartes v poslední meditaci o první filosofii pokládá určité základy fyziky a zároveň opět dotváří pojem Boží existence. Materiální věci mohou existovat přinejmenším v potenci, neboť existují v čisté matematice a člověk je dle Descarta vnímá jasně a rozlišeně. Důkaz rozvíjí s tím, že pokud je člověk dokáže vnímat, pak jsou možné i v aktu samotného Boha. Aby toto potvrdil, dokládá tento předpoklad na schopnosti si tyto věci představovat. A jelikož představované věci musí odněkud pocházet, musí nutně i existovat. Pro jasnost tohoto argumentu rozlišuje mezi představováním si a chápáním.\nPříklad podává opět na úhelníku. Pokud máme trojúhelník, je snadné si představit jeho tvar a všechny strany a zároveň chápat geometrický tvar v rámci matematického vztahu. Oproti tomu tisíci-úhelník si nepředstavíme se všemi jeho stranami, ale pouze jej budeme chápat v rámci matematiky.\nMysl a tělo je spojeno v tom smyslu, že když si představujeme, obrací se mysl k tělu a vidí v něm něco totožného s ideou, kterou mysl chápala či vnímala smysly. Oproti tomu když mysl chápe, obrací se sama k sobě a nahlíží na některou ideu nezprostředkovaně.\nDíky faktu, že si sami nevytváříme počitky, ale pouze je vnímáme, dochází Descartes k tomu, že substance, která je výhradně v myšlení, nemůže být zapříčiněna tělem, a tedy s ním nemůže být totožná.\n\nPočitky rozlehlých věcí totiž nemohou být způsobeny něčím nerozlehlým. Proto je fyzika pouhou výpovědí o vztazích rozlehlosti a jejích změnách, nikoli o povaze samotných věcí.\n\n„Na jedné straně mám jasnou a rozlehlou ideu sebe sama, natolik jsem pouze věcí myslící, nikoli rozlehlou, a na druhé straně rozlišenou ideu těla, natolik je pouze věcí rozlehlou, nikoli myslící. Je tedy jisté, že jsem (tj. má duše, skrze niž jsem to, co jsem) od svého těla opravdu odlišný a že mohu existovat bez něj.“\n\nSmyslové vjemy, bolest, žízeň přikládá „smíšeným modům myšlení“, jež pramení z propletenosti mysli s tělem.\nVelký rozdíl mezi tělem a myslí náleží podle Descarta na poli přirozenosti těla, které je vždy dělitelné. Oproti tomu je mysl nedělitelná. Díky ucelenosti je mysl schopna poznávat, vnímat a chápat. Dále je mysl ovlivňována pouze mozkem.\n"}
{"id": "1219005", "url": "https://cs.wikipedia.org/wiki?curid=1219005", "title": "Vilém Hohenzollernský", "text": "Vilém Hohenzollernský\n\nVilém Hohenzollernský (celým jménem \"Wilhelm August Karl Joseph Peter Ferdinand Benedikt Fürst von Hohenzollern\"; 7. březen 1864 – 22. říjen 1927), byl německý princ ze švábské větve Hohenzollernů, jejíž hlavou byl v letech 1905 až 1927. Vilém byl starším bratrem druhého rumunského krále Ferdinanda I.\n\nV roce 1880 se Vilémův otec Leopold formálně vzdal svého potenciálního nároku na rumunský trůn, na kterém tehdy seděl jeho mladší bratr Karel. Totéž udělal v roce 1886 i Vilém a tak se potenciálním dědicem rumunského trůnu stal jeho mladší bratr Ferdinand, který byl v roce 1889 rumunským parlamentem uznán za dědice trůnu.\n\nVilém se v roce 1905 po smrti otce stal hlavou švábské linie Hohenzollernů, jelikož se jeho děd vzdal suverenity hohenzollernských knížectví ve prospěch pruských příbuzných, tak se Vilém, stejně jako jeho otec, stal pouze formálním knížetem z Hohenzollernu. Konec německých monarchií v roce 1918 ho tak prakticky nezasáhl.\n\nVilém se 27. června 1889 oženil s princeznou Marie Terezie Sicilskou. Pár měl tři potomky, dva syny a dceru:\n\n\nVilémova první manželka zemřela 1. března 1909 na zápal plic v Cannes. Podruhé se Vilém oženil dne 20. ledna 1915 v Mnichově s bavorskou princeznou Adelgundou. Pár neměl žádné potomky.\n"}
{"id": "1219007", "url": "https://cs.wikipedia.org/wiki?curid=1219007", "title": "Eitel Fridrich Hohenzollern-Sigmaringenský", "text": "Eitel Fridrich Hohenzollern-Sigmaringenský\n\nEitel Fridrich kardinál von Hohenzollern-Sigmaringen (26. září 1582, Sigmaringen – 19. září 1625, klášter Iburg) byl německý šlechtic, kardinál a biskup osnabrücký. Byl čtvrtým synem Karla II. Hohenzollerna ze sigmaringenské hraběcí linie a jeho první manželky Euphorosyne von Öttingen-Wallerstein.\n\n\n"}
{"id": "1219008", "url": "https://cs.wikipedia.org/wiki?curid=1219008", "title": "Floyd Cramer", "text": "Floyd Cramer\n\nFloyd Cramer (27. října 1933 – 31. prosince 1997) byl americký klavírista. Byl samoukem. Po dokončení střední školy hrál v rozhlasovém pořadu \"Louisiana Hayride\". Svůj první singl s názvem „“ vydal v roce 1953. Později následovala řada dalších singlů, stejně jako velké množství alb. Během své kariéry spolupracoval s mnoha hudebníky, mezi něž patří například Bobby Bare, Roy Orbison, Elvis Presley, Johnny Cash a Patsy Cline. Zemřel na karcinom plic ve věku 64 let. V roce 2003 byl uveden do Rock and Roll Hall of Fame. Kromě klavíru hrál také na varhany.\n\n"}
{"id": "1219009", "url": "https://cs.wikipedia.org/wiki?curid=1219009", "title": "Anna Louisa Walkerová", "text": "Anna Louisa Walkerová\n\nAnna Louisa Walkerová (22. června 1836 – 7. července 1907) byla anglická a kanadská básnířka.\n\nAnna Louisa Walker se narodila v Anglii Robertovi a Anně Walkerovým. Kolem roku 1853 se spolu s rodiči přestěhovala do Kanady, která byla tehdy britskou kolonií. Spolu se sestrami řídila školu pro děvčata. V roce 1884 se vdala za bohatého podnikatele Harry Coghilla. Od té doby užívala manželovo jméno rovněž ve své tvorbě.\n\n"}
{"id": "1219010", "url": "https://cs.wikipedia.org/wiki?curid=1219010", "title": "Aeroplane (časopis)", "text": "Aeroplane (časopis)\n\nAeroplane (původně Aeroplane Monthly) je britský časopis věnovaný letectví, se zaměřením na leteckou historii a historické letouny. První číslo v ceně 30 pencí vyšlo v květnu 1973 u společnosti IPC Media ve spolupráci s časopisem \"Flight International\". Jeho zakladatelem byl Richard T. Riding. Sídlem časopisu je Londýn.\n\nČasopis se hlásí k dřívějšímu týdeníku vycházejícímu pod názvem \"The Aeroplane\", založenému roku 1911.\n\n"}
{"id": "1219012", "url": "https://cs.wikipedia.org/wiki?curid=1219012", "title": "Nick Brignola", "text": "Nick Brignola\n\nNick Brignola (17. července 1936 Troy – 8. února 2002 Albany) byl americký jazzový saxofonista. Pocházel z hudební rodiny – jeho otec hrál na tubu a strýc na banjo. Zpočátku hrál na klarinet, později však přešel k saxofonu a občasně hrál také na flétnu. Studoval na Ithaca College a později na Berklee College of Music. Během své kariéry spolupracoval s mnoha hudebníky, mezi něž patří například Ted Curson, Sal Salvador, Bill Watrous, Phil Woods a Pepper Adams. Zemřel na rakovinu ve věku 65 let.\n\n"}
{"id": "1219019", "url": "https://cs.wikipedia.org/wiki?curid=1219019", "title": "Ronnie Mathews", "text": "Ronnie Mathews\n\nRonnie Mathews (2. prosince 1935 – 28. června 2008) byl americký jazzový klavírista. V letech 1963 až 1968 hrál s bubeníkem Maxem Roachem. Později působil v kapele Jazz Messengers bubeníka Arta Blakeyho. Později několik let spolupracoval se saxofonistou Johnnym Griffinem. Během své kariéry spolupracoval s mnoha dalšími hudebníky, mezi něž patří například Woody Shaw, Sonny Stitt, Lee Morgan, Freddie Hubbard a Roy Haynes. Zemřel na karcinom pankreatu ve věku 72 let.\n\n"}
{"id": "1219037", "url": "https://cs.wikipedia.org/wiki?curid=1219037", "title": "Dvůr Leveč", "text": "Dvůr Leveč\n\nLeveč je samota ležící v katastru vesnice Bilinka, která patří pod městys Bernartice v Jižních Čechách.\n\nJiž před rokem 1260 šlo o samostatnou vesnici, která byla majetkem pražských arcibiskupů sídlících v Týně nad Vltavou. V té době zde bylo čtyři až pět gruntů. Později vesnici získal do vlastnictví rod Čabelických a v té době se z vesnice stal dvůr (Čabeličtí odtud vyhnali sedláky a dosadili místo nich své poddané). Později vesnice spadla pod Bilinku.\n\nLeveč leží nedaleko silnice mezi vesnicemi Svatkovice a Rakov. V Levči se nachází kaple svatého Jana Nepomuckého, která je zapsána do seznamu kulturních památek České republiky. Roku 2016 zažádali majitelé usedlosti o zavedené nové místní části městyse Bernartice, neboť do té doby samota spadala pod Bilinku, přestože se zde vůbec nenachází. Zastupitelé obce návrh schválili.\n"}
{"id": "1219040", "url": "https://cs.wikipedia.org/wiki?curid=1219040", "title": "Mozarteum", "text": "Mozarteum\n\nMozarteum, přesněji \"Dommusikverein und Mozarteum (Katedrální hudební spolek a Mozarteum\"), je hudební vzdělávací zařízení v Salcburku. Bylo založeno 22. května 1841 jako hudební škola, kde jsou zároveň uchovávány originály Mozartovské dokumenty.\n\nK 50. výročí Mozartovy smrti, v roce 1841, byly v Salzburgu založeny dvě hudební školy - předchůdci dnešní univerzity - \"Dommusikverein\" (Hudební spolek dómu) a \"Mozarteum\". Do roku 1880 měla instituce různé formy, než vznikla \"Veřejná hudební škola Mozarteum\" – přechůdce dnešní univerzity. V roce 1914 získala hudební škola status konzervatoře, která měla tytéž funkce a práva, jako jiné vyšší státní školy. Po anexi Rakouska v roce 1939 byl název konzervatoře změněn na \"Vyšší hudební škola Velkoněmecké říše Mozarteum\" a od roku 1945 fungovala pod názvem Vyšší hudební škola. Roku 1953 byla přejmenována na Akademii hudby a divadelního umění Mozarteum v Salzburgu. Roku 1970 byl škole navrácen status vyšší školy a název změměn na „Vyšší škola hudby a dramatického umění Mozarteum v Salzburgu. Od roku 1998 zní oficiální název školy \"Universität Mozarteum\" (Univerzita Mozarteum).\n\nŠkola je členem mezinárodních školních programů EAC, Socrates-Erasmus, LLP, ELIA, ÖAD.\n\n"}
{"id": "1219041", "url": "https://cs.wikipedia.org/wiki?curid=1219041", "title": "Olympijský stadion plaveckých sportů", "text": "Olympijský stadion plaveckých sportů\n\nOlympijský stadion plaveckých sportů je bazén, který byl postaven v Barra da Tijuca v brazilském Riu de Janeiro. Sportoviště hostí plavání a některé zápasy mužů ve vodním póle na Letních olympijských hrách 2016 a plavání na Paralympijských hrách 2016. V rámci her se stal součástí Parku Barra. \n\nStavba začala v roce 2013 a měla být dokončena do konce roku 2015. Očekávané náklady stavby jsou 38 milionů amerických dolarů.\n\nLondýnské centrum plaveckých sportů\n"}
{"id": "1219043", "url": "https://cs.wikipedia.org/wiki?curid=1219043", "title": "První meta dobyta", "text": "První meta dobyta\n\nPrvní meta dobyta (anglicky \"Stealing First Base\") je 15. díl 21. řady amerického animovaného seriálu \"Simpsonovi\". Premiéru v USA měl 21. března 2010. V Česku měl premiéru 9. prosince 2010. Scénář napsal John Frink. Díl režíroval Steven Dean Moore.\n\nHomer veze Bárta a Lisu do školy a po cestě se setkají s většími nebezpečími a nehodami, ale nakonec to zvládnou a do školy dojedou s odtahovkou. Když Bárt přijde do třídy vidí úplnou spoušť a jeho spolužáci jsou jak utrženi ze řetězu a dělají neplechy. Za chvíli přijde do třídy ředitel Skinner a informuje třídu o tom, že jejich paní učitelka Krabappelová jela řešit rodinný problém do Portlandu a že pro zatím budou přestěhováni do 4.B. Ostatní žáci nebyli vůbec nadšeni včetně Bárta, ale i tak museli a tedy se přestěhovali.\n\nDruhá světová válka nebyla větší mazec než první.\n"}
{"id": "1219044", "url": "https://cs.wikipedia.org/wiki?curid=1219044", "title": "Libenka hranatá", "text": "Libenka hranatá\n\nLibenka hranatá (\"Sicyos angulatus\") je popínavá tykvovitá rostlina, jeden z četných druhů rodu libenka. Pochází ze Severní Ameriky a byla do Evropy dovezena jako okrasná rostlina a do východní Asie zavlečena s kontaminovanými semeny kukuřice a sóje. Do botanických zahrad českých zemí se tato cizokrajná rostlina dostala v 19. století, tam zplaněla a v roce 1880 již byla zachycena mimo.\n\nV české krajině, kde patří k nepůvodním a invazním druhům, bývá v současnosti pěstována pro rychlý růst a popínavost, vysazuje se jako liána k plotům, málo vzhledným stavbám a nehezkým místům, která rychle pokryje. Následně se semeny spontánně šíří do volné přírody.\nRoste na vlhkých půdách, velmi často na zavlažovaných, které jsou humózní a obsahují hodně dusíku. Vyskytuje se na březích řek, po okrajích lužních lesů, ve vlhkých houštinách i na rumištích a skládkách. Není příliš závislá na půdní reakci ani na struktuře půdy a v hustých porostech obvykle rychle převládne. Dostává se i na vlhká pole s kukuřicí nebo pícninami, po jejichž lodyhách se úspěšně pne a původní rostliny intenzivně potlačuje.\n\nJednoletá, jednodomá, popínavá rostlina s lepkavě chlupatou lodyhou dorůstající do délky 2 až 5 m. která se přidržuje dvouramennými, niťovitými úponky. Střídavé listy na řapících 5 až 10 cm dlouhých mají mělce zoubkované, pětilaločné čepele srdčitě vejčitého tvaru s dlanitou žilnatinou a bývají v průměru velké 20 až 25 cm. Koření mělce rozvětveným kořenem.\n\nJednopohlavné, pětičetné květy jsou uspořádány do květenství a vyrůstají z úžlabí listů. Na jedné rostlině rostou květy samčí v mnohokvětých hlávkách s dlouhými stopkami, a samičí ve tři až desetikvětých hlávkách s krátkými stopkami. Jejich zubaté kalichy jsou zelenavé a kolovité koruny bílé až nažloutlé s nazelenalými žilkami. Květ samčí obsahuje pět tyčinek se srostlými nitkami a spojenými prašníky, květ samičí obsahuje jednopouzdrý semeník s jedním vajíčkem a trojlaločnou bliznu. Kvete v červenci až září. Ploidie druhu je 2n = 24.\n\nPlodenství jsou tvořena až šesti zploštělými, nepukavými, téměř suchými, jednopouzdrými bobulemi velkými asi 1 až 2 cm, které jsou na povrchu kožovité, štětinaté nebo jinak krátce chlupaté. Bobule obsahuje jedno hnědé, kulovité, zploštělé semeno 0,5 až 1 cm velké.\n\nRostlina se rozšiřuje bobulemi, které se štětinkami zachycují za peří ptáků nebo srst zvířat a jsou přemísťovaná na jiná stanoviště. Velmi dobře také plavou a bývají odnášeny přívalovými dešti, jsou schopné se pomoci vodotečí úspěšně šířit na velké vzdálenosti.\n\nSemena mají různě dlouhou dobu dormance, hodně záleží také na velikosti semene (střední a menší klíčí dříve). Větší semena však dávají vyšší a lépe rostoucí semenáče. Nejlépe klíčí při teplotě půdy 20 až 30 °C, pod 10 a nad 35 °C neklíčí. Dospělé rostliny vykazují silnou alelopatickou aktivitu.\n\nLibenka hranatá se pěstuje se zahradách a v blízkosti domů za účelem zakrytí nevzhledných, vlhkých zákoutí nebo na popnutí zahradních besídek, ohrad či plotů. Velmi rychle však zplaňuje a šíří se mimo vyhrazený prostor. V české přírodě představuje potenciální hrozbu pro zemědělskou půdu, kde může způsobit značné ekonomické škody.\n\nJe považována za karanténní škodlivý organismus a je uvedena v příloze č. 8 vyhlášky č. 215/2008 Sb., \"o opatřeních proti zavlékání a rozšiřování škodlivých organismů rostlin a rostlinných produktů\". Na jejím základě je výskyt libenky hranaté monitorován Státní rostlinolékařskou správou, která v případě potřeby přijímá opatření na její potlačení.\n\n"}
{"id": "1219046", "url": "https://cs.wikipedia.org/wiki?curid=1219046", "title": "Ulan-udský letecký závod", "text": "Ulan-udský letecký závod\n\nUlan-udský letecký závod (rus. \"Улан-Удэнский авиационный завод\", zkratka \"УУАЗ\") je letecká továrna, nacházející se v sibiřském městě Ulan-Ude. Firma patří do koncernu Ruské vrtulníky, vlastněného ruským státním podnikem Rostech.\n\nBěhem více než sedmdesátileté historie závodu zde bylo vyrobeno přes 8 tisíc letadel a vrtulníků.\n\n26. května 1936 bylo přijato usnesení Ministerstva práce a obrany SSSR o výstavbě dvou nových leteckých závodů – v Ulan-Ude a v dálněvýchodním městě Arseňjev (dnes letecký závod Progress). Ulan-udský letecký závod vzniknul jako závod č. 99. Nová továrna začala růst na břehu řeky Udy a již v červnu roku 1939 byla uveden do provozu.\n\nJeho prvními úkoly byly opravárenské práce na stíhačkách Polikarpov I-16 a bombardérech Tupolev SB-2. Během 2. světové války se zde začaly vyrábět komponenty k hlavním sovětskému frontovému bombardéru Petljakov Pe-2. Od roku 1943 se zde začaly vyrábět stíhačky Lavočkin La-5, od roku 1944 do roku 1946 Lavočkin La-7, od roku 1946 Lavočkin La-9.\n\nPo válce se zde vyráběl MiG-15UTI, cvičná varianta stíhačky MiG-15.\n\nV roce 1956 začal závod s výrobou vrtulníků, nejdříve Kamov Ka-15, potom Kamov Ka-18. V letech 1965-1975 závod opouštěly vrtulníky Kamov Ka-25.\n\nV letech 1961-1965 produkovala továrna letadla Jakovlev Jak-25, konkrétně verzi špionážní a verzi sloužící jako cvičný terč.\n\nV 60. letech se rozjela výroba raket S-5 a P-5D, stejně jako civilního Antonov An-24. Od roku 1977 zde vznikaly stíhací bombardéry MiG-27M.\n\nOd 80. let spolupracuje továrna s konstrukční kanceláří Suchoj, montovaly se zde tak některé (zejména cvičné) varianty letadla Suchoj Su-25.\n\nV první polovině 90. let se začalo s výrobou vrtulníků Mil Mi-171, modernizované varianty Mil Mi-17.\n\nOd roku 2002 se zde vyráběla modifikace Mil Mi-171Š, kterou obdržela v rámci deblokace ruského dluhu i Armáda ČR.\n\nV roce 2007 byla firma začleněna do nově vzniklého koncernu Ruské vrtulníky, který spojil všechny ruské výrobce vrtulníků.\n\nVrtulníky:\nLetadla:\n"}
{"id": "1219047", "url": "https://cs.wikipedia.org/wiki?curid=1219047", "title": "Margaux Châtelier", "text": "Margaux Châtelier\n\nMargaux Châtelier [\"margó šáteljé\"] (* 1990, Bruges (Gironde)) je francouzská herečka.\n\nSe svým bratrem vyrostla v Libourne. V jejích jedenácti letech se rodina přestěhovala, aby Margaux mohla chodit na hodiny do pařížské opery. Po první filmové zkušenosti, začala v roce 2008 brát hodiny od francouzské herečky Evy Saint-Paul. Měla stáž na Londýnské akademii hudebních a dramatických umění. Posléze nastoupila na Národní hudební a taneční konzervatoř v Paříži .\n\nV roce 2006 si zahrála po boku Carole Bouquet a François Berléanda titulní roli ve filmu \"Aurore\" režiséra Nilse Taverniera, kde ztvárnila princeznu nadšenou pro tanec. Tento film ji poskytl jedinečnou příležitost tančit se sólistou pařížské opery, Nicolasem Le Richem, pod vedením Carolyn Carlson.\n\nPo malých rolích v seriálech \"Julie Lescautová\" a \"Profil zločinu\" si v letech 2011 a 2012 zahrála v televizních filmech \"À la recherche du temps perdu\" a \"La Baie d'Alger\". Po šesti letech bez filmu získala roli Sophie Lellouche ve snímku \"Paříž-Manhattan\", kde hrála po boku Patricka Bruela a Alice Taglioni. O rok později má na kontě dvě další role, a to Allison ve filmu \"Něha\" a Angelinu v \"Belle a Sebastiánovi\".\n\nV roce 2016 ztvárnila Annalise de Mauriac, bývalou milenku Jamieho Frasera v podání Sama Heughana, v seriálu \"Cizinka\" .\n\n"}
{"id": "1219051", "url": "https://cs.wikipedia.org/wiki?curid=1219051", "title": "Milan Plodík", "text": "Milan Plodík\n\nMilan Plodík (* 10. června 1956) je český politik a podnikatel, od roku 2000 zastupitel Kraje Vysočina, od roku 1998 zastupitel města Havlíčkův Brod, člen KSČM.\n\nV minulosti pracoval 14 let v zemědělství jako agronom, bezpečnostní a požární technik, vedoucí personalista a topič v kotelně. Od roku 1992 soukromě podniká (např. v oblasti silniční motorové dopravy, hostinské činnosti či službách realitní kanceláře).\n\nOd roku 2008 figuruje ve statutárních orgánech společnosti \"Havlíčkobrodská realitní\" (v letech 2008 až 2015 jako jednatel a společník s majetkovou účastí 100 %, od roku 2015 už jen s majetkovou účastí 50 %). V letech 2009 až 2012 působil rovněž jako člen správní rady obecně prospěšné společnosti \"Stanice Pavlov\". Od roku 2015 se také angažuje jako předseda bytového družstva.\n\nMilan Plodík je ženatý a má dvě děti, žije ve městě Havlíčkův Brod.\n\nV komunálních volbách v roce 1994 kandidoval jako nezávislý za \"Sdružení SDL, NK\" do Zastupitelstva města Havlíčkův Brod, ale neuspěl. Následně vstoupil do KSČM a ve volbách v roce 1998 byl zvolen zastupitelem města. Mandát zastupitele města obhájil ve volbách v roce 2002, 2006 (lídr kandidátky), 2010 (opět lídr kandidátky) a 2014 (již po třetí jako lídr). V minulosti působil jako člen Hospodářského výboru, od roku 2014 je členem Výboru pro územní plán a rozvoj města.\n\nV krajských volbách v roce 2000 byl za KSČM zvolen zastupitelem Kraje Vysočina. Ve volbách v roce 2004 svůj mandát obhájil, stejně tak ve volbách v roce 2008. Krajským zastupitelem se stal i ve volbách v roce 2012. V minulosti působil jako člen Dopravní komise a Bezpečnostní komise Rady Kraje Vysočina či jako člen Finančního výboru. Od roku 2015 Finančnímu výboru předsedá z titulu uvolněného zastupitele. Ve volbách v roce 2016 byl lídrem kandidátky KSČM v Kraji Vysočina a post krajského zastupitele obhájil.\n\nZa KSČM také kandidoval ve Východočeském kraji a později Kraji Vysočina ve volbách do Poslanecké sněmovny PČR, ale ani jednou v letech 1998, 2010 a 2013 neuspěl. Ve volbách do Senátu PČR v roce 2012 kandidoval za KSČM v obvodu č. 44 – Chrudim. Se ziskem 16,90 % hlasů však skončil na 3. místě.\n"}
{"id": "1219053", "url": "https://cs.wikipedia.org/wiki?curid=1219053", "title": "Administrativní dělení Varšavy", "text": "Administrativní dělení Varšavy\n\nSoučasné administrativní dělení Varšavy je platné od roku 2002. V souladu s platnými předpisy statutu města má hlavní město Varšava status gminy, která je městským okresem a zároveň součástí Mazovského vojvodství. Varšava je rozdělena do 18 městských obvodů.\n\nNíže je uveden seznam městských okresů rozdělených na jednotky nižšího řádu:\n\nVe Varšavě funguje Městský informační systém, která rozděluje městské obvody na konkrétní městské oblasti, běžně označované jako rajóny (toto rozdělení není administrativním rozdělením ani rozdělením na části zvané osiedla). Rozdělení má četné chyby, protože volně kombinuje různé rajóny nebo nesprávně určuje jejich hranice. Nížení je uveden seznam rajónů podle Městského informačního systému:\n\nV letech 1994—2002 byla Varšava vydělena na 11 gmin:\n\nV letech 1990—1994 byla Varšava vydělena na 7 gmin (a od 1993 do osmi):\n"}
{"id": "1219054", "url": "https://cs.wikipedia.org/wiki?curid=1219054", "title": "Kostel svatého Erharda (Tatrovice)", "text": "Kostel svatého Erharda (Tatrovice)\n\nKostel svatého Erharda (též jako \"svatého Erharta\") je římskokatolický kostel v Tatrovicích v okrese Sokolov. Od roku 1963 je areál kostela, včetně přilehlé Olivetské kaple, Božích muk i brány ohradní zdi, chráněn jako kulturní památka.\n\nKostel patří mezi nejstarší kostely v regionu. Pochází pravděpodobně z poloviny 13. století. Německá vlastivěda z roku 1898 uvádí dokonce 12. století, kdy svatostánek nechal údajně postavit jeden z rodu Unruherů. Tvrzení se však opírá o nedatovanou listinu. Tatrovice v té době náležely k loketskému panství. Unruherové se na Loketsku usadili až na počátku 15. století, a proto je nutno časový údaj vnímat jako chybný. Kostel je tak skutečně doložen až roku 1356.\nPůvodně se jednalo nejspíš o větší kapli. Ta byla do současné podoby dostavěna roku 1555, kdy byla k původnímu objektu přistavěna loď a zaklenut pravoúhlý presbytář. Barokní úprava kostela je nejspíš z první poloviny 18. století. V té době byl kostel vybaven barokním inventářem a byla postavěna barokní kaple Olivetské hory.\nV roce 1627 došlo k přidělení farního kostela k Jindřichovicím a farní kostel v Tatrovicích se stal filiálním, kde se sloužily mše jen v neděli a o svátcích. Fara zůstala prázdná, později do ní byla přemístěna malá místní škola. Ve staré farní kronice se uvádí, že obyvatelé Tatrovic měli po dlouhou dobu těžkosti s obsazením farnosti. Teprve v roce 1782 zde opět byl farář. Město Loket jako sídlo panství převzalo patronát nad kostelem. V témže roce byly u příležitosti nového vysvěcení kostela provedeny větší opravy kostela a fary. Rozsáhlejší opravy kostela a fary se prováděly roku 1872, v roce 1873 byl nově vyzdoben oltář. Při menších opravách střechy a vybílení vnitřku kostela v roce 1925 byla zavedena elektřina a provedena vnitřní elektroinstalace.\n\nPo skončení druhé světové války došlo k odsunu německého obyvatelstva, obec Tatrovice téměř zanikla a kostel postupně chátral. Oprav se kostel dočkal v letech 2004 až 2005. Byla provedena celková rekonstrukce kostela, opravena byla šindelová střecha kostela. Upraveno bylo i bezprostřední okolí kostela včetně rekonstrukce jižního schodiště a došlo k obnově interiéru objektu.\n\nJednolodní orientovaný kostel byl raně gotickou stavbou. Současná barokní podoba kostela je z roku 1555. V sakristii při severní straně se nacházejí dvě pole křížové hřebínkové klenby. Loď je plochostropá a původně byla vybavena dřevěnými kazetami. Tříramenná dřevěná kruchta je nesena vyřezávanými sloupky. Kostel nemá opěrné pilíře. Na střeše dominuje sanktusová věž s barokní cibulovou bání s dvouramenným křížem na vrcholu. Druhá menší vížka se nachází nad presbytářem.\nPřed hlavním západním průčelím je čtvercová předsíň se stříškou krytou šindelem. V podélných stěnách lodi kostela jsou dvojice obdélných oken, z nichž výše položená mají vitráže. Rovněž okno do presbytáře je vitrážované. Na jižní stěně lodi kostela je dřevěný krucifix s polychromovanou vyřezávanou sochou Ukřižovaného Ježíše Krista. Kricifix je kryt malou šindelovou stříškou.\n\nV presbytáři se nachází hlavní barokní portálový oltář z poloviny 18. století. Původně zde stála socha sv. Erharda. Boční oltářní sochy náležely sv. Janu Nepomuckému a sv. Janu Křtiteli. Současná výzdoba neodpovídá původnímu stavu a zejména v průběhu 20. století docházelo k častým změnám. Zajímavá je kamenná křtitelnice z roku 1701 a barokní lavice z období kolem roku 1700. Dva protějškové tabulové oltáře pocházejí z konce 18. století. Na epištolní straně je obraz Korunování Panny Marie z období kolem roku 1780. Hodnotnou řezbářskou prací z první poloviny 18. století je socha svatá Anny. Ze stejného období je soška Panny Marie s Ježíškem. Z konce 18. století je socha sv. Vendelína. Zajímavým dílem z konce 18. století je olejomalba Křížové cesty. Původní varhany v kostele jsou prvně zmíněny roku 1762. Současné varhany sestavil varhanář Andreas Peter roku 1912.\n\nPřed první světovou válkou měl kostel 4 zvony. Dva byly ve velké věži, další v malé věži. Nejmenší zvon, umíráček, byl zavěšen roku 1892 do kapličky, předtím však od roku 1782 visel ve staré škole. Za první světové války byly všechny zvony rekvírovány.\nJako první byl roku 1916 rekvírován zvon z roku 1650.\nZbývající zvony potkal stejný osud v roce 1917.\nTři zvony, které jsou nyní v kostele, pocházejí z roku 1925.\n\n"}
{"id": "1219056", "url": "https://cs.wikipedia.org/wiki?curid=1219056", "title": "Virtualita", "text": "Virtualita\n\nVirtualita je vlastnost \"virtuálních\" věcí, které materiálně neexistují, ale působí a projevují se jako kdyby byly reálné. Jednoduchým příkladem může být obraz v zrcadle, který vypadá, jako kdyby byl za zrcadlem, ačkoli tam určitě není. Název pochází z francouzského \"virtuel\" (schopný, působící, možný), a to z latinského \"virtualis\" a \"virtus\" (statečnost, schopnost, síla). \n\nPojem se začal užívat ve středověké scholastické filosofii k vyjádření Aristotelova rozlišení mezi tím, co je ve skutečnosti (\"in actu\") a tím, co je pouze v možnosti (\"in potentia\"). Co tedy sice aktuálně není, ale může se aktualizovat. Tak například žalud jistě není dub, ten z něho ale může vyrůst, jako kdyby v něm byl už \"v možnosti\" zahrnut a připraven. Odtud lze pochopit, že se jako \"virtuální\" označuje v optice obraz, který se sice jeví na určitém místě, ale nedá se tam promítnout na papír. Teoretická mechanika pracuje s představou \"virtuálního posunutí\", které je infinitezimálně malé a přitom okamžité, což ve skutečnosti nemůže nastat. Přesto se dobře hodí k různým výpočtům.\n\nVýznam virtuality nesmírně vzrostl s příchodem informatiky a digitální techniky, která je schopna \"předstírat\" něco, co fyzicky neexistuje. S Aristotelovým rozlišením možného a skutečného už ale nemají tyto virtuální techniky nic společného. Tak \"virtuální paměť\" je ve skutečnosti softwarové uspořádání, které zajistí, že ve skutečnosti velmi omezený rozsah paměti se přesto chová tak, že je k dispozici kdekoliv, kde si to program vyžádá. Podobně \"virtuální stroj\" (\"virtual machine\") je mechanismus, který přepíná mezi několika současně spuštěnými úlohami tak, že vzniká dojem, jako kdyby každá z nich měla k dispozici vlastní stroj. Konečně virtuální realita zásobuje člověka zrakovými, sluchovými a případně i hmatovými vjemy, které neodpovídají jeho skutečnému fyzickému okolí, nýbrž simulují nějaké jiné prostředí.\n"}
{"id": "1219058", "url": "https://cs.wikipedia.org/wiki?curid=1219058", "title": "Moke (jezero)", "text": "Moke (jezero)\n\nMoke Lake je malé jezero poblíž předměstí Closeburn města Queenstown na novozélandském Jižním ostrově. Na východ od jezera se nachází hora Ben Lomond.\n\nJezero je rekreačním místem, obzvláště v létě. Možné aktivity zahrnují kemping, projížďky na člunu, jízda na koni a plavání. Maximální povolená rychlost pro lodě činí 5 km/h.\n\nJezero obepíná turistická trasa, která jezero také spojuje s jezerem Lake Dispute. Turistická trasa \"Moonlight Track\" zase spojuje jezero s předměstím Arthurs Point.\n\nPřístup k jezeru je po prašné cestě, ze silnice spojující Queenstown a Glenorchy, vedoucí podél menšího jezera Lake Kirkpatrick.\n\nDepartment of Conservation kemp a parkoviště je na vzdálenějším konci jezera.\n"}
{"id": "1219060", "url": "https://cs.wikipedia.org/wiki?curid=1219060", "title": "Diz Disley", "text": "Diz Disley\n\nDiz Disley, rodným jménem William Charles Disley, (27. května 1931 Winnipeg – 22. března 2010 Londýn) byl kanadský jazzový kytarista. Narodil se v Kanadě velšským rodičům, kteří sem přišli za prací. Když mu byly čtyři roky, odjel s rodinou do Walesu. Později žil v Anglii. Zpočátku hrál na banjo, následně však přešel ke kytaře. Poté, co se usadil v Londýně, se stal členem kapely trumpetisty Micka Mulligana. Během své kariéry spolupracoval s mnoha dalšími hudebníky, mezi něž patří například Nat Gonella, David Grisman, Ken Colyer a Kenny Ball.\n\n"}
{"id": "1219062", "url": "https://cs.wikipedia.org/wiki?curid=1219062", "title": "Teresa Brewer", "text": "Teresa Brewer\n\nTeresa Brewer (7. května 1931 – 17. října 2007) byla americká popová zpěvačka. Narodila se v ohijském Toledu jako nejstarší z pěti sourozenců. Koncem čtyřicátých let podepsala smlouvu s vydavatelstvím London Records a již roku 1949 vydala svůj první singl. Později vydala řadu dalších singlů. V roce 1968 zpívala hymnu Spojených států amerických při soutěži MLB All-Star Game. Jejím manželem byl hudební producent Bob Thiele. Po jeho smrti v roce 1996 se přestala věnovat hudbě. Sama zemřela o jedenáct let později ve věku 76 let.\n\n"}
{"id": "1219063", "url": "https://cs.wikipedia.org/wiki?curid=1219063", "title": "Gary McFarland", "text": "Gary McFarland\n\nGary McFarland (23. října 1933 Los Angeles – 3. listopadu 1971 New York) byl americký jazzový vibrafonista, aranžér a hudební producent. O jazz se začal zajímat v armádě, kde zkoušel hrát na trubku, klavír a pozoun, avšak později přesedlal na vibrafon. Později po dobu jednoho semestru studoval na Berklee College of Music. Společně s Gáborem Szabem a Calem Tjaderem vlastnil vydavatelství Skye Records. Během své kariéry spolupracoval s mnoha dalšími hudebníky, mezi něž patří například Clark Terry, Grady Tate, Steve Kuhn, Shirley Scott a Bob Brookmeyer.\n\n"}
{"id": "1219064", "url": "https://cs.wikipedia.org/wiki?curid=1219064", "title": "Hank Garland", "text": "Hank Garland\n\nHank Garland (11. listopadu 1930 – 27. prosince 2004) byl americký kytarista. Na kytaru začal hrát ve svých šesti letech. V roce 1949 nahrál píseň „Sugarfoot Rag“, z níž se stal hit. Později pracoval převážně jako studiový hudebník, několik let nahrával například se zpěvákem Elvisem Presleyem. V roce 1961 měl autonehodu, po níž upadl na týden do komatu. Následně se již k hudbě nevrátil. Během své kariéry spolupracoval s mnoha dalšími hudebníky, mezi něž patří například Jerry Lee Lewis, Johnny Horton, Roy Orbison, Marty Robbins a Patsy Cline. Byl o něm natočen životopisný film \"Crazy\", který měl premiéru v roce 2007.\n\n"}
{"id": "1219065", "url": "https://cs.wikipedia.org/wiki?curid=1219065", "title": "Junior Parker", "text": "Junior Parker\n\nJunior Parker (27. května 1932 – 18. listopadu 1971) byl americký bluesový zpěvák a hráč na foukací harmoniku. Od dětství zpíval v gospelových sborech. V roce 1951 založil skupinu , v níž s ním působil také kytarista Pat Hare. V roce 1952 jej objevil Ike Turner a Parker brzy podepsal smlouvu s vydavatelstvím Modern Records. Toho roku vydal svůj první singl „“. Později vydal řadu dalších singlů. Zemřel na nádor na mozku ve věku 39 let. V roce 2001 byl uveden do Blues Hall of Fame.\n\n"}
{"id": "1219067", "url": "https://cs.wikipedia.org/wiki?curid=1219067", "title": "Rory Storm", "text": "Rory Storm\n\nRory Storm, vlastním jménem Alan Ernest Caldwell, (7. ledna 1938 – 28. září 1972) byl anglický zpěvák. Byl frontmanem kapely , jejímž členem byl například bubeník Ringo Starr, pozdější člen skupiny The Beatles. Kapela za své existence vydala pouze dva singly.\n\nKvůli hrudní infekci nemohl Storm spát a vzal si prášky na spaní. Druhý den byli on i jeho matka nalezeni mrtví. Podle pitvy si však Storm nevzal příliš velké množství pilulek, které by jej zabilo. Avšak vzniklo podezření, že po nalezení mrtvého těla svého syna tak učinila matka.\n\n"}
{"id": "1219071", "url": "https://cs.wikipedia.org/wiki?curid=1219071", "title": "GSM 03.38", "text": "GSM 03.38\n\nGSM 03.38 (nebo také 3GPP 23.038) je označení normy, která definuje znakovou sadu používanou službou krátkých textových zpráv (zkratka SMS z anglického \"Short message service\") v mobilních telefonech GSM. Základní znaková sada definovaná touto normou se nazývá . Znaková sada obsahuje 3 řídicí znaky: Line feed, Carriage return a Escape. Znak Escape se používá ke zpřístupnění znaků z tabulky – jeden znak za Escape se bere z této alternativní tabulky. Pomocí informačních prvků s hodnotami 0x24 a 0x25 () v User Data Header lze změnit jednu nebo obě tabulky za národní tabulky pro různé jazyky.\n"}
{"id": "1219072", "url": "https://cs.wikipedia.org/wiki?curid=1219072", "title": "Dave McKenna", "text": "Dave McKenna\n\nDave McKenna (30. května 1930 – 18. října 2008) byl americký jazzový klavírista. Již v roce 1947 hrál se saxofonistou Bootsem Mussullim a později byl například členem orchestru Woodyho Hermana. Následně působil dva roky v armádě. Své první sólové album nazvané \"\" vydal v roce 1973. Později vydal řadu dalších alb. Během své kariéry spolupracoval s mnoha dalšími hudebníky, mezi něž patří například Zoot Sims, Urbie Green, Teddy Charles, Phil Woods a Teddi King.\n\n"}
{"id": "1219073", "url": "https://cs.wikipedia.org/wiki?curid=1219073", "title": "John Ore", "text": "John Ore\n\nJohn Ore (17. prosince 1933 – 22. srpna 2014) byl americký jazzový kontrabasista. V letech 1943 až 1946 studoval hru na violoncello ve Filadelfii a o několik let později také kontrabas na Juilliard School. Několik let hrál s klavíristou Theloniem Monkem. Během své kariéry spolupracoval s mnoha dalšími hudebníky, mezi něž patří například Elmo Hope, Steve Lacy, Hank Mobley, Sun Ra a Freddie Redd.\n\n"}
{"id": "1219074", "url": "https://cs.wikipedia.org/wiki?curid=1219074", "title": "Esther Phillips", "text": "Esther Phillips\n\nEsther Phillips, rodným jménem Esther Mae Jones, (23. prosince 1935 Galveston – 7. srpna 1984 Carson) byla americká zpěvačka. Již od dětství zpívala v kostele. V roce 1949 vyhrála v klubu, jehož vlastníkem byl zpěvák Johnny Otis, talentovou soutěž. Svůj první singl vydala za pomoci Otise již ve svých čtrnácti letech. Později vydala řadu dalších singlů, stejně jako velké množství alb. Zemřela ve věku 48 let na selhání jater a ledvin v důsledku dlouhodobého užívání drog.\n\n"}
{"id": "1219078", "url": "https://cs.wikipedia.org/wiki?curid=1219078", "title": "Harold Vick", "text": "Harold Vick\n\nHarold Vick (3. dubna 1933 Rocky Mount – 13. listopadu 1987 New York) byl americký jazzový saxofonista a flétnista. Svůj první klarinet dostal ve třinácti letech od svého strýce. O tři roky později začal hrát na tenorsaxofon. V letech 1960 až 1964 byl členem kapely varhaníka Jacka McDuffa. Své první vlastní album nazvané \"Steppin' Out!\" vydal v roce 1963. Během své kariéry spolupracoval s mnoha dalšími hudebníky, mezi něž patří například Charles Tolliver, Bernard Purdie, McCoy Tyner, Horace Silver a Les McCann.\n\n"}
{"id": "1219079", "url": "https://cs.wikipedia.org/wiki?curid=1219079", "title": "Charles Williams (rozcestník)", "text": "Charles Williams (rozcestník)\n\nCharles Williams může být:\n\n"}
{"id": "1219081", "url": "https://cs.wikipedia.org/wiki?curid=1219081", "title": "Charles Williams (hudebník)", "text": "Charles Williams (hudebník)\n\nCharles Williams (* 18. července 1932) je americký jazzový saxofonista. Ve čtyřicátých a padesátých letech hrál v různých lokálních kapelách v okolí St. Louis. Koncem padesátých let se usadil v New Yorku. První album pod svým jménem vydal v roce 1971 (vydavatelství Mainstream Records). V této době vydal ještě dvě další alba. V letech 1995 až 1996 nahrál díky podpoře saxofonisty Hamieta Bluietta další album, které vyšlo roku 1997 pod názvem \"When Alto Was King\". Během své kariéry spolupracoval s mnoha dalšími hudebníky, mezi něž patří například Don Pullen, Ted Curson, Bubba Brooks, Frank Foster a Ruth Brown.\n\n"}
{"id": "1219085", "url": "https://cs.wikipedia.org/wiki?curid=1219085", "title": "Mark Murphy", "text": "Mark Murphy\n\nMark Murphy (14. března 1932 Syracuse – 22. října 2015 Englewood) byl americký jazzový zpěvák. Vyrůstal v hudební rodině a hudbu a drama studoval také na Syracuské univerzitě. Své první album nazvané \"Meet Mark Murphy\" vydal v roce 1956. Později následovala řada dalších alb. V roce 1963 se usadil v Londýně. Během své kariéry spolupracoval s mnoha hudebníky, mezi něž patří například Till Brönner, Clark Terry, Dick Hyman a Ben Tucker. Několikrát byl časopisem \"Down Beat\" označen za zpěváka roku a rovněž byl nominován na cenu Grammy.\n\n"}
{"id": "1219088", "url": "https://cs.wikipedia.org/wiki?curid=1219088", "title": "Lotte Verbeek", "text": "Lotte Verbeek\n\nLotte Verbeek (* 24. června 1982 Venlo, Nizozemsko) je nizozemská herečka, tanečnice a modelka. Její nejznámější rolí je Giulia Farnese v televizním seriálu \"Borgiové\".\n\nNarodila se ve městě Venlo v Nizozemsku. Chodila na gymnázium Collegium Marianum, v roce 2008 absolvovala na divadelní škole v Amsterdamu. Od roku 1999 chodila do taneční akademie v Arnhemu a amsterdamské akademie jazzového a muzikálového divadla a tance, kde absolvovala v roce 2006. Navštěvovala zde hodiny zpěvu a na workshopy. Během studií pracovala jako tanečnice a modelka pro fotografa Erwina Olafa.\n\nMluví nizozemsky, anglicky, francouzsky, německy a italsky.\n\nPo dokončení střední školy svou kariéru započala hlavními rolemi v nizozemských filmech \"Moes\" a \"Links\". V druhém filmu ztvárnila pět rolí. V roce 2009 vyhrála za svůj výkon v nizozemském filmu \"Nothing Personal\" cenu Leopard pro nejlepší herečku na Mezinárodním filmovém festivalu v Locarnu. Za tuto roli získala také cenu pro nejlepší herečku na Mezinárodním filmovém festivalu v Marrákéši a byla nominovaná na cenu Zlaté tele pro nejlepší herečku na Nizozemském filmovém festivalu. V roce 2010 získala cenu Shooting Stars na Berlínském mezinárodním filmovém festivalu. Ve stejném roce byla obsazena do italské minisérie \"Le Ragazze dello Swing\", založené na příběhu o hudební skupině Trio Lescano. Za hlavní roli Judith Leschan získala cenu Zlatá nymfa, společně s Andreou Osvart a Elise Schaap, na televizním festivalu v Monte Carlu.\n\nV letech 2011 až 2013 ztvárnila Giuliu Farnese v dramatickém seriálu \"Borgiové\", kde se objevila po boku Jeremyho Ironse v roli papeže Alexandra VI.. Seriál se natáčel v Budapešti a vytvořila ho Neil Jordan. V roce 2012 vytvořila dvojroli dvojčat Therese a Angelique v erotickém thrilleru \"Suspension of Disbelief\", který napsal a režíroval Mike Figgis a promítal se na Filmovém festivalu v Římě.\n\nJako divadelní herečka se představila v inscenaci Wayna Trauba, \"Maria Magdalena\" na evropském turné v roce 2009. Jejím hlasovým oborem je soprán. Nicméně, ve filmu \"Le Ragazze dello Swing\", písně zpívá skupina The Blue Dolls.\n\nV roce 2014 ztvárnila Geillis Duncan v televizním seriálu \"Cizinka\" a byla obsazena do role Heleny ve filmu \"Poslední lovec čarodějnic\", kde později hrála s Vinem Dieselem.\n\nDne 9. října 2015 bylo na newyorském Comic Conu oznámeno, že si zahraje v druhé sezóně seriálu \"Agent Carter\" manželku Edwina Jarvise, Anu Jarvis.\n\n"}
{"id": "1219089", "url": "https://cs.wikipedia.org/wiki?curid=1219089", "title": "Atlantropa", "text": "Atlantropa\n\nAtlantropa nebo Panropa byl gigantický inženýrský projekt snížení hladiny Středozemního moře a zavlažování Sahary. Vytvořil ho ve 20. letech 20. století německý architekt Herman Sörgel, který ho následně propagoval až do své smrti v roce 1952.\n\nJeho projekt byl založen na pozorování, že vody Atlantského oceánu a Černého moře proudí do moře Středozemního, aby vyrovnávaly množství vody, které se z něho vypaří, neboť vodnost jeho vlastních přítoků tyto ztráty není schopna nahradit. Vycházel z myšlenky, že v budoucnosti se vytvoří tři mocensko-hospodářské bloky: Amerika, Evropa a Asie. Afrika kvůli své civilizační a hospodářské zaostalosti se stane zdrojem surovin a bude příhodné, ji lépe propojit s Evropou. Elektrická energie z mohutných vodních elektráren, které by byly součástí přehrad postavených na moři, měla podle jeho představy v budoucnosti nahradit propad výroby elektrické energie v důsledku očekávaného vyčerpání uhelných zásob. \n\nSoučástí projektu byla přehrada přes Gibraltarskou úžinu, která by snížila hladinu Středozemního moře o 100 m. Další přehrada by vznikla mezi Sicílií a Tuniskem. Ta by snížila hladinu východní části Středozemního moře o dalších 100 m (tedy celkem o 200 m). Černé moře by bylo odděleno přehradou přes úžinu Dardanely. Suezský kanál by musel být doplněn o zdymadla. Jako doplnění tohoto projektu připravoval zavlažování Sahary vodou z řeky Kongo, která by byla kanálem přiváděna do Čadského jezera.\n\nDůsledkem projektu by bylo posunutí pobřežní čáry jak na evropské, tak na africké straně. K největšímu posunu by došlo na tuniském pobřeží, kde by moře ustoupilo o stovky kilometrů. V důsledku poklesu hladiny by také zaniklo téměř celé Jaderské moře. Pro Benátky byl naplánován úzký průplav, který by je stále pojil s mořem. Mnoho ostrovů v Egejském moři by bylo spojeno s pevninou, ať už na řecké, nebo turecké straně. Značně by zvětšila Sicílie, která by se po zániku Messinské úžiny spojila s evropskou pevninou. Poměrně velké územní zisky by se týkaly obecně všech ostrovů ve Středozemním moři.\n\nSnížením mořské hladiny by byly získány nové velké plochy země, které by mohly být zkultivovány po vzoru Nizozemí. Afrika by byla spojena s Evropou železnicí a vznikl by nový kontinent Atlantropa. Původní název projektu zněl Panropa, byl později přejmenován, aby se nepletl s hnutím Panevropa.\n\nSörgel plánoval, že by výstavba zabrala více než sto let. Svůj projekt považoval za mírovou alternativu ke konceptu Lebensraumu. Významným důsledkem tohoto projektu mělo být také ohromné množství elektrické energie, kterou by vyráběly tři velké mořské přehrady.\n\nTento politicky značně neprůchodný projekt prakticky zanikl po Sörgelově smrti.\n\nO svém projektu napsal několik knih:\n\n\n\n\n"}
{"id": "1219091", "url": "https://cs.wikipedia.org/wiki?curid=1219091", "title": "Česká šachová extraliga 2010/11", "text": "Česká šachová extraliga 2010/11\n\nČeská šachová extraliga 2010/11 byla nejvyšší šachovou soutěží v sezoně 2010/11 v Česku. Zúčastnilo se 12 družstev, přičemž nováčci byli Tatran Litovel, který se vrátil po dvou sezónách v 1. lize a ŠK JOLY Lysá nad Labem, který si v Extralize odbyl premiéru.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi druhé a třetí dvoukolo vloženo nedělní kolo, ve kterém se vzájemně střetla družstva z jednotlivých dvojic. Hracími dny byly 6./7. listopad 2010, 4./5. prosinec 2010, 9. leden 2011, 22./23. leden 2011, 6./6. března 2011 a 16 / 17. duben 2011.\n\nPodruhé v řadě zvítězil 1. Novoborský ŠK. 2. místo obsadil A64 VALOZ Grygov a rozšířil tak svou medailovou bilanci na 8 cenných kovů, když předchozí kovy získal v Olomouci a Slatinicích. Na 3. místo dosáhl poprvé v historii Tatran Litovel. Z extraligy sestoupila po jedenácti sezónách poprvé v historii ŠK Mahrla Praha a dokonce po třinácti sezónách TŽ Třinec.\n\nDo bojů celkem zasáhlo ve 12 družstvech 143 hráčů, mezi nimiž byly dvě ženy. Zastoupení jednotlivých šachových federací bylo následující: Česko 92, Polsko 23, Slovensko 14, Rusko a Bělorusko po 3, Ukrajina, Německo a Lotyšsko po 2, Island, Rumunsko po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1219095", "url": "https://cs.wikipedia.org/wiki?curid=1219095", "title": "Jozef Malovec", "text": "Jozef Malovec\n\nJozef Malovec (24. března 1933 Hurbanovo – 7. října 1998 Bratislava) byl slovenský hudební skladatel.\n\nPo maturitě na gymnáziu v Nitře studoval kompozici, nejprve na Vysoké škole múzických umění v Bratislavě u Alexandra Moyzese a od roku 1954 na Akademii múzických umění v Praze u Jaroslava Řídkého a Vladimíra Sommra.\n\nOd roku 1957 byl redaktorem a dramaturgem Československého rozhlasu v Bratislavě. Absolvoval prázdninové kurzy Nové hudby v Darmstadtu a v roce 1977 se stal redaktorem Elektroakustického studia Československého rozhlasu v Bratislavě.\n\n\n\n\nJe autorem první elektorakustické skladby na Slovensku – Orthogenesis (1966-1968), která v roce 1969 získala 3. místo v soutěži Darmouth College Hanover (New Hampshire, USA). Další skladby:\n\n\nKromě toho komponoval sbory, upravoval lidové písně a psal hudbu k poesii. Zkomponoval rovněž hudbu k mnoha dokumentárním a animovaným filmům.\n\n\n"}
{"id": "1219097", "url": "https://cs.wikipedia.org/wiki?curid=1219097", "title": "Wade Legge", "text": "Wade Legge\n\nWade Legge (4. února 1934 Huntington – 29. srpna 1963 Buffalo) byl americký jazzový klavírista. Pocházel z hudební rodiny a zpočátku hrál více na kontrabas než na klavír. Na počátku své kariéry hrál s trumpetistou Dizzym Gillespiem. Jeho kapelu opustil v roce 1954. Později působil například v orchestru Johnnyho Richardse. Během své kariéry spolupracoval s mnoha dalšími hudebníky, mezi něž patří například Gigi Gryce, Milt Jackson, Jackie McLean, Charles Mingus a Sonny Rollins. Zemřel kvůli krvácejícímu žaludečnímu vředu ve věku 29 let.\n\n"}
{"id": "1219167", "url": "https://cs.wikipedia.org/wiki?curid=1219167", "title": "Eddie Locke", "text": "Eddie Locke\n\nEddie Locke (2. srpna 1930 Detroit – 7. září 2009 Ramsey) byl americký jazzový bubeník. Na počátké své kariéry, ve čtyřicátých a padesátých letech, působil na detroitské jazzové scéně. V roce 1954 se usadil v New Yorku. Během své kariéry spolupracoval s mnoha dalšími hudebníky, mezi něž patří například Charlie Haden, Earl Hines, Kenny Burrell, Roy Eldridge a Coleman Hawkins. Byl zachycen na fotografii \"A Great Day in Harlem\". Rovněž se věnoval pedagogické činnosti.\n\n"}
{"id": "1219168", "url": "https://cs.wikipedia.org/wiki?curid=1219168", "title": "Eddie Higgins", "text": "Eddie Higgins\n\nEddie Higgins (21. února 1932 – 31. srpna 2009) byl americký jazzový klavírista. Zpočátku hudbu studoval u své matky, později na Northwestern University School of Music. Svou profesionální kariéru zahájil v Chicagu. Své první album vydal v roce 1958 a následovala řada dalších. Během své kariéry spolupracoval s mnoha dalšími hudebníky, mezi něž patří například Cy Touff, Lee Morgan, Sonny Stitt a Wayne Shorter. Jeho manželkou byla zpěvačka Meredith D'Ambrosio.\n\n"}
{"id": "1219171", "url": "https://cs.wikipedia.org/wiki?curid=1219171", "title": "Georges Arvanitas", "text": "Georges Arvanitas\n\nGeorges Arvanitas (13. června 1931 Marseille – 25. září 2005) byl francouzský jazzový klavírista a varhaník. Narodil se do rodiny řeckých přistěhovalců a od čtyř let se věnoval klasické hře na klavír. Jako teenager se však začal více zajímat o jazz. Již ve Francii spolupracoval s různými americkými hudebníky. V roce 1955 odjel na půl roku do New Yorku, kde spolupracoval například s Yusefem Lateefem. Během své kariéry hrál s mnoha dalšími hudebníky, mezi něž patří například Ted Curson, T-Bone Walker, Anita O'Day, Ben Webster a Coleman Hawkins.\n\n\nS Tedem Cursonem\n\nS Yusef Lateefem\n\n"}
{"id": "1219173", "url": "https://cs.wikipedia.org/wiki?curid=1219173", "title": "John Jenkins (hudebník)", "text": "John Jenkins (hudebník)\n\nJohn Jenkins (3. ledna 1931 – 12. července 1993) byl americký jazzový saxofonista. Na střední škole hrál na klarinet, avšak později přesedlal na saxofon. V roce 1955 hrál s trumpetistou Artem Farmerem a téhož roku vedl vlastní trio. Během své kariéry spolupracoval s mnoha dalšími hudebníky, mezi něž patří například Teddy Charles, Clifford Jordan, Hank Mobley, Sahib Shihab a Wilbur Ware. Po roce 1962 se přestal věnovat hudbě.\n\n"}
{"id": "1219174", "url": "https://cs.wikipedia.org/wiki?curid=1219174", "title": "John Jenkins", "text": "John Jenkins\n\nJohn Jenkins může být:\n\n"}
{"id": "1219175", "url": "https://cs.wikipedia.org/wiki?curid=1219175", "title": "Gene Cherico", "text": "Gene Cherico\n\nGene Cherico, rodným jménem Eugene Valentino Cherico, (15. dubna 1935 Buffalo – 12. srpna 1994 Santa Monica) byl americký jazzový kontrabasista. Od dětství hrál na bicí, později působil v armádě, kde si zranil ruku a přešel ke kontrabasu. Studoval na Berklee College of Music. V letech 1957 až 1959 hrál s trumpetistou Herbem Pomeroyem. Řadu let spolupracoval s klavíristkou Tošiko Akijoši. Během své kariéry spolupracoval s mnoha dalšími hudebníky, mezi něž patří například Gary Burton, Paul Desmond, Stan Getz, George Shearing a Frank Sinatra.\n\n"}
{"id": "1219178", "url": "https://cs.wikipedia.org/wiki?curid=1219178", "title": "Zdeněk Štefek", "text": "Zdeněk Štefek\n\nZdeněk Štefek (* 30. prosince 1974 Praha) je český politik, stínový ministr kultury za KSČM, počítačový technik a manažer, v letech 2004 až 2008 a opět od roku 2012 zastupitel Středočeského kraje (v letech 2012 až 2016 navíc radní kraje), v letech 2001 až 2005 předseda Komunistického svazu mládeže, člen KSČM.\n\nV letech 1989 až 1993 vystudoval obor elektrotechnická a sdělovací zařízení na Střední průmyslové škole elektrotechnické Ječná 30 na Praze 2. Následně v letech 1993 až 1997 absolvoval bakalářský obor výpočetní technika na Fakultě elektrotechnické Českého vysokého učení technického v Praze (získal titul Bc.). Studia pak zakončil v letech 1997 až 1999 oborem ekonomika a řízení na téže fakultě (získal titul Ing.).\n\nPracoval při studiu jako skladník elektrosoučástek, člen týmu tvořícího software pro banky, prodejce párků či zmrzlin a akvizitor či pomocník účetního. Od roku 1998 soukromě podniká ve službách v oblasti administrativní správy a službách organizačně hospodářské povahy u fyzických a právnických osob. V letech 2002 až 2003 byl zaměstnancem společnosti \"ACTEC\", ve které zastával pozici IT technika a správce sítě. Ve stejnou dobu rovněž pracoval jako správce sítě letecké společnosti.\n\nZdeněk Štefek je opětovně ženatý a má dva syny, trvalý pobyt má ve městě Buštěhrad na Kladensku. Angažuje se jako předseda spolku \"Rodiče nejen dětem\". Hovoří anglicky, německy a rusky. Mezi jeho zájmy patří astronomie, elektrotechnika, počítače, hra na kytaru a příroda. \n\nKultuře se věnoval i jako gestor klubu KSČM pro kulturu v zastupitelstvu Středočeského kraje (2004-2008), jako radní pro oblast kultury a památkové péče Středočeského kraje (2012-2016), jako místopředseda a poté předseda výboru pro památkovou péči, kulturu a cestovní ruch (od 2016). V rámci svých aktivit působil jako místopředseda i v Komisi Rady Asociace krajů pro kulturu, památkovou péči a cestovní ruch, v pracovní skupině pro přípravu dotačních titulů IROP pro kulturu či v pracovní skupině MK pro iDemus, věnoval se i legislativě v oblasti kultury. \n\nV roce 1995 vstoupil do KSČM. V letech 1999 až 2008 byl členem OV KSČM v Praze 6 a dále pak členem Pražské rady KSČM. Od roku 2008 je členem Okresní organizace KSČM Praha-východ a od roku 2012 pak jejím místopředsedou. Od roku 2012 je též členem Ústředního výboru KSČM.\n\nV letech 2003 až 2012 byl zaměstnancem Ústředního výboru KSČM, nejprve jako správce sítě (2003 až 2009) a později jako vedoucí Úseku organizačně technického zabezpečení informačního systému (2009 až 2012). Pro stranu však již v podstatě pracoval v letech 1999 až 2002 jako asistent poslance Poslanecké sněmovny PČR Stanislava Fischera.\n\nV letech 1996 až 2008 se angažoval jako člen Komunistického svazu mládeže. V letech 1997 až 2001 byl jeho 1. místopředsedou a v letech 2001 až 2005 mu předsedal. Mezi lety 2005 až 2008 pak působil jako tajemník svazu.\n\nV komunálních volbách v roce 1998 kandidoval jako člen KSČM za subjekt \"Sdružení KSČM, SDS, NK\" do Zastupitelstva města Buštěhradu na Kladensku, ale neuspěl. Mandát nezískal ani na samostatné kandidátce KSČM ve volbách v letech 2002 a 2006. \n\nV krajských volbách v roce 2004 byl za KSČM zvolen zastupitelem Středočeského kraje. Ve volbách v roce 2008 se mu však nepodařilo mandát obhájit. V letech 2004 až 2012 navíc působil jako člen Komise pro zahraniční spolupráci Rady Středočeského kraje. Krajským zastupitelem se znovu stal ve volbách v roce 2012. V listopadu 2012 byl navíc zvolen radním kraje pro oblast kultury a památkové péče. Ve volbách v roce 2016 byl lídrem kandidátky KSČM ve Středočeském kraji. Mandát krajského zastupitele obhájil, skončil však v pozici radního kraje. Od podzimu 2017 pracuje jako předseda Výboru pro památkovou péči, kulturu a cestovní ruch.\n\nZa KSČM také kandidoval zatím pětkrát ve Středočeském kraji ve volbách do Poslanecké sněmovny PČR, ale ani jednou v letech 1998, 2002, 2006, 2010 a 2013 neuspěl. Ve volbách do Evropského parlamentu v roce 2004 kandidoval za KSČM na 10. místě její kandidátky, ale rovněž neuspěl.\n\nVe volbách do Senátu PČR v roce 2016 kandidoval za KSČM v obvodu č. 28 – Mělník. Se ziskem 7,18 % hlasů skončil na 5. místě a do druhého kola nepostoupil. Ve volbách do Evropského parlamentu v květnu 2019 kandidoval na 7. místě kandidátky KSČM, ale nebyl zvolen.\n"}
{"id": "1219179", "url": "https://cs.wikipedia.org/wiki?curid=1219179", "title": "Marie-Josée Ta Lou", "text": "Marie-Josée Ta Lou\n\nMarie-Josée Ta Lou (* 18. listopadu 1988) je atletka, která reprezentuje Pobřeží slonoviny a specializuje na sprinty. Získala několik medailí na kontinentální úrovni. Její nejlepší čas na 100 m činí 10,85 sekundy, který vytvořila v roce 2018 a 2019 a 22,08 sekundy na trati 200 m, který stanovila též v roce 2018. Na Afrických hrách v roce 2015 získala zlaté medaile (100 a 200 m) a bronz se štafetou na 4x100 m. Také se umístila na čtvrtém místě na olympijských hrách v Riu v disciplíně 100m a stejně tak v běhu na 200m. O rok později získala ve stejných kategoriích dvě stříbrné medaile na mistrovství světa v Londýně. V roce 2018 se umístila na druhém místě na halovém MS v Birminghamu v běhu na 60m. A v roce 2019 vyrovnala své osobní maximum v běhu na 100m a stala se druhou vícemistryní světa na mistrovství světa v Dauhá \n"}
{"id": "1219181", "url": "https://cs.wikipedia.org/wiki?curid=1219181", "title": "Zemětřesení na Luzonu", "text": "Zemětřesení na Luzonu\n\nHistorie zná větší počet velkých zemětřesení na Luzonu:\n\n"}
{"id": "1219185", "url": "https://cs.wikipedia.org/wiki?curid=1219185", "title": "Raekwon", "text": "Raekwon\n\nRaekwon, vlastním jménem Corey Quontrell Woods, (* 12. ledna 1970) je americký rapper, člen skupiny Wu-Tang Clan. Své první sólové album nazvané \"Only Built 4 Cuban Linx…\" vydal v roce 1995. Později vydal několik dalších alb. Rovněž se podílel na sólových nahrávkách dalších členů Wu-Tang Clan. Spolupracoval také s dalšími umělci, mezi něž patří například Tragedy Khadafi, La the Darkman, Slick Rick, Sticky Fingaz a Cocoa Brovaz. Rovněž si založil vlastní vydavatelství ICEH20 Records. V roce 2009 konvertoval k Islámu.\n\n"}
{"id": "1219194", "url": "https://cs.wikipedia.org/wiki?curid=1219194", "title": "Enter the Wu-Tang (36 Chambers)", "text": "Enter the Wu-Tang (36 Chambers)\n\nEnter the Wu-Tang (36 Chambers) je první studiové album americké hiphopové skupiny Wu-Tang Clan. Vydáno bylo v listopadu roku 1993 společností Loud Records a jeho producentem byl RZA (byl rovněž výkonným producentem). Nahráno bylo během let 1992 a 1993 v newyorském studiu . V hitparádě Billboard 200 se deska umístila na 41. příčce a již roku 1995 byla oceněna platinovou deskou od RIAA.\n\n"}
{"id": "1219199", "url": "https://cs.wikipedia.org/wiki?curid=1219199", "title": "The Queen Is Dead", "text": "The Queen Is Dead\n\nThe Queen Is Dead je třetí studiové album anglické skupiny The Smiths. Bylo vydáno v červnu roku 1986 společností Rough Trade Records a jeho producenty byli Morrissey a Johnny Marr, tedy členové kapely The Smiths (zvukovým inženýrem byl Stephen Street). V hitparádě UK Albums Chart se deska umístila na druhé příčce, v americké Billboard 200 na 70. V anketě spolupracovníků časopisu \"New Musical Express\", pořádané v říjnu 2013, se \"The Queen Is Dead\" umístilo na prvním místě žebříčku pěti set nejlepších desek historie.\n\n\n"}
{"id": "1219202", "url": "https://cs.wikipedia.org/wiki?curid=1219202", "title": "Jožka Severin", "text": "Jožka Severin\n\nJožka Severin (1. června 1916 Tvrdonice – 12. března 1991) byl zpěvák a sběratel lidových písní. V dětství mu zemřel otec a on tak byl vychováván matkou a babičkou. Do roku 1940 pracoval jako pekařský dělník. Později vystřídal řadu dalších povolání. V roce 1949 byl odsouzen za napomáhání k útěkům přes hranice. Poprvé vystupoval v roce 1936 v Hodoníně. V roce 1948 zpíval na festivalu Pražské jaro. V roce 1952 spoluzaložil Brněnský rozhlasový orchestr lidových nástrojů. V roce 1986 se stal zasloužilým umělcem.\n\n"}
{"id": "1219206", "url": "https://cs.wikipedia.org/wiki?curid=1219206", "title": "Jaroslav Meier", "text": "Jaroslav Meier\n\nJaroslav Meier (7. prosince 1923 Hronov – 17. března 2001 tamtéž) byl slovenský a český varhaník a hudební skladatel.\n\nPo dokončení nižšího gymnázia studoval na \"Německé hudební akademii v Praze (Deutsches Hochschulinstitut für Musik in Prag)\" hru na varhany u A. Nowakovského a J Langra a soukromě i skladbu u Fidela Finkeho. Po válce ve studiu pokračoval na bratislavské konzervatoři u J. Riglera. Byl úspěšný jako koncertní varhaník.\n\nV Bratislavě již zůstal a v letech 1949–1956 působil jako referent pro vážnou hudbu v bratislavském rozhlase. V roce 1956 se stal spoluzakladatelem Čs. televize na Slovensku a šéfredaktorem \"Hlavní redakce hudebního vysílání\". Slovenské televizi zůstal věrný až do odchodu do důchodu v roce 1987. Pro televizi pracoval i jako skladatel. Je autorem několika televizních oper a pohádkového baletu \"Děvčátko se zápalkami\".\n\nPřestože většinu svého života prožil na Slovensku, pravidelně se vracel do rodného Hronova za svou matkou. Po odchodu na odpočinek zůstal v Hronově natrvalo. Pořádal varhanní koncerty, psal do místního tisku a vydal i knihu kuchařských receptů inspirovaných hudbou: \"Recepty pana Rossiniho\". Pro své město zkomponoval i fanfáry, kterými je každoročně zahajována přehlídka amatérského divadla Jiráskův Hronov.\n\n\n\n\nKromě toho zkomponoval řadu písní, písňových cyklů a instruktivních skladeb pro děti.\n\n\n"}
{"id": "1219207", "url": "https://cs.wikipedia.org/wiki?curid=1219207", "title": "Liv Kristine", "text": "Liv Kristine\n\nLiv Kristine, celým jménem Liv Kristine Espenæs, (* 14. února 1976 Stavanger) je norská zpěvačka. Počínaje rokem 1993 působila ve skupině Theatre of Tragedy. Tu opustila po vydání pěti alb v roce 2003. Jejím manželem je německý zpěvák Alexander Krull. Spolu s ním v roce 2003 založila kapelu Leaves' Eyes, kterou opustila roku 2016. Své první sólové album nazvané \"Deus Ex Machina\" vydala v roce 1998. Později vydala několik dalších alb.\n\n"}
{"id": "1219209", "url": "https://cs.wikipedia.org/wiki?curid=1219209", "title": "Bahnotok", "text": "Bahnotok\n\nBahnotok je rychlý pohyb směsi sedimentu a vody po svahu. Jde o jeden z typů gravitačního transportu. K jeho vzniku je nezbytná přítomnost vody a významného podílu jemnozrnné frakce v hornině. Bahnotoky bývají způsobeny vnějšími silami, např. intenzivními srážkami nebo otřesy půdy, případně rychlou sedimentací na nestabilních svazích. Mohou nabývat i katastrofických rozměrů, zejména ve formě sopečných bahnotoků.\n\nNejvětší zaznamenaný bahnotok proběhl pod hladinou moře u severozápadního pobřeží Afriky před 60 000 lety, kdy proud v šířce až 150 km překonal vzdálenost 1 500 km.\n\n"}
{"id": "1219211", "url": "https://cs.wikipedia.org/wiki?curid=1219211", "title": "Bohouš Josef", "text": "Bohouš Josef\n\nBohumil „Bohouš“ Josef (* 3. února 1962 Plzeň) je český zpěvák. Studoval na Střední zemědělské škole v Plzni a svou první skupinu založil v roce 1978 pod názvem Laser, v níž hrál na bicí a zpíval. Později působil v kapele Zrcadlo a následně odešel na vojnu. Dále byl členem skupiny General Bass, s níž vydal dva singly. V roce 1990 založil skupinu Burma Jones, která v roce 1993 vydala své první album. Počínaje rokem 1993 zpíval v muzikálu \"Jesus Christ Superstar\". Později zpíval v dalších muzikálech a byl členem kapely Děda Mládek Illegal Band. Roku 2013 nazpíval duet s Lucií Vondráčkovou „Ještě dejchám“.\n\nZ prvního manželství má dceru Terezu (* 1988). Z druhého manželství s Danou Jandovou, neteří zpěváka Petra Jandy, má syna Tomáše (* 2000).\n\nDne 3. června 2017 se po 4 letech potřetí oženil, vzal si svou dlouholetou partnerku Alenu Wicerzykovou (* 1969).\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "1219212", "url": "https://cs.wikipedia.org/wiki?curid=1219212", "title": "Emma Bunton", "text": "Emma Bunton\n\nEmma Bunton (* 21. ledna 1976) je anglická zpěvačka, členka skupiny Spice Girls. Své první sólové album s názvem \"A Girl Like Me\" vydala v roce 2001 (vydavatelství Virgin Records). Později vydala alba \"Free Me\" (2004) a \"Life in Mono\" (2006). Rovněž se věnovala herecké kariéře. V letech 2003 až 2012 vystupovala (pouze v několika epizodách) v seriálu \"Absolutely Fabulous\". Jejím dlouholetým přítelem je zpěvák Jade Jones.\n\n"}
{"id": "1219213", "url": "https://cs.wikipedia.org/wiki?curid=1219213", "title": "NAHL 1975/1976", "text": "NAHL 1975/1976\n\nSezóna 1975/1976 byl 3. ročník North American Hockey League. Celkový vítěz se stal tým Philadelphia Firebirds, který porazil ve finále playoff tým Jaros de Beauce. Před začátkem ročníku se liga rozšířila o tři kluby, týmy Buffalo Norsemen, Erie Blades a Jaros de Beauce, který dokonce nasbíral nejvíc bodů ze základní části.\n\n"}
{"id": "1219216", "url": "https://cs.wikipedia.org/wiki?curid=1219216", "title": "Měření průtoku kapalin", "text": "Měření průtoku kapalin\n\nMěření průtoků kapalin je ve srovnání s měřením průtoků vzdušin (plynů a par) značně jednodušší, protože v naprosté většině případů můžeme kapalinu považovat za nestlačitelnou, zatímco u plynů a par jejich stlačitelnost musíme uvažovat vždy.\n\nPrůtoky kapalin můžeme buď měřit měřidly, založenými na nejrůznějších fyzikálních principech, nebo je odvodit výpočtem z jiných měřených veličin (např. tlaku, koncentrace stopovače nebo měřených bodových rychlostí) (viz např. ).\n\nMěřidla i postupy měření se zpravidla výrazně liší při měření průtoku v potrubí nebo v otevřeném korytě, i když fyzikální princip je týž. Za samostatnou kapitolu pak můžeme považovat měření průtoků při kalibraci zejména trubních průtokoměrů a také na výtoku z potrubí.\n\nNe všechny ISO normy byly v okamžiku tvorby hesla převzaty do systému ČSN – proto i odkazy přímo na normy ISO\n\n\nTyto metody se používají zejména pro kalibraci průtokoměrných zařízení (lze dosáhnout vysokou přesnost), využitelnost pro měření in situ je omezená.\n\nMěří se tlakový rozdíl před a za měřidlem, z něj výpočtem průtok; nutná značná délka přímého potrubí zejména před měřidlem. I pro vzdušiny (nutno uvažovat stlačitelnost).\n\n\nElektromagnetické průtokoměry (též zvané indukční průtokoměry) jsou založeny na Faradayově zákonu – na vodiči (proudící kapalině) pohybujícím se v magnetickém poli, se indukuje napětí, snímané dvojicí elektrod (na průměru). V podstatě měří střední rychlost v jednom podélném řezu. Prakticky nulová ztráta, vysoká přesnost, měří i průtok suspenzí.\n\nMěření je založeno na principu superpozice – na potrubí jsou šikmo proti sobě instalována dvě čidla, která v pravidelných intervalech vydávají ultrazvukové impulsy a měří se doba jejich průchodu kapalinou. Rychlost zvuku se skládá s rychlostí proudění, z rozdílu doby průchodu impulsu jedním a druhým směrem se určí střední rychlost v jednom podélném řezu.\n\nFyzikální princip je dosti složitý; měří hmotnostní průtok kapalin i vzdušin. Přesné, velký rozsah měření, malá ztráta, ale nákladné, rozměrné a dostupné jen v omezeném rozsahu velikosti.\n\nVírové průtokoměry jsou založeny na vzniku Kármánovy vírové dráhy při obtékání tělesa. Měří se frekvence odtrhávání vírů (de facto frekvence vibrace obtékaného tělesa) která kromě jiného závisí na rychlosti proudění. Široký rozsah velikostí, existují i přenosné, které je možno do potrubí vsunout zvenčí.\n\nRotametry udávají okamžitý průtok. V kónicky směrem vzhůru se rozšiřující trubici je umístěn kovový \"plovák\", který je obtékán a hydrodynamickými silami nadnášen úměrně průtoku. Vhodné i pro plyny. Zejména měření malých průtoků. Musí být umístěny svisle a bývají vysoké, někdy může umístění působit problémy.\n\nVodoměry bytové, domovní i průmyslové měří integrální proteklé množství vody. Obvykle mají propeler tvaru vrtule, jehož otáčení se mechanicky nebo magneticky přenáší na počítadlo. Pro měření průtoku je nutné ještě měřit čas.\n\nPři metodě rychlost – plocha se hydrometrickými vrtulemi nebo Pitotovou trubicí určí časově střední bodové rychlosti ve vhodných bodech v daném profilu potrubí, a z nich se stanoví průtok. Metoda je vhodná i pro velká potrubí (standardně se tak měří např. průtoky v přivaděčích vodních elektráren), při správném provedení dosti přesná, avšak náročná na nákladné vybavení.\n\n\nMěrné žlaby jsou navrženy tak, že se v určitém místě zužují natolik, aby v zúžení vzniklo kritické proudění. Tím je zajištěn jednoznačný vztah mezi polohou hladiny a průtokem. Omezený rozsah měření, řada velikostí.\n\n\n\nV měrném profilu se v řadě svislic změří vhodným měřidlem (hydrometrická vrtule, indukční nebo akustické měřidlo rychlosti) v řadě bodů časově střední bodové rychlosti. Ze známého tvaru profilu a těchto rychlostí při jejich známé poloze v profilu se určí průtok numericky nebo graficky. Za vhodných podmínek lze dosáhnout i značné přesnosti. Metoda v zásadě není shora omezena velikostí toku. Standardní metoda používaná v hydrologii.\n\nVe zvoleném úseku se pomocí zpravidla hladinových plováků stanoví napříč toku několik povrchových rychlostí, z nich a známého tvaru příčného profilu se odhadne průtok. Pomocná metoda pro zvláštní případy (větší povodně a pod.) nebo velmi rychlá orientační měření.\n\nStejný princip jako u trubních indukčních průtokoměrů. Cívka musí být tak velká, aby obsáhla celé koryto až po nejvyšší vodní stav, jehož měření se předpokládá. Nákladné (dno nutné izolovat nepropustnou nevodivou membránou), energeticky náročné, náchylné na rušení vnějšími vlivy, jen pro menší toky.\n\nZaloženo na principu superpozice (viz výše). Vhodné pro větší a velké toky, zejména tam kde nelze jednoznačně přiřadit určitý vodní stav určitému průtoku (vzduté tratě, estuáry a pod.). Protože rychlost zvuku závisí na hustotě kapaliny, mohou její změny během měření nepříznivě ovlivňovat nejistotu měření.\n\nBěžný výpočet např. konsumční křivky koryta vychází z Chézyho rovnice. Pro stanovení maximálního povodňového průtoku na základě povodňových stop (značek) se vychází z teorie ustáleného nerovnoměrného proudění.\n\nStopovače se využívají v případech, kdy nelze použít žádnou z výše uvedených metod měření. Jedná se o rozpustné cizorodé, avšak snadno detekovatelné látky (chemikálie, často barviva a fluorescenty, nebo radioaktivní isotopy s krátkým poločasem rozpadu), které se zavádějí do vodního toku nebo do potrubí. Pro vyhodnocení průtoku existují tři metody:\n"}
{"id": "1219217", "url": "https://cs.wikipedia.org/wiki?curid=1219217", "title": "Martin Klusák", "text": "Martin Klusák\n\nMartin Klusák (* 22. července 1987 Praha) je český hudební skladatel. Na počátku své kariéry pracoval na různých filmových projektech (například \"Velká noc\" a \"Cesta do Říma\"). Podílel se také na zvukové stránce počítačové hry \"Pán Hradu\". V roce 2010 začal studovat na HAMU. K výročí pětadvacátého výročí Sametové revoluce složil skladbu „Princezna se železnou maskou“. Roku 2015 složil hudbu k promítání filmu \"L'étoile de mer\" (1928) režiséra Mana Raye.\n\n"}
{"id": "1219218", "url": "https://cs.wikipedia.org/wiki?curid=1219218", "title": "Krkafon", "text": "Krkafon\n\nKrkafon (nazývaný také laryngofon) je druh zvukového snímače, který se přikládá zvenčí lidského krku, aby snímal zvuk z hrtanu. Je užitečný zejména v hlučném prostředí, protože je odolnější vůči vnějšímu hluku než běžné mikrofony. Rozšířil se původně v prostředí vojenských pilotů a tankistů, ale používají ho také motorkáři nebo zásahové policejní jednotky.\n\nPoužívání krkafonů se rozšířilo u vojenských jednotek za druhé světové války, předtím byly používány spíše výjimečně.\n"}
{"id": "1219220", "url": "https://cs.wikipedia.org/wiki?curid=1219220", "title": "Hughes (příjmení)", "text": "Hughes (příjmení)\n\nPříjmení Hughes nosí více významných osobností:\n\n"}
{"id": "1219223", "url": "https://cs.wikipedia.org/wiki?curid=1219223", "title": "Dobroslava", "text": "Dobroslava\n\nDobroslava může být:\nDobroslava je ženské křestní jméno slovanského původu. Jeho obdobou je mužské jméno Dobroslav. Svátek Dobroslavy v českém kalendáři připadá na 5. června. Domácí podoby: Dobruše, Dobruška, Slávka.\n\n\n"}
{"id": "1219228", "url": "https://cs.wikipedia.org/wiki?curid=1219228", "title": "NAHL 1976/1977", "text": "NAHL 1976/1977\n\nSezóna 1976/1977 byl 4. ročník North American Hockey League. Vítězem základní části se stal podruhé tým Syracuse Blazers. Rovněž celkovým vítěemz se stal tým Syracuse Blazers, který porazil ve finále playoff tým Maine Nordiques. Před začátkem ročníku se z ligy odhlásily kluby Buffalo Norsemen a Cape Codders.\n\n"}
{"id": "1219231", "url": "https://cs.wikipedia.org/wiki?curid=1219231", "title": "Gáborova dolina", "text": "Gáborova dolina\n\nGáborova dolina je malé údolí odbočující z Račkovy doliny severovýchodním směrem.\n\nÚdolím protéká Gáborův potok s jedním vodopádem a prochází jím modrá turistická značka. V místě zvaném \"Gáborov zadok\" se modrá značka stáčí severovýchodním směrem k Bystrému sedlu a připojuje se k ní zelená turistická značka směřující západně ke Gáborovu sedlu (1938 m n. m.). Od Račkovy doliny je Gáborova dolina oddělena krátkým hřbetem vybíhajícím z Klina (2173 m n. m.).\n\n"}
{"id": "1219232", "url": "https://cs.wikipedia.org/wiki?curid=1219232", "title": "Bemowo", "text": "Bemowo\n\nBemowo je jedním z 18 městských obvodů polského hlavního města Varšavy. Své jméno dostal na počest generála Józefa Bema. Nachází se na levém břehu řeky Visly. Rozloha obvodu je 24,95 km² a v roce 2014 měl 118 057 obyvatel.\n\n"}
{"id": "1219234", "url": "https://cs.wikipedia.org/wiki?curid=1219234", "title": "To Beast or Not to Beast", "text": "To Beast or Not to Beast\n\nTo Beast or Not to Beast je šesté studiové album finské rockové skupiny Lordi. Vydáno bylo v březnu roku 2013 a jeho producentem byl Michael Wagener. Nahráno bylo mezi září a říjnem předchozího roku. Původně se mělo jmenovat \"Monsterial Phonica\".\n\n\n"}
{"id": "1219236", "url": "https://cs.wikipedia.org/wiki?curid=1219236", "title": "Ron McGovney", "text": "Ron McGovney\n\nRon McGovney (* 2. listopadu 1962 Los Angeles) je americký baskytarista. V roce 1982 krátce působil ve skupině Metallica, byl jejím prvním baskytaristou. Koncem osmdesátých let byl členem kapely Phantasm. Po rozpadu kapely v roce 1988 se přestal věnovat hudbě. Dne 10. prosince 2011 se spolu s dalším členem původní sestavy Metallicy Davem Mustainem připojil k ostatním členům kapely při výročním koncertu.\n"}
{"id": "1219238", "url": "https://cs.wikipedia.org/wiki?curid=1219238", "title": "Ilona Fišerová", "text": "Ilona Fišerová\n\nIlona Fišerová (roz. Bartůšková, * 1977 Hradec Králové) je česká spisovatelka knih pro děti.\n\nZákladní školu navštěvovala v Nechanicích, následně absolvovala Obchodní akademii v Hradci Králové. Její tvorba je zaměřena na dětské čtenáře. Nejprve začínala tvorbou rozhlasových pohádek Hajaja v Českém rozhlase. V roce 2013 se svoji psanou prvotinou \"Na orlích křídlech\" zvítězila v literární soutěži o nejlepší původní českou prózu pro děti, kterou vypisovalo nakladatelství Albatros za rok 2012. Toto vítězství odstartovalo její spisovatelskou dráhu. \n\nVítězství v literární soutěži Albatrosu si zopakovala ještě o 4 roky později, kdy vyhrála 8. ročník s rukopisem \"Druhé housle\".\n\nPracuje v malé rodinné firmě. Je vdaná, má dceru Michaelu a syna Tomáše. Žije na venkově nedaleko Hradce Králové.\n\n\n\n"}
{"id": "1219239", "url": "https://cs.wikipedia.org/wiki?curid=1219239", "title": "Kaňte, mé slzy, řekl policista", "text": "Kaňte, mé slzy, řekl policista\n\nKaňte, mé slzy, řekl policista (1974, Flow My Tears, the Policeman Said) je sci-fi román amerického spisovatele Philipa K. Dicka. Román obdržel roku 1975 cenu John W. Campbell Memorial. Název románu je odvozen od názvu písně \"Flow, my tears\" významného anglického renesančního hudebního skladatele a loutnového virtuosa Johna Dowlanda. \n\nPříběh se odehrává roku 1988 ve světě, kde druhá občanská válka v USA mezi radikálním studentským hnutím a konzervativci vedla ke kolapsu demokratických institucí. Ve státě, kde každý špehuje každého a kde jsou drogy veřejným tajemstvím, panuje všemocná policie, která potlačuje menšiny (především černošské obyvatelstvo bylo téměř eliminováno) a bezohledně udržuje klid a pořádek. V čele policie stojí generál Felix Buckman, člověk, který má se svou sestrou Alis v incestním vztahu syna.\n\nTelevizní hvězda Jason Taverner, tzv. \"šestka\". tj, člen elitní třídy geneticky upravených lidí, jehož šou sleduje třicet miliónů diváků, se probudí v zapadlém hotelu. Neví, jak se tam dostal a navíc nemá doklady. Protože součástí osobního průkazu je mikročip určující polohu svého nositele, a život bez dokladů se trestá pobytem v táboře nucených prací, uplatí recepčního, aby mu opatřil falešné doklady. Podaří se mu je získat, je však jejich zhotovitelem udán a policie jej zatkne. Nepodaří se jím Jasona identifikovat. Není o něm záznam v matrice a o jeho pořadu nikdo nikdy neslyšel. Buckman jej propustí, protože věří, že se přes něj dostane ke spiknutí \"šestek\". Jason brzy zjistí, že jej nikdo nezná, ani jeho přátelé ani jeho milenky. Svět kolem něj je stejný jako předtím, pouze on v něm pod svou původní identitou neexistuje\n\nJason se setkává s Alys, která si na něho jako jediná pamatuje. Má i jeho desky, které však při spuštění nic neobsahují. Když pak za podivných okolností zemře, obviní Buckman Jasona z její vraždy. Věci se však postupně začínají dávat do pořádku; je nalezena jeho oficiální složka a lidé jej začínají poznávat. Pitva Alis odhalí, že zemřela na užívání drogy, která měnila její vnímání času a prostoru a která jí postupně zničila mozek. Díky této droze však Alys, velký Jasonův fanoušek, dokázala přenést Jasona do paralelního vesmíru. Její smrt pak způsobila jeho návrat do vesmíru vlastního. Buckman se ze smrti své sestry a ze strachu z odhalení jeho incestního vztahu nervově zhroutí. Jason Taverner je všech obvinění zbaven.\n\n"}
{"id": "1219240", "url": "https://cs.wikipedia.org/wiki?curid=1219240", "title": "Olusoji Fasuba", "text": "Olusoji Fasuba\n\nOlusoji Fasuba Adetokunbo (* 9. července 1984) je nigerijský sprtinter, který se specializuje na trať 100 metrů. Jeho osobní rekord na trati 100 m je 9,85 sekundy, čímž je africký rekordman. Na trati 200 m má osobní rekord 20,52 s. 60 m dokázal zaběhnout v Štuttgartě v roce 2007 v čase 6,49 sekundy. Reprezentuje Nigérii a v roce 2004 vyhrál Mistrovství Afriky. Na olympiádě v Aténách získal bronz se štafetou na 4x100m. Získal stříbrnou medaili na hrách v Commonwealthu. V roce 2008 vyhrál 60 m na Halovém MS v atletice, časem 6,51 sekundy. Na afrických hrách vyhrál dvě zlata. Jedno ve štafetě na 4x100m. Vyhrál i trať 100 m. Svojí atletickou kariéru započal v roce 2003 a ukončil ji v roce 2010.\n"}
{"id": "1219245", "url": "https://cs.wikipedia.org/wiki?curid=1219245", "title": "Leonhard Beck", "text": "Leonhard Beck\n\nLeonhard Beck (* 1480 Augsburg – 1542 Augsburg) byl německý malíř a kreslíř.\n\nLeonhard Beck byl synem miniaturisty Johanna Georga Becka pocházejícího z Ulmu, se kterým spolupracoval na ilustracích dvou rukopisných žaltářů pro Augsburský klášter (1495). Roku 1501 je Leonhard Beck zaznamenán ve Frankfurtu nad Mohanem jako žák Hanse Holbeina staršího. Podílel se s ním na zakázce na oltář pro tamní dominikánský klášter. Od roku 1503 byl svobodným mistrem v Augsburgu.\n\nNavrhl více než 300 kresebných předloh dřevorytů, mimo jiné velkou část ilustrací v knize císaře Maxmiliána I. \"Theuerdank\" (1517), na níž se podíleli také Hans Burgkmair starší a Hans Leonhard Schäufelein. Pro knihu \"Weißkunig\" navrhl 127 z celkového počtu 251 ilustrací (118 zhotovil Hans Burgkmair starší) a pro \"Triumfální procesí\" celkem sedm. Pro císaře Maxmiliána I. vytvořil návrhy 123 dřevorytů s portréty světců spojených s rodem Habsburků. Genealogie vyšla pod názvem \"Images de Saints et Saintes issus de la famille de l'empereur Maximilien I\".\n\nByl autorem miniatur (Louvre), návrhů maleb na skle (Metropolitan Museum, NY) portrétů a oltářních obrazů. Jedním z jeho nejznámějších děl je \"Svatý Jiří bojující s drakem\", nyní ve sbírce Kunsthistorisches Museum ve Vídni. Ilustroval také knihu \"Gloriosum Christi Confessorum Uldarici & Symperti\" (Adilbertus, 1235), vydanou nakladatelem Silvanem Otmarem v Augsburgu 1516. Messling považuje Beckovy dřevoryty za méně hodnotné než díla Hanse Burgkmaira, ale vinu nesou částečně také dřevorytci, kteří Beckovy návrhy realizovali.\n\nJeho nástěnné malby se nezachovaly, ale jsou potvrzeny v písemných dokumentech: katedrála Würzburg (1509-10), \"Poslední soud\" pro radniční síň Augsburg (1524) a malby v dalších budovách ve městě, zejména po roce 1532, kdy zemřel hlavní augsburský autor výzdoby interiérů Ulrich Apt.\n\nPodle některých životopisců byl jeho žákem portrétista Christoph Amberger, za kterého se roku 1530 provdala Beckova dcera.\n\nČlánek byl přeložen s využitím NDB, odkazů a německé, anglické a španělské Wikipedie.\n\n"}
{"id": "1219246", "url": "https://cs.wikipedia.org/wiki?curid=1219246", "title": "Ville Pokka", "text": "Ville Pokka\n\nVille Pokka (* 3. června 1994, Tornio) je finský hokejový obránce hrající v severoamerické American Hockey League (AHL) za tým Rockford IceHogs, který je farmářským mužstvem týmu Chicago Blackhawks. V roce 2012 ho draftoval ze 34. pozice tým New York Islanders, za něhož neodehrál jediné utkání.\n\nPokka v domácí soutěži (SM-lize) debutoval za mužstvo Kärpät Oulu v sezóně 2012/13. V Draftu juniorů KHL 2012 byl vybrán týmem Avangard Omsk na 23. pozici a 34. celkově mužstvem New York Islanders do Vstupního draftu NHL 2012.\n\nDne 28. května 2014 podepsal s vedením Islanders tříletou nováčkovskou smlouvu.\n\nTěsně před začátkem ročníku 2014/15 v severoamerické American Hockey League (AHL), 4. října 2014, byl Pokka vyměněn společně s T. J. Brennanen a Andersem Nilssonem z Islanders do Chicaga Blackhawks za Nicka Leddyho a Kenta Simpsona. Následně byl odeslán do farmářského týmu Rockford IceHogs.\n\n"}
{"id": "1219248", "url": "https://cs.wikipedia.org/wiki?curid=1219248", "title": "Leonard Scott", "text": "Leonard Scott\n\nLeonard Scott (* 19. ledna 1980 Zachary, Louisiana) je americký, atlet, sprinter, který soutěžil hlavně v běhu na 100 m. V roce 2002 se stal profesionálem. V roce 2005 skončil šestý na mistrovství světa v běhu na 100 m. V roce 2006 vyhrál na halovém MS v atletice zlatou medaili na trati 60 m. Ve stejném roce na Světovém atletickém finále vyhrál stříbro na trati 100 m. Osobní rekord na trati 50 m má 5,58 sekundy, čímž je třetí nejlepší muž historie na této trati. Osobní rekord na 60 m má 6,46 sekundy, čímž patří mezi světovou elitu. 100 m zaběhl ve Stuttgartu 2006 v čase 9,91 sekundy. Osobní rekord na 200 m stanovil roku 2005 v USA v čase 20,34 sekundy.\n"}
{"id": "1219249", "url": "https://cs.wikipedia.org/wiki?curid=1219249", "title": "Katak", "text": "Katak\n\nKatak ( – Kaṭaka, ) je druhé největší město indického státu Urísa, kterého bylo v letech 1816–1948 hlavním městem, než se jím stal několik desítek kilometrů jižně ležící Bhuvanéšvar. Leží na začátku delty řeky Mahánadí a má přibližně šest set tisíc obyvatel.\n\nSoučasné město bylo založeno v roce 989.\n\nVýznamnou historickou památkou je zdejší pevnost, která byla postavena v 14. století a po staletí byla oblastně významnou vojenskou základnou.\n\n\n"}
{"id": "1219256", "url": "https://cs.wikipedia.org/wiki?curid=1219256", "title": "Silnice II/304", "text": "Silnice II/304\n\nSilnice II/304 je silnice druhé třídy v Královéhradeckém kraji. Spojuje Týniště nad Orlicí, Opočno, Českou Skalici a Úpici.\n\nCelková délka silnice je 53 km.\n\n"}
{"id": "1219258", "url": "https://cs.wikipedia.org/wiki?curid=1219258", "title": "Žacléřsko-svatoňovická uhelná pánev", "text": "Žacléřsko-svatoňovická uhelná pánev\n\nŽacléřsko-svatoňovická uhelná pánev je jihozápadní části vnitrosudetské pánve, která se nalézá na českém a polském území. \n\nČeská část vnitrosudetské pánve se rozkládá v oblasti mezi Krkonošemi (na západě) a Orlickými horami (na východě). Na severovýchodě je vymezena hranicí s Polskem a na jihozápadě hronovsko-poříčskou poruchou. Žacléřsko-svatoňovická uhelná pánev se nachází na území trutnovského a náchodského okresu. Součástí pánve jsou žacléřský, svatoňovický a hronovský (žďárecký) revír.\n\nPánev je vyplněna spodním a svrchním karbonem, permem a triasem, který tvoří pruh 35 km dlouhý a 5 km široký na ploše 175 km. Ve svrchním karbonu rozlišujeme dvě základní souvrství: žacléřské a odolovské.\n\nSpodní perm je zastoupen chvalečským souvrstvím, které se dělí na vernéřovské a bečkovské vrstvy. Rybníčkovskou sloj těžil Důl Novátor.\n\nUhlí ve východočeském uhelném revíru bylo těženo už během kolonizačního období. Doložené písemné zprávy uvádějí nálezy černého uhlí z konce 16. století na výchozech slojí. V žacléřské oblasti v roce 1570, ve svatoňovické oblasti v roce 1590 a v radvanické v roce 1840, doly v této oblasti patří mezi nejstarší v České republice. Hlavní rozvoj těžby černého uhlí nastal až koncem 18. století, kdy byl zvýšený odběr paliva pro potřeby rozvíjejícího se průmyslu, a s rozvojem železniční dopravy. V roce 1820 připadalo na Žacléřsku padesát procent těžby na vrchnostenské doly, na Svatoňovicku 70 procent. Mezi významné těžaře patřili Schaumburgové z Lippe, (Svatoňovicko), baron Silberstein, Müllerovo těžařstvo, Mangerovy doly atd. V roce 1896 kopil Západočeský báňský akciový spolek (ZBAS, Westböhmischer Bergbau Aktien Verein) bývalé Silbersteinovy doly a v roce 1898 Müllerovy doly. Na Svatoňovicku se doly koncentrovaly pod Svatoňovickou báňskou společnost (SBS). Po ukončení druhé světové války jsou společnosti ZBAS a SBS znárodněny a 1. ledna 1946 začleněny do národního podniku Východočeské uhelné doly (VUD) se sídlem v Trunově. VUD se členil na závody Důl Jan Šverma (Žacléřsko), Důl Zdeněk Nejedlý (Svatoňovicko) a Důl Kateřina, později Stachanov, (Radvanicko). Důl Kateřina byl od roku 1952 pod správou Jáchymovských dolů, které zde těžily uranovou rudu, pod VUD byl začleněn v roce 1957. Těžba černého uhlí v žacléřsko-oslavanském revíru byla ukončena na Dole Zdeněk Nejedlý v roce 1990, na Dole Stachanov (Kateřina) v roce 1994, na Dole Jan Šverma v roce 1992. Za období 400 let bylo v východočeském revíru vytěženo asi 62 milionů tun černého uhlí, z toho na Žacléřsku asi 27 milionů tun, Svatoňovicku 22,3 milionu tun a na Radvanicku asi 13 milionu tun. \n\nChlupáč, I., Štorch, P. (eds.) Regionálně geologické dělení Českého masívu na území České republiky. Časopis Mineralogie Geologie, 37, 4, 258-275. Praha, 1992\n"}
{"id": "1219260", "url": "https://cs.wikipedia.org/wiki?curid=1219260", "title": "Sedlický potok", "text": "Sedlický potok\n\nNázev Sedlický potok má více vodních toků:\n\n"}
{"id": "1219261", "url": "https://cs.wikipedia.org/wiki?curid=1219261", "title": "Silnice II/305", "text": "Silnice II/305\n\nSilnice II/305 je silnice druhé třídy v Královéhradeckém a Pardubickém kraji. Spojuje Týniště nad Orlicí a Skuteč.\n\nCelková délka silnice je 38 km.\n\n"}
{"id": "1219264", "url": "https://cs.wikipedia.org/wiki?curid=1219264", "title": "Fedcupový tým Velké Británie", "text": "Fedcupový tým Velké Británie\n\nFedcupový tým Velké Británie reprezentuje Spojené království v tenisové mezinárodní soutěži Fed Cup. Řídí ho organizace Lawn Tennis Association. Britská reprezentace se účastní soutěže nepřetržitě od prvního ročníku v roce 1963. Čtyřikrát byla poražena ve finále (1967, 1971, 1972, 1981) a dvanáctkrát v semifinále (1963–1966, 1968–1970, 1972, 1974, 1976–1978), v roce 1986 vyhrála turnaj útěchy. Ve Světové skupině nastoupila naposledy v roce 1993. V roce 2016 je tým na 23. místě světového žebříčku a hraje skupinu I euro-africké zóny. V ročníku 2016 Britky vyhrály základní skupinu před Gruzií a Jihoafrickou republikou, v rozhodujícím zápase o postup do Světové skupiny pak podlehly Belgii.\n\nPředchůdcem Fed Cupu a první soutěží národních družstev v ženském tenise byl Wightman Cup, vzájemné utkání reprezentačních týmů USA a Velké Británie (hrálo se v něm sedm zápasů, pět dvouher a dvě čtyřhry), konané v letech 1923 až 1989. Britky vyhrály desetkrát: 1924, 1925, 1928, 1930, 1958, 1960, 1968, 1974, 1975 a 1978.\n\n\n"}
{"id": "1219265", "url": "https://cs.wikipedia.org/wiki?curid=1219265", "title": "Zabalkánské kotliny", "text": "Zabalkánské kotliny\n\nZabalkánské kotliny ( \"Задбалкански котловини\") je několik kotlin ve středním Bulharsku ležících mezi Starou planinou na severu a Srednou gorou na jihu. Lze nalézt i bulharský název \"Подбалкански полета\" (Podbalkánská pole).\n\nAdministrativně spadají do sedmi oblastí: Sofijské, Sofie, Pazardžické, Plovdivské, Starozagorské, Slivenské a Burgaské.\n\nZabalkánské kotliny se rozkládají rovnoběžně mezi Starou planinou na severu a Srednou gorou na jihu. Táhnou se západovýchodním směrem středem Bulharska od hranic se Srbskem k Burgaské nížině u Černého moře. Pro rovinatý reliéf jejich dna jsou kotliny také nazývány pole.\n\nZ analýzy morfologických rysů Zabalkánských kotlin (různé výšky, nestejnorodá orografická uzavřenost, jakož i některé jiné znaky morfologického a fyzikálně-zeměpisného charakteru) vyplývá rozdělení kotlin na dvě podoblasti:\n\n\nDna západních kotlin se nacházejí v nadmořské výšce mezi 540 a 800 metry a východních mezi 80 a 400 metry.\n\nPřirozenou hranici Zabalkánských kotlin představují nižší partie jižních svahů Staré planiny a severních svahů Sredné gory. Orografickou uzavřenost a izolovanost jednotlivých kotlin doplňují kromě toho příčné hřbety mezi těmito dvěma horskými systémy a přítomnost nízkých sedel a průsmyků tvořících rozvodí.\n\nZápadně od Zabelského hřbetu, tvořícího rozvodí řek Slivniška a Gaberska, se táhne Burelská kotlina a na východ od něho se otevírají elipsovité obrysy Sofijské kotliny. Její rozsáhlé dno je odvodňováno řekou Iskăr a jejími přítoky. Ploché dno kotliny narušují vnitřní pahorky \"Lozenec\", \"Reduta\" a \"Baba\". Na východním okraji Sofijské kotliny ji od malé Saranské kotliny odděluje nízký \"Neguševský hřbet\". Vysoký \"Oporský hřbet\" představuje orografickou hranici mezi Saranskou a Kamarskou kotlinou, která se hřbetem \"Gălăbec\" odděluje od Zlaticko-pirdopské kotliny. Tato kotlina je rozdělena \"Mirkovským prahem\" na menší, západní část a východní, širší a plošší část, která končí vysokým hřebenem hřbetu \"Koznica\".\n\nMezi severojižními příčnými hřbety Koznice a \"Straže\" se rozkládá Karlovská kotlina. Její ploché dno má charakter typického pole. Leží v povodí řeky Strjama a rovinatý povrch dna je narušován oddělenými vyvýšeninami \"Momčini gărbi\" a \"Koňat\" a dalšími. Východněji mezi příčným hřbetem Straža a západními výběžky \"Meždeniku\" a vyvýšeninou \"Jarmuža\" se táhne Kazanlăcká kotlina, která je výrazně podélně protažena a leží v povodí řeky Tundži. Mezi náročnými orografickými konfiguracemi jižních svahů Staré planiny a severními zalesněnými hřebeny Meždeniku je zformována Tvărdická kotlina se svojí východnější a nižší části údolí nazývanou též \"Šipačevská kotlina\". Východně od \"Meždenické soutěsky\" (Межденишки пролом) řeky Tundža se víceméně rovnoběžně táhne Slivenská kotlina. Plochý povrch jejího dna narušuje několik výrazně oddělených vnitřních vyvýšenin, mezi něž patří i pahorky \"Chamambair\" u města Sliven. Východně od Slivenské kotliny se mezi údolním zúžením řeky Močurica a jejím rozvodím s Ajtoskou řekou rozkládá Karnobatská kotlina, jejíž poněkud vyšší západní část se nazývá \"Sungurlarsko pole\". V nejvýchodnější části oblasti se rozprostírá Ajtoská kotlina, nejníže položená ze všech Zabalkánských kotlin.\n\nZákladními morfografickými jednotkami oblasti kromě jednotlivých kotlin jsou horské hřbety, které vesměs propojují Starou planinu se Srednou gorou, od západu k východu to jsou — Zabelský hřbet (Забелски рид), Neguševský hřbet (Негушевски рид), Oporský hřbet (Опорски рид), Gălăbec, Koznica, Stražata, Meždenik, Šipačevský hřbet (Шивачевски рид), a vyvýšenina Jarmuža.\n\nMorfotektonický rozvoj Zabalkánských kotlin je neoddělitelně spjat s morfogenetickým vývojem Staré planiny a Sredné gory. Vrásnění jejich svrchně miocénní úrovně v rovnoběžných směrech a formování podélné synklinály představovalo počáteční fázi morfogeneze a předznačení západovýchodního protažení Zabalkánských kotlin. Později ještě silnější vrásnění a patrně i rozsedání pontské denudační úrovně znásobilo negativní vliv posunů v paralelním synklinálním pruhu. A nakonec rozsedání levantské (svrchněpliocénské) denudační úrovně ve směru podélných a příčných zlomů napomohlo stanovení obrysů Zabalkánských kotlin.\n\nKorelativní sedimenty na této významně posunuté denudační úrovni se nacházejí v okrajových částech dna kotlin a jsou zde zastoupeny načervenalými písčitými jíly a sutěmi uloženými v místech dochovaných zbytků starších splachových kuželů. Zachované stopy posunů a rozsedání levantské úrovně o velké amplitudě v okrajových částech Zabalkánských kotlin mají charakter tektonických stupňů. Tyto morfometrické údaje svědčí o denivelaci a významném rozsedání levantské denudační úrovně podél okrajů zlomových ploch a příčných zlomových linií Zabalkánské příkopové propadliny. V některých Zabalkánských kotlinách, zejména v Sofijské kotlině, je na jižním okraji patrná výrazná denivelace a rozsedání levantské denudační úrovně podél morfologicky ohraničené tektonické predispozice. Konečné formování Zabalkánských kotlin proběhlo na začátku čtvrtohor, kdy zesílily protisměrné radiální pohyby provázené významnými zdvihy po jejich okrajích a výlevy na jejich dnech. Tyto pohyby byly morfologicky výrazné především podél zabalkánského hloubkového zlomu, který se stal znovu aktivním. Ten také sehrál významnou roli v morfogenetickém rozvoj Zabalkánských kotlin, nicméně ve vztahu ke Sredné goře a příčným hřbetům byl z hlediska morfologického výrazu zlomů druhotný. Tato základní morfogenetická role zabalkánského zlomu je důvodem, proč je možno považovat Zlatickou kotlinu za jednostrannou příkopovou propadlinu. Ovšem většina ostatních Zabalkánských kotlin nese znaky typických oboustranných propadlin, přestože jejich příčný profil je zřetelně asymetrický. Zabalkánský zlom nejen zdůrazňuje zřetelně morfologický výraz tektonické predispozice svahu Staré planiny, ale i na něm se vyskytující hlubinné výlevy a významné výplně z usazenin.\n\nO nízkém stáří Zabalkánských kotlin svědčí nejen mladé pásy rozsedlých stěn v okrajových částech hor, ale i mladá sedimentární výplň dna kotlin. Projevem následných radiálních pohybů zemské kůry, silně diferencovaných co do směru a intenzity, je mozaikovité podloží bloků Zabalkánských kotlin, přestože je překryto pliocénními a čtvrtohorními usazeninami. Zdejší prostorná a rovná dna kotlin, která mají charakter typických polí, potvrzují svůj tektonický původ a následné zanořování širokého rozsahu. Na dnech kotlin v nivách chybějí vyšší říční terasy, což se vysvětluje zanořováním v celém průběhu čtvrtohor. Současné morfogenetické procesy v Zabalkánských kotlinách jsou zřetelně morfologicky výrazné a zrychlené v pásech úpatní akumulace a podél okrajových nezalesněných stěn na jihu Staré planiny. Přívaly na odtud tekoucích říčkách mají za následek nejen hustou a hlubokou členitost v oblastech neulehlých usazenin, ale také srážky a rozšíření bohatých proluviálních sedimentů na lehce skloněných akumulačních plochách. Urychlené morfogenetické procesy jsou v těchto místech způsobeny vydatnými nárazovými srážkami, které jsou zvláště intenzivní v údolích s občasnými toky a jsou podobné skutečným bahnotokům.\n\nTvorbu klimatu Zabalkánských kotlin výrazně ovlivňuje nejen její negativní morfografický výraz v podélném směru, lokalizace a orografická uzavřenost jednotlivých kotlin, ale i jejich blízké okolí se zřetězenou hranicí Staré planiny a Sredné gory. Tyto vlastnosti reliéfu Zabalkánských kotlin a přilehlých oblastí Staré planiny a Sredné gory mají významný vliv na pohyb a přeměnu vzdušných hmot různého původu, a tak současně ovlivňují kvalitativní a kvantitativní ukazatele klimatických jednotek a charakter počasí v celé oblasti Zabalkánských kotlin. Rozdílná nadmořská výška a nejednotná orografická uzavřenost kotlin vytvářejí podklad pro rozdělení Zabalkánských kotlin podle klimatu na dvě podoblasti — západní (vysokou) s převahou mírně kontinentálních klimatických podmínek a východní (nízkou) s přechodně kontinentálním klimatem.\n\nZabalkánské kotliny se navzájem odlišují v některých klimatických charakteristikách a některé jsou vlastní celé oblasti. Pro ni je typický výrazný srážkový stín podél podhůří Staré planiny, vyznačující se větrem klesajícím z prudkého orografického ohraničení Staré planina k úpatím na dnech kotlin a fénovým jevem pozorovaným podél jižního okraje některých kotlin. Spolu s těmito společnými klimatickými znaky existují rozdíly, které jsou platné pro jednotlivé kotliny. Například v Karnobatské kotlině jsou průměrné lednové teploty nad bodem mrazu a pohybují se mezi 1 a 1,2 °C, průměrná červencová teplota se pohybuje od 22 do 23 °C. Malá nadmořská výška a zejména nevýrazná orografická uzavřenost této kotliny omezují vznik dlouhých a výrazných inverzí — průměrná roční teplotní amplituda je 21,6 °C. Přechodně kontinentální režim je doprovázen jasně projevenou tendencí k vyrovnávání množství sezónních srážek. Minimální průměrný srážkový úhrn v celé oblasti se vysvětluje srážkovým stínem na jižním úpatí pohoří Stará planina. Doba trvání sněhové pokrývky se pohybuje kolem dvou měsíců.\n\nVodní režim řek a velikost specifického odtoku v Zabalkánských kotlinách do značné míry závisí na klimatických podmínkách, režimu a kvantitativních ukazatelích klimatických jednotek, zejména na geologického podkladu, reliéfu a vlastnostech půdy a rostlinného pokryvu. Řeky v Kanobatské kotlině vznikají pod silným vlivem dešťových srážek. Jejich režim je odrazem ročního rozdělení srážek a režimu odpařování. Vodní režim zdejších řek je značně narušen přímou a nepřímou hospodářskou činnosti člověka, především vybudovanými vodními a energetickými stavbami, umělým zavlažováním, odkanalizováním sídel a uspokojováním potřeb průmyslu stejně jako odlesněním narušených oblastí a vysokým podílem obdělávané půdy.\n\nPůdní pokryv v Zabalkánských kotlinách je úzce spjat s ostatními fyzikálně-zeměpisnými komponentami a hospodářskou činností člověka. Rozšíření akumulativních říční materiálů podél velkých řek je doprovázeno výskytem lužní půdy a jejích podtypů. Zdejší nepropojené pliocénní jezerní sedimenty, svrchně křídové andezitové tufy a tufity přiživují jezerné-bažinné stadium dna kotlin a spolu s projevem následných negativních pohybů zemské kůry a vlivem středomořského klimatu představují komplex půdotvorných podmínek pro vznik a rozšíření smonic. Odvodnění a významná členitost geologického podloží spolu s existující suchoodolnou a teplomilnou lesní vegetací (dub, jilm habrolistý a habr východní) provázejí šíření kambizemí (CMx2).. Od nich se odlišují místa s velkým sklonem, kde rozšiřování zemědělské půdy způsobilo projevy plošné a lineární eroze. Kromě toho se v nejnižších partiích dna kotlin nalézají místa s bažinatou a zasolenou půdou, která mají neblahý vliv na místně iracionálně realizované umělé zavlažování.\n\nCharakter vegetace v oblasti Zabalkánských kotlin a její geografické rozložení jsou určeny vlastnostmi půdních a klimatických podmínek a významnými přímými nebo nepřímými zásahy člověka. Nesporné historické údaje svědčí o tom, že v minulosti, v 16. a 17. století byly Zabalkánské kotliny pokryty dobře vyvinutou lesní a travnatou vegetací. Po mnoho staletí souběžně s rozšiřováním rozsahu orné půdy se areál přirozené lesní a travnaté vegetace stále více omezoval. Využití lesních zdrojů pro výrobu dřevěného uhlí je jedním z nejdůležitějších důvodů pro odlesnění a někdy i úplné zničení lesní vegetace v oblasti. Ke všem těmto důvodům je třeba přidat primitivní živočišnou výrobu a nadměrnou pastvu v minulosti. O negativních zásazích člověka do lesní vegetace Zabalkánských kotlin svědčí jednotlivé, plochou malé dubové, jilmové a ořešákové háje. Obvykle lze stopy přirozené vegetace Zabalkánských kotlin pozorovat podél řek. Jsou zastoupeny vlhkomilnými lesními druhy — vrbami, topoly a olšemi a na dochovaných pasekách roste celá řada přírodních bylin. Výše, na vyprahlejších oddělených místech se nalézají jednotlivé nebo seskupené stromy, jako je dub a jilm. Pokud jde o faunu Zabalkánských kotlin, je přechodem mezi Starou planinou a Srednou gorou. Z drobných savců jsou zde široce zastoupeni hlodavci. Častí jsou plazi, obojživelníci a je zde zastoupen pestrý ptačí svět. Rybí fauna zastoupena pro Bulharsko typickými říčními druhy a hmyz je velmi rozmanitý.\n\nV Zabalkánských kotlinách se vyskytují ložiska hnědého uhlí v Sofijské kotlině a měděné rudy v Zlaticko-piropské kotlině. Kazanlăcká kotlina je střediskem pěstování růží — tzv. Růžové údolí.\n\n"}
{"id": "1219266", "url": "https://cs.wikipedia.org/wiki?curid=1219266", "title": "Ludomíra", "text": "Ludomíra\n\nLudomíra je ženské křestní jméno slovanského původu, též znamenající „(jež) lidu přináší mír“. Mužskou obdobou je Ludomír. Podle českého kalendáře má jmeniny 1. srpna.\n\nLuďka, Ludomírka, Mirka\n\n"}
{"id": "1219267", "url": "https://cs.wikipedia.org/wiki?curid=1219267", "title": "Pohyblivé lanoví", "text": "Pohyblivé lanoví\n\nPohyblivé lanoví je součástí takeláže plachetnice, která se používá pro zvedání, spouštění a ovládání plachet – oproti pevnému lanoví, které drží stěžně a jiné části.\n\nTradičně bylo pohyblivé lanoví snadno rozpoznatelné, protože kvůli ohebnosti nebylo pokryto dehtem, a tedy mělo světlejší barvu, než pevné lanoví, které bylo natřeno dehtem na ochranu před vlivy počasí a tedy mělo tmavší nebo dokonce černou barvu.\n"}
{"id": "1219269", "url": "https://cs.wikipedia.org/wiki?curid=1219269", "title": "Hans Daucher", "text": "Hans Daucher\n\nHans Daucher (* 1486, Augsburg – 1538, Stuttgart) byl německý renesanční řezbář, sochař a medailér. Je řazen k Ulmské škole.\nHans pracoval se svým otcem Adolfem Daucherem (c.1460-c.1524), řezbářem a sochařem pocházejícím z Ulmu. Oba měli společnou dílnu v Augsburgu. Hans byl později tak zahrnut zakázkami, že kromě velké dílny v Augsburgu, kde se mimo jiné odlévaly jeho medaile i větší sochy, udržoval i lom, který mu dodával velké bloky mramoru. Na svém pracovním stole často kreslil podle živých nebo pitvaných živočichů, které pak uchovával ve sklepním skladišti naplněném ledem.\n\nHans Daucher byl ženatý se Susannou Spitzmacher a měl s ní tři děti. Zřejmě patřili k anabaptistům a roku 1528 bylo na ilegálním shromáždění v jejich domě zatčeno celkem 88 osob. Někteří byli následně mučeni a vyslýcháni a vůdce shromáždění byl popraven. Několik lidí bylo ocejchováno, jedné ženě byl vyříznut jazyk. Daucherova žena byla těhotná a proto ji ušetřili.\n\nHans nebo Adolf vytvořili velký oltář o váze 370 talentů pro v současnosti (2019) evangelický luteránský kostel sv. Anny v Annaberg-Buchholz v Sasku, který tam byl osazen v roce 1522 ve středu po první postní neděli. Některé kameny byly dovezeny z oblasti Krušných hor, sochy ze solnhofského vápence byly osazeny v konstrukci z deseti druhů italského mramoru. Hans zároveň pracoval samostatně v kapli Fuggerů, kde vytvořil centrální skupinu \"Oplakávání Krista\", putti na mramorové balustrádě a predelu s reliéfy: \"Nesení kříže\", \"Snímání z kříže\", \"Kristus v předpeklí\".\n\nKolem roku 1500 vytvořil Hans Daucher oltář s \"Oplakáváním Krista\" pro kostel Notre-Dame-de-la-Nativité ve francouzském Saverne. V letech 1515-1516 dodal pozdně gotické dekorace pro radnici v Augsburgu. Je mu přisuzována také bronzová Neptunova kašna v Augsburgu.\n\nDaucher proslul jako autor drobných sochařských děl. Jeho kamenné reliéfy jsou tak detailní, že se kvalitou vyrovnají grafickým listům Albrechta Dürera nebo Hanse Burgkmaira.\n\nV článku byly užity údaje z anglické a německé Wikipedie\n\n"}
{"id": "1219270", "url": "https://cs.wikipedia.org/wiki?curid=1219270", "title": "Občina Slovenske Konjice", "text": "Občina Slovenske Konjice\n\nObčina Slovenske Konjice () je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 58 sídel, její rozloha je 97,8 km² a k 1. 1. 2017 zde žilo 14 726 obyvatel. Správním střediskem občiny je město Slovenske Konjice.\n\nObčina se dělí na sídla: Bezina, Blato, Brdo, Breg pri Konjicah, Brezje pri Ločah, Dobrava pri Konjicah, Dobrnež, Draža vas, Gabrovlje, Gabrovnik, Kamna Gora, Klokočovnik, Koble, Kolačno, Konjiška vas, Kraberk, Ličenca, Lipoglav, Loče, Mali Breg, Mlače, Nova vas pri Konjicah, Novo Tepanje, Ostrožno pri Ločah, Penoje, Perovec, Petelinjek pri Ločah, Podob, Podpeč ob Dravinji, Polene, Preloge pri Konjicah, Prežigal, Selski Vrh, Slovenske Konjice, Sojek, Spodnja Pristava, Spodnje Grušovje, Spodnje Laže, Spodnje Preloge, Spodnji Jernej, Stare Slemene, Strtenik, Suhadol, Sveti Jernej, Škalce, Škedenj, Špitalič pri Slovenskih Konjicah, Štajerska vas, Tepanje, Tepanjski Vrh, Tolsti Vrh, Vešenik, Zbelovo, Zbelovska Gora, Zeče, Zgornja Pristava, Zgornje Laže, Žiče\n\nSousedními občinami jsou: Oplotnica na severu, Slovenska Bistrica na severovýchodě, Poljčane na východě, Šmarje pri Jelšah a Šentjur na jihu, Vojnik na západě a Zreče na severozápadě.\n\n\n"}
{"id": "1219271", "url": "https://cs.wikipedia.org/wiki?curid=1219271", "title": "Občina Ribnica na Pohorju", "text": "Občina Ribnica na Pohorju\n\nObčina Ribnica na Pohorju () je jednou z 212 občin ve Slovinsku. Nachází se v Korutanském regionu na území historického Dolního Štýrska. Občinu tvoří 6 sídel, její rozloha je 59,3 km² a k 1. lednu 2017 zde žilo 1 179 obyvatel. Správním střediskem občiny je ves Ribnica na Pohorju.\n\nObčina se dělí na sídla: Hudi Kot, Josipdol, Ribnica na Pohorju, Zgornja Orlica, Zgornji Janževski Vrh, Zgornji Lehen na Pohorju\n\n\n"}
{"id": "1219278", "url": "https://cs.wikipedia.org/wiki?curid=1219278", "title": "Průmyslová revoluce v Česku", "text": "Průmyslová revoluce v Česku\n\nPrůmyslová revoluce byl hospodářský, technologický a také sociální převrat, který se odehrál v Evropě a Severní Americe v 18. a 19. století. V českých zemích se počátky moderního průmyslu dají vysledovat do časů panování císaře Rudolfa II., kdy se začaly spolu se zárodky moderní vědy objevovat i první průmyslové technologie a myšlení. Proces přerušila třicetiletá válka a i po ní ve střední Evropě došlo k jisté prodlevě v navázání na tuto tradici. Počátky průmyslové revoluce zde souvisejí s ideologií merkantilismu a osvícenským absolutismem Marie Terezie a Josefa II. Gründerskou skupinou zde byli zejména šlechtici. První průmysl, který se začal u nás masově rozvíjet, byl textilní. V 18. století byl osamocen. Zlom přišel na začátku 19. století, kdy se české země začaly rychle industrializovat. Do konce 19. století se staly nejprůmyslovější částí tehdejší Rakousko-uherské monarchie.\n\nVýznamnou etapou hospodářského vývoje, v níž dokonce nacházíme zárodky moderního průmyslu, byla vláda habsburského panovníka Rudolfa II. Ten, kromě toho, že přál rozvoji věd a umění, podnítil též rozvoj ekonomický, ač to není tolik známo – bylo to právě za Rudolfovy vlády, kdy v jižních Čechách působil vodohospodář Jakub Krčín z Jelčan. Za podpory rožmberského rodu vybudoval po roce 1584 třeboňskou rybniční soustavu, včetně dnes největšího českého rybníku Rožmberk u Třeboně. Krom toho nechal zbudovat také umělý kanál (tzv. Nová řeka), převádějící vodu z Lužnice do Nežárky. Tím také založil vodohospodářskou tradici v českých zemích, na niž bylo masivně navázáno zejména za tzv. První republiky a za socialismu (systém přehrad a vodních nádrží).\n\nNa Rudolfově dvoře rovněž působil řezač a brusič drahých kamenů Kašpar Lehmann. Byl to právě on, kdo kolem roku 1590 do Čech přinesl techniku řezání horského křišťálu. Ve stejné době navíc čeští skláři začali užívat tzv. roštovou pec, která umožnila lépe pracovat se skelnou surovinou. Obě inovace měly zásadní dopad na rozvoj českého sklářství (jehož kořeny sahají do 13. století), které na konci 17. století poté dospělo k produkci tzv. českého křišťálu.\n\nZa Rudolfovy vlády, roku 1594, byla rovněž zprovozněna první vysoká pec v českých zemích (tzv. pec valonského typu), a to v Králově Dvoře. Brzy následovalo několik vysokých pecí v Krušnohoří. Tím mohla být opuštěna kusová výroba železa v jednoduchých dýmačkách a mohlo se přejít k větší a nepřetržité produkci železa. Výroba železa se nicméně stala dosti nákladnou, takže se počala koncentrovat do rukou feudálů, kteří se tak v českých zemích stávali prvními \"kapitány průmyslu\".\n\nMimořádný přelom v českých hospodářských dějinách značí neúspěšné České stavovské povstání a následující třicetiletá válka. Tyto události změnily zemi po všech stránkách – zabrzdily vědecko-průmyslový rozvoj započatý v rudolfínské éře, proměnily společnost socio-demograficky (odchod části elit, populační propad v důsledku dlouhé války, hladomorů a epidemií) i majetkově (pobělohorské konfiskace, které převedly majetky na katolické rody, často zahraničního původu). Země byla v rámci habsburské říše i Evropy politicky periferizována. Navíc vítězství konzervativních sil v Rakousku způsobilo později zpoždění celé střední Evropy při zavádění hospodářských novinek souvisejících s nástupem kapitalismu, který měl kořeny v západní Evropě (zejména v Británii, Nizozemsku, částečně v některých italských městských státech).\nV českých zemích i v dalších oblastech habsburské monarchie při rozvoji kapitalismu a industriální společnosti hrála významnou roli ideologie merkantilismu. Klíčovými jejími představiteli v Rakousku byli Joachim Becher, Wilhelm von Schröder a také Philip Wilhelm von Hörnigk. Posledně jmenovaný silně ovlivnil i hospodářský vývoj v českých zemích, když roku 1684 vydal spis \"Oesterreicher über alles, wann es nur will\", kde navrhoval novou hospodářskou soustavu habsburského soustátí s tím, že jeho jednotlivé země by se specializovaly na určitou oblast – pro české země doporučil specializaci na textilní průmysl. K ní do jisté míry také došlo, první manufaktury v českých zemích byly skutečně textilní – již v roce vydání Hörnigkovy brožury byla založena ta první, v Soběchlebech u Teplic. Založili ji jezuité a nebyla příliš úspěšná. V 90. letech však začaly vznikat další, například roku 1697 vznikla punčochářská manufaktura v Oseku u Duchcova. Tu založil místní klášter, roku 1707 pak další a ještě významnější (na výrobu tzv. cajku). Typickou pro rozvoj českého textilního průmyslu v této době byla tzv. rozptýlená manufaktura (tkalcovské stavy se nenacházely v jedné budově, do níž by docházeli dělníci, ale v jednotlivých chalupách). Tím si rodící se české dělnictvo zachovávalo venkovský a polozemědělský charakter, což pro něj ostatně bylo typické ještě velmi dlouho. Typické rovněž bylo, že zakladateli manufaktur nebyli měšťané jako na západě, ale církevní kruhy a šlechtici – roku 1715 například založil hrabě Valdštejn manufakturu na jemné sukno v Horním Litvínově. Ta již byla ovšem centralizovaná do jedné budovy a připomínala skutečně továrnu typickou pro éru průmyslové revoluce.\n\nDůležitým aspektem merkantilistické ideologie byla snaha oslabit roli cechů, které byly páteří hospodářství měst ve středověku. Klíčová opatření k oslabení role cechů přišla v listopadu 1731 a v lednu 1739 (tzv. generální cechovní artikule). Cechy začaly plně podléhat státu a jejich regulační role se postupně vytrácela.\n\nNavzdory výše uvedeným merkantilistickým reformám, na konci vlády konzervativního Karla VI. již bylo zaostávání Rakouska za západními zeměmi velmi patrné. Karlovi nástupci Marie Terezie a Josef II. se proto rozhodli k významným hospodářským reformám (tzv. osvícenský absolutismus). Některé novinky, které na západě vznikaly živelně, se osvícenští panovníci snažili nadekretovat \"shora\".\n\nMarie Terezie se soustředila na oslabení tradičních feudálních struktur, zejména na venkově. Šlo zejména o tzv. raabizaci, tedy reformu navrženou a provedenou rakouským ekonomem a dvorním radou Františkem Antonínem Raabem. Šlo o souběžnou poddanskou a pozemkovou reformu, jejímž cílem bylo zefektivnit zemědělskou výrobu a zvýšit porodnost. Ideou bylo rozdělit vrchnostenské statky na raabizovaném panství mezi sedláky, kteří by byli na pozemku v dědičném nájmu, stali by se emfyteuty. Tím by odpadla robota a sedláci by místo ní odváděli vrchnosti peněžité (případně naturální po desetiletém odstupu) dávky. Velkostatky by tak nahradilo mnoho malých statků, jejichž velikost by odpovídala zhruba potřebám jedné rodiny, proto byli tito sedláci často nazýváni familianti. Na panstvích, kde mnoho půdy leželo ladem, byla raabizace spojena s kolonizací, příchodem nových familiantů, kteří byli osvobozeni od roboty a požívali např. dočasných úlev z platby nájmu. Nejprve byla reforma vyzkoušena na zkonfiskovaných panstvích jezuitského řádu v Žirči a v Žacléři (1775). Poté provedena v Čechách na celkem 105 panstvích komorních a ex-jezuitských; ostatním panstvím byla pouze doporučena. Nejvíce byla uplatněna v blízkosti ohnisek selských bouří ve východních Čechách. Po vyzkoušení v Čechách byla raabizace provedena v Dolních Rakousích (1775), na Moravě (1777), ve Štýrsku (1778) a v Haliči (1782). Dvorním dekretem z 10. února 1783 byla nařízena na všech statcích pod dozorem a správou státu. V důsledku raabizace byl výrazně zvýšen počet selských usedlostí, došlo k zvýšení zemědělské výroby i růstu porodnosti. Celkem vzniklo v rámci raabizace v Čechách 128 nových vesnic a na Moravě 117. Reforma ale zavedla nerovnost mezi poddané nájemce půdy, která se projevila při postupném vykupování se z roboty v průběhu 19. století. Raab se však netěšil přízni Josefa II. a jeho reformy byly císařem roku 1790 zastaveny.\n\nDalším významným reformním krokem Marie Terezie byl robotní patent z roku 1775. Robotu patent odstupňoval podle výše kontribuce (pozemkové daně), kterou poddaní platili státu. Marie Terezie patentem reagovala na kritickou neúrodu a následný hladomor v letech 1771-1772 a nevolnické povstání z roku 1775. Patent stanovil délku robotního pracovního dne na 8 hodin v zimě, 12 hodin v létě, včetně přestávky na oběd. Rozdělil poddané do jedenácti tříd podle majetku. Nejnižší robotní povinnost podle tereziánského patentu byla stanovena na 13 dní ročně, nejvyšší byla tři dny týdně. Poddaní se mohli rozhodnout i pro stará pravidla roboty před rokem 1775. Rejstříky ze všech panství byly uchovávány c. k. zemskou správou a byly základem robotní výměry až do roku 1848, kdy byla robota definitivně zrušena. Patent ulevil hlavně sedlákům, jimž robotních povinností ubylo často až o polovinu.\n\nJosef II. v reformách pokračoval. Hospodářsky nejvýznamnějším byl patent o zrušení nevolnictví z roku 1781, který pro české země zrušil bezprostřední osobní závislost poddaných na vrchnosti. Poddaní tak nově získali právo uzavírat manželství bez souhlasu vrchnosti, svobodně se stěhovat, odcházet pracovat i studovat mimo hranice panství. Robotní, naturální a peněžní závazky rolníků vůči feudálním pánům však zůstaly v platnosti až do roku 1848. Vydání patentu mělo značný význam pro hospodářský rozvoj Česka v 19. století. Byl to také jeden z faktorů, který ovlivnil české národní obrození, když zvýšil mobilitu obyvatelstva a umožnil přesun venkovského obyvatelstva (zhusta česky mluvícího) do velkých měst (na konci 18. století silně germanizovaných). Na Slovensku byl podobný patent vydán roku 1785.\n\nRobota byla v českých zemích definitivně zrušena roku 1848. To můžeme považovat za symbolický definitivní konec feudálního hospodářského systému.\n\nTereziánsko-josefínské reformy se ovšem netýkaly jen zemědělství a venkova. Roku 1750 byla ve všech habsburských zemích zavedena jednotná měna (jedna vídeňská marka se rovnala 12 tolarům a 24 zlatým). Roku 1753 pak byla dohodnuta společná měna s Bavorskem, tzv. kolínská marka (někdy nazývána též konvenční měna). Roku 1763 tuto měnu přijalo i Sasko.\n\nRoku 1752 byl vydán nový celní řád pro české země. Odstranil celní poplatky mezi Čechami, Moravou a Slezskem, což bylo progresivní a šlo o tradiční merkantilistický požadavek, nicméně přesně v duchu merkantilistického ideálu ekonomiky uzavřené a vyvážené v jednom státě nový celní řád též zaváděl vysoká cla na dovoz zboží. V představách merkantilisticky orientovaných národohospodářů bylo třeba české výrobce ochránit před dovozem zboží zejména z Pruska. V tomto smyslu zůstal merkantilistou i Josef II., když roku 1784 zakázal dovoz všech zahraničních výrobků, od čehož si sliboval rozvoj domácí průmyslové výroby.\n\nDalším typickým rysem průmyslového vývoje v Rakousku bylo, že to byl stát, kdo inicioval zakládání klíčových institucí, včetně hospodářských komor. V českých zemích to byla roku 1769 Společnost orby a svobodných umění v Království českém, později (1788) přejmenovaná na Vlastenecko-hospodářskou společnost v Praze. Jejím prvním prezidentem byl hrabě František Pachta z Rájova. Měla zpočátku velkostatkářský charakter, ale stále více se soustředila i na šíření techniky – v zemědělství (zejména v té době oblíbené hnojení sádrou), ale i jinde. Důležité též bylo, že iniciovala i rozvoj hospodářských a úřednických škol (významné byly řemeslnické školy, které vznikaly od roku 1835, nejprve na Zbraslavi, později v Krásné Lípě, v Křivoklátě aj.) Další významnou podobnou institucí byla Moravskoslezská společnost k povznesení orby, přírodovědy a vlastivědy v Brně. Typické bylo, že Jednota k povzbuzení průmyslu v Čechách, jež vznikla v další éře, roku 1833, již vznikla \"zezdola\", iniciativou šlechticů podnikajících v průmyslu. Roku 1842 se Jednota otevřela i podnikajícím měšťanům. Roku 1850 začaly vznikat obchodní a živnostenské komory, v českých zemích jich vzniklo 57.\n\nZ tereziánských reforem, které měly – byť nikoli bezprostředně – dopad na hospodářský vývoj nutno zmínit též zavedení povinné školní docházky (od 6 do 12 let) roku 1774. Autory reformy byli Franz Karel Häling a Jan Ignác Felbiger. V Čechách ji organizoval Ferdinand Kindermann. Reforma rychle zvýšila gramotnost v populaci celé monarchie, čímž Rakousko předběhlo i mnoho vyspělejších západních zemí (zejm. například Británii). Mělo to dopady hospodářské – vzdělanější a vzdělavatelnější pracovní síla, politické – organizovanější dělnické hnutí, i kulturně-politické – možnost postavit proces českého národního obrození na nižších a venkovských vrstvách.\n\nI v tereziánsko-josefínské éře se v českých zemích rozvíjel především textilní průmysl. Roku 1763 hrabě Josef Bolza založil bavlnářskou manufakturu v Kosmonosích, jejíž výroba byla propojena s bělidlem, valchou, barvírnou a tiskárnou v Josefově Dole a nakonec i třemi přádelnami na Valdštejnově mnichovohradišťském panství. V tomto \"koncernu\" pracovalo brzy 4000 lidí. Tyto výroby, založené ještě typicky šlechtici, však nakonec získal měšťan Johann Josef Leitenberger, který vlastní podnik založil roku 1770 ve Verneřicích (kartounka) a v Praze (přádelna). Do konce 18. století odkoupil i podniky Bolzovy a Valdštejnovy, v 19. století byl Leitenbergerův podnik největší textilkou u nás, rozmach zažil zejména poté, co roku 1797 jako první textilka v celém Rakousku nakoupil anglické spřádací stroje (strojní výroba začala nejprve v závodě ve Verneřicích u Děčína). Byl to symptom procesu, během nějž ve vývoji průmyslové a kapitalistické společnosti začala i v Rakousku hrát hlavní roli měšťanská třída (jako tomu bylo na západě Evropy). Leitenbergerův vnuk Eduard mimochodem později vynalezl stroj na potiskování tkanin, jemuž se říkalo leitenbergina.\n\nVláda Josefa II. skončila roku 1790. Moci se ujaly mnohem konzervativnější síly, nicméně průmyslový rozvoj to již zastavit nemohlo. Začal proces, jemuž se někdy říká průmyslová revoluce.\n\nV Čechách se začal průmysl více diferencovat a objevila se nová odvětví: roku 1787 byla na Zbraslavi založena první rafinerie třtinového cukru v českých zemích (vídeňskými a pražskými bankéři, konkrétně firmami Johannn Fries & Co. a Karl Anton Ballabene & Schindler). Ve stejném roce vznikl další cukrovar v Novém Dvoře u České Skalice. První řepný cukrovar založil roku 1801 hrabě Rudolf Wrbna v Hořovicích. Ten sice brzy zkrachoval, následovaly ovšem další řepné cukrovary, mimo jiné i díky tzv. kontinentální blokádě za napoleonských válek: Žáky u Čáslavi (1810), Čáslav (1811), Liběchov u Mělníka (1811), Chlumec u Ústí nad Labem (1811). Konec napoleonských válek a obnova importu sice odvětví poškodily, ale od 20. let 19. století začal nový rozkvět: Kostelní Vydří u Dačic (1829), Chudenice u Klatov (1830), Dobrovice u Mladé Boleslavi (1831), Malá Chuchle (1831), Suchdol u Kutné Hory (1832) atp. Ve 30. letech 19. století pak došlo k průlomové inovaci, když podnikatel Karl Weinrich a chemik Friedrich Kodweis vymysleli nový způsob čištění řepné šťávy za pomoci kyseliny sírové, který získal označení \"česká práce\". Cukrovarnictví se stalo rychle významným českým průmyslovým odvětvím. V druhé polovině 19. století ho ovlivnily nové techniky saturace a difuze (zavedena prvně v cukrovaru v Židlochovicích).\n\nRoku 1789 začal v Hájích u Horního Slavkova vyrábět rolník Franz Haberditzl porcelán. Pokusil se vytvořit podnik z podílníků – dalších rolníků – v čemž neuspěl. Ale výroba porcelánu se uchytila – roku 1791 založil v Horním Slavkově první regulérní porcelánku v českých zemích měšťan Johann Georg Paulus. Roku 1792 zde zprovoznili první pec na porcelán. Další porcelánky vznikly brzy v Praze (1791), v Klášterci nad Ohří (1793), v Týnci nad Sázavou (1793) atd.\n\nZačalo se rovněž rozvíjet – jakkoli tradiční – pivovarnictví. Významnou roli v možnosti proměnit pivovarnictví v klasickou průmyslovou výrobu sehrál spis sládka Františka Ondřeje Poupěte, který vydal roku 1794 v Praze (\"Die Kunst des Bierbrauens physichs-chemisch-ökonomisch beschrieben\"). Poupě mj. zavedl v českém pivovarnictví užití teploměru, areometru, odkličování sladu, nový způsob chmelení a další inovace. Roku 1842 byl v Plzni založen měšťanský pivovar (budoucí Prazdroj), jeden z nejúspěšnějších podniků. 5. 10. 1842 v něm sládek Josef Groll uvařil první pivo plzeňského typu na světě. Ve druhé polovině 19. století celé české pivovarnictví ovlivnila nová technika tzv. spodního kvašení, která se stala pro české pivo zcela typickou, ba definiční.\n\nTaké další tradiční obor, sklářství, byl obohacen, když roku 1832 novoborský sklář Friedrich Egermann vymyslel barvení skla tenkou povrchovou vrstvou červené barvy, tzv. červenou lazuru. Kolem roku 1840 mu byl jeho recept ukraden a technika se široce rozšířila.\n\nJiž zavedený textilní průmysl se masivně mechanizoval. Roku 1801 byl v bavlnářském závodě ve Varnsdorfu prvně užit létací člunek. Roku 1805 byl užit v soukenické výrobě v Liberci. To znamenalo technologickou revoluci. Ještě roku 1799 bylo v Čechách 40 000 ručních přadláků bavlny, ve 30. letech 19. století jich bylo již pouze 2000. Roku 1804 byl v brněnské manufaktuře Henricha Friedricha Hopfa a Johanna Gottfrieda Bräunlicha zaveden první spřádací stroj na vlnu u nás. Stroj byl vyroben přímo v Brně irskými mechaniky Johnem Stapletonem a Samuelem Diekym, které brněnští podnikatelé pozvali z Vídně (zajímavostí je, že stroj vyrobili podle nákresů získaných průmyslovou špionáží hraběte Hugo Franz Salm-Reifferscheida a lékárníka Vinzenze Petkeho). Roku 1807 vznikla v Brně první strojní přádelna vlny. Ve Varnsdorfu se zase roku 1803 rozjel strojový potisk tkanin (v kartounce Josefa a Franze Stollových). Centry mechanizovaného vlnařství se stalo Brněnsko (\"moravský Manchester\") a Liberecko, strojová výroba zde byla široce rozšířena zhruba ve 20.-30. letech 19. století. Největším závodem na Liberecku byla přádelna bavlny a vlny v Liberci, kterou roku 1806 založil hrabě Christian Christoph Clam-Gallas, aby ji posléze vlastnil bankovní dům Ballabene a roku 1828 ji odkoupil měšťan Johan Liebieg. Pod jeho vedením se stala největším podnikem na výrobu vlny v celém Rakousku. První strojní tkalcovna bavlny vznikla v Novém Světě u Jablonce nad Nisou roku 1834, v podniku Josefa Herziga, první mechanizovaná přádelna lnu v Mladých Bukách u Trutnova, v továrně Johanna Faltise. Další takové vznikly brzy v Šumperku (1839), Českém Krumlově (1839) a Skuhrově nad Bělou (1840).\n\nRoku 1803 se v českých zemích prvně objevil také parní stroj, tento zásadní vynález a symbol celé průmyslové revoluce. Byl zkonstruován jakožto učební pomůcka profesorem pražské polytechniky Františkem Josefem Gerstnerem. Kovové části stroje byly vyrobeny ve Wrbnových železárnách v Komárově u Hořovic. Ve stejném roce byl v barvírně soukenické manufaktury Johan Georg Berger & Co. ve Stráži nad Nisou použit první parní kotel, který zde sloužil k zahřívání barvící břečky v kádích. Další parní kotel byl ještě téhož roku instalován v bavlnářské manufaktuře Josefa Hanische ve Varnsdorfu. Roku 1810 hrabě Georg Buquoy sestrojil na Červeném Hrádku u Jirkova jednoduchý atmosférický, převážně dřevěný parní stroj. Stroj stále zdokonaloval a roku 1813 ho prvně užil v průmyslu, k čerpání důlních vod ve svém hnědouhelném dole v Otvicích u Jirkova. Další, zdokonalenou verzi Buquoy použil ve své sklárně v Novém Domě u Hory svatého Šebestiána. Použil ho zde k pohonu stoupy. Celkem Buquoy sestrojil pět parních strojů. Nicméně, vývoj v západních zemích ho dosti předběhl a všechny Buquoyvy stroje byly ve své době již zastaralé. Skutečně výkonný parní stroj užil brněnský továrník Christian Wünsch roku 1814 ve své soukenické továrně. Poháněl zde čtyři mykací stroje, tři stroje postřihovací a valchu se šesti kladivy. Konstruktérem byl skotský mechanik John Baildon. Roku 1817 začal další parní stroj pracovat v další brněnské textilní továrně. Podnikatel Johann Heinrich Offermann ho zakoupil ve strojírně Hague&Topham v Londýně. Roku 1823 dorazil moderní parní stroj (výrobek strojírny Friedrich Harkort z Wetteru u Dortmundu) i do Čech, byl instalován v přádelně bavlny Josefa Kittela v Markvarticích u Jablonného. Poháněl zde 36 strojů. Ve 20. a 30. letech začalo parních strojů v továrnách houfně přibývat, roku 1841 jich v českých zemích již pracovalo 156. Veřejnost se s párou seznamovala ale i jinak: roku 1815 mechanik z pražské polytechniky Josef Božek předvedl v Královské oboře v pražské Bubenči parovůz, který sám sestrojil. Ve stejné době podobný vůz sestrojil Božkův konkurent Josef František Brunich, avšak nedostal od úřadů povolení k veřejné produkci. Za dva roky na to Božek podobně předvedl první parní loď, a to u Císařského Mlýna v Bubenči. I v tomto případě šlo o vlastní Božkovu konstrukci. Loď poháněla dvě lopatková kola poháněná parním strojem za pomoci zalomené hřídele. Adjunkt stavebního úřadu v Nižboru u Berouna Václav Mareš v té době sepsal memorandum (své fürstenberské vrchnosti), v němž navrhl široké využití parního stroje – k pohonu lodí na Berounce, k pohonu dmychadel vysokých pecí i k pohonu hamrů a pil.\n\nJiž roku 1807 byla v auersperském chemickém podniku v Kukavci u Chrudimi poprvé v českých zemích vyrobena komorová kyselina sírová. Zařízení na výrobu kyseliny se objevila i v Předlicích u Ústí nad Labem. Tím byly položeny základy chemického průmyslu, který v české hospodářské soustavě hraje významnou roli dodnes. Jak již uvedeno, výroba kyseliny sírové silně ovlivnila cukrovarnictví.\n\nDalším pilířem rodícího se českého průmyslu se rychle stával těžký průmysl. Roku 1821 bylo v českých zemích (ale i celé monarchii) prvně vytaveno železo kamenouhelným koksem, a to v železnárnách hraběte Kašpara Šternberga v Darové u Rokycan. Téhož roku vznikla první česká válcovna v železárnách Vincenze Tlacha a Vincenze Keila v Ondřejovicích u Zlatých hor. Rychle vznikaly i další válcovny: Blansko (1823), Tihava u Hořovic (1823), Ludvíkov u Vrbna pod Pradědem (1827), Šindelová u Kraslic (1830), Vítkovice (1831). Do roku 1841 jich vzniklo šestnáct. Roku 1828 byly založeny velmi důležité železárny ve Vítkovicích, a to olomouckým arcibiskupem arcivévodou Rudolfem (proto se původně jmenovaly Rudolfova huť). Podnik proslul tím, že byl na čele při zavádění technologických novinek. Proto zde také roku 1830 vznikla první pudlovna v českých zemích a roku 1836 první koksová vysoká pec (další tamtéž roku 1838). Nahrazení dřevěného uhlí kamenouhelným koksem a hnědým uhlím bylo typickým rysem nové fáze průmyslové revoluce (někdy se hovoří o druhé či uhelné fázi a upozorňuje se na to, že letech 1834-1849 v českých zemích stoupla těžba uhlí 3,5x). Vítkovické železárny roku 1843 koupil vídeňský bankéř Salomon Mayer Rothschild. Šlo o největší investici slavného rodu Rothschildů v českých zemích.\n\nVe stejné éře má kořeny český strojírenský průmysl. První moderní strojírna vznikla roku 1821 ve Šlapanicích u Brna, jejím zakladatelem byl původně württemberský strojař Heinrich Alexander Luz. Roku 1836 ji přestěhoval do Brna, kde fungovala pod názvem H. A. Luz. Roku 1821 vznikla v Brně další, Bracegirdleova strojírna, čímž byl posílen průmyslový charakter Brna (roku 1872 se obě firmy sloučily a vznikla mohutná První brněnská strojírna). Významné strojírny vznikaly též na Liberecku (1829 v Liberci, 1830 ve Starém Harcově). Průkopníkem pražského strojírenství byl Angličan Joseph Ruston, který roku 1832 v Libni založil továrnu známou jako Rustonka. Rozvoj strojírenství dynamizoval celé hospodářství, neboť stroje se již nemusely dovážet a jejich výroba iniciovala vznik dalších průmyslů u nás.\n\nNovým průmyslovým odvětvím se stalo papírenství, roku 1833 vznikla první papírna v českých zemích v Císařském Mlýně v pražském Bubenči. Založili ji bratři Anton a Wenzel Schallowtzové. Brzy vznikly další papírny: Hostinné (1835), Vrané nad Vltavou (1837), Březiny u Děčína (1838), Horní Kamenice (1840).\n\nOpatrně se začal rozvíjet též domácí finanční sektor. Roku 1825 vznikla první česká spořitelna Spořitelna česká, z iniciativy lékárníka Karla Helly a městského hejtmana Josefa Hocha. Roku 1827 vznikla první česká pojišťovna Česká vzájemná pojišťovna, již založili šlechtici Franz Josef Wrtby a Josef Matthias Thun. Po jejím vzoru brzy vznikla i Moravskoslezská vzájemná pojišťovna.\n\nPo roce 1848 vstoupila evropská civilizace do nové fáze politického vývoje a ruku v ruce s tím šla i nová fáze industriální revoluce. Objevily se nové vynálezy a jemnější technologie, například telegraf. První telegrafní linka u nás, z Vídně do Brna, byla zřízena roku 1846. Nejprve byl telegraf užíván výhradně k úředním účelům. Prvně použit pro soukromou korespondenci byl v českých zemích roku 1850. Do začátku první světové války vzniklo na našem území 1700 telegrafních stanic.\n\nObecně rostla v ekonomice i ve společnosti role komunikace, a tím pádem také pošty. V roce 1850 byly vydány první poštovní známky v Rakousku. Ve stejném roce vznikly poštovní poukázky a o rok později vlaková pošta. Roku 1860 možnost dobírky, rok na to expresní pošta, roku 1865 poštovné dle váhy zásilky, v roce 1869 korespondenční lístky. V polovině 19. století bylo v českých zemích 400 poštovních úřadů, na konci století již 2650.\n\nRoku 1881 bylo v Praze zavedeno první soukromé telefonní vedení. Roku 1883 měli vlastní telefonní síť i v Brně, Liberci a v Plzni. Na začátku války měla pražská telefonní síť asi 10 000 stanic. Na celém českém území jich bylo asi 35 000.\n\nDalší technologickou novinkou, která měnila charakter průmyslové revoluce a také veřejný prostor, byla elektrická energie. Roku 1880 bylo elektrické osvětlení zavedeno v první továrně, v židlochovickém cukrovaru. Brzy následovala Ringhofferka a další provozy. Roku 1888 zavedl jako první město u nás veřejné elektrické osvětlení Jindřichův Hradec. Rok předtím zde vznikla první obecní elektrárna. První velká (\"přespolní\") elektrárna u nás vznikla v pražských Holešovicích roku 1900. Do začátku první světové války elektřina zasahovala zhruba třetinu české populace.\n\nNová fáze rozvoje si vynutila i nové formy a kapacity finančnictví – roku 1869 v Praze vznikla Živnostenská banka, která se stala hlavním centrem českého kapitálu. Roku 1871 byla založena pražská burza.\n\nStále důležitějším se stával chemický průmysl, mezníkem v jeho vývoji bylo zvláště založení Rakouského spolku pro chemickou a metalurgickou výrobu v Ústí nad Labem roku 1857.\n\nS tím, jak se rozvíjela doprava a železnice (viz příslušný oddíl), objevily se i nové šance pro strojírenský průmysl: roku 1852 vznikla na pražském Smíchově továrna Ringhoffer, která začala vyrábět železniční vagóny, nejprve nákladní, od roku 1863 i osobní. V 70. letech Ringhofferka začala vyrábět i městské tramvaje. Dalším významným podnikatelem byl Čeněk Daněk, který svou strojírnu v Praze založil roku 1854, zpočátku vyráběla zejména cukrovarnické stroje. V roce 1872 se spojila s Breitfeldovými podniky (\"Breitfeld & Evans\"). Rok předtím vznikla v Praze První českomoravská továrna na stroje, roku 1896 vynálezce Emil Kolben založil elektrotechnickou firmu Kolben a spol. Tyto čtyři podniky se nakonec spojily a vytvořily strojírenský gigant ČKD (série fúzí skončila až roku 1927). Roku 1900 zde začala výroba lokomotiv.\n\nDva významné podniky se zrodily i na Kladně, roku 1857 Pražská železářská společnost, v roce 1889 Poldina huť, jejímž zakladatelem byl Karl Wittgenstein, otec slavného filozofa Ludwiga Wittgensteina. V Plzni roku 1859 vznikly Valdštejnské strojní závody. O deset let později je převzal český měšťanský podnikatel Emil Škoda, který z nich do konce století učinil strojírenský gigant. Rovněž v Plzni založil svůj závod podnikatel a vynálezce František Křižík (1881). Roku 1884 svůj podnik přestěhoval do Prahy. Sehrál významnou roli při šíření elektřiny v českých zemích. Roku 1889 Filip Porges a August Lederer založili v Brně Královopolskou strojírnu (\"Brünn-Königsfelder Maschinenfabrik Lederer & Porges\").\n\nNa konci století začaly ve strojírenství hrát významnou úlohu automobily. Roku 1897 byl v Kopřivnici, v Kopřivnické továrně na kočáry (založena 1853), vyroben první český automobil se spalovacím motorem značky President, o dva roky později mladoboleslavská továrna Laurin a Klement začala vyrábět motocykly Slavia (vyráběla je do roku 1912, roku 1905 se i v Mladé Boleslavi přeorientovali na automobily a tato linie zvítězila). Do začátku války v českých zemích jezdilo 2500 automobilů a 4000 motocyklů.\n\nPočátky letectví souvisejí se jménem Jana Kašpara, který roku 1910 uskutečnil v Pardubicích první let v letadle vlastní konstrukce.\n\nJan Kříženecký roku 1898 představil první kinematograf v českých zemích. Šlo však o ojedinělý experiment, filmový průmysl se začal rozvíjet až po první světové válce.\n\nV 90. letech český živel v hospodářství českých zemí jasně dominoval. Přehlídkou českého průmyslu a podnikavosti se stala Jubilejní zemská výstava v roce 1891. Němečtí podnikatelé na ni dokonce neměli přístup (součást tahanic kolem tzv. punktací). Podobné výstavy byly v 19. století velmi oblíbené a u nás měly značnou tradici – již roku 1791 se v pražském Klementinu konala průmyslová výstava, a to u příležitosti korunovace Leopolda II. za českého krále (právě k jejímu stému výročí se konala výstava roku 1891). Šlo o první průmyslovou výstavu v Evropě. Roku 1828 se konala další výstava, na níž hrabě Josef Dietrichstein navrhl založení Jednoty k povzbuzení průmyslu v Čechách (vznikla 1833). Další výstavy se konaly v Praze v letech 1829 (první soutěžní), 1831 či 1836.\n\nPodstatné pro ekonomický vývoj druhé poloviny 19. století bylo, že rakouská státní správa začala odvrhovat tradiční ochranářské merkantilistické koncepce: roku 1851 byl vydán nový celní tarif, cla byla snížena zhruba o 70 procent. To rozhýbalo obchodní výměnu. Až do zániku Rakousko-Uherska se diskutovalo o celní unii s Německem, čímž by vznikl obří společný trh. Tato unie však nikdy nevznikla. Takřka volné podnikání zaváděl pak nový živnostenský řád roku 1859 (nikoli náhodou přijatý těsně po propuštění konzervativního ministra vnitra Alexandra Bacha) a navazující obchodní zákoník z roku 1862. Snižování celních bariér a rozvolňování obchodní sféry zastavila až velká hospodářská krize roku 1873. Nejen stát však byl krizí zaskočen. Také poděšení rakouští podnikatelé přestali volnému trhu věřit a zhusta začali vytvářet tzv. kartely. Do konce století jich v Rakousku vzniklo na 60 (prvním byl tzv. kolejnicový kartel z roku 1878). Kartely narušovaly volný trh a činily rakouský kapitalismus málo konkurenčním a flexibilním.\n\nOd 18. století rakouští merkantilisté zdůrazňovaly důležitost infrastruktury pro ekonomický rozvoj, proto začala být v celé habsburské monarchii budována síť silnic s pevným povrchem, v českých zemích zejména od roku 1738, kdy byla zahájena stavba klíčové komunikace spojující Prahu s Vídní. Stavba byla přerušena válkami o rakouské dědictví, ale v druhé polovině století, za panování Marie Terezie a Josefa II., se výstavba sítě silnic znovu rozjela a pokračovala i po celé 19. století. Měla ovšem typicky severo-jižní charakter (spojení Německo-Čechy-Rakousko), což způsobilo později jisté potíže po vzniku Československa roku 1918, kdy bylo třeba dobudovat také komunikace západo-východního směru.\n\nV 19. století začal rozvoj železnice. V roce 1807 učitel na pražské polytechnice František Josef Gerstner vypracoval pro Českou hydrotechnickou společnost projekt koněspřežné železnice z Českých Budějovic do Lince. Šlo o první železniční projekt v Evropě, který se ovšem realizoval až v letech 1827-1836. Gerstner předběhl dobu, ale ne o moc – již roku 1825 začala stavba první železnice u nás, koněspřežky na trati Praha-Lány. Projekt financovaly zejména podnikatelsky orientovaní šlechtici (Kašpar Šternberk, Eugen Wrbna, Karl Egon Fürstenberg, Karl Clam-Martinitz aj). Až do Prahy však, pro nedostatek financí, dostavěna nebyla. Částečně fungovala od roku 1830, spojovala Kladno s Křivoklátskem a sloužila především pro přepravu vytěženého dřeva. Daleko úspěšnějším projektem byla stavba Severní Ferdinandovy dráhy, která měla parní železnicí spojit Vídeň a Bohumín. Tu již financovala společnost vídeňských bankéřů, mj. i Salomona Mayera Rothschilda, který měl na severu Moravy své zájmy (Vítkovické železárny). Stavba začala roku 1837, první úsek Vídeň-Břeclav začal fungovat roku 1839. Téhož roku byla otevřena odbočka do Brna, roku 1841 do Olomouce a v roce 1847 železnice dorazila až do Bohumína. V roce 1842 začala stavba Severní státní dráhy na trase Olomouc-Praha. Jak název napovídal, stavbu tentokrát platil stát, výstavbou byla pověřena firma bratří Kleinů. Celá trasa byla zprovozněna již roku 1845. O dvě léta později bylo dokončeno napojení na Severní Ferdinandovu dráhu a Praha tak byla spojena s Vídní. Další trasy následovaly velmi rychle: 1851 Praha-Podmokly, 1863 Praha-Plzeň-Brod nad Lesy, 1868 České Budějovice-Plzeň, 1870 Brno-Vyškov-Olomouc-Šternberk/Přerov, 1871 Praha-Cmunt, 1871 Ústí nad Labem-Teplice, 1872 Bakov nad Jizerou-Rumburk, 1872 Buštěhradská dráha, 1872 Plzeň-Cheb, 1872 Znojmo-Jihlava-Havlíčkův Brod-Pardubice, 1874 Nymburk-Děčín, 1874 Praha-Duchcov, 1875 Pardubice-Turnov-Liberec.\n\nRoku 1841 byl v pražském Karlíně spuštěn na vodu první český kolesový parník \"Bohemia\". Konstruktéry byli Angličané John Andrews a Joseph John Ruston, stavbu platil podnikatel Vojtěch Lanna. První regulérní plavbu parník vykonal na trase Karlín-Obříství u Neratovic-Drážďany. Pravidelná paroplavba na Vltavě vznikla roku 1865, nejprve na trase Praha-Štěchovice.\n\nRoku 1908 byla zavedena první meziměstská autobusová linka v českých zemích i celé monarchii – vedla mezi Pardubicemi a Bohdančí. Do začátku první světové války vzniklo takových linek v českých zemích 20.\n\nSystémy městské hromadné dopravy se začaly rozvíjet od 60. let 19. století – koněspřežná tramvaj v Brně byla zavedena již roku 1869, v roce 1875 pak v Praze. První parní tramvaj mělo také Brno, do provozu zde byla uvedena roku 1884. Prvenství při zavádění elektrických tramvají si zajistily Teplice, kde elektřinou poháněná tramvaj vyjela na trať roku 1895. Rok poté se přidala Praha (zde již od roku 1891 fungovala převážně předváděcí Křižíkova elektrická dráha na Letné), roku 1897 Liberec, v roce 1899 Olomouc, Plzeň a Ústí nad Labem, 1900 Brno a Jablonec nad Nisou, 1901 Most a Litvínov a Ostrava, 1902 Mariánské Lázně, 1905 Opava, 1909 České Budějovice a Jihlava, 1911 Těšín a 1916 Bohumín.\n\n"}
{"id": "1219280", "url": "https://cs.wikipedia.org/wiki?curid=1219280", "title": "Southern Hockey League", "text": "Southern Hockey League\n\nSouthern Hockey League (SHL) (česky: Jižní hokejová liga) byla americká profesionální liga v letech 1973–1977. Ve stejném roce byla založena sousední liga North American Hockey League (česky: Východní americká hokejová liga). V rozpětí jednoho týdne v lednu 1977 zůstali v soutěži pouze tři mužstva. 31. ledna 1977 ukončila liga provoz.\n\n\n\n"}
{"id": "1219282", "url": "https://cs.wikipedia.org/wiki?curid=1219282", "title": "Johann Kusser st.", "text": "Johann Kusser st.\n\nJán Kusser st., také Johann Kusser, (1626 Bratislava – 1696 Stuttgart) byl slovenský evangelický kantor, varhaník a hudební skladatel.\n\nPůsobil v Bratislavě jako evangelický kantor v letech 1659–1674. V době protireformace se obával perzekuce evangelíků a proto se roku 1674 vystěhoval do Stuttgartu. Ve Stuttgartu působil jako varhaník.\n\nJeho syn Johann Sigismund Kusser (1660–1727) se stal rovněž hudebním skladatelem. Působil v Německu, Francii a v Irsku.\n\nJe autorem řady církevních skladeb. Ze skladeb komponovaných v Bratislavě byla roku 1669 sestavena sbírka \"Concertuum sacrorum 4 et 5 vocibus decantandorum opus I continens XII Psalmos et VII Magnificat\".\n\n\n"}
{"id": "1219284", "url": "https://cs.wikipedia.org/wiki?curid=1219284", "title": "Lachen (Bavorsko)", "text": "Lachen (Bavorsko)\n\nLachen je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 472 obyvatel.\n\nSousední obce jsou: Benningen, Hawangen, Ottobeuren, Wolfertschwenden a Woringen.\n\n"}
{"id": "1219286", "url": "https://cs.wikipedia.org/wiki?curid=1219286", "title": "Thomas Röhler", "text": "Thomas Röhler\n\nThomas Röhler (* 30. září 1991, Jena) je německý atlet, který soutěží v hodu oštěpem, olympijský vítěz v této disciplíně z roku 2016.\n\nJeho osobní rekord je 93,90 metrů. V roce 2011 mu jeho výkon 78,20 metrů stačil na sedmou příčku na ME v atletice do 23 let. Reprezentoval Německo na Mistrovství Evropy v atletice 2012 a na Mistrovství světa v atletice 2013.\n\n\n\n"}
{"id": "1219287", "url": "https://cs.wikipedia.org/wiki?curid=1219287", "title": "Lachen", "text": "Lachen\n\nLachen může být:\n\n"}
{"id": "1219289", "url": "https://cs.wikipedia.org/wiki?curid=1219289", "title": "Valentine's Day (píseň, David Bowie)", "text": "Valentine's Day (píseň, David Bowie)\n\n„Valentine's Day“ je píseň anglického hudebníka Davida Bowieho. Poprvé vyšla na jeho čtyřiadvacátém albu \"The Next Day\" v březnu roku 2013. Dne 19. srpna 2013 vyšla také jako singl, na jehož B-straně byla píseň „Plan“. Autorem písně je sám Bowie, produkoval ji spolu se svým dlouholetým spolupracovníkem Tonym Viscontim. Kromě Bowieho, který zpívá a hraje na elektrickou kytaru, hráli v původní verzi také Earl Slick (akustická kytara), Tony Visconti (baskytara) a Sterling Campbell (bicí). K písni byl rovněž natočen videoklip, jehož režiséry byli Indrani a Markus Klinko. Velšský hudebník a skladatel John Cale představil píseň ve vlastním aranžmá při poctě Bowiemu na BBC Proms dne 29. července 2016.\n"}
{"id": "1219290", "url": "https://cs.wikipedia.org/wiki?curid=1219290", "title": "Capmany", "text": "Capmany\n\nCapmany je obec ve španělském autonomním společenství Katalánsko, v provincii Girona.\n\nV roce 2013 zde žilo 608 obyvatel.\n\nSousední obce jsou Agullana, Biure, Cantallops, Darnius, La Jonquera, Masarac a Sant Climent Sescebes.\n\n"}
{"id": "1219296", "url": "https://cs.wikipedia.org/wiki?curid=1219296", "title": "Adam Jakubech", "text": "Adam Jakubech\n\nAdam Jakubech (* 2. ledna 1997) je slovenský fotbalový brankář a mládežnický reprezentant, od července 2017 hráč klubu Lille OSC. Jeho fotbalovým vzorem je španělský brankář Iker Casillas.\n\nJeho otcem je bývalý prvoligový brankář Peter Jakubech.\n\n\nAdam Jakubech fotbalově vyrůstal v Prešově, kde debutoval ve druhé slovenské lize za místní Tatran ve svých 17 letech. V lednu 2015 podepsal smlouvu s prvoligovým klubem FC Spartak Trnava. S týmem se představil v Evropské lize UEFA 2016/17.<br>\nV červenci 2017 přestoupil za cca 1 milion eur do francouzského klubu Lille OSC působícího v Ligue 1.\n\nJakubech byl členem slovenských mládežnických reprezentací U18 a U19. Od roku 2016 figuroval v reprezentaci U21 vedené trenérem Pavlem Hapalem. \nTrenér Pavel Hapal jej zařadil v červnu 2017 do 23členné nominace na Mistrovství Evropy hráčů do 21 let 2017 v Polsku. Na šampionátu byl náhradním brankářem.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3, odchytal druhý poločas).\n\n\n"}
{"id": "1219298", "url": "https://cs.wikipedia.org/wiki?curid=1219298", "title": "Prefektura Karafuto", "text": "Prefektura Karafuto\n\nKarafuto (樺太) nebo také \"Jižní Sachalin\" byla japonská prefektura existující v letech 1907–1945 v jižní části ostrova Sachalin. Měla rozlohu 36 090 km² a žilo v ní okolo 400 000 obyvatel.\n\nJaponský název pro Sachalin \"Karafuto\" pochází z ainského výrazu \"kamuy kar put ya mosir\": „ostrov stvořený Bohem u ústí“ (řeky Amur). Japonci se na ostrově usazovali od 17. století a v roce 1845 ho prohlásili za své území, v roce 1875 byla v Petrohradě uzavřena dohoda o rozdělení sporných území, podle níž Rusové získali Sachalin a Japonci Kurily. Po vítězství v rusko-japonské válce roku 1905 získalo Japonsko Portsmouthským mírem část Sachalinu jižně od 50. rovnoběžky a ostrov Moneron. V roce 1907 bylo toto území vyhlášeno nejsevernější prefekturou Japonska, hlavním městem se stalo Ótomari (Korsakov), o rok později bylo sídlo správy přeneseno do Tojohary (Južno-Sachalinsk). Prefektura byla rozdělena na čtyři podprefektury: Tojohara, Esutoru, Maoka a Šikuka.\n\nEkonomika Karafuta byla založena na těžbě uhlí, ropy a dřeva a lovu kožešinové zvěře. Japonská vláda investovala do budování železnic a vojenských zařízení, obyvatelé Japonského souostroví byli daňovými úlevami lákáni ke stěhování na ostrov a brzy početně převážili nad původní obyvateli, jimiž jsou Ainuové a Nivchové (většina ruských usedlíků se po ztrátě území vystěhovala). Na Karafuto bylo také nuceně přesídleno množství Korejců sloužících jako levná pracovní síla.\n\nPo Nikolajevském incidentu v roce 1920 Japonsko dočasně okupovalo i severní část Sachalinu, kterou roku 1925 předalo zpět pod sovětskou svrchovanost. V roce 1942 bylo Karafuto vyňato z pravomoci ministerstva kolonií a stalo se integrální součástí Japonska. V srpnu 1945 Sověti vypověděli sovětsko-japonský pakt o neútočení a zaútočili na Karafuto, 25. srpna dobyli Tojoharu. Okupační správa zavedla ruské názvy, deportovala japonské funkcionáře do gulagu a zahájila odsun civilního obyvatelstva, pouze část Korejců obdržela sovětské občanství a bylo jim umožněno zůstat. V roce 1949 japonská vláda oficiálně zrušila prefekturu Karafuto. Japonsko se vzdalo nároků na svrchovanost jižní části ostrova v Sanfranciské smlouvě, ale neschválilo ruskou suverenitu nad Sachalinem. Podle japonského oficiálního stanoviska není o příslušnosti Sachalinu ještě rozhodnuto a na japonských mapách je označován jako “Země Nikoho”. \n\n"}
{"id": "1219302", "url": "https://cs.wikipedia.org/wiki?curid=1219302", "title": "Morane-Saulnier T", "text": "Morane-Saulnier T\n\nMorane-Saulnier T byl francouzský bombardér zkonstruovaný roku 1914 a v malých počtech nasazený během první světové války. \n\nJednalo se o rozměrný dvoumotorový dvouplošník konvenční konstrukce, s nestupněnými křídly stejného rozpětí, s mezikřídelním vzpěrovým systémem pětikomorového uspořádání. Zadní část trupu kónického tvaru a rozměrná trojúhelníková kýlovka připomínaly stíhací letouny firmy Morane-Saulnier z téhož období, ve zvětšeném provedení. Tažné motory byly umístěny v aerodynamicky tvarovaných gondolách nesených na vzpěrách mezi křídly. Vrtule byly opatřeny rozměrnými kužely. Podvozek sestával ze dvou hlavních podvozkových noh, z nichž každá nesla dvě kola spojená dlouhou osou, záďové ostruhy, a pomocného kola pod přídí letounu. V trupu byly tři nekryté kokpity tandemového uspořádání, jeden v nose letadla pro předního střelce, následovaný prostory pro pilota a zadního střelce.\n\nAčkoliv letoun byl původně navržen jako bombardér, Francouzská armáda jej v roce 1916 objednala s cílem užívat jej jako doprovodný stroj pro bombardéry či průzkumný letoun. Vojenské označení znělo Morane-Saulnier 25 A.3, kde „A.3“ označuje kategorii třímístných průzkumných strojů pro spolupráci s armádou. Původní zakázka zněla na sto kusů, ale nakonec byl vyroben jen menší počet, než byla objednávka zrušena. Na frontě byl typ nasazen u letek C 4, C 11, C 17, C 30, C 39 a C 47, u nichž doplňoval jejich hlavní výzbroj. Není známo, že by u některé jednotky tvořil její jedinou či hlavní výzbroj.\n\n\nÚdaje podle \"Jane's Fighting Aircraft of World War I\" a \"French Aircraft of the First World War\"\n\n\n\n\n\n"}
{"id": "1219303", "url": "https://cs.wikipedia.org/wiki?curid=1219303", "title": "Morane-Saulnier N", "text": "Morane-Saulnier N\n\nMorane-Saulnier type N, také známý jako Morane-Saulnier N, byl francouzský jednoplošný stíhací letoun užívaný v době první světové války. Byl zkonstruován a vyráběn společností Morane-Saulnier, původně od roku 1914 jako závodní letoun, a od dubna 1915 sloužil v \"Aéronautique Militaire\" pod označením Morane-Saulnier MS.5 C.1. Tvořil také výzbroj čtyř perutí britského \"Royal Flying Corps\", kde byl znám pod jménem „Bullet“ (kulka), a v omezeném počtu byl užíván i 19. leteckým oddílem armádního letectva Ruského impéria.\n\nMorane N byl hornoplošník převážně dřevěné konstrukce, s trupem, nosnými a řídícími plochami potaženými plátnem.\nAčkoliv typ N byl letoun aerodynamicky čistých tvarů, jeho pilotáž byla náročná, vzhledem ke kombinaci tuhosti řízení v příčném směru, které užívalo kroucení křídel namísto křidélek, přílišné citlivosti výškovky a směrového kormidla, a na tehdejší dobu vysoké přistávací rychlosti. \n\nVýzbroj typu N byla tvořena jedním nesynchronizovaným kulometem Hotchkiss ráže 8 mm, střílejícím okruhem vrtule, k jejíž ochraně na ní byly použity ocelové odrazné klíny, stejně jako u typu L. Pozdější odvozené typy I a V užívaly kulomet Vickers ráže 7,7 mm.\n\nAby byla zajištěna aerodynamická jemnost letounu, byla vrtule opatřena rozměrným kuželem, zvaným „\"casserole\"“, který ale způsoboval přehřívání motoru. V průběhu roku 1915 byly vrtulové kužely odstraněny, aniž by se to výrazněji nepříznivě projevilo na výkonech stroje. \n\nBylo postaveno celkem 49 kusů, ale typ brzy zastaral, vzhledem k rychlému vývoji letecké techniky během války. Poté co na frontu začaly přicházet modernější Nieuporty Ni 10 a zejména Ni 11, byl jimi na přelomu let 1915 a 1916 u Francouzského letectva rychle nahrazen. U Royal Flying Corps, které typ nasadilo ve větším počtu, byly poslední zachované kusy staženy z prvolininové služby v říjnu 1916. Letectvo carského Ruska provozovalo jedenáct kusů typu na jihozápadní a rumunské frontě ještě v červenci 1917.\n\nzákladní varianta - jednoplošný stíhací a rychlý průzkumný stroj\nmalý počet s modifikovanými ocasními plochami\nvýkonnější varianta s motorem Le Rhône 9J o výkonu 110hp\nvarianta typu I s delším doletem\n\n\nÚdaje podle \"War Planes of the First World War, Volume Five\"\n\n\n\n\n\n"}
{"id": "1219304", "url": "https://cs.wikipedia.org/wiki?curid=1219304", "title": "Pratt &amp; Whitney R-2180-A", "text": "Pratt &amp; Whitney R-2180-A\n\nPratt & Whitney R-2180 Twin Hornet (series A) byl hvězdicový motor vyvinutý americkou společností Pratt & Whitney v 30. letech 20. století. Měl čtrnáct válců uspořádaných ve dvou hvězdicích po sedmi.\n\nVzduchem chlazený čtyřdobý zážehový dvouhvězdicový čtrnáctiválec s reduktorem, přeplňovaný. Kompresor je odstředivý, jednostupňový, jednorychlostní, s převodem 1÷8 (tj. při 2500 otáčkách klikového hřídele má rotor kompresoru 20 000 ot/min). Průměr rotoru kompresoru je 11 in (279,4 mm). Kompresní poměr 6,60. Rozvod OHV se dvěma ventily na válec. Převod reduktoru 2÷1. Hřídel vrtule s unašečem SAE No.50. Mazání motoru je tlakové oběžné, se suchou klikovou skříní.\n\nVzduchem chlazený čtyřdobý zážehový dvouhvězdicový čtrnáctiválec s reduktorem, přeplňovaný. Kompresor odstředivý, jednostupňový, jednorychlostní, s převodem 1÷7,56. Kompresní poměr 6,60. Převod reduktoru 16÷9. Hřídel vrtule s unašečem SAE No.50. Mazání motoru je tlakové oběžné, se suchou klikovou skříní.\n\nPředepsaným palivem je letecký benzín 100/130 Grade.\n\n\n\n"}
{"id": "1219305", "url": "https://cs.wikipedia.org/wiki?curid=1219305", "title": "CAC CA-15", "text": "CAC CA-15\n\nCAC CA-15, neoficiálně známý také jako CAC Kangaroo (klokan), byl australský stíhací letoun poháněný pístovým motorem navržený u Commonwealth Aircraft Corporation (CAC) v průběhu druhé světové války. Vzhledem k průtahům ve vývoji byl prototyp dokončen až po skončení války, a po provedení letových zkoušek byl projekt zrušen, vzhledem k nástupu výkonnějších proudových letounů.\n\nV průběhu roku 1943 po úspěchu společnosti CAC a jejího šéfkonstruktéra Freda Davida s vývojem nouzového stíhacího letounu Boomerang pro Royal Australian Air Force, firma zahájila vývoj vysoce výkonného stíhače, který by byl použitelný jako záchytný a stroj k doprovodu bombardérů.\n\nAčkoliv CA-15 byl povrchně podobný americkému North American P-51 Mustang, konstrukce firmy CAC nebyla na tomto typu založena, a podstatně se od něj lišila jak rozměry tak plánovanými výkony. Na Davida například učinily dojem výsledky zkoušek ukořistěných Focke-Wulfů Fw 190 a původně plánoval použití hvězdicového motoru namísto řadového, jaký užíval Mustang.\nFaktem je, že vývoj CA-15 byl zbržděn doporučením manažera firmy Lawrence Wacketta aby se společnost soustředila na licenční výrobu Mustangů, a tím se vyhnula nákladům na vývoj vlastního projektu. V pozdějším období projektových prací bylo předpokládáno, že CA-15 svými výkony překoná P-51, a tak jej nahradí.\n\nPůvodní plány předpokládaly použití hvězdicového osmnáctiválce vybaveného turbokompresorem Pratt & Whitney R-2800 o výkonu 1 715 kW. Tento motor ale nebyl dostupný, což vedlo k dalším zdržením ve vývoji, a nakonec bylo rozhodnuto o instalaci řadového motoru Rolls-Royce Griffon Mk.61. Motory určené pro prototyp byly pronajaty od firmy Rolls-Royce. Pro sériovou produkci bylo plánováno vybavení motorů třírychlostním kompresorem.\n\nSe skončením války se tempo vývoje dále zvolnilo, a prototyp pilotovaný zkušebním pilotem CAC Jimem Schofieldem, který také zalétával první v Austrálii vyrobený P-51, poprvé vzlétl až 4. března 1946.\nRoyal Australian Air Force stroji přidělilo sériové číslo \"A62-1001\".\nPodle leteckého historia Darrena Cricka stroj dosáhl ve vodorovném letu rychlosti 721 km/h ve výši 8 046 m.\nLetové zkoušky byly náhle přerušeny když stroj pilotovaný Flt Lt J. A. L. Archerem utrpěl náhlé selhání hydraulického systému (o němž bylo později zjištěno, že bylo zaviněno netěsnící měrkou pro pozemní zkoušky) během příletu na základnu RAAF Point Cook 10. prosince 1946. Jelikož hlavní podvozek byl zpola vysunut a nemohl být ani zasunut, ani zcela vysunut a zajištěn, ačkoliv ostruhové kolečko bylo uzamknuto ve vysunuté poloze, musel chvíli kroužit okolo letiště, aby spotřeboval co nejvíce paliva. Po přistání na zem jako první narazilo ostruhové kolečko, což způsobilo několik menších odskoků během klouzání letadla po letištní ploše, než se do ní zarylo vstupem vzduchu do chladiče. Letoun poté dosedl na břicho, a smykem zastavil, ve značně poškozeném stavu. Po opravách u CAC byl stroj v roce 1948 vrácen ke zkušební jednotce RAAF ARDU. Archer poté údajně 25. května 1948 dosáhl v letu nad Melbourne dosáhl rychlosti 502,2 mph (803 km/h), po vyrovnání ze střemhlavého letu dlouhého 4 000 stop (1 200 m).\n\nV této době však již začalo být zřejmé, že letouny poháněné proudovými motory mají mnohem větší výkonnostní potenciál, a další vývoj CA-15 byl zastaven. Motory byly vráceny společnosti Rolls-Royce a prototyp byl sešrotován v roce 1950.\n\n\nData dle \"Commonwealth CA-15: The 'Kangaroo' Fighter\"\n\n\n\n\n\n"}
{"id": "1219322", "url": "https://cs.wikipedia.org/wiki?curid=1219322", "title": "Varzi", "text": "Varzi\n\nVarzi je italská obec v provincii Pavia v oblasti Lombardie.\n\nV roce 2013 zde žilo 3 383 obyvatel.\n\nObec leží na jihu provincie Pavia u jejích hranic s provincií Alessandria, tedy i u hranic oblastí Lombardie a Piemont. Sousední obce jsou Bagnaria, Fabbrica Curone (AL), Gremiasco (AL), Menconico, Ponte Nizza, Romagnese, Santa Margherita di Staffora, Val di Nizza, Valverde a Zavattarello.\n\nZdroj: \n\n"}
{"id": "1219329", "url": "https://cs.wikipedia.org/wiki?curid=1219329", "title": "Alexandr Medicejský", "text": "Alexandr Medicejský\n\nAlexandr Medicejský (italsky: \"Alessandro de' Medici\", 1511/1512, Florencie – 6. ledna 1537, tamtéž) zvaný il Moro (Maur) byl mezi lety 1531 až do jeho smrti roku 1537 florentský vévoda. Pravděpodobně byl levobočkem papeže Klementa VII., avšak oficiálně byl jeho otcem Lorenzo II. Medicejský. Ačkoliv byl levobočkem, byl posledním členem starší linie Medicejů a prvním vévodou florentským s dědičným titulem.\n\nAlexandr Medicejský se narodil ve Florencii, pravděpodobně v roce 1511 nebo 1512. Většina vrstevníků jej uznávala jako jediného syna Lorenza II. Medicejského (vnuk pověstného Lorenza I., zvaného Nádherný). I přesto ale někteří lidé věřili, že je levobočkem papeže Klementa VII. (synovce Lorenza I.), především kvůli tomu, že se u papeže těšil velké oblibě. Moderní historikové, například Christopher Hibbert, věří, že jeho matkou byla služebná afrického původu, která pracovala v rodině Medicejů a v dokumentech byla uváděna jako \"Simonetta da Collevecchio\". Alexandrova přezdívka \"Maur\" pravděpodobně vznikla právě proto, že jeho matkou byla afričanka.\n\nKdyž císař Karel V. plenil v roce 1527 Řím, musela utéct většina členů rodu Medicejských, včetně Alexandra nebo jeho předchůdce, vévody florentského, Hypolita. Prchnout musel i kardinál Silvio Passerini. Jediným členem, respektive členkou, rodu Medicejů, který musel zůstat ve Florencii, byla Kateřina Medicejská, které bylo osm let. Obyvatelé Florencie se proti vládnoucí rodině bouřili a Kateřina se musela schovávat v klášterech, odkud ji vysvobodilo až léto 1530, kdy se Medicejové ve Florencii znovu dostali k moci a dostali obyvatelstvo pod kontrolu.\n\nPapež Klement se rozhodl předat město pod správu Alexandra a císař Karel k tomu svolil. 5. července 1531 Alexandr dorazil do Florencie, aby se zde stal vévodou a o devět měsíců později získal od Karla V. tento titul dědičně (což měl být také krok k ukončení republiky). Samotná Alexandrova vláda byla poznamenána četnými nepokoji, avšak jeho nepřátelé, z větší části emigranté, ho označovali jako zkaženého a krutého vládce. Z jeho vlády se až do současnosti dochovala pouze pevnost Fortezza da Basso. Roku 1535 si rada na Alexandrovu vládu stěžovala a přála si své pohoršení dát najevo i císaři Karlovi. K tomuto účelu vybrali Hypolita, který měl původně být florentským vévodou, než bylo město předáno Alexandrovi. Ten ale zemřel na cestě, pravděpodobně byl na objednávku otráven Alexandrem. Císař se tak o Alexandrově krutovládě nikdy nedozvěděl a dále ho podporoval jako odpůrce republiky. Roku 1536 se Karel dokonce rozhodl Alexandra oženit se svojí nemanželskou dcerou Markétou.\n\nMarkéta Alexandra příliš neoslovila a on se dále věnoval své milence, jíž byla Taddea Malaspina, matka všech Alexandrových dětí. Alexandr s Markétou žádné děti neměl, avšak Taddea mu porodila tři děti – dcery Julii a Porzii a syna Julia.\n\nV roce 1537 byl Alexandr Medicejský zavražděn svým vzdáleným příbuzným Lorenzinem, zvaným \"Lorenzaccio\" (zlý Lorenzo). Vražda se odehrála 6. ledna 1537, kdy bylo Alexandrovi asi šestadvacet let. Lorenzino nalákal Alexandra na svoji mladší sestru, půvabnou vdovu Laudomii. Když byla vražda odhalena, úředníci se báli vzpour lidu po tom, co by se dozvěděl o tyranově vraždě. Proto byla Alexandrova mrtvola skryta do koberce a v utajení odnesena na hřbitov San Lorenz, kde byl spěšně pohřben. Lorenzino se k vraždě přiznal a řekl, že to udělal kvůli republice. Později uprchl do Benátek, kde byl zabit.\n\nAlexandr Medicejský je hlavní postavou tragické opery \"Noc ve Florencii\", která pojednává především o jeho vztahu s Lorenzinem a později o jeho vraždě. Alexandrovo zavraždění popisuje i francouzská divadelní hra \"Lorenzaccio\" od Alfreda de Musset. V literatuře se Alexandr objevuje například v knize \"Žárlivá Kateřina\" od britské spisovatelky Eleanor Alice Burford Hibbert, kde vystupuje jako záporná postava, trýznící malou Kateřinu Medicejskou i jejího bratrance Hypolita (Ippolita).\n"}
{"id": "1219339", "url": "https://cs.wikipedia.org/wiki?curid=1219339", "title": "Goblin (rozcestník)", "text": "Goblin (rozcestník)\n\nGoblin je postava z anglického folklóru, podobná šotkům či skřítkům.\n\nTermín ale může mít i další významy v různých oblastech:\n\n\n"}
{"id": "1219343", "url": "https://cs.wikipedia.org/wiki?curid=1219343", "title": "Kaple svatého Jana Nepomuckého (Valdštejn)", "text": "Kaple svatého Jana Nepomuckého (Valdštejn)\n\nObecní kaple svatého Jana Nepomuckého na hradě Valdštejn je barokní sakrální stavba. Od roku 1964 je kaple spolu s celým hradem Valdštejn chráněna jako kulturní památka.\n\nKaple byla založena roku 1713 hraběnkou Marie Markéta z Valdštejna z odkazu jejího manžela Františka Josefa hraběte z Valdštejna. Původně byla kaple postavena z již zvětralého kamene a došlo k poruše její statiky. Díky tomu musela být znovu postavena v roce 1722. Později ji v roce 1848 musel nechat Alois Lexa z Aehrenthalu opravit a kaple tak získala současnou podobu. Vnitřní výmalba pochází z 19. století. Originální sochy představují jednak patrony Čech a jednak patrony rodu Valdštejnů. Ve 21. století je kaple využívána k varhanním a jiným koncertům. Příležitostně se v ní konají také svatby.\n\nJedná se o osmibokou stavbu se čtvercovým okoseným presbytářem. Je členěna pilastry a nikami uprostřed stěn. Uvnitř jsou plackové klenby z 19. století a honosný triumfální oblouk na sloupech. Oltář je klasicistní a nalézá se na něm socha sv. Jana Křtitele.\n\nZa kaplí je tzv. nový palác. Je to romantická sestava stavení z lomového kamene z let 1830-1840. Místnosti v přízemí jsou vyzdobeny J. Brouskem a K Zappem.\n\n\n"}
{"id": "1219344", "url": "https://cs.wikipedia.org/wiki?curid=1219344", "title": "Nepomuk (loď)", "text": "Nepomuk (loď)\n\nNepomuk je salónní rychloloď, nyní největší loď společnosti Pražské Benátky, používaná od roku 2006 k párty plavbám na Vltavě v Praze. Vyrobena byla roku 1933 pod názvem Rhodania, pod nímž se plavila na Rhoně, a poté pod názvy Ville-de-Strasbourg a Strasbourg sloužila na horním Rýnu. Jméno Nepomuk (podle českého města) nese od roku 1980. Má délku 38,50 metru (do roku 1937 jen 31.40 metru), šířku 5,20 metru, ponor 1,43 metru a obsaditelnost 112 osob. Podle provozovatele je nejstarší osobní lodí v Praze.\n\nLoď byla vyrobená roku 1933 v plavební společnosti Rhodania a.s. Tato společnost vznikla roku 1931 ve francouzském Lyonu a působila na řece Rhoně. Modernizovala zdejší nákladní lodní dopravu zavedením prvních samohybných motorových nákladních lodí s pohonem dieselovými motory (do té doby zde pluly remorkéry a vlečné nákladní čluny). Rozhodujícími muži v této společnosti byli pánové Louis Groschupf, činný v basilejské společnosti Lloyd AG, a lodní konstruktér Adolf Ryniker. „Sociéte Rhodonia Plaisance\" byla založena se spolupodílnictvím basilejské firmy „Basler Rheinschiffahrt AG\", jež podle Rynikerových plánů nechala postavit osobní motorovou loď „Rhodania\" (dnešní loď Nepomuk). Stavbu provedla belgická loděnice Josef Boel a synové (Jos. Boel en zonen) v roce 1933. To potvrzuje i originální výrobní štítek, který se dochoval na soklu kormidelny lodi.\n\nLoď „Rhodania\" byla sesterskou lodí „Rhy-blitz\" ze švýcarské Basileje. Původně měla délku 31,40 m, šířku 4,80 m a původně měla ponor 1,50 m. Pro plavby na velmi silně proudící řece Rhoně byla vystrojena dvěma vrtulemi poháněnými dvěma dieselmotory značky Sulzer o jednotlivém výkonu po 100 KS. Obsaditelnost byla stanovena na 230 cestujících.\n\nPrvní plavbu vykonala na Rhoně dne 12. srpna 1933 z Lyonu do Avignonu. Plavební podnikání na Rhoně však neprovázel úspěch.\nPo sezoně 1936 byla odprodána Basilejské rýnské plavební akciové společnosti (BRAG, později BPG). V roce 1937 prošla v režii BRAG velkou přestavbou, v jejímž rámci byla prodloužena na délku 38,50 m. Byla přestavěna na jednovrtulový pohon a pohonnou jednotkou se stal starší motor Sulzer typ RWK 25, čtyřválcový dvoutakt z roku 1929, jak potvrzuje ražba nalezená na klikové hřídeli. Tento motor loď pohání dodnes. Zapalován je doutnáky. Tento motor původně pocházel z rýnské nákladní lodi „Bern\", na níž byl nahrazen silnějším motorem. Obsaditelnost byla zvýšena na 340 osob. Loď byla přejmenována na „Ville-de-Strasbourg\", později pak bylo jméno zkráceno na „Strasbourg\".\n\nOd roku 1938 byla nasazena na lince z Basileje, respektive ze Štrasburku, k oblíbené výletní restauraci „Altenheimer Hof\" položené nedaleko Štrasburku proti proudu Rýna. Linka byla obchodně úspěšná, avšak počátkem 2. světové války musel být provoz kvůli nepřátelským výpadům Němců proti Švýcarům zastaven a loď se vrátila do domovského přístavu Basel. Oblíbený restaurant „Altenheimer Hof\" byl v průběhu války natolik poškozen, že jeho obnova nebyla finančně únosná a lodní linka tedy nebyla obnovena. Loď byla proto společně se sesterskou „Rhy-blitz\" v provozu jen v okolí Basileje.\nV roce 1980 ji pod jménem \"Strasbourgh\" odkoupil prostřednictvím společnosti Personenschiffahrt Sasbach rejdař Hans Jürgen Woditsch, který ji přemístil do Sasbachu, který leží na pravé, německé straně horního Rýna, proti hranici Švýcarska a Francie. J. H. Woditsch přejmenoval loď na „Nepomuk\".\n\nJ. H. Woditsch loď čile využíval. Zachované dobové fotografie napovídají, že ji pečlivě udržoval (střední otevřený nástupní prostor zakrýval příležitostně plachtou). J. H. Woditsch loď v roce 1993 prodal loď i celou firmu rejdaři Manfredovi Kunze.\n\n29. prosince 2001 byl lodní veterán odprodán firmě I.S.D. (Immobilien Schiffe Dienstleistungen) GmGH na dolní Rýn, resp. do Düsseldorfu. Tam sloužila jako restaurace a k pořádání různých párty. Pro tento účel byla její nosnost snížena na pouhých 50 osob.\n\nV roce 2000 si lodi všiml na internetu Zdeněk Bergman, kde jí nabízel makléř Dietter Hoheisel, pod makléřstvím \"P-Boat Classic\" bez jména. Tehdy loď patřila ještě rejdařství Personenschiffahrt Sasbach, rejdaři Manfredovi Kunze. Ten ji v roce 2001 prodal rejdařství I.S.D. Düsseldorf, rejdař Manfred Bureick za vyšší nabídku, než nabízel Zdeněk Bergman. Zdeněk Bergman byl v pravidelném kontaktu od prvopočátku jeho vlastnictví a mnohokráte se v Düsseldorfu na palubě Nepomuku sešli. Ten loď vzápětí prostřednictvím své První Všeobecné Člunovací Společnosti (dnes Pražských Benátek) roku 2006 zakoupil.\n\nPražské Benátky uvádějí kapacitu lodi 112 míst k sezení uvnitř (72 míst v hlavním salonu a 32 míst v zadním salonu) a 54 míst venku (30 na přední palubě a 24 na zadní palubě). V horním salonu je umístěn bar. Pro firemní večírky a plavby s rautem uvádí provozovatel kapacitu 120 osob, pro prezidentskou nebo ředitelskou plavbu 22 míst k sezení, pro primátorskou plavbu 28 míst k sezení. V technických parametrech uvádí obsaditelnost 112 osob. Loď má domovské přístaviště na Vltavě v Praze.\n\nKapitánem lodi je od roku 2008 Mario Juhas, který stejně jako loď pochází z Belgie. Celý život se plavil po evropských řekách.\n\n\n"}
{"id": "1219346", "url": "https://cs.wikipedia.org/wiki?curid=1219346", "title": "Withanie snodárná", "text": "Withanie snodárná\n\nWithanie snodárná (\"Withania somnifera\") ( Ashwagandha [Ašvaganda]) je vytrvalá, subtropická až tropická rostlina, druh rodu withanie, která bývá po několik tisíciletí využívána v systému v tradičního indického lékařství, v Ájurvédě.\n\nNenáročná rostlina rostoucí na kamenitých, suchých až vyprahlých půdách, od savan až do polopouští. Vyskytuje na teplých, dobře osvětlených místech se na okrajích křovin, podél cest, na lidmi narušených stanovištích. Má široký areál výskytu v subtropech i tropech Evropy, Asie a Afriky. Jen s obtížemi lze určit, ve kterých oblastech je původní. Ještě před počátkem našeho letopočtu, a hlavně následně s nástupem cestování a předávání vědomostí, byla šířena na mnohá území tehdy známých kontinentů.\n\nVytrvalá, stálezelená dřevnatějící bylina nebo keř vysoký 50 až 200 cm. Větve má hustě porostlé hvězdicovitými chlupy, které rostlině dávají našedlou barvu. Jsou porostlé řapíkatými listy s vejčitými či podlouhlými čepelemi, dlouhými 3 až 10 cm a širokými 2 a7 cm. Celokrajné listy s klínovitou bázi jsou na vrcholu špičaté, z lícní strany našedlé a řídce chlupaté a z rubové hustě šedě plstnaté.\n\nŽlutozelené, pětičetné, oboupohlavné květy na krátkých stopkách vytvářejí v počtech čtyři až šest úžlabní svazečky. Srostlý kalich dlouhý je v době květu dlouhý 5 mm a má úzce trojúhelníkovité cípy, žlutozelená, zvonkovitá koruna je o málo větší kalichu a stejně jako kalich je na vnější straně chlupatá, V květu je pět tyčinek se žlutými prašníky. Dvouplodolistový, jednodílný svrchní semeník má jednu čnělku. Plodem je oranžová, lesklá, kulovitá, 5 až 8 mm velká bobule obalená vytrvalým kalichem. Obsahuje světle hnědá semena velká asi 2 mm.\n\nI přes to, že je Ašvaganda tropická rostlina, na pěstování se řadí mezi méně náročné. Vhodná doba na vsazení semen je květen, kdy už nehrozí nízké ranní teploty spojené s ranními mrazíky. Semena rostliny jsou malá a proto se vysejí pouze na povrch zeminy, poté se jemně do půdy zatlačí a nakonec se přikryjí folií. Venku se Ašvaganda nechává od jara do podzimu a v zimě je potřeba přesunout do domácího prostředí, kde přečká chladné počasí. Pokud by se nepřemístila, zahynula by. Rostlina se musí pravidelně hnojit organickým hnojivem tak, aby byla půda stále vlhká.\n\nAšvaganda si získala oblibu díky svému univerzálnímu užití. Má afrodiziakální, antivirové, baktericidní, antioxidační, stimulující a protizánětlivé účinky. Jako afrodiziakum ji mohou užívat ženy i muži. Může být nápomocná při sexuálních poruchách, frigiditě či neplodnosti a zvyšuje chuť na samotný milostný akt. Je označována za velmi spolehlivé přírodní afrodiziakum. Ašvaganda napomáhá lépe překonat stresové vypětí, působí proti stavům úzkosti, depresím a celkovému vyčerpání. Zároveň působí jako mírný stimulant při únavě a napomáhá lepší soustředěnosti, koncentraci a zlepšuje paměť. Její užívání má kladný vliv na funkci mozku, vstřebávání a následné uchování informací. Ašvaganda si vysloužila přezdívku \"bylina mládí\", jelikož zpomaluje stárnutí. Podporuje správnou funkci imunitního systému a celého organismu a vyživuje tkáně, svaly i kosti v těle a tím pádem zabraňuje jejímu rychlému opotřebení. Brání také poklesu vitaminu C, vápníku a libida.\n\nAšvaganda se také ukázala jako vhodný doplněk stravy při prodělávání onkologických onemocnění, protože ochraňuje zdravé buňky před nádorovým bujením. Dále ochraňuje játra a zlepšuje fyzickou i psychickou vitalitu. Má pozitivní vliv také na krev. Snižuje krevní tlak, cholesterol i cukr v krvi a díky vysokému obsahu železa navyšuje i počet krvinek. Ašvaganda je vhodná i pro sportovce, jelikož ochraňuje svalovou hmotu. Při delším užívání napomáhá zmírnit příznaky artritidy.\n\nZ rostliny se využívá malý kořen (5-10 milimetrů), který se rozdrtí. Z takto připraveného kořene se připravuje odvar, kdy se přibližně 3-5 gramů přidají do mléka nebo vody a povaří. Nápoj by měl osvěžit, posílit a pročistit, Kořen má zpočátku sladkou chuť, ale po chvíli se chuť přemění na trpkou. Odvar je možno si dochutit medem nebo cukrem. První účinky se objeví přibližně po měsíci pravidelného užívání. Rostlina však není vhodná pro těhotné a kojící ženy a děti.\n\n"}
{"id": "1219347", "url": "https://cs.wikipedia.org/wiki?curid=1219347", "title": "Silnice II/368", "text": "Silnice II/368\n\nSilnice II/368 je silnice II. třídy, která vede z obce Rovensko do Letovic. Prochází obcemi Štíty, Tatenice, Staré Město, Moravská Třebová a Křenov. Měří 70 km. Prochází 3 kraji a 4 okresy.\n\n\n\n\n\n"}
{"id": "1219349", "url": "https://cs.wikipedia.org/wiki?curid=1219349", "title": "Filip Lesniak", "text": "Filip Lesniak\n\nFilip Lesniak (* 14. května 1996, Košice, Slovensko) je slovenský fotbalový záložník a mládežnický reprezentant, od července 2017 hráč klubu Aalborg BK. \nHraje na postu defenzivního záložníka, ačkoli v mládeži hrál v ofenzivě. Je vnukem slovenského trenéra Jána Kozáka a synem Jána Lesniaka, fotbalového funkcionáře. Odmaturoval v červnu 2014 na Sportovním gymnáziu v Košicích.\n\n\nFilip Lesniak fotbalově vyrůstal v Košicích, kde hrál v mládežnických letech za místní klub MFK Košice. V lednu 2012 odešel ve svých 15 letech jako nadějný hráč do Anglie do týmu Tottenham Hotspur FC. Zde hrál za týmy do 18 a 21 let. V Tottenhamu jej přeškolili z ofenzivního záložníka na defenzivního. V červenci 2014 obdržel od klubu profesionální kontrakt. \n\nV červenci 2016 odešel na půlroční hostování do severočeského klubu FC Slovan Liberec, trenér Jindřich Trpišovský s ním počítal na post před stopery, kde by měl zahajovat rozehrávku, což dříve zastával David Pavelka. V 1. české lize debutoval 31. 7. 2016 v prvním ligovém kole sezóny 2016/17 proti domácímu týmu FK Mladá Boleslav (porážka 0:3, vystřídal na hřišti Milana Baroše a odehrál závěrečných 23 minut). Byl to jeho jediný ligový start za Liberec. Představil se i v Evropské lize UEFA 2016/17 ve 3. předkole 3. srpna 2016 proti rakouskému týmu FC Admira Wacker Mödling (výhra 2:0) a ve 3. kole českého poháru proti FC Písek (výhra 5:1).\nPo podzimní části sezóny 2016/17 mu hostování v Liberci skončilo.\n\nV Premier League (a zároveň v A-týmu Tottenhamu) debutoval pod trenérem Mauriciem Pochettinem 18. května 2017 v utkání proti Leicester City FC, anglickému mistru ze sezóny 2015/16 (Tottenham měl několik hráčů na marodce). Nastoupil na hřiště v 86. minutě a přihrál na gól Harry Kaneovi, Tottenham zvítězil vysoko 6:1. Byl to jeho jediný odehraný zápas v Premier League za Tottenham, čímž se stal 15. Slovákem, který si připsal start v anglické nejvyšší lize. V červnu 2017 jej klub po vypršení smlouvy uvolnil.\n\nLesniak se poté dohodl na tříleté smlouvě s dánským klubem Aalborg BK. Setkal se zde s krajanem Jakubem Sylvestrem.\n\nLesniak byl členem slovenských mládežnických reprezentací U17 a U19. Od roku 2016 figuruje v reprezentaci U21 vedené trenérem Pavlem Hapalem.\n\n\n"}
{"id": "1219351", "url": "https://cs.wikipedia.org/wiki?curid=1219351", "title": "Jakobínský klášter v Toulouse", "text": "Jakobínský klášter v Toulouse\n\nJakobínský klášter v Toulouse (francouzsky \"Couvent des Jacobins de Toulouse\") je významná památka jihofrancouzské gotiky ze 13. století, bývalý dominikánský klášter. (Dominikánům se ve Francii říkalo i jakobíni podle zasvěcení jejich pařížské centrály.) Konvent stojí asi 200 metrů severně od řeky Garonny v historickém centru města Toulouse.\n\nKonvent založili dominikáni v dobách, kdy byli v jižní Francii pověřeni bojem proti katarům a Toulouse se stalo jejich významným centrem. Stavbu klášterního kostela z cihel a pískovce započali v roce 1230. Byl původně zasvěcen Panně Marii, později pak sv. Tomáši Akvinskému, jehož ostatky sem byly v roce 1369 přeneseny z Itálie. Klášter byl zrušen během Francouzské revoluce a několik desetiletí užíván jako kasárna, stáje a skladiště. Brzy však byla rozpoznána mimořádná historická a umělecká hodnota klášterních budov, a proto byl klášterní komplex roku 1865 získán do majetku města. Slouží od té doby kulturním účelům a je volně přístupný.\n\nBývalý kostel svatého Tomáše je převážně cihlová stavba, asi 80 m dlouhá a asi 20 m široká s mohutnou zvonicí vysokou 42 m na severní straně. Na západním štítu jsou tři malé věžičky. Vnitřek je rozdělen osmi štíhlými kamennými sloupy o výšce 22 m na dvě lodi s vysokými vrcholně gotickými okny. Osm polí lodi je zaklenuto žebrovými křížovými klenbami, poslední sloup v presbytáři nese velmi originální jedenácticípou hvězdovou klenbu, tak zvanou \"palmu z Toulouse\". Presbytář je od lodi jen velmi nenápadně oddělen, kolem závěru byl původně věnec kaplí.\n\nČtvercový rajský dvůr s křížovou chodbou přiléhá k severní stěně kostela. Arkády jsou neseny dvojicemi tenkých mramorových sloupků s ozdobnými hlavicemi. Na straně proti kostelu navazuje úzký refektář (jídelna), asi 20 m dlouhý a neobvykle vysoký. Na východní straně je trojlodní kapitulní síň a uprostřed rajského dvora obvyklá studna s kašnou.\n"}
{"id": "1219352", "url": "https://cs.wikipedia.org/wiki?curid=1219352", "title": "Čchü Jou", "text": "Čchü Jou\n\nČchü Jou (, 1341–1427) byl čínský spisovatel působící v říši Ming. Jeho povídková sbírka \"Ťien-teng sin-chua\" (\"Nová vyprávění u zapálené lampy\") získala velkou popularitu v Číně i okolních státech a povýšila povídku s nadpřirozenými prvky v umělecký žánr.\n\nČchü Jou používal zdvořilostní jméno Cung-ťi () a literární pseudonym Cchun-čaj ().\n\nPocházel z Čchien-tchangu (dnes v Chang-čou), narodil se roku 1341. Básnickým talentem se proslavil už v dětství, třináctiletého ho básník Jang Wej-čen vychvaloval jako „seslaného Nebesy“. Vyučoval ve státní škole v Lin-anu (), později byl vedoucím sekretariátu () Ču Sua, knížete z Čou a mladšího bratra mingského císaře Jung-le. Roku 1408 císař potrestal Ču Suovy úředníky za chyby jejich pána a mezi jinými uvěznil i Čchü Joua, odsouzeného k nuceným pracem. Propuštěn byl až po smrti Jung-leho, roku 1425. Poté působil jako učitel, nakrátko zastával i úřední funkci.\n\nMistrně ovládal klasickou čínštinu a byl mimořádně plodným spisovatelem, napsal přes dvacet knih různých žánrů, poezii, eseje, kritiky, biografie i beletrii. Jeho nejvýznamnější dílem je povídková sbírka \"Ťien-teng sin-chua\" (, \"Nová vyprávění u zapálené lampy\"), dokončená roku 1378. Kniha obsahuje dvacet povídek ve čtyřech oddílech a dodatečný oddíl. Formou povídky vycházely z tchangských „rozmanitých příběhů“ \"čchuan-čchi\", některé z povídek zobrazují život a touhy lidí z městského prostředí, a mohly je ovlivnit i příběhy \"chua-pen\" v hovorovém jazyce. V zápletkách využíval tradiční folklórní motivy, příběhy jsou vesměs zasazeny do soudobého prostředí neklidných válečných posledních let říše Jüan. Tématem většiny povídek sbírky je romatická láska hlavních hrdinů, často mezi mužem a ženským duchem. Zřejmě pod vlivem básní Jang Wej-čena se Čchü Jou k lásce a sexu staví dosti liberálně. Příběhy jsou vyprávěny klasickým jazykem, prostým a snadno srozumitelným, i když se autor nezříká ani paralelismu a citací známých básní.\n\nSbírka zprvu kolovala v opisech a – pravděpodobně z obavy z perzekuce kvůli politickému podtextu některých příběhů – vyšla až kolem roku 1400. Rychle získala velkou popularitu a povýšila povídku s nadpřirozenými prvky v umělecký žánr. Podle Čchü Jouova vzoru spisovatel Li Čen napsal \"Pokračování nových příběhů od zapálené lampy\", které si také získaly oblibu. Od roku 1442 obě knihy úřady říše Ming oficiálně zakázaly, kvůli odvádění myslí čtenářů od konfuciánských ctností. Zákaz byl zrušen kolem roku 1466. To už sbírka získala mimořádnou popularitu i v Japonsku, Koreji a Vietnamu, kde definovala žánr povídky, a přetiskovala se bez ohledu na zákaz v Číně, v níž se její popularita udržela nejméně další století.\n\n\"Nová vyprávění u zapálené lampy\" ovlivnila pozdější autory, koncem 16. století se k nim titulem své sbírky \"Mi-teng jin-chua\" přihlásil Šao Ťing-čan a ještě koncem 17. století ovlivnila Pchu Sung-linga. Inspiraci i přímo zápletky od Čchü Joua přebírali i pozdně mingští autoři beletrie v hovorovém jazyce Feng Meng-lung a Ling Meng-čchu.\n"}
{"id": "1219355", "url": "https://cs.wikipedia.org/wiki?curid=1219355", "title": "Gwendolyn Brooksová", "text": "Gwendolyn Brooksová\n\nGwendolyn Brooksová (\"Brooks\", 7. června 1917 Topeka – 3. prosince 2000 Chicago) byla americká spisovatelka. V roce 1950 získala jako první Afroameričanka Pulitzerovu cenu za svou sbírku \"Annie Allen\" z roku 1949 a v roce 1985 byla jmenována poëta laureatus Kongresové knihovny Spojených států amerických, a poëta laureatus Illinoisu byla od roku 1968.\n\nNapsala přes dvacet básnických sbírek, román \"Maud Martha\" a řadu esejů, v kterých se věnovala zejména problémům černošské literatury, problémům chudých a rasismu. Její tvorba zahrnuje i knihy pro děti. Kromě spisovatelské práce pracovala také jako redaktorka a přednášela na univerzitách.\n\nZemřela na rakovinu.\n\n"}
{"id": "1219356", "url": "https://cs.wikipedia.org/wiki?curid=1219356", "title": "Rosnička japonská", "text": "Rosnička japonská\n\nRosnička japonská (\"Hyla japonica\") je žába z čeledi rosničkovití (Hylidae) a rodu rosnička (\"Hyla\"). Druh popsal Albert Günther v roce 1859. I přes nedostatek informací existují patrně dva nebo více poddruhů. Mezinárodní svaz ochrany přírody řadí tento druh mezi málo dotčené.\nRosnička japonská obývá všechny čtyři hlavní ostrovy Japonska, areál jejího rozšíření se dále táhne přes Jižní Koreu, Severní Koreu, Mongolsko, Čínu a jižní Rusko, kde žije především v údolích u řek Amur a Ussuri. Mimo oblastí Bajkalu a Mongolska je v celém svém areálu výskytu druh hojný. K životu dává přednost lesům, a to jak smíšeným, tak listnatým, dále žije například na loukách, v bažinách či na rýžových polích, avšak dovede se přizpůsobit i životu ve městech.\nRosnička japonská je malá žába měřící 30−52 mm, pulci měří 4 až 5 mm. Na prstech tomuto druhu rostou přísavky. Záda jsou zelená a hladká, zatímco břicho světlé a granulované. Po bocích se od hlavy táhnou tmavé pruhy, jenž dále se rozpadají do bodů, případně mohou být úplně nevýrazné. Krk je u samců nahnědlý a zvrásněný (kvůli rezonančnímu měchýřku), samice ho mají hladký a lesklý. Druh se vzhledem podobá rosničce zelené (\"Hyla arborea\"), má však na rozdíl od ní kratší nohy a vlastní skvrnu pod okem.\n\nRosnička japonská se ozývá harmonickými zvuky o frekvenci 1,7 kHz trvajícímu 0,1−0,2 sekund s intervaly 0,2−0,5 sekund, přičemž žáby spolu takto komunikují v noci i ve dne, loví však převážně za soumraku. Potravu tvoří především suchozemští bezobratlí, například pavouci, brouci, dvoukřídlí, blanokřídlí, pojídá rovněž housenky motýlů, naopak vodní živočichy příliš neloví. Mladé žáby pojídají mšice a cikády. Rozmnožování nastává od počátku května do konce července. Rozmnožování probíhá ve stojatých vodách, jako jsou rybníky či louže, oblíbeným místem pro reprodukci jsou rýžová pole. Celkový počet vajíček, která měří v průměru 1,1 do 1,5 mm, činí 340−1500; samice je klade buďto jednotlivě nebo v malých shlucích, o průměrně 7−100 vajíčcích. Pulci se líhnou většinou v létě nebo na podzim a v dospělce se začnou měnit při dosažení velikosti 35 až 45 mm. Pohlavní dospělosti tato žába dosahuje ve 3 až 4 letech života a dožívá se 6−11 let.\n\nPřibližně od září až října do dubna až května tento druh hibernuje; někdy přezimovávají rovněž pulci.\nNebezpečí pro tento druh může představovat ztráta přirozeného prostředí, znečišťování vodních toků a sucho. Díky rozsáhlému areálu výskytu spojeného se stabilní velkou populací a schopností obývat řadu přirozených prostředí je rosnička japonská hodnocena Mezinárodním svazem ochrany přírody jako málo dotčený druh.\n"}
{"id": "1219358", "url": "https://cs.wikipedia.org/wiki?curid=1219358", "title": "Čchü (příjmení)", "text": "Čchü (příjmení)\n\nČchü jsou čínská příjmení \n\nZnámí nositelé příjmení Čchü:\n\n"}
{"id": "1219360", "url": "https://cs.wikipedia.org/wiki?curid=1219360", "title": "Boston Consulting Group", "text": "Boston Consulting Group\n\nBoston Consulting Group (BCG) je mezinárodní poradenská společnost poskytující služby v management a strategy consultingu. V současné době má BCG 85 kanceláří v 48 zemích světa. Mezi klienty BCG patří soukromý, veřejný i neziskový sektor a v současné době její služby využívá více než 2/3 z firem Fortune 500. Magazín Fortune zároveň v roce 2015 zařadil BCG na druhé místo žebříčku nejlepších zaměstnavatelů.\n\nBCG ročně pracuje na tisících projektů z nejrůznějších oblastí od energetiky, průmyslu, telekomunikací a technologického sektoru po vzdělávání a zdravotnictví.\n\nJako příklady projektů pro veřejný sektor z nedávné doby lze úvést například vybudování vysokorychlostní sítě internetu pro Australskou vládu s pokrytím všech obyvatel či transformaci vzdělávacího systému v Indickém svazovém státě Harijána.\n\nV soukromém sektoru řeší BCG nejrůznější strategické výzvy klientů, ať už jde o zavádění nových technologií, vylepšování profitability, slučování firem a akvizice nebo velké investiční projekty.\n\nExperti BCG v průběhu let vyvinuli mnoho manažerských konceptů které se staly součástí základů teorie řízení podniku. Nejslavnějším z nich je tzv. BCG matice.\n\nBCG je pověstná tvrdým výběrovým řízením kterým musí projít uchazeči o zaměstnanání. Typicky každý musí absolvovat kromě psychometrického testu několik kol pohovorů a úspěšnost se pohybuje pod 2%. Kariérní portál „Glassdoor“ v roce 2013 umístil BCG na třetí místo v žebříčku firem s celosvětově nejtvrdším výběrovým řízením.\n\nPražská pobočka BCG díky rychlému růstu přijímá nové zaměstnance celoročně, kdy nábor míří hlavně na nejlepší absolventy zahraničních ale i českých škol prakticky bez ohledu na vystudovaný obor. Studentům nabízí i placené dvouměsíční stáže, které většina z nich absolvuje v létě před posledním rokem vysokoškolského studia.\n\nV BCG funguje skládání týmů pro jednotlivé projekty mezinárodně, projektový tým má typicky 3–7 členů, na jednom projektu pracuje zhruba 2–3 měsíce a jednotliví členové týmu se vrací domů na víkendy. Konzultanti z pražské pobočky řeší zhruba polovinu projektů v České republice a na Slovensku a na druhou polovinu se přidávají do projektových týmů působících jinde po světě, kdy přesné rozdělení záleží na individuální domluvě a preferencích.\n"}
{"id": "1219361", "url": "https://cs.wikipedia.org/wiki?curid=1219361", "title": "Čchü", "text": "Čchü\n\nČchü může znamenat\n\n"}
{"id": "1219369", "url": "https://cs.wikipedia.org/wiki?curid=1219369", "title": "Jan Bosco Sternberg", "text": "Jan Bosco Sternberg\n\nJan Bosco Sternberg (25. listopad 1936 Praha – 14. září 2012) byl příslušník starobylého šlechtického rodu Šternberků a restituent zámku Jemniště. Byl členem řádu Maltézských rytířů.\n\nNarodil se jako pátý syn a osmý z devíti potomků hraběte Jiřího Sternberga (10. prosince 1888 Praha – 27. července 1965 Bruneck) a jeho manželky (sňatek 6. duben 1921 Chotělice) Kunhuty (Kunigundy) Mensdorff-Pouilly (11. leden 1899 – 19. listopad 1989). Jeho starší bratr Zdeněk Sternberg po Sametové revoluci zrestituoval hrad Český Šternberk.\n\nDětství strávil na hradě Český Šternberk. Poté, co byl hrad znárodněn, tam otec Jiří pracoval jako kastelán. Ve svých šestnácti letech se Jan Bosco dostal na zahradnickou mistrovskou školu v Děčíně. Po roce však školu musel opustit a byl poslán na převýchovu do internačního tábora pro děti třídních nepřátel v Osoblaze u Opavy. Onemocněl tam žloutenkou, a proto byl poslán na práci na statky ve Šternově a Čejkovicích, který kdysi Šternberkům patřily a které tehdy spravoval bývalý šternberský správce. Vojnu složil na Slovensku. Poté pracoval u geologického průzkumu u Plzně. Tam se v Křimicích seznámil se svou budoucí ženou a po dvouleté známosti se vzali. Po svatbě bydleli dvacet let v Chodově, Jan Bosco pracoval v povrchovém dole. V roce 1968 emigrovali do Německa, kde se jim také narodil syn Jiří. Po osmi měsících se vrátili. Ke konci komunismu si koupili domek v Klatovech a Jan Bosco pracoval jako závozník ve stavebním podniku.\n\nPo bezdětné tetě Terezii Sternbergové (1905–1982) provdané za Františka Mensdorff-Pouilly (1897–1991) zdědil právo na zámek Jemniště a v roce 1995 ho zrestituoval. V současnosti zámek spravuje jeho syn Jiří Sternberg.\n\nJan Bosco se oženil 4. července 1964 ve Vejprnicích s Leopoldinou Lobkowiczovou (8. prosinec 1943 Plzeň – 2. říjen 2017 Klatovy), dcerou Jaroslava Lobkowicze (18. červen 1910 Zámeček u Plzně – 7. květen 1985 Křimice), 13. knížete z Lobkowicz, vévody roudnického, a jeho manželky (sňatek 11. červenec 1940 Praha) Gabrielly von Korff Schmising-Kerssenbrock (* 29. listopad 1917 Klatovy). Marie Leopoldina nesměla studovat na vysoké škole, proto celý život pracovala jako asistentka hygienické služby. Narodily se jim dvě děti:\n\n\n\n"}
{"id": "1219370", "url": "https://cs.wikipedia.org/wiki?curid=1219370", "title": "Edwin Atherstone", "text": "Edwin Atherstone\n\nEdwin Atherstone (1788-1872) byl anglický romantický spisovatel a básník. Jeho největší dílem je epos v blankversu \"Pád Ninive\" (\"The Fall of Nineveh\"), který se skládá ze třiceti knih a Předzpěvu. Atherstone napsal také epos \"Israel v Egyptě\" (\"Israel in Egypt\") a romány \"Mořští králové v Anglii\" (\"The Sea Kings in England\") a \"Psaní na zdi\" (\"The Handwriting on the Wall\"). \n\n\"Pád Ninive\" vypráví o válce koalice Médů a Babylóňanů proti Assyrianům. Hlavními hrdiny jsou médský kníže Arbaces, babylonský kněz Belesis a asyrský král Sardanapalus (Aššurbanipal).\n\n"}
{"id": "1219371", "url": "https://cs.wikipedia.org/wiki?curid=1219371", "title": "Ropušenka drobná", "text": "Ropušenka drobná\n\nRopušenka drobná (\"Brachycephalus ephippium\") je druh žáby z čeledi ropušenkovití (Brachycephalidae) a rodu ropušenka (\"Brachycephalus\"). Popsal jej Johann Baptist von Spix v roce 1824. Patří mezi nejmenší žáby světa, měří 12,5−19,7 mm. Vyskytuje se v Brazílii. Dle Mezinárodního svazu ochrany přírody se řadí mezi málo dotčené druhy.\nRopušenka drobná má areál rozšíření ve východní a jihovýchodní Brazílii při pobřeží s Atlantským oceánem. K životu dává přednost horským lesům s teplým a vlhkým podnebím, obvykle žije v listoví a nepreferuje otevřená stanoviště. V období sucha se ukrývá mezi větvemi a kládami. Obývá výšky do 1 200 m n. m.\nRopušenka drobná patří mezi nejmenší žáby světa, měří 12,5−19,7 mm. Trup je robustní, končetiny jsou krátké. U mladých jedinců lze nalézt zbytek ocasu. Drobné prsty mají tvar písmene T. Na předních končetinách rostou 4 prsty, na zadních 5, přičemž jeden z nich na každé končetině je nefunkční. Ropušenka drobná nemá zuby. Tento druh má žluté až oranžové zbarvení, zaoblené oči jsou černé. Zářivé barvy upozorňují na to, že je tento druh jedovatý; především v jeho kůži se nachází smrtelný jed tetrodotoxin.\n\nChování ropušenek drobných se mění s obdobím dešťů a obdobím sucha. Není známa velikost teritoria ropušenek drobných. Druh je převážně samotářský, samci jsou vysoce teritoriální převážně během období rozmnožování a své území si náruživě brání před ostatními samci pomocí zvedání těla a zvuky; někdy může dojít i na fyzické střetnutí, kdy se samci často navzájem kopou zadníma nohama. Samice mohou sdílet území s ostatními samicemi. V období rozmnožování, které začíná během období dešťů, samci lákají samice bzučením o frekvenci 3,4 do 5,3 kHz, které trvá 2−6 minut, někdy také zvednutým tělem. Samice pak zavede samce do spadlého listí, kde dojde ke kopulaci. Samec obvykle střídá polohy, aby byla větší šance úspěšného oplodnění. Samice pak naklade až 5 vajíček měřících 5,1 až 5,4 mm do půdy, která zahrabe zadníma nohama. Půdní částice slouží patrně jako maskování a brání vysoušení vajec. Vývoj je přímý, po 64 dnech se vyklubou malé žabičky se zbytkovým ocasem. Není znám věk, kterého se tato žába dožívá; ostatní druhy z této čeledi ve volné přírodě žijí 4−6 let.\n\nPotravu mladých jedinců i dospělců tvoří drobní členovci, především chvostoskoci, ale také larvy hmyzu a roztoči.\n\nNejvětší nebezpečí pro ropušenku drobnou představuje ztráta přirozeného prostředí. Díky většímu areálu rozšíření a patrně velké a stabilní populaci je však Mezinárodním svazem ochrany přírody řazena mezi málo dotčené druhy. Vyskytuje se v řadě chráněných oblastí, doporučen byl monitoring tohoto druhu.\n\n"}
{"id": "1219372", "url": "https://cs.wikipedia.org/wiki?curid=1219372", "title": "Vol", "text": "Vol\n\nVol může znamenat:\n\n\n"}
{"id": "1219374", "url": "https://cs.wikipedia.org/wiki?curid=1219374", "title": "Berliner Pokal", "text": "Berliner Pokal\n\nBerliner Landespokal je německá fotbalová soutěž pro týmy pod Berlínským fotbalovým svazem (Landespokal, regionální pohár). Berlínský fotbalový svaz sdružuje ve svých řadách téměř 138 000 členů registrovaných v 3 352 klubech. Již od roku 1906 pořádá pod různými názvy a s obměňovanými pravidly Berliner Landespokal. Vzhledem k politickému rozdělení Berlína po 2.světové válce se hrál souběžně na území východního Berlína pohár, kterého se nezúčastňovali týmy z 1. ligy tehdejší NDR, ani druholigové celky, ovšem vítěz postupoval do FDGB-Pokalu. Současný formát soutěže se hraje od sjednocení Německa v roce 1992. Hraje se vyřazovacím K.O. systémem, soutěž má osm kol a nehrají zde týmy z nejvyšších dvou německých soutěží. Vítěz postupuje do DFB-Pokalu.\n\n"}
{"id": "1219375", "url": "https://cs.wikipedia.org/wiki?curid=1219375", "title": "Monti Sibillini", "text": "Monti Sibillini\n\nMonti Sibillini je pohoří, horský masiv, v centrální Itálii, v regionech Umbrie a Marche (v provincích Ascoli Piceno, Fermo, Macerata a Perugia). Monti Sibilini leží v Umbrijských Apeninách, respektive Středních Apeninách. Pohoří je tvořeno především vápencem z období mezozoika a kenozoika. Původně byla oblast pod hladinou moře. Většina hor má nadmořskou výšku přes 2 000 m, nejvyšší horou je Monte Vettore (2 476 m). Pro oblast jsou charakteristické trogy a krasové jevy. Pohoří Monti Sibillini je od roku 1993 součástí Národního parku Monti Sibillini.\n"}
{"id": "1219376", "url": "https://cs.wikipedia.org/wiki?curid=1219376", "title": "Tvoje tvář má známý hlas (1. řada)", "text": "Tvoje tvář má známý hlas (1. řada)\n\nPrvní řada zábavní televizní show Tvoje tvář má známý hlas se začala vysílat na TV Nova 26. března 2016 a vítěz byl představen v posledním díle odvysílaném 11. června 2016. V roli moderátora se představil Ondřej Sokol a do řad porotců zasedli Janek Ledecký, Jakub Kohák a Jitka Čadek Čvančarová, ke kterým se každý díl přidal speciální host.\n\nVítězkou první řady se stala Hana Holišová, která celkovou výhru v hodnotě 150 tisíc korun předala nadaci Krtek, jenž pomáhá onkologicky nemocným dětem.\n\nStanice měla připravený také jedenáctý bonusový díl, který ovšem neuvedla. Díl byl později uveden na silvestra se sestřihem z druhé řady.\n\nKaždý ze soutěžících si v každém kole vylosoval jednu známou osobnost, kterou v následujícím týdnu napodobil. Sloužil jim k tomu profesionální tým maskérů, tanečníků a odborníků na zpěv a herectví. Jejich úkolem bylo napodobit ji tak, aby zaujala porotu, která na konci večera rozdala body od 1 až po 8. Soutěžící, který měl za večer nejvíce hlasů, vyhrál a přidělil 25 000,- Kč libovolné charitativní společnosti. V případě remízy rozhodla porota. O vítězi také rozhodovali sami soutěžící, jelikož každý z nich má ještě pět speciálních bodů, které udělil jednomu ze svých kolegů.\n\nBody se průběžně sčítali až do konce devátého kola – semifinále, kdy čtyři účinkující s nejvyššími počty hlasů postoupili do finále. O celkovém vítězi rozhodla porota ve finálovém kole. Vítěz obdržel 150 000,- Kč a předal je libovolné charitě.\n\nModerátorem byl Ondřej Sokol a stálými porotci byli Janek Ledecký, Jakub Kohák a Jitka Čadek Čvančarová. Čtvrtým členem poroty byla vždy nějaká hostující slavná osobnost.\nTým soutěžících se skládal z osmi známých osobností; čtyři ženy a čtyři muži:\nSoutěžícím při přípravách vystoupení pomáhali mentoři:\nV prvním týdnu se proměnili také porotci: \n\nJanek Ledecký jako Mick Jagger s písní „(I Can't Get No) Satisfaction“. \n\nJitka Čvančarová jako Marilyn Monroe s písní „I Wanna be Loved by You“.\n\nJakub Kohák jako Luciano Pavarotti s písní „La Donna e Mobile“.\nV druhém týdnu vystoupil moderátor Ondřej Sokol jako John Travolta.\nV průběhu vystoupení Adama Mišíka se přidal i porotce a původní interpret Janek Ledecký.\nVe finále se představili také zbylí soutěžící, porotci a mentoři: \n\nPoznámky\n"}
{"id": "1219377", "url": "https://cs.wikipedia.org/wiki?curid=1219377", "title": "Dāvis Ikaunieks", "text": "Dāvis Ikaunieks\n\nDāvis Ikaunieks (* 7. ledna 1994, Kuldīga) je lotyšský fotbalový útočník a reprezentant, od června 2018 hráč klubu FK Jablonec. Jeho mladším bratrem je fotbalista Jānis Ikaunieks.\n\nV lotyšské Virslīze debutoval v březnu 2012 v dresu FK Liepājas Metalurgs. V roce 2014 po zániku klubu a vzniku nástupnického týmu FK Liepāja hájil jeho barvy. V roce 2015 vyhrál s týmem ligový titul.\n\nV létě 2016 přišel z FK Liepāja na půlroční hostování s opcí na přestup do moravského mužstva FC Vysočina Jihlava. Představitele klubu zaujal během zápasu lotyšské jedenadvacítky s českým týmem U21 v březnu 2016. Angažmá mu doporučil i krajan Kaspars Gorkšs. V 1. české lize debutoval 30. července 2016 proti FC Viktoria Plzeň a vstřelil jedinou branku svého týmu. Na vítězství to však nestačilo, Viktoria otočila skóre na konečných 1:2. V zimní pauze sezóny 2016/17 se jeho hostování v Jihlavě změnilo v trvalý přestup.\n\nPo konci sezóny 2017/18 Ikaunieks přestoupil do klubu FK Jablonec.\n\nDāvis Ikaunieks působil v mládežnických reprezentacích Lotyšska včetně týmu U21.\n\nV A-mužstvu Lotyšska debutoval 1. 6. 2016 v utkání Baltic Cupu ve městě Liepāja proti reprezentaci Litvy (výhra 2:1).\n\n\n"}
{"id": "1219381", "url": "https://cs.wikipedia.org/wiki?curid=1219381", "title": "Pollino", "text": "Pollino\n\nPollino je horský masiv v jižní části Itálie, na hranicích regionů Basilicata a Kalábrie, v provincích Potenza a Cosenza. V masivu se nachází nejvyšší hora Jižních Apenin Serra Dolcedorme (2 267 m).\nK dalším vrcholům s nadmořskou výškou přes 2 000 m náleží Monte Pollino (2 248 m), \"Serra del Prete\" (2 181 m), \"Serra delle Cia\"vole (2 130 m) a \"Serra di Crispo\" (2 054 m). Od roku 1992 je oblast součástí nejrozlehlejšího italského národního parku Pollino.\n\nPollino vytváří přírodní hranici mezi regiony Basilicatou a Kalábrií. Rozkládá se od Tyrhénského moře na západě k Jónskému moři na východě. Horský masiv je geologicky tvořen vápencem. Zvláště na kalábrijské straně pohoří se nachází řada jeskyní a kaňonů. V pohoří jsou charakteristické příkré skály, jeskyně, doliny a rozsáhlé lesy s buky, jedlemi bělokorými, javory a borovicemi černými. Typické jsou také travinami porostlé náhorní plošiny.\n"}
{"id": "1219382", "url": "https://cs.wikipedia.org/wiki?curid=1219382", "title": "Když mrtví mládnou", "text": "Když mrtví mládnou\n\nKdyž mrtví mládnou je název českého vydání sci-fi románu amerického spisovatele Philipa K. Dicka \"Counter-Clock World\" (něco jako \"Svět pozpátku jdoucích hodin\") z roku 1967. Román vznikl na základě autorovy povídky \"Your Appointment Will Be Yesterday\" z roku 1966. \n\nJde o groteskní příběh plný černého humoru odehrávající se ve světě, ve kterém se následkem bizarního vědeckého experimentu obrátil čas (lidé vstávají z hrobů, mládnou a vracejí se do lůn, ve kterých umírají. Hlavním hrdinou románu je Sebastian Hermes, majitel tzv. Vitaria, podniku, který ožívající vyhledává a prodává je pozůstalým. Podnik je však značně zadlužen.\n\nJednoho dne Hermes zjistí, že těsně před znovuzrozením je významný duchovní vůdce Anarchista Thomas Peak, zakladatel velmi vlivné sekty Udi vycházející z křesťanství a rastafariánství. Sebastian ví, že pokud získá Anarchistovo tělo, může vydělat spoustu peněz. tím, že ukryje jeho tělo, spustí řetězec událostí, ve kterých se \"starorozence\" Anarchistu snaží získat tzv. Knihovna (organizace věnovaná chronologickému vymazávání informací), sekta Udi a Římský syndikát. Knihovna chce Anarchistovo dílo vymazat a obává se, že napíše nové o svých zážitcích po smrti.\n\nKnihovně se podaří Anarchistu unést a rovněž vězní Sebastianovu manželku Lottu. Udité po dohodě se syndikátem vyšlou Sebastiana do Knihovny, aby Anarchistu osvobodil. Ten však uprchne pouze svou ženu a Anarchista je agenty Knihovny zavražděn. Udité obviňují z Anarchistovy smrti Sebastiana a pošlou na něho zabijáky. Zabita je ale Lotta a Stephen se zdrcen toulá krajem.\n\n"}
{"id": "1219383", "url": "https://cs.wikipedia.org/wiki?curid=1219383", "title": "Howard Barker", "text": "Howard Barker\n\nHoward Barker (* 28. června 1946, Camberwell, Londýn) je britský dramatik.\n\nBarker označoval své práce jako \"Divadlo katastrof\". Jeho hry se často zabývají násilím, sexualitou, touhou po moci a otázkami lidské motivace vůbec.\n\nOdmítá rozšířený názor, že publikum by mělo jednoduše na události na jevišti. Pracuje na fragmentaci reakci, nutí každého diváka samostatně zápasit s hrou. \"Musíme překonat nutkání dělat věci jednohlasně\" píše. \"Zpívat společně, společně bručet melodii, to není kolektiv.\" Kde by se ostatní dramatici spokojili s objasněním scény, Barker se snaží vylíčit věc složitěji, nejednoznačně a nestabilně.\n\nBarker tvrdí, že pouze přes tragické znovuzrození lze vrátit na jeviště krásu a poezii. \"Tragédie osvobozuje jazyk od banality\" tvrdí. \"To vrací poezii do řeči.\"\n\nBarker se často obrací pro inspiraci k historickým událostem. Například jeho hra \"Scény z popravy\" se zabývá následky Bitvy u Lepanta (1571) kdy fiktivní umělkyně byla pověřena vytvořením pamětního obrazu benátského vítězství nad Osmanskou flotilou. Hra byla původně napsána pro rozhlasovou stanici Radio 3 v roce 1984, kdy hlavní roli vytvoiřila Glenda Jackson, později byla hra upravena pro divadlo. Krátká hra \"Judith\" čerpá námět z biblického příběhu o Judith, legendární hrdince, která zabila generála Holoferna.\n\nV jiných hrách Barker reaguej na náměty ze slavných literárních děl. \"Brutopia\" je reakcí na Utopii Thomase Mora\". Minna\" je cynické dílo inspirované komedií Gottholda Ephraima Lessinga \"Osvícení\". Ve \"Strýčku Váňovi\" představuje alternativní vizi stejnojmenného Čechovova dramatu. Pro Barkera je Čechov dramatik dobré víry, spisovatel, který nás povzbuzuje, abychom uvažovali sentimentálně o našich vlastních slabostech a idealizovali svou netečnost. Navzdory tomu, že Čechov oslavuje soucit, Barker tvrdí, že jeho hry jsou lživé. V této hře Barker uvádí Čechova do Váňova světa a vyjadřuje jeho opovržení. \"Váňo, strašlivě znám tvou duši.\" říká ruský dramatik, \"Její rozměry jsou ubohé. Je menší než aspirin, který se rozpouští ve sklenici vody...\" Ale Čechov zemře a Váňa najde dost rozhodnosti pro to, aby vykročil mimo hranice světa svého tvůrce.\n\nBarkerovi protagonisté jsou konfliktní, často perverzní a jejich motivace jsou tajemné.\n\nI když ve své vlastní zemi není příliš známý, získal několik cen pro britských dramatiky vedle autorů jako Sarah Kane a David Grieg. Přední herci Ian McDiarmid a Fiona Shaw byli oceněni za své výkony v Barkerových hrách. Řada jeho her byla přeložena do jiných jazyků.\n\nBarker založil v roce 1988 v Británii společnost \"The Wrestling School\", která má uvádět jeho díla v jeho vlastní zemi.\n\nNěkolik jeho her bylo uvedeno na London Fringe od roku 2007, včetně představení, které uvedly jiné společnosti než \"The Wrestling School\", které byly dokonce lépe přijaty kritikou. V roce 2012 byla hra Scenes from An Execution uvedena i v Royal National Theatre, kde hlavní role ztvárnili Fiona Shaw a Tim McInnerny.\n\n\n\n\nBarker byl také autorem několika básnických sbírek (Don't Exaggerate, The Breath of the Crowd, Gary the Thief, Lullabies for the Impatient, The Ascent of Monte Grappa, and The Tortman Diaries), opery (Terrible Mouth with music by Nigel Osborne), text pro \"Flesh and Blood\", dramatickou scénu pro dva zpěváky a orchestr od Sawera Davida, a tři sbírky prací o divadle (Arguments for a Theatre, Death, The One and The Art of Theatre, A Style And Its Origins).\n\n\nBarker se rozvedl v roce 1980 a žije od té doby sám v Brightonu.\n"}
{"id": "1219384", "url": "https://cs.wikipedia.org/wiki?curid=1219384", "title": "Zvonimir Blaić", "text": "Zvonimir Blaić\n\nZvonimir Blaić (* 2. ledna 1991, Šibenik, Socialistická republika Chorvatsko, SFR Jugoslávie) je chorvatský fotbalový obránce, který od léta 2016 působí v klubu FC Vysočina Jihlava. Mimo Chorvatsko působil na klubové úrovni v Bosně a Hercegovině a od roku 2016 v České republice.\nV sezóně 2015/16 se dostal do ideální jedenáctky bosenské Premijer ligy.\n\n\n"}
{"id": "1219391", "url": "https://cs.wikipedia.org/wiki?curid=1219391", "title": "Maj Sjöwallová", "text": "Maj Sjöwallová\n\nMaj Sjöwallová, nepřechýleně Maj Sjöwall (* 25. září 1935 Stockholm) je švédská spisovatelka a překladatelka. Dosáhla světové proslulosti hlavně sérií \"románů o zločinu\". Těchto deset volně navazujících románů z prostředí stockholmské kriminálky napsala společně se svým životním partnerem, kterým byl švédský spisovatel a novinář Per Wahlöö. Jejich osobní i pracovní vztah (nikdy nebyli manželé, jak je někdy mylně uváděno) trval celkem 13 let až do roku 1975, kdy Per Wahlöö v 48 letech zemřel.\n\nHlavní postavou celé série je komisař Martin Beck. Během deseti let, ve kterých romány odehrávají, se z řadového detektiva na oddělení vražd policie ve Stockholmu vypracuje až na jeho šéfa. Případy, kterými se Beck a jeho kolegové zabývají, jsou povětšinou velmi závažné, např. hledání sériového vraha nezletilých dívek v třetím románu \"Muž na balkóně\", nebo postřílení osmi cestujících samopalem v autobuse městské hromadné dopravy ve čtvrté knize \"Noční autobus\". Jak však oba autoři zdůrazňují, nejedná se o klasické detektivky, ale o skutečné romány se snahou o důkladné vykreslení charakterů jednotlivých postav, ať už detektivů, pachatelů ale často i obětí. V neposlední řadě mají knihy i silný sociální podtext. Sjöwallová i Wahlöö byli přesvědčenými marxisty a tento jejich politický postoj je v románech značně patrný v ostré kritice švédské společnosti 60. a 70. let 20. století.\n\nPartneři psali skutečně společně u jednoho stolu, každý jednu kapitolu, které si po napsání vyměnili k vzájemné revizi. Jejich souznění bylo tak hluboké a jejich literární styl tak podobný, že po nějaké době ani sami nedokázali rozeznat, kdo z nich byl autorem které kapitoly.\n\n\n"}
{"id": "1219397", "url": "https://cs.wikipedia.org/wiki?curid=1219397", "title": "Michal Kordula", "text": "Michal Kordula\n\nMichal Kordula (* 11. února 1978 Ratíškovice, Československo) je bývalý český fotbalový záložník, profesionální kariéru ukončil v létě 2013 i vinou předchozího zranění zad v moravském prvoligovém týmu 1. FC Slovácko. Mimo Českou republiku působil na klubové úrovni v Rakousku v klubu FC Kärnten.\nPo skončení kariéry se stal vedoucím mužstva 1. FC Slovácko, později ve stejném klubu i asistentem hlavního trenéra a také hlavním trenérem.\n\n\n"}
{"id": "1219399", "url": "https://cs.wikipedia.org/wiki?curid=1219399", "title": "Pavel Ivanovič Novgorodcev", "text": "Pavel Ivanovič Novgorodcev\n\nPavel Ivanovič Novgrorodcev ( \"Па́вел Ива́нович Новгоро́дцев\", v Bachmutu, Ruské impérium (dnešní Ukrajina) – 23. dubna 1924 v Praze, Československo) byl ruský právník-advokát, filosof, veřejný a politický činitel, historik (autor knih o historii filosofie práva). Byl také jedním z představitelů liberalismu v Rusku a prvním rektorem Moskevského obchodního institutu (dnešní Ruské ekonomické univerzity G. V. Plechanovova).\n\nPavel Ivanovič Novgorodcev se narodil ve městě Bachmut v Jekatěrinoslavské gubernii Ruského impéria. V roce 1884 zakončil studium gymnázia se zlatým vyznamenáním a poté se přestěhoval do Moskvy, kde nastoupil čtyřleté studium Právnické fakulty Moskevské univerzity. Právo studoval také v Berlíně a Paříži. Od roku 1894 byl soukromým docentem Moskevské univerzity, od roku 1897 magistr práv. V roce 1902 na Petrohradské univerzitě obhájil doktorskou disertační práci na téma „Kant a Hegel ve svých učeních o právu a státu: Dvě typické linie v oblasti filosofie práva“ (\"Кант и Гегель в их учениях о праве и государстве: Два типических построения в области философии права\"), která byla vytištěna o rok dříve v knižní podobě. Byl zvolen mimořádným profesorem katedry právnické fakulty Moskevské univerzity. Současně vyučoval na odborných ženských kurzech, přispíval do časopisu „Otázky filosofie a psychologie“ (Вопросы философии и психологии).\n\nNa konci roku 1918 lehce vycestoval do zahraničí, kde spolupracoval v berlínském ruskojazyčném deníku „Руль“, avšak roku 1920 odcestoval na Krym, kde operovala armáda barona generála Wrangela. V listopadu téhož roku se zúčastnil Krymské evakuace společně s oddíly Wrangelovy krymské armády a sympatizantů z řad civilního obyvatelstva Krymu. Po evakuaci se dostal do Československa. V letech 1921-1922 přednášel na Cášské technické univerzitě. V Praze založil Ruský právnický ústav (fakultu) na pražské univerzitě a stal se jeho děkanem. Aktivně se podílel na činnosti Ruské akademické skupiny v Praze a stál také u zrodu Ruské národní univerzity.\n\nZemřel roku 1924 v Praze a byl pochován na pravoslavném hřbitově na Olšanech.\n\nPavel Ivanovič Novgorodcev byl ženatý s Lidií Antonovnou Budilovičovou, dcerou filologa Antona Semjonoviče Budiloviče.\n"}
{"id": "1219400", "url": "https://cs.wikipedia.org/wiki?curid=1219400", "title": "Cu Čchung-č’", "text": "Cu Čchung-č’\n\nCu Čchung-č’ (, 429–500), zdvořilostním jménem Wen-jüan () byl čínský matematik a astronom za éry dynastií Liou Sung a Jižní Čchi.\n\nJeho předci pocházeli z oblasti moderního Pao-tingu v Che-peji. Jeho dědeček Cu Čchang () se s mnoha jinými přestěhoval na jih k Jang-c’-ťiangu na útěku před válkami za dynastie Ťin. U dvora dynastie Liou Sung pak sloužil ve vysokém postavení a u dvora sloužil i jeho syn, Cu Čchung-č’ův otec. Sám Cu Čchung-č’ se narodil v Ťien-kchangu (na území moderního Nankingu). V matematice i astronomii byl vzděláván od dětství.\n\n\n"}
{"id": "1219403", "url": "https://cs.wikipedia.org/wiki?curid=1219403", "title": "Wrangelova krymská armáda", "text": "Wrangelova krymská armáda\n\nWrangelova krymská armáda nebo též Wrangelova ruská armáda ( \"Русская армия Врангеля\") bylo seskupení armád bílého hnutí (bělogvardějců) bojujících od dubna do listopadu 1920 pod velením generála barona Petra Nikolajeviče Wrangela.\n\n\n"}
{"id": "1219406", "url": "https://cs.wikipedia.org/wiki?curid=1219406", "title": "Markus Wostry", "text": "Markus Wostry\n\nMarkus Wostry (* 19. července 1992, Vídeň, Rakousko) je rakouský fotbalový obránce, hráč klubu FC Admira Wacker Mödling. \nHraje na postu stopera (středního obránce).\n\n\nMá na svém kontě jeden start za rakouskou fotbalovou reprezentaci do 18 let (v roce 2009).\n\n"}
{"id": "1219407", "url": "https://cs.wikipedia.org/wiki?curid=1219407", "title": "Krymská evakuace", "text": "Krymská evakuace\n\nKrymská nebo též sevastopolská evakuace, \"Кры́мская\" nebo \"Севасто́польская эвакуа́ция\" (13—16. listopadu 1920) byla záchranná operace v době ruské občanské války spojená s evakuací oddílů ruské armády generála Wrangela a sympatizantů bílého hnutí z řad civilního obyvatelstva Krymu po Černém moři.\n\nNutnost evakuace se ukázala ihned po dobytí Perekopské šíje bolševiky. Operace byl předem připravena a naplánována štábem generála Petra Nikolajeviče Wrangela, proto její realizace proběhla velice úspěšně. Během tří dnů evakuace z přístavů krymského poloostrova (Sevastopol, Jevpatorija, Kerč, Feodosija, Jalta) vyplulo 126 plavidel, se 146 tisíci osob, nepočítaje posádky.\n\nKrymská evakuace se objevila také v sovětských filmech „Sloužili dva kamarádi/Служили два товарища“ (1968) a „Útěk/Бег“ (1970).\n"}
{"id": "1219408", "url": "https://cs.wikipedia.org/wiki?curid=1219408", "title": "Pomimo burz", "text": "Pomimo burz\n\nPomimo burz je singl Anteka Smykiewicze. Popová kompozice byla předzvěstí debutové album zpěváka pod názvem \"Nasz film\". Singl měl premiéru 10. srpna 2015 a poté byl zpropagován ve vysílání rádia 2. listopadu 2015. V roce 2016 singl obdžel v Polsku stutus čtyřnásobnou platinu.\n"}
{"id": "1219409", "url": "https://cs.wikipedia.org/wiki?curid=1219409", "title": "Ilter Ayyildiz", "text": "Ilter Ayyildiz\n\nIlter Ayyildiz (* 31. července 1992, Vídeň, Rakousko) je rakouský fotbalový záložník, od roku 2013 hráč klubu FC Admira Wacker Mödling. Hraje většinou na levé straně zálohy.\n\n\n"}
{"id": "1219412", "url": "https://cs.wikipedia.org/wiki?curid=1219412", "title": "Občina Mežica", "text": "Občina Mežica\n\nObčina Mežica () je jednou z 212 občin ve Slovinsku. Nachází se v Korutanském regionu na území historických Korutan. Občinu tvoří 6 sídel, její rozloha je 26,4 km² a k 1. lednu 2017 zde žilo 3 573 obyvatel. Správním střediskem občiny je město Mežica.\n\nObčina se dělí na sídla: Breg, Lom, Mežica, Onkraj Meže, Plat, Podkraj pri Mežici\n\n\n"}
{"id": "1219417", "url": "https://cs.wikipedia.org/wiki?curid=1219417", "title": "Hráči z Titanu", "text": "Hráči z Titanu\n\nHráči z Titanu (1963, The Game-Players of Titan) je sci-fi román amerického spisovatele Philipa K. Dicka. \n\nV budoucnosti, ve které se román odehrává, žijí pozemšťané pod správou slimákům podobných vouků ze saturnova měsíce Titan. Na Zemi žije totiž sotva milión lidí, protože v globální válce, po které vouci Zemi ovládli, byly použity bakteriologické zbraně vedoucí ke všeobecné sterilizaci. Těhotenství není úplně nemožné, ale lze jej dosáhnout pouze v případě, že se sejdou dva jedinci s přesně specifikovanými geny.\n\nBohatí pozemšťané, z nichž mnozí vlastní celá města i státy, hrají mezi sebou hru zvanou Blafák. Sází se v ní pozemky a mimo nich lze ještě vyhrát novou partnerku. Hru přivezli voukové z Titanu, kde jsou jí přímo posedlí, a její hraní na Zemi velmi podporují, protože díky ní vznikají různé kombinace lidských párů, což může vést ke zvýšení porodnosti. Hry se ovšem zúčastňují tajně i oni, protože díky schopnosti vyvolávat halucinace jsou považování za lidi. K účasti ve hře také využívají tzv. simulakra (od lidí nerozeznatelných androidů). \n\nVouci žijí s lidmi navenek v souladu, ale jejich skutečné záměry jsou velmi nejasné. Na Titanu totiž také existují různé frakce. Někteří chtějí zachovat současnou paternalistickou formu vztahu s pozemšťany, jiní chtějí Zemi definitivně ovládnout. Hlavní postava románu Pete Garden se je pokusí za pomoci své jasnovidné manželky porazit na Titanu v jejich vlastní hře.\n\n"}
{"id": "1219418", "url": "https://cs.wikipedia.org/wiki?curid=1219418", "title": "Majella", "text": "Majella\n\nMajella, také Maiella je horský masiv, pohoří, ve střední Itálii, v Abruzských Apeninách (Střední Apeniny), v regionu Abruzzo, v provinciích Chieti, Pescara a L'Aquila. V masivu se nachází druhá nejvyšší hora Apeninského pohoří Monte Amaro (2 793 m). K dalším nejvyšším vrcholům náleží \"Monte Acquaviva\" (2 737 m), \"Monte Focalone\" (2 676 m), \"Monte Rotondo\" (2 656 m), \"Monte Macellaro\" (2 646 m), \"Pesco Falcone\" (2 546 m) nebo \"Cima delle Murelle\" (2 598 m). Majella je geologicky tvořena vápencem. Pro pohoří jsou charakteristické strmé svahy, kaňony a hluboká údolí s řekami. Oblast je od roku 1991 součástí Národního parku Majella.\n"}
{"id": "1219420", "url": "https://cs.wikipedia.org/wiki?curid=1219420", "title": "Občina Radlje ob Dravi", "text": "Občina Radlje ob Dravi\n\nObčina Radlje ob Dravi () je jednou z 212 občin ve Slovinsku. Nachází se v Korutanském regionu na území historického Dolního Štýrska. Občinu tvoří 14 sídel, její rozloha je 93,9 km² a k 1. lednu 2017 zde žilo 6 184 obyvatel. Správním střediskem občiny je Radlje ob Dravi.\n\nObčina se dělí na sídla: Brezni Vrh, Dobrava, Radelca, Radlje ob Dravi, Remšnik, Spodnja Orlica, Spodnja Vižinga, Sveti Anton na Pohorju, Sveti Trije Kralji, Šent Janž pri Radljah, Vas, Vuhred, Zgornja Vižinga, Zgornji Kozji Vrh\n\n\n"}
{"id": "1219423", "url": "https://cs.wikipedia.org/wiki?curid=1219423", "title": "Národní festival polské písně v Opole", "text": "Národní festival polské písně v Opole\n\nNárodní festival polské písně v Opolí (polsky \"Krajowy Festiwal Piosenki Polskiej w Opolu\") je polský hudební festival, který se koná od roku 1963 každoročně v Opolí, obvykle v červnu (až na rok 2010, kdy se festival se konal v 10. – 12. září). \n\nFestival se koná tradičně uvádí přehled dosažených úspěchů procházející sezóně (koncert SuperJedynki), prezentace premiérových kompozic (koncert Premiery), soutěž zábavních debutů (koncert Debiuty) a přehled kabaretů (Kabareton). Od svého vzniku je nejdůležitějším festivalem polské písně a těší se prestiži mezi domácími interprety.\n\nAž do roku 2005 se konal ve 3 dnech (pátek, sobota, neděle), v letech 2011—2012 dva dny (pátek a sobota). V letech 2013–2015 se festival znovu trval tři dny. V roce 2016 byl rozšířen o další den, pondělí. Čtvrtý den organizuje TVP Kultura a je věnován tzv. alternativní hudbě.\n"}
{"id": "1219424", "url": "https://cs.wikipedia.org/wiki?curid=1219424", "title": "Přímořsko-vnitrokraňský region", "text": "Přímořsko-vnitrokraňský region\n\nPřímořsko-vnitrokraňský region () je jedním z 12 statistických regionů Slovinska (úroveň NUTS3). Do 31. 12. 2014 se jmenoval \"Vnitrokraňsko-krasový region\" (). Spolu s ostatními statistickými regiony byl vytvořen v květnu 2005. Tvoří jej šest občin, z nichž nejlidnatější je občina Postojna. Rozloha regionu činí 1 456,1 km² a k 1. lednu 2016 v něm žilo 52 523 obyvatel. Hlavním městem je Postojna.\n"}
{"id": "1219433", "url": "https://cs.wikipedia.org/wiki?curid=1219433", "title": "Tenis na Letních olympijských hrách 2016 – mužská dvouhra", "text": "Tenis na Letních olympijských hrách 2016 – mužská dvouhra\n\nMužská dvouhra na Letních olympijských hrách 2016 probíhala v areálu riodejaneirského Olympijského tenisového centra, ležícího v Parku Barra. Soutěž se konala v období od 6. do 14. srpna 2016 na deseti otevřených dvorcích s tvrdým povrchem GreenSet Grand Prix Cushion, Šest dalších kurtů bylo určeno pro trénink.\n\nTurnaj pořádaly Mezinárodní tenisová federace a Mezinárodní olympijský výbor. Mužská dvouhra se stala součástí profesionálního okruhu ATP World Tour a 64 tenistů si z ní do žebříčku ATP nepřipsalo žádné body. Hrálo se na dva vítězné sety, vyjma finále, ve kterém bylo k zisku zlaté olympijské medaile potřeba vyhrát sady tři. Tiebreak poprvé uzavíral všechny sety za stavu her 6–6.\n\nNěkteří tenisté v souvislosti s neúčastí zmínili i riziko nákazy virem zika, které hrálo v jejich rozhodnutí roli. Z elitní světové desítky tak učinili Milos Raonic a Tomáš Berdych, mezi dalšími pak např. Ukrajinec Alexandr Dolgopolov. Třetí hráč žebříčku Roger Federer předčasně ukončil sezónu na konci července pro nedoléčené protrahované zranění kolene. Neúčast Jiřího Veselého kvůli angíně oznámil vedoucí výpravy českých tenistů Petr Pála. Německý teenager a světová pětadvacítka Alexander Zverev se pak 1. srpna omluvil, protože se po dvou amerických turnajích necítil zcela zdravý. Po Federerovi se začátkem srpna omluvil i další Švýcar a čtvrtý hráč žebříčku Stan Wawrinka, jenž měl problémy se zády. Maximální počet čtyř tenistů v soutěži využily Argentina, Austrálie, Francie, Itálie, Španělsko a Spojené státy.\n\nObhájce zlaté medaile z londýnských Her XXX. olympiády, 29letý britský druhý hráč světa Andy Murray, opět zvítězil po finálové výhře nad Argentincem obhajujícím bronz, Juanem Martínem del Potrem po čtyřsetovém průběhu 7–5, 4–6, 6–2, 7–5. Stal se tak prvním tenistou historie, který získal druhou zlatou olympijskou medaili z dvouhry. Do sbírky britských medailí přispěl sedmnáctým zlatým kovem z tenisových soutěží. Finálové drama trvalo přes čtyři hodiny a oba aktéři si patnáctkrát prolomili svá podání. Del Potro hrál pod žebříčkovou ochranou, když se na dvorce vrátil v únoru 2016 po dlouhodobém zranění zápěstí. Během turnaje mu na žebříčku patřila 141. příčka.\n\nBronz připadl čtvrtému nasazenému Japonci Kei Nišikorimu, jenž za 2:50 hodin zdolal španělskou turnajovou trojku Rafaela Nadala ve třech sadách. Pro Japonsko vybojoval třetí tenisovou medaili a první od roku 1920 a stříbrného singlisty Ičiji Kumagaeho.\n\nMužská dvouhra probíhala od soboty 6. srpna do neděle 14. srpna 2016.\n\nAustralan John Millman, figurující na 75. příčce žebříčku, se stal prvním tenistou v mužské olympijské dvouhře od zařazení tenisu na hry v roce 1896, který vyhrál zápas bez ztráty gamu 6–0 a 6–0. V prvním kole tímto výsledkem porazil Litevce Ričardase Berankise.\n\nJediný český zástupce v soutěži a olympijský debutant v soutěži dvouher Lukáš Rosol nestačil v úvodním kole na nasazenou francouzskou šestnáctku Benoîta Paireho, jemuž podlehl ve třech setech. Zápas zhodnotil slovy: „\"Bohužel jsem ve třetím setu neproměnil pár brejkbolů a on ano. Celý zápas jsem se trápil na prvním servisu, což bylo ovlivněné i tím, že se hrálo pod světly, neletělo to tolik. Střídal jsem rakety, hledal možnosti. Ale nestačilo to\".“ Poté však Paire nestačil na Itala Fabia Fogniniho, když neproměnil mečbol. Krátce po prohře mu představitelé francouzského tenisového svazu nařídili okamžité opuštění olympijské vesnice a vyřadili jej z francouzského družstva za „porušování pravidel“ a „nevhodné chování“. Francouz rozhodnutí komentoval: „\"Teď už vím, jaké to je na olympiádě, a jsem rád, že odjíždím. Byl to dobrý trénink. To ostatní není důležité\".“ Později se za své vyjádření omluvil.\n\nOlympijský turnaj skončil už v prvním kole pro světovou jedničku a nejvýše postaveného hráče v soutěži Srba Novaka Djokoviće, který v repríze utkání o bronz na předchozích hrách v Londýně opět nestačil na vytáhlého Juana Martína del Potra z Argentiny, který na turnaji startoval díky žebříčkové ochraně a Srba zdolal dvakrát v tie-breaku; v prvním 7–4 a ve druhém 7–2. Emotivně pohlcený Del Potro, který v den utkáním uvízl na 40 minut ve výtahu v olympijské vesnici, uvedl po utkání: „\"Byl to skvělý večer. Vážně jsem nečekal, že bych mohl vyhrát. Novak mi hned po zápase řekl pár laskavých slov. To jsem ocenil\".“\n\nMezinárodní tenisová federace oznámila 56 kvalifikovaných hráčů do olympijského turnaje na základě jejich žebříčkového postavení z pondělního vydání 6. června 2016, pokud splňovali i doprovodná kritéria startu. Limitujícím faktorem byla účast maximálně čtyř olympioniků z jednoho státu, respektive národního olympijského výboru (NOV).\n\nPokud byli mezi prvními padesáti šesti hráči žebříčku více než čtyři tenisté jednoho národního svazu, pak do turnaje mohli nastoupit pouze čtyři nejvýše klasifikovaní. Místa tenistů z pátých a dalších pozic v redukovaných národních žebříčcích nahradili hráči klasifikovaní za 56. pozicí žebříčku, kteří současně splňovali podmínku hranice čtyř olympioniků na konkrétní stát. Zbylých osm míst do počtu 64 hráčů soutěže bylo uděleno ve formě divokých karet, z toho šest jich rozdal Olympijský výbor ITF a dvě určila Tripartitní komise tenistům z malých států.\n\nHráči museli být také součástí nominace týmu alespoň ve třech mezistáních utkáních Davis Cupu olympijského cyklu 2012–2016, z toho minimálně v jednom ročníku mezi lety 2015–2016. Výjimkou se stali hráči, jejichž družstvo odehrálo alespoň tři ze čtyř sezón v zonálních základních skupinách nebo pokud tenista dosáhl minimálně 20 celkových nominací v Davis Cupu. Pro tyto hráče se kritérium snížilo na dvě povinné nominace v letech 2012–2016.\n"}
{"id": "1219434", "url": "https://cs.wikipedia.org/wiki?curid=1219434", "title": "Ruské vrtulníky", "text": "Ruské vrtulníky\n\nRuské vrtulníky (rusky \"Вертолёты России\", anglicky \"Russian Helicopters\") je ruský státní holding, sjednocující všechny ruské výrobce vrtulníků. V roce 2015 byly Ruské vrtulníky co do tržeb 23. největší zbrojařskou firmou světa, v samotném Rusku se umístily na 3. místě za koncerny Almaz-Antej a Sjednocená letecká korporace.\n\nRuské vrtulníky se zabývají sériovou produkcí, modernizací, servisem a opravami vrtulníků.\n\nJedná se o dceřinou společnost firmy Oboronprom (zastřešující ještě ruské výrobce pohonných jednotek a obráběcích strojů), spadající do státní korporace Rostech.\n\nHolding Ruské vrtulníky je tvořen především těmito organizacemi:\n\nSériově vyráběné vrtulníky:\nVyvíjené vrtulníky:\nUkazatele aktivity Ruských vrtulníků:\n\n"}
{"id": "1219440", "url": "https://cs.wikipedia.org/wiki?curid=1219440", "title": "Kendra Harrisonová", "text": "Kendra Harrisonová\n\nKendra Harrisonová (* 18. září 1992) je americká překážkářka. Reprezentovala Spojené státy americké na MS v atletice 2015. Harissonová ustavila světový rekord na trati 100 metrů překážek, který činil 12,20 sekundy, a byl dosažen na Londýnském Grand Prix 2016. Překonala o jednu setinu světový rekord, starý 28 let. Na vysoké škole soutěžila na University of Kentucky Wildcats. Na MS v atletice 2015 byla diskvalifikována v běhu na 100 metrů překážek. Na halovém HMS v atletice v Portlandu 2016 získala 8. místo v běhu na 60 metrů překážek. Její trenér se jmenuje Edrick Floréal.\n\n\n"}
{"id": "1219444", "url": "https://cs.wikipedia.org/wiki?curid=1219444", "title": "Tomáš Ťok", "text": "Tomáš Ťok\n\nTomáš Ťok (* 2. února 1995) je český fotbalový záložník, hráč moravského klubu 1. FC Slovácko. \nJe synovcem politika Dana Ťoka.\n\n\nS fotbalem začínal ve Veselí nad Moravou. Během svých mládežnických let odešel do 1. FC Slovácko.\n\nV roce 2015 měl zdravotní potíže s páteří. V zimní pauze sezóny 2015/16 jej trenér Svatopluk Habanec dočasně zařadil do kádru A-mužstva. V létě 2016 se opět objevil v přípravě A-týmu, trenér Stanislav Levý jej využil v utkáních mj. proti anglickému West Ham United FC (remíza 2:2) a ruskému FK Ural (remíza 0:0). \nV 1. české lize debutoval 30. července 2016 v prvním kole ročníku 2016/17 v Generali Areně proti Spartě Praha (porážka Slovácka 2:3).\n\n"}
{"id": "1219445", "url": "https://cs.wikipedia.org/wiki?curid=1219445", "title": "Tenis na Letních olympijských hrách 2016 – ženská dvouhra", "text": "Tenis na Letních olympijských hrách 2016 – ženská dvouhra\n\nŽenská dvouhra na Letních olympijských hrách 2016 probíhala v areálu riodejaneirského Olympijského tenisového centra, ležícího v Parku Barra. Soutěž se konala v období od 6. do 13. srpna 2016 na deseti otevřených dvorcích s tvrdým povrchem GreenSet Grand Prix Cushion. Šest dalších kurtů bylo určeno pro trénink.\n\nTurnaj pořádaly Mezinárodní tenisová federace a Mezinárodní olympijský výbor. Ženská dvouhra byla součástí profesionálního okruhu WTA Tour a 64 tenistek si z ní do žebříčku WTA nepřipsaly žádné body. Všechna utkání se hrála na dva vítězné sety. Tiebreak uzavíral všechny sady za stavu her 6–6.\n\nObhájkyní zlaté medaile z londýnských Her XXX. olympiády byla americká světová jednička a čtyřnásobná olympijská vítězka Serena Williamsová, kterou ve třetím kole vyřadila patnáctá nasazená Ukrajinka Elina Svitolinová.\n\nNěkteré tenistky v souvislosti s neúčastí zmínily i riziko nákazy virem zika, které hrálo v jejich rozhodnutí roli. Z elitní hráček tak učinily světová pětka Simona Halepová a sedmnáctka Karolína Plíšková. Běloruská tenistka a šestá hráčka žebříčku Viktoria Azarenková oznámila v červenci, že je těhotná a dočasně přerušuje kariéru. Zranění levého zápěstí a herní výpadek neumožnil startovat na olympiádě teenagerce a světová osmičce Belindě Bencicové ze Švýcarska. Slovenskou tenistku Dominiku Cibulkovou vyřadilo ze startu na hrách zranění paty. Do turnaje přesto zasáhlo patnáct z prvních dvaceti hráček na žebříčku WTA.\n\nZlatou medaili získala 22letá nenasazená Portoričanka a 34. hráčka žebříčku Mónica Puigová, která za 2:09 hodin ve finále zdolala německou světovou dvojku Angelique Kerberovou po třísetovém průběhu 6–4, 4–6, 6–1. Stala se tak historicky prvním portorickým reprezentantem, jenž vybojoval olympijské zlato, i první nenasazenou šampionkou singlové soutěže od znovuzařazení tenisu do olympijského programu v roce 1988.\n\nBronzový kov připadl české hráčce Petře Kvitové po vítězství nad Američankou Madison Keysovou ve třech sadách.\n\nŽenská dvouhra probíhala od soboty 6. srpna do soboty 13. srpna 2016.\nPolská jednička a hráčka jako čtvrtá nasazená v turnaji Agnieszka Radwańská nestačila v 1. kole na čínskou hráčku startující na divokou kartu Čeng Saj-saj, když vítězka postoupila dále po výsledku 6–4 a 7–5. Polka tak skončila stejně jako v Londýně v úvodním kole. Po zápase si stěžovala na dlouhou cestu z kanadského Montréalu, kde se konal Rogers Cup 2016, do pořadatelského Ria de Janeira, kam se dostala až po více než dvou dnech cesty, čímž měla podle ní málo času si zvyknout na zdejší kurty, přičemž se ji udělalo ještě špatně.\n\nTřetí kolo se stalo osudným americké světové jedničce a obhájkyni zlaté medaile Sereně Williamsové, která v této fázi turnaje podlehla světové dvacítce a 13 let mladší Elině Svitolinové z Ukrajiny ve dvou setech po výsledku 4–6 a 3–6. Williamsová v utkání zaznamenala 37 nevynucených chyb, přičemž ve 2. sadě za stavu 3–3 na gemy nasbírala pět dvojchyb a soupeřce darovala hru. Američanka tak na svých čtvrtých olympijských hrách poprvé nezískala medaili (už v úvodním kole vypadla se svou sestrou i v soutěži ženského deblu) a poprvé podlehla Svitolinové, kterou do té doby čtyřikrát porazila.\n\nPřekvapením soutěže se stala nenasazená 34. hráčka světa Portoričanka Mónica Puigová, která se probojovala až do finále. Dvaadvacetiletá tenistka, která do té doby nehrála žádné čtvrtfinále na Grand Slamu, porazila na úvod po výsledku 6–3 a 6–2 slovinskou hráčku Polonu Hercogovou. Totožným výsledkem zdolala i další soupeřku Rusku Anastasiji Pavljučenkovovou, jež v turnaji figurovala jako čtrnáctá nasazená. Ve třetím kole pak deklasovala po dvou setech 6–1 a 6–1 třetí nasazenou Garbiñe Muguruzaovou ze Španělska a ve čtvrtfinále po shodném výsledku i nenasazenou Němku Lauru Siegemundovou. Po vítězném utkání se vyjádřila slovy: „\"Chci hrát o zlatou medaili, to je můj cíl. Budu se snažit pro to udělat maximum\",“ uvedla, když přitom cestou do semifinále neztratila žádný set. V něm ji čekala česká jednička Petra Kvitová, kterou v prvním vzájemném střetnutí dokázala porazit po divokém průběhu 6–4, 1–6 a 6–3. Ve finále vybojovala pro Portoriko historicky první zlatou medaili, když zvítězila nad druhou nasazenou Kerberovou.\n\nMezinárodní tenisová federace oznámila 56 kvalifikovaných hráček do olympijského turnaje na základě jejich žebříčkového postavení z pondělního vydání 6. června 2016, pokud splňovaly i doprovodná kritéria startu. Limitujícím faktorem byla účast maximálně čtyř olympioniček z jednoho státu, respektive národního olympijského výboru (NOV).\n\nPokud byly mezi prvními padesáti šesti hráčkami žebříčku více než čtyři tenistky jednoho národního svazu, pak do turnaje mohly nastoupit pouze čtyři nejvýše klasifikované. Místa tenistek z pátých a dalších pozic v redukovaných národních žebříčcích nahradily hráčky postavené za 56. pozicí žebříčku, které současně splňovaly podmínku hranice čtyř olympioniček na konkrétní stát. Zbylých osm míst do počtu 64 účastnic soutěže bylo uděleno ve formě divokých karet, z toho šest jich rozdal Olympijský výbor ITF a dvě určila Tripartitní komise tenistům z malých států.\n\nHráčky musely být také součástí nominace týmu alespoň ve třech mezistáních utkáních Fed Cupu olympijského cyklu 2012–2016, z toho minimálně v jednom ročníku mezi lety 2015–2016. Výjimkou se staly hráčky, jejichž družstvo odehrálo alespoň tři ze čtyř sezón v zonálních základních skupinách nebo pokud tenistka dosáhla minimálně 20 celkových nominací ve Fed Cupu. Pro tyto hráčky se kritérium snížilo na dvě povinné nominace v letech 2012–2016.\n\nDo soutěže zasáhly čtyři náhradnice. Ukrajinku Lesju Curenkovou nahradila Srbka Aleksandra Krunićová, Kazašku Galinu Voskobojevovou krajanka Jaroslava Švedovová, Srbku Jelenu Jankovićovou s poraněným pravým ramenem Rumunka Andreea Mituová a konečně Tchajwanku Sie Su-wej vystřídala 162. hráčka žebříčku Lucie Hradecká. Tchajwanská jednička Sie den před zahájením oznámila, že po slovní roztržce se zástupcem vedoucího tchajwanské olympijské delegace Tsai Szu-chuehem nebude již nikdy reprezentovat Tchaj-wan. Měsíc před startem odstoupila ze čtyřhry, když kritzovala svaz za nefinancování účasti jejího trenéra v Riu, zatímco druhý tchajwanský deblový pár měl přítomnost kouče zajištěnu.\n"}
{"id": "1219446", "url": "https://cs.wikipedia.org/wiki?curid=1219446", "title": "Krasnogvardějský rajón (Bělgorodská oblast)", "text": "Krasnogvardějský rajón (Bělgorodská oblast)\n\nKrasnogvardějský rajón ( ) je jedním z rajónů Bělgorodské oblasti v Rusku. Jeho administrativním centrem je město Birjuč. V roce 2016 zde žilo 37 527 obyvatel. Skládá se z 15 samosprávných obecních obvodů, z toho je jeden městský a 14 vesnických.\n\nLeží na východě Bělgorodské oblasti. Sousední rajóny jsou: Alexejevský, Krasněnský, Novooskolský, Valujský, Vejdělevský a Volokonovský.\n\n"}
{"id": "1219462", "url": "https://cs.wikipedia.org/wiki?curid=1219462", "title": "PSJ", "text": "PSJ\n\nPSJ, a.s. je česká stavební společnost. Vznikla v roce 1990; postupně vytvořila velkou společnost s holdingovým uskupením firem. Celkové výnosy konsolidované Skupiny PSJ Holding B.V. za rok 2015 dosáhly 9,13 miliardy Kč. Soustřeďuje kolem 1400 zaměstnanců.\n\nVedení společnosti podalo 5. listopadu 2018 návrh na vlastní insolvenci. Aktuálně je společnost neaktivní.\n\nHoldingové uskupení PSJ pokrývá široké spektrum pozemního stavitelství, developmentu, exportních aktivit, vybraných stavebních řemesel a dodávek technologií. Nabídku činností firem pod hlavičkou PSJ dále tvoří vodohospodářské a inženýrské stavby (D.I.S., spol. s r.o.), dopravní infrastruktura (ALPINE Bau CZ, a.s.), obalovny a asfaltové technologie (SILASFALT s.r.o.), technologické a energetické stavby (PSJ Hydrotranzit, a.s.), technika prostředí a zdravotechnické instalace (EKOKLIMA, a.s.), elektroinstalace (Inovat SE) a facility management (SCF Servis, s.r.o.). Společnost PSJ je dlouholetým majoritním vlastníkem a generálním sponzorem fotbalového klubu FC Vysočina Jihlava.\n\nNosnou náplň aktivit akciové společnosti PSJ představuje generální dodavatelství staveb, a to včetně komplexních dodávek na klíč od fáze projektu a studie stavby až po kolaudaci a předání funkčního díla. Podílela se na výstavbě pražského administrativního areálu BB Centrum, komplexu Zlatý Anděl na Smíchově, výškové budovy CITY TOWER, administrativní budovy Main Point Karlin nebo Galerie Fénix & Clarion Congress Hotel Prague ve Vysočanech, v Brně postavila nejvyšší českou budovu AZ TOWER a byla generálním dodavatelem při rekonstrukci Obecního domu či Sovových mlýnů. PSJ se věnuje i vlastním developerským projektům, které se zaměřují zejména na oblast výstavby komerčních budov a obytných celků.\n\nOd počátku své existence se PSJ prosazuje také na zahraničních trzích, neboť podnikání mimo Českou republiku patří mezi strategické záměry společnosti. Společnost PSJ doposud realizovala stavební zakázky v šestadvaceti zemích celého světa, přičemž jako prioritní trhy vnímá Slovensko, Tunis, jihovýchodní Asii a především Ruskou federaci a jiné země bývalého Společenství nezávislých států. Mezi výzamné zakázky realizované v zahraniční náleží rekonstrukce České národní budovy v New Yorku, výstavba terminálu Letiště Strigino v Nižném Novgorodu, závodu Kalevala na výrobu OSB desek u Petrozavodsku, či obchodního a zábavního centra M5 Mall v Ryazani.\n\nPSJ je držitelem celé řady ocenění. Stavba Main Point Karlin obdržela prestižní cenu MIPIM Awards za rok 2012, budova AZ TOWER byla za rok 2013 zařazena do elitní desítky světových výškových staveb v rámci Emporis Skyscraper Award, PSJ bylo vyhlášeno českou Stavební firmou roku 2013 v kategorii nad 200 zaměstnanců a stavební realizace PSJ jsou dlouhodobě úspěšné v soutěži Stavba roku. Pro rok 2016 se společnost PSJ stala nejobdivovanější českou stavební firmou. V létě 2018 se společnost ocitla v problémech s finanční likviditou.\n\nDlouholetým generálním ředitelem a předsedou představenstva společnosti je František Vaculík. Za rok 2015 byl oceněn prestižním titulem \"Osobnost českého stavitelství\".\n\n"}
{"id": "1219465", "url": "https://cs.wikipedia.org/wiki?curid=1219465", "title": "Edrick Floréal", "text": "Edrick Floréal\n\nEdrick Bertholan Floréal (* 5. října 1966, Gonaïves, Haiti) je kanadský atlet, který soutěžil v dálce a trojskoku.\n\nV roce 1987 se umístil na 4. místě na Panamerických hrách v trojskoku. Výkon činil 16,55 metrů. V roce 1988 skončil na olympijských hrách v Soulu na 18. místě v disciplíně trojskok. Na Frankofonních hrách 1989 získal ve skoku dalekém zlatou medaili výkonem 7,84 metrů a v trojskoku získal bronz výkonem 16,69 metrů. O rok později na Hrách Commonwealthu získal bronz v disciplíně trojskok. Předvedl osobní rekord 16,89 metrů. Na MS v atletice 1990, na olympijských hrách v Barceloně 1992 a MS v atletice 1993 byl mezi nejhoršími. Přesto na Frankofonních hrách 1994 dokázal vybojovat ještě zlatou medaili v trojskoku. V roce 1995 ukončil kariéru. Aktuálně trénuje překážkářku (světovou rekordmanku) Kendru Harrisonovou.\n\n"}
{"id": "1219467", "url": "https://cs.wikipedia.org/wiki?curid=1219467", "title": "Jozef Pantaleón Roškovský", "text": "Jozef Pantaleón Roškovský\n\nJozef Pantaleón Roškovský, také Pantaleon Roszkovský (10. března 1734 Stará Ľubovňa – 27. března 1789 Pešť) byl slovenský varhaník, hudební skladatel a hudební teoretik.\n\nJozef Roškovský pocházel z hudební rodiny. Jeho otec byl varhaníkem ve Staré Ľubovni. Studoval na piaristickém gymnáziu v Podolínci a filozofii na univerzitě v Trnavě. Byl dobrý zpěvák a naučil se hrát na varhany, housle a na trubku. 8. listopadu 1755 vstoupil do františkánského řádu. Noviciát absolvoval v \"klášteře Sv. Kataríny\" u Trnavy. Od roku 1757 studoval teologii v Pešti. V roce 1759 byl v Trnavě vysvěcen na kněze a do roku 1761 pokračoval ve studiu teologie v Bratislavě. Působil v řadě klášterů mariánské provincie (Nové Zámky, Bratislava, Trnava, Pešť) jako ředitel kůru, varhaník a hudební pedagog.\n\nRaškovský se zabýval výhradně duchovní hudbou. Sbíral, upravoval a komponoval liturgické zpěvy: mše, ofertoria, vespery, antifóny, litanie, Tota pulchra, Stella coeli, Tantum ergo, Rorate coeli, árie o světcích apod. Sebrané i vlastní skladby uveřejnil v několika sbornících, které obsahují více než 700 skladeb. Sborníky mají vysokou uměleckou i historickou hodnotu, neboť dokumentují vývoj církevní hudby od středního baroka až po raný klasicismus.\n\nPracoval i na návrhu hudební reformy v Mariánské provincii, jejíž součástí se měly sborníky stát. Pro přílišnou náročnost však byl jeho návrh odmítnut.\n\n\n\n\n"}
{"id": "1219468", "url": "https://cs.wikipedia.org/wiki?curid=1219468", "title": "Světové dny mládeže 2019", "text": "Světové dny mládeže 2019\n\nSvětové dny mládeže 2019 (\"World Youth Days 2019\", WYD) se konaly od 22.do 27. ledna 2019 v Panamě. Místo konání oznámil papež František v neděli 31. července 2016 na závěrečné mši Světových dnů mládeže 2016 v Krakově. Motto setkání bylo \"Jsem služebnice Páně, staň se mi podle tvého slova\" (Lk 1,38)\n\n"}
{"id": "1219469", "url": "https://cs.wikipedia.org/wiki?curid=1219469", "title": "Donjeux (Moselle)", "text": "Donjeux (Moselle)\n\nDonjeux je francouzská obec v departementu Moselle v regionu Grand Est. V roce 2013 zde žilo 88 obyvatel.\n\nSousední obce jsou: Delme, Laneuveville-en-Saulnois, Lemoncourt, Oriocourt a Viviers.\n\n\"Počet obyvatel\"\n"}
{"id": "1219470", "url": "https://cs.wikipedia.org/wiki?curid=1219470", "title": "Donjeux", "text": "Donjeux\n\nDonjeux je název dvou obcí ve Francii:\n\n"}
{"id": "1219472", "url": "https://cs.wikipedia.org/wiki?curid=1219472", "title": "Aspromonte", "text": "Aspromonte\n\nAspromonte je horský masiv na jihu Kalábrie, v provincii Reggio Calabria, v Itálii.\nPohoří je součástí Kalabrijských Apenin, respektive Jižních Apenin. Leží v blízkosti Messinského průlivu. Na severozápadě je ohraničeno Tyrhénským mořem, na jihu Jónským mořem. Nejvyšší vrcholy pohoří leží ve vnitrozemí, nejvyšším horou je Montalto (1 956 m).\nOblast je součástí Národního parku Aspromonte založeného v roce 1989.\n\nAspromonte geologicky tvoří ruly a slídnaté svory. Charakteristické jsou rozsáhlé terasovité náhorní plošiny. Na pobřeží rostou citrusy, vinná réva a olivovníky. Do nadmořské výšky 1 000 m jsou zastoupeny především duby a duby cesmínovité, nad 1 000 m rostou borovice, jedle sicilské a buky.\n"}
{"id": "1219474", "url": "https://cs.wikipedia.org/wiki?curid=1219474", "title": "Juncosa", "text": "Juncosa\n\nJuncosa je obec ve španělském autonomním společenství Katalánsko, v provincii Lleida.\n\nV roce 2015 zde žilo 421 obyvatel.\n\nObec leží u hranic provincie Lleida s provincií Tarragona. Sousední obce jsou: L'Albagés, Bellaguarda, Cervià de les Garrigues, Els Torms, Margalef (Tarragona), La Pobla de Cérvoles a Ulldemolins (Tarragona).\n"}
{"id": "1219476", "url": "https://cs.wikipedia.org/wiki?curid=1219476", "title": "Sila", "text": "Sila\n\nSila je horský masiv a náhorní plošina na jihu Itálie, v Kalábrii,\nv provinciích Cosenza, Crotone a Catanzaro. Pohoří je součástí Kalabrijských Apenin, respektive Jižních Apenin.\nNázev pochází z latinského slova \"silva\", tedy les.\n\nPohoří Sila se rozkládá na ploše okolo 1 500 km. Rozlišuje se nejvyšší střední část \"Sila Grande\" (Vysoká Sila), jižní část \"Sila Piccola\" (Nízká Sila) a severní části \"Sila Greca\" (Řecká Sila). Západní svahy pohoří jsou příkré a prudce klesají do údolí Crati. Východní svahy směrem k Tarentskému zálivu jsou naopak pozvolné. Nejvyšším vrcholem masivu je \"Botte Donato\" (1 928 m),\nnejvyšším vrcholem Sily Piccoly je \"Monte Gariglione\" (1 764 m). Část Sily je součástí stejnojmenného národního parku založeného v roce 2002.\n\nPohoří je zalesněné, převažují porosty borovic a buků. Dále zde rostou kaštanovníky, duby cer, olše lepkavé a jedle bělokoré. Faunu tvoří vlk apeninský, orel jestřábí, výr obecný a datel černý.\n"}
{"id": "1219477", "url": "https://cs.wikipedia.org/wiki?curid=1219477", "title": "Éver Banega", "text": "Éver Banega\n\nÉver Maximiliano David Banega (* 29. června 1988 Rosario) je argentinský fotbalista, hrající většinou na postu středního záložníka. Od roku 2016 je hráčem italského klubu FC Internazionale Milano.\n\nS profesionálním fotbalem začínal v CA Boca Juniors, kde vyhrál roku 2007 Pohár osvoboditelů. V lednu 2008 přestoupil do Valencia CF a v první sezóně s tímto klubem získal Copa del Rey. Od roku 2014 hrál za další španělský prvoligový klub Sevilla FC. Stal se dvojnásobným vítězem Evropské ligy v sezónách 2014/15 a 2015/16, v obou ročnících byl také zvolen do all-stars týmu soutěže.\n\nS argentinským týmem vyhrál Mistrovství světa ve fotbale hráčů do 20 let 2007 a olympijský turnaj 2008. Zúčastnil se tří ročníků jihoamerického šampionátu: v roce 2011 (Argentinci vypadli ve čtvrtfinále), 2015 (finalista) a 2016 (finalista, vstřelil gól v utkání základní skupiny proti Chile). Naproti tomu na seniorském mistrovství světa ve fotbale dosud nestartoval.\n\nBanega je uznávaný jako technicky mimořádně vybavený tvůrce hry s přesnými přihrávkami a nebezpečnými střelami z dálky.\n\nV roce 2012 byl půl roku mimo fotbal kvůli kurióznímu zranění, když mu na benzinové pumpě zlomil nohu jeho vlastní nezajištěný automobil.\n"}
{"id": "1219482", "url": "https://cs.wikipedia.org/wiki?curid=1219482", "title": "Springfield Thunderbirds", "text": "Springfield Thunderbirds\n\nSpringfield Thunderbirds je profesionální americký klub ledního hokeje, který sídlí ve Springfieldu ve státě Massachusetts. Do AHL vstoupil v ročníku 2016/17 a hraje v Atlantické divizi v rámci Východní konference. Klubové barvy jsou červená, námořnická modř, nebeská modř, bílá a zlatá.\n\nSvé domácí zápasy hrají \"Hromoví ptáci\" v tamní aréně MassMutual Center. Jedná se o farmu klubu NHL Florida Panthers. Klub nahradil v soutěži od ročníku 2016/17 celek Portland Pirates. V aréně vystřídal klub Springfield Falcons, který ukončil svou činnost. Ve Springfieldu sídlí ligové vedení a po celou existenci má město v soutěži svého zástupce, před Falcons to byli Springfield Indians.\n\n\nZdroj: \n\n\n\nZdroj: \n\nbez účasti\n\n"}
{"id": "1219487", "url": "https://cs.wikipedia.org/wiki?curid=1219487", "title": "Tucson Roadrunners", "text": "Tucson Roadrunners\n\nTucson Roadrunners je profesionální americký klub ledního hokeje, který sídlí v Tucsonu ve státě Arizona. Do AHL vstoupil v ročníku 2016/17 a hraje v Pacifické divizi v rámci Západní konference. Své domácí zápasy odehrává v hale Tucson Convention Center s kapacitou 6 791 diváků. Klubové barvy jsou cihlově červená, písečná, měděná, černá a bílá.\n\nSvé domácí zápasy hrají \"Běžící ptáci\" v tamní aréně Tucson Conventional Center. Jedná se o farmu klubu NHL Arizona Coyotes. Klub nahradil v soutěži od ročníku 2016/17 celek Springfield Falcons. Mužstvo působí ve stejném státě jako nadřazený klub a zařadil se do Pacifické divize, která vznikla rok před jeho vstupem do AHL.\n\n\n\nZdroj: \n\n\n\nZdroj: \n\n"}
{"id": "1219490", "url": "https://cs.wikipedia.org/wiki?curid=1219490", "title": "Poliçan", "text": "Poliçan\n\nPoliçan ( také \"Poliçani\"), je vnitrozemské město v jižní Albánii v kraji Berat a okrese Skrapar, 16 km jihovýchodně od krajského města Berat a 83 km jižně od Tirany. Východně od města protéká řeka \"Osum\".\n\nMěsto se začalo budovat v roce 1960 jako místo pro zbrojní průmysl. Okolní kopce daly městu název – \"poli\" (z řeckého \"mnoho\") a \"can\" (z čínského \"vrch, kopec\"). Zbrojovka byla vybudována s čínskou podporou a částečně umístěna v podzemních jeskyních. Vyráběla se zde například albánská replika samopalu kalašnikov. Město přilákalo velké množství pracovních sil z celé země a zdejší místo nesměli navštěvovat cizinci. Pro zhroucení komunistického režimu v roce 1990 zdejší zbrojní průmysl postupně slábl, což mělo vliv na růst nezaměstnanosti.\n\nZemědělství se soustředí na pěstování pšenice, kukuřice, fazole a zeleniny. V okolní kopcovité krajině se pěstují také olivy, ořechy, fíky a vinná réva, především pro pálenku Grappa. Je zde i skleník s rozlohou 0,5 km². Samotný Poliçan měl v roce 2011 4 318 obyvatel. V roce 2015 se k městu připojily okolní obce Tërpan (1 716 obyvatel) a Vërtop (4 919 obyvatel).\n"}
{"id": "1219500", "url": "https://cs.wikipedia.org/wiki?curid=1219500", "title": "Kazaňský vrtulníkový závod", "text": "Kazaňský vrtulníkový závod\n\nKazaňský vrtulníkový závod (rusky \"Казанский вертолётный завод\", anglicky \"Kazan Helicopters\") je ruský výrobce vrtulníků se sídlem v Kazani v republice Tatarstán. Podnik patří do koncernu Ruské vrtulníky. Závod během svého fungování vyprodukoval již přes 12 000 vrtulníků Mil Mi-4, Mil Mi-8, Mil Mi-14, Mil Mi-17, Ansat a jejich různých modifikací, přičemž tyto stroje byly exportovány do více než 100 zemí světa. \n\nFirma začala svoji existenci v tehdejším Leningradu jako letecký závod č. 387 roku 1940. Záhy však byla z důvodu napadení SSSR továrna, stejně jako mnoho jiných, přesunuta na východ, do Kazaně. Během 2. světové války odsud na frontu dodali asi 11 tisíc dvouplošníků Polikaprov Po-2. Roku 1945 se zde vyrábělo již 350 letadel každý měsíc, právě odsud pocházelo každé desáté letadlo, které bylo v SSSR vyrobeno během války. V rámci poválečné obnovy se zde krátce vyráběly také kombajny. \n\nRoku 1951 zde byla spuštěna první sovětská sériová výroba vrtulníku, a sice modelu Mil Mi-1. Od roku 1954 vyráběl závod Mil Mi-4. Od roku 1965 zde vyrábí Mil Mi-8, který se stal v různých svých modifikacích nejrozšířenějším vrtulníkem Milu. V roce 1973 zde spustili výrobu Mil Mi-14. \n\nOd roku 1993 zde vyvíjeli vrtulník Ansat, který se stal prvním ruským vrtulníkem vyvinutým po pádu SSSR. Jeho výroba začala v roce 1998. \n\nRoku 2007 se stal Kazaňský vrtulníkový závod součásti koncernu Ruské vrtulníky. \n\n"}
{"id": "1219503", "url": "https://cs.wikipedia.org/wiki?curid=1219503", "title": "Violetta en Vivo", "text": "Violetta en Vivo\n\nVioletta En Vivo je první turné seriálu Disney Channel \"Violetta\". Koncerty se konaly v Latinské Americe a v Evropě. Na základě úspěchu seriálu bylo na začátku roku 2013 oznámeno, že se hlavní představitelé seriálu na čele s Martinou Stoessel, Jorgem Blancem, Diegem Domínguezem a dalšími představí v živé koncertní show v Jižní Americe a Evropě. Turné s názvem Violetta en Vivo odstartovalo 13. července 2013 v Teatro Gran Rex v Buenos Aires. Z Evropských zemí turné navštívilo Španělsko, Itálii a Francii. Tour skončila 4. března 2014 znovu v Buenos Aires a dočkala se pozitivních ohlasů mezi fanoušky i kritiky.\n"}
{"id": "1219508", "url": "https://cs.wikipedia.org/wiki?curid=1219508", "title": "Zuoyunlong", "text": "Zuoyunlong\n\nZuoyunlong (\"drak z prefektury Zuoyun\") byl rodem iguanodontního býložravého dinosaura, žijícího v období rané svrchní křídy (stupeň cenoman, před 100 až 94 miliony let) na území dnešní východní Číny (provincie Šan-si).\n\nFosilie tohoto ornitopodního dinosaura byly objeveny v sedimentech souvrství Zhumapu a mají stáří asi 95 milionů let. Objeveny byly části neúplně zachované kostry, sestávající hlavně z fragmentů pánevních kostí. Délka dinosaura je odhadována asi na osm metrů, a to na základě fragmentu kosti kyčelní o zachované délce 62 centimetrů. Holotyp nese katalogové označení SXMG V 00 004 a byl objeven členy vědeckého týmu Regionální geologické služby provincie Šan-ti. Formálně byl ornitopod popsán týmem čínských paleontologů v roce 2016.\n\nKladistická analýza ukázala, že se jedná o vývojově primitivního (bazálního) zástupce skupiny Hadrosauroidea a o sesterský taxon rodu \"Probactrosaurus\". Je možné, že \"Zuoyunlong\" má blízko k evolučnímu rozdělení asijských a severoamerických hadrosauroidů, ke kterému zřejmě došlo právě v období cenomanu (jak ukazují i objevy rodu \"Eolambia\" a \"Protohadros\" z USA).\n\n"}
{"id": "1219511", "url": "https://cs.wikipedia.org/wiki?curid=1219511", "title": "Vodní nádrž Humenice", "text": "Vodní nádrž Humenice\n\nVodní nádrž Humenice se nachází na říčce Stropnice nedaleko vesnice Humenice, která je částí obce Horní Stropnice v okrese České Budějovice. Byla vystavěna v letech 1985 - 1988.\n\nNádrž je dlouhá asi 1,5 km a zatápí plochu 15,6 ha.\n\nPřehrada se využívá především jako ochrana před povodněmi a zásobárna vody, ale je zde i významný rybolov.\n"}
{"id": "1219514", "url": "https://cs.wikipedia.org/wiki?curid=1219514", "title": "Eldar Ćivić", "text": "Eldar Ćivić\n\nEldar Ćivić [eldar čivič] (* 28. května 1996, Tuzla, Bosna a Hercegovina) je bosenský fotbalový záložník hrající za maďarský Ferencvárosi TC. Jeho oblíbeným postem je levý kraj zálohy. Alternativně nastupuje na levé straně obrany..\n\nJe muslim. Jeho starší bratr Muharem se také věnuje kopané.\n\nV Bosně a Hercegovině hrál v klubu FK Sloboda Tuzla.\nV roce 2012 se objevil ve svých šestnácti letech na testech v moravském týmu 1. FC Slovácko a zaujal. Na podzim roku 2014 jej trenér Svatopluk Habanec zařadil do prvoligového kádru mužstva. V 1. české lize debutoval 14. 3. 2015 v utkání proti 1. FK Příbram (porážka Slovácka 0:1).\nV létě roku 2016 se blýskl v přípravě A-týmu, trenér Stanislav Levý jej využil v utkáních mj. proti anglickému West Ham United FC (remíza 2:2, vstřelil oba góly Slovácka) a ruskému FK Ural (remíza 0:0). Koncem května 2017 byl oznámen jeho přestup do Sparty Praha. S pražským klubem podepsal čtyřletou smlouvu.\n\nEldar Ćivić reprezentoval Bosnu a Hercegovinu v mládežnických kategoriích včetně U21. V seniorské reprezentaci debutoval 1. června 2018 v přátelském utkání proti Jižní Koreji a v utkání si připsal jednu asistenci.\n\n"}
{"id": "1219515", "url": "https://cs.wikipedia.org/wiki?curid=1219515", "title": "Národní zpravodajská organizace", "text": "Národní zpravodajská organizace\n\nNárodní zpravodajská organizace (, zkratkou MIT) je zpravodajská služba Turecka. Vznikla v roce 1965 jako náhrada Národní bezpečnostní služby založené v roce 1926 a navazující na starší tradici organizací období Osmanské říše. Její hlavní sídlo je ve čtvrti Çankaya v Ankaře, má přibližně osm tisíc zaměstnanců a jejím ředitelem je od března 2010 (s krátkou přestávkou na jaře 2015) Hakan Fidan.\n\nJejím úkolem je ochrana Turecka, jeho obyvatelstva, územní svrchovanosti a celistvosti, nezávislosti, bezpečnosti a ústavy. Plní funkci kontrarozvědky i vnitřní rozvědky a zabývá se rovněž počítačovou bezpečností.\n\n"}
{"id": "1219517", "url": "https://cs.wikipedia.org/wiki?curid=1219517", "title": "Národní park Gran Sasso e Monti della Laga", "text": "Národní park Gran Sasso e Monti della Laga\n\nNárodní park Gran Sasso e Monti della Laga (italsky \"Parco nazionale del Gran Sasso e Monti della Laga\") je italský národní park, který leží převážně v regionu Abruzzo (v provinciích L'Aquila, Teramo a Pescara), ve střední části Itálie. Dále také zasahuje do regionů Lazio (provincie Rieti) a Marche (provincie Ascoli Piceno). Park má rozlohu 1 413 km a byl založen v roce 1991.\n\nDominantu národního parku tvoří nejvyšší horský masiv Apeninského pohoří Gran Sasso s nejvyšší horou Corno Grande (2 912 m). Gran Sasso vystupuje z náhorní plošiny \"Campo Imperatore\" rozkládající se v nadmořské výšce 1 800 m. Na severním svahu Gran Sassa se nachází nejjižněji položený ledovec v Evropě \"Calderone\". Severně od Gran Sassa leží horské pásmo Monti della Laga. Většina tohoto pohoří je zalesněna, rostou zde především buky, jedle, kaštanovníky seté a duby cer.\n\nV parku se nachází více jak dva tisíce druhů rostlin, z nichž některé rostou pouze v této oblasti, například abruzzská protěž alpská. Z živočichů zde žijí vlci, srnci, kočky divoké, divoká prasata, veverky nebo vzácní kamzíci horští. Z ptáků se zde vyskytují orel skalní, káně lesní, sokol stěhovavý, jestřáb lesní nebo strakapoud bělohřbetý. Z hmyzu například ohrožený jasoň červenooký.\n"}
{"id": "1219521", "url": "https://cs.wikipedia.org/wiki?curid=1219521", "title": "Morrosaurus", "text": "Morrosaurus\n\nMorrosaurus (\"ještěr z lokality El Morro\") byl rodem středně velkého ornitopodního dinosaura vzdáleně příbuzného skupině hypsilofodontů, který žil v období svrchní křídy (stupeň maastricht, před 72 až 66 miliony let) na území dnešní Antarktidy (\"Ostrov Jamese Rosse\"). Zkameněliny dinosaura byly objeveny argentinskou vědeckou expedicí v roce 2002 v sedimentech souvrství Snow Hill Island a vědecky je popsal tým argentinských paleontologů na konci roku 2015. Holotyp nese označení MACN Pv 197 a jedná se o fragmenty kostí dolních končetin.\n\n\"Morrosaurus\" byl zřejmě vývojově primitivním zástupcem skupiny Euiguanodontia a spoluutvářel klad Elasmaria, společně s dalšími argentinskými či antarktickými rody \"Trinisaura\", \"Gasparinisaura\", \"Anabisetia\", \"Notohypsilophodon\", \"Talenkauen\", \"Macrogryphosaurus\" a \"Diluvicursor\". V současnosti představuje pátý oficiálně popsaný rod neptačího dinosaura z \"ledového\" kontinentu.\n\n\n"}
{"id": "1219522", "url": "https://cs.wikipedia.org/wiki?curid=1219522", "title": "Třída Clurit", "text": "Třída Clurit\n\nTřída Clurit (KCR-40) je třída raketových člunů indonéského námořnictva. Celkem bylo postaveno osm jednotek této třídy. \n\nZ tohoto typu byly odvozeny hlídkové lodě třídy \"Pari\" (PC-40) (nenesou protilodní střely) a dále oceánské hlídkové lodě \"Bintang Laut\" (4801) a \"Singha Laut\" (4802), mající o 5 metrů prodloužený trup.\n\nTřídu vyvinula indonéská loděnice PT Palindo v Batamu. V letech 2011–2014 bylo postaveno celkem osm jednotek. První čtyřkusovou sérii (641–644) dokončila mezi dubnem 2011 a prosincem 2013 loděnice PT Palindo. Druhá čtyřkusová série byla předána v září 2014. Stavbu provedly loděnice PT Palindo (645–647) a PT Citra (648) v Batamu.\n\nJednotky třídy \"Clurit\":\nČluny mají ocelový trup a hliníkové nástavby. Jsou vyzbrojeny jedním 30mm kanónem AK-630, dvěma 20mm kanóny a dvěma čínskými protilodními střelami C-705 s dosahem 120 km. Pohonný systém tvoří dva diesely pohánějící dva lodní šrouby. Nejvyšší rychlost dosahuje 30 uzlů..\n"}
{"id": "1219523", "url": "https://cs.wikipedia.org/wiki?curid=1219523", "title": "Jyrki Jokipakka", "text": "Jyrki Jokipakka\n\nJyrki Jokipakka (* 20. srpna 1991, Tampere) je finský hokejový obránce hrající v severoamerické National Hockey League (NHL) za tým Calgary Flames. V této soutěži působil i v týmu Dallas Stars, jenž ho v roce 2011 draftoval v 7. kole ze 195. pozice celkově.\n\nJokipakka v domácí soutěži (SM-lize) debutoval jako junior v sezóně 2010/11 za mužstvo Ilves, tým který sídlí v jeho rodném městě Tampere. Po Vstupním draftu NHL 2011, kde si jej vybral tým Dallas Stars, podepsal s vedením tohoto klubu dne 14. června 2012 tříletou nováčkovskou smlouvu. Následně byl poslán zpátky do Ilves, kde odehrál sezónu 2012/13.\n\nV jeho první sezóně za mořem byl poslán do farmářského týmu Texas Stars hrající ho American Hockey League (AHL), kde odehrál kompletní sezónu 2013/14. V základní části si v 68 zápasech připsal 5 branek a 16 asistencí, celkem tedy 21 kanadských bodů. V play-off pak pomohl svému týmu 5 asistencemi v 21 utkáních k zisku Calderova poháru pro vítěze ligy.\n\nDebutu v National Hockey League (NHL) se v dresu Dallasu dočkal v sezóně 2014/15, 24. října 2014, proti týmu New Jersey Devils. V následujícím ročníku 2015/16 se napevno zabydlel v sestavě Dallasu, za který odehrál 40 zápasů předtím, než byl 29. února 2016 vyměněn společně s Brettem Pollockem a podmínečným výběrem ve 2. kole v draftu 2016 za Krise Russella do Calgary Flames.\n\n\n"}
{"id": "1219524", "url": "https://cs.wikipedia.org/wiki?curid=1219524", "title": "Třída Frosch", "text": "Třída Frosch\n\nTřída Frosch (typ 108, jinak též třída Hoyerswerda) je lodní třída středních tankových výsadkových a nákladních lodí vyvinutých v Německé demokratické republice v době studené války. Celkem bylo postaveno 14 jednotek této třídy. Po sjednocení Německa všechny získala Spolková republika Německo, která plavidla jako nadbytečná prodala do Indonésie.\n\nCelou třídu postavily východoněmecké loděnice VEB Peenewerft ve Wolgastu. V letech 1976–1979 bylo postaveno celkem 12 jednotek varianty \"Frosch I\", na které v letech 1979–1980 navázaly dvě další nákladních lodě verze \"Frosch II\".\n\nJednotky třídy \"Frosch\":\n\nPlavidla unesla 400–600 tun nákladu. Byla vyzbrojena čtyřmi 57mm kanóny a čtyřmi 30mm kanóny ve dvouhlavňových věžích. Dále nesla dva 40hlavňové 122mm raketomety. Pohonný systém tvoří dva diesely o výkonu 11 970 hp, pohánějící dva lodní šrouby. Nejvyšší rychlost dosahuje 18 uzlů.\n\nVšechny jednotky \"Frosch I\" v letech 1993–1995 zakoupila Indonésie. Před předáním byly zbaveny výzroje a později dostaly tři 37mm kanóny.\n\n"}
{"id": "1219525", "url": "https://cs.wikipedia.org/wiki?curid=1219525", "title": "Třída Kobra (KAL-36)", "text": "Třída Kobra (KAL-36)\n\nTřída Kobra (KAL-36) je třída rychlých hlídkových člunů indonéského námořnictva. Jedná se o malé a rychlé čluny s lehkou výzbrojí vhodné pro hlídkování mezi množstvím indonéských ostrovů. Celkem byly postaveny čtyři jednotky této třídy. Některé prameny do ní počítají také plavidla následující třídy \"Boa\" (KAL-35).\n\nCelkem byly postaveny čtyři jednotky této třídy. Do služby byly přijaty v letech 2003–2004.\n\nJednotky třídy \"Kobra\":\nPlavidla jsou vyzbrojena jedním 20mm kanónem a jedním 12,7mm kulometem. Pohánějí je tři diesely Caterpillar 3412E o výkonu 3600 hp. Lodní šrouby jsou tři. Nejvyšší rychlost dosahuje 31 uzlů.\n"}
{"id": "1219526", "url": "https://cs.wikipedia.org/wiki?curid=1219526", "title": "Meroktenos", "text": "Meroktenos\n\nMeroktenos (\"bestie se stehny\", odkazuje na velkou stehenní kost) byl rod vývojově primitivního sauropodomorfního dinosaura, objeveného roku 1959 v Lesothu (nedaleko vsi Thabana Morena, odtud druhové jméno). Původně byl označován jako \"Melanorosaurus\" nebo neoficiálně jako \"Kholumolumosaurus\", v roce 2016 však získal formálně vlastní rodové jméno \"Meroktenos\". Holotyp nese katalogové označení MNHN.F.LES 16 a pochází ze sedimentů souvrství Upper Elliot o stáří 216,5 až 201 milionů let (geol. stupně nor – rhét).\n\nVzhledem k délce stehenní kosti, která činí asi 48 centimetrů, je celková délka těla tohoto menšího sauropodomorfa odhadována asi na 4 metry. Z hlediska vývojových vazeb má \"Meroktenos\" blízko k rodům \"Blikanasaurus\", \"Aardonyx\", \"Antetonitrus\" a \"Melanorosaurus\", přičemž patří mezi bazální (vývojově primitivní) sauropodomorfy.\n\n"}
{"id": "1219529", "url": "https://cs.wikipedia.org/wiki?curid=1219529", "title": "Třída Teluk Semangka", "text": "Třída Teluk Semangka\n\nTřída Teluk Semangka je třída tankových výsadkových lodí indonéského námořnictva. Celkem bylo postaveno šest jednotek této třídy.\n\nTřídu navrhla a postavila jihokorejská loděnice Korea-Tacoma v Masanu. Celkem bylo postaveno šest jednotek.\n\nJednotky třídy \"Teluk Semangka\":\nPlavidla uvezou 200 vojáků, 17 tanků, nebo až 1800 tun jiného nákladu. Náklad může být vyložen přímo na pláž pomocí příďové rampy. Pěchota může použít dva pěchotní vyloďovací čluny, uložené před můstkem. Plavidla jsou vyzbrojena dvěma až třemi 40mm kanóny, dvěma 20mm kanóny a dvěma 12,7mm kulomety. Na zádi nesou přistávací plochu pro vrtulník. Poslední dvě jednotky (516 a 517) jsou navíc vybaveny hangárem pro dva vrtulníky. Pohonný systém tvoří dva diesely o celkovém výkonu 6860 BHP, pohánějící dva lodní šrouby. Nejvyšší rychlost dosahuje 15 uzlů. Dosah je 7500 námořních mil při rychlosti 13 uzlů.\n\n"}
{"id": "1219531", "url": "https://cs.wikipedia.org/wiki?curid=1219531", "title": "FC Blau-Weiß Linz", "text": "FC Blau-Weiß Linz\n\nFC Blau-Weiß Linz, psáno i jako FC Blau Weiss Linz (celým názvem Fußball Club Blau-Weiß Linz, zkratkou BW Linz) je rakouský fotbalový klub sídlící ve městě Linec. Byl založen v srpnu 1997, de facto jako nástupce zaniklého FC Linz. Klub hraje své zápasy a připravuje se na Donauparkstadionu s kapacitou 2 000 diváků nebo na větším Linzer Stadionu (cca 21 000 míst). Klubové barvy jsou modrá a bílá, jak napovídá název.\n\nV sezóně 2011/12 poprvé v historii postoupil do druhé rakouské ligy s názvem Erste Liga.\n\n\"K 12. 7. 2016.\"\n\n"}
{"id": "1219533", "url": "https://cs.wikipedia.org/wiki?curid=1219533", "title": "Harry Adams (sprinter)", "text": "Harry Adams (sprinter)\n\nHarry Adams (* 27. listopadu 1989) je americký sprinter.\n\nSpecializuje se na tratě na 100 a 200 metrů. Dříve hrál také fotbal. Navštěvoval Auburn University. V roce 2012 se stal 81. sprinterem, který prolomil bariéru 10 sekund na trati 100 metrů. Jeho časem 9,96 sekundy překonal školní rekord, který předtím držel Coby Miller. Téhož roku stanovil osobní rekord na trati 200 metrů, který činil 20,10 sekundy. \n\n"}
{"id": "1219536", "url": "https://cs.wikipedia.org/wiki?curid=1219536", "title": "Zhenyuanlong", "text": "Zhenyuanlong\n\nZhenyuanlong („Čen-jüanův drak“) byl rod „srpodrápých“ dinosaurů z čeledi Dromaeosauridae. Žil v období spodní křídy (stupeň apt), před asi 125 - 115 miliony let na území současné Číny (provincie Liao-ning).\n\nHolotyp byl téměř kompletní, jeho zachovaná délka činí 122,6 cm, kompletní kostra by pak měřila asi 165 cm. Vzhledem k tomu, že tento dinosaurus měl prokazatelně i plně vyvinutá obrysová pera, mohla jeho celková délka dosahovat asi rovných dvou metrů. Hmotnost pak podle odhadů činila asi 20 kilogramů. Podle Gregoryho S. Paula dosahoval tento druh délky 2,3 metru a hmotnosti kolem 8 kilogramů.\n\n\"Zhenyuanlong\" byl menším predátorem, lovícím zřejmě drobné obratlovce ve svých ekosystémech. Fosilie holotypu objevil náhodně čínský farmář, později se dostal do muzea a byl formálně popsán roku 2015. Nejbližšími příbuznými tohoto dinosaura byli zřejmě zástupci rodů \"Sinornithosaurus\", \"Tianyuraptor\" a vývojově primitivní (bazální) eudromeosauři.\n\n"}
{"id": "1219541", "url": "https://cs.wikipedia.org/wiki?curid=1219541", "title": "Ladislav Stanček", "text": "Ladislav Stanček\n\nLadislav Stanček (7. února 1898 Prievidza – 15. dubna 1979 tamtéž) byl slovenský hudební skladatel a pedagog.\n\nLadislav Stanček byl synem Jozefa Stančeka (1864–1947), učitele, varhaníka, spisovatele a hudebního skladatele působícího v Prievidzi a v Topoľčiankách. Studoval na gymnáziu v Prievidzi a maturoval na učitelském ústavu Štubnianských Teplicích, kde později působil jako pedagog. V letech 1925–1928 studoval na brněnské konzervatoři hru na varhany u Eduarda Treglera, dirigování u Františka Neumanna a skladbu u Viléma Petrželky a Osvalda Chlubny. \n\nV letech 1928–1935 byl regenschorim v kostel Nanebevzetí Panny Marie v Bratislavě a učitelem teoretických předmětů na \"Hudební a dramatické akadémii\" tamtéž. Od roku 1935 až do odchodu do důchodu v roce 1956 učil na \"Učitelské akademii\" ve Spišském Podhradie. Řídil \"Sbor spišských učitelů\". \n\nPoslední léta svého života strávil ve svém rodišti, kde také 15. dubna 1979 zemřel. Jeho jménem byla pojmenována \"Základní umělecká škola v Prievidzi\" a hudební festival.\n\n\n\n\n\n\nKromě toho komponoval písně, sbory, komorní hudbu i skladby pro dechový orchestr.\n\n\n"}
{"id": "1219545", "url": "https://cs.wikipedia.org/wiki?curid=1219545", "title": "Windermere", "text": "Windermere\n\nWindermere je ledovcové jezero ležící v národním parku Lake District na severu Anglie v oblasti South Lakeland zhruba 1 km západně od stejnojmenného města. Jezero Windermere je největším přírodním jezerem Anglie o rozloze 14,73 km². Má výrazně protáhlý tvar, na délku měří 18 km a na šířku maximálně 1,5 km a je obklopeno kopci. Maximální hloubka dosahuje 66 metrů. Na jezeře se nachází osmnáct ostrovů, z nichž největší je Belle Isle, který je soukromým majetkem. Řeka Leven spojuje jezero s mořským zálivem Morecambe Bay.\n\nOkolí jezera je populární rekreační oblastí, na pobřeží leží městečko Bowness-on-Windermere s množstvím hotelů a luxusních letních chat. Od poloviny 19. století je na jezeře provozována parníková doprava, její historii dokumentuje místní muzeum. Populární zábavou je veslování a jachting, na Windermere umístil Arthur Ransome děj své dobrodružné knihy \"Boj o ostrov\".\n\nV jezeře žijí pstruzi a siveni. Podle místní legendy jezero obývá obří živočich podobný Lochnesské nestvůře, zvaný \"Bownessie\".\n\n"}
{"id": "1219547", "url": "https://cs.wikipedia.org/wiki?curid=1219547", "title": "Per Wahlöö", "text": "Per Wahlöö\n\nPer Wahlöö (5. srpna 1926 Kunsbacka – 22. června 1975 Malmö) byl švédský spisovatel a novinář. Dosáhl světové proslulosti hlavně sérií \"románů o zločinu\". Těchto deset volně navazujících románů z prostředí stockholmské kriminálky napsal společně se svou životní partnerkou, kterou byla švédská spisovatelka Maj Sjöwallová. Jejich osobní i pracovní vztah (nikdy nebyli manželé, jak je někdy mylně uváděno) trval celkem 13 let až do roku 1975, kdy Per Wahlöö ve 48 letech zemřel.\n\nHlavní postavou celé série je komisař Martin Beck. Během deseti let, ve kterých romány odehrávají, se z řadového detektiva na oddělení vražd policie ve Stockholmu vypracuje až na jeho šéfa. Případy, kterými se Beck a jeho kolegové zabývají, jsou povětšinou velmi závažné, např. hledání sériového vraha nezletilých dívek v třetím románu \"Muž na balkóně\", nebo postřílení osmi cestujících samopalem v autobuse městské hromadné dopravy ve čtvrté knize \"Noční autobus\". Jak však oba autoři zdůrazňují, nejedná se o klasické detektivky, ale o skutečné romány se snahou o důkladné vykreslení charakterů jednotlivých postav, ať už detektivů, pachatelů ale často i obětí. V neposlední řadě mají knihy i silný sociální podtext. Sjöwallová i Wahlöö byli přesvědčenými marxisty a tento jejich politický postoj je v románech značně patrný v ostré kritice švédské společnosti 60. a 70. let 20. století.\n\nPartneři psali skutečně společně u jednoho stolu, každý jednu kapitolu, které si po napsání vyměnili k vzájemné revizi. Jejich souznění bylo tak hluboké a jejich literární styl tak podobný, že po nějaké době ani sami nedokázali rozeznat, kdo z nich byl autorem které kapitoly.\n\n\n"}
{"id": "1219550", "url": "https://cs.wikipedia.org/wiki?curid=1219550", "title": "Letecká základna Incirlik", "text": "Letecká základna Incirlik\n\nLetecká základna Incirlik (, , IATA: UAB, ICAO: LTAG) je letecká základna v Turecku využívaná Tureckým letectvem a především Letectvem Spojených států amerických. Nachází se přibližně 12 kilometrů východně od centra Adany u její čtvrti İncirlik. Je zde jediná vzletová a přistávací dráha s délkou 3048 metrů a orientací 05/23.\n\nRozhodnutí vybudovat leteckou základnu u Incirliku padlo na Druhé káhirské konferenci v prosinci 1943, ale práce začaly až po konci druhé světové války. Na jaře 1951 začali američtí ženisté s výstavbou a v prosinci 1954 podepsal turecký generální štáb smlouvu s americkým letectvem o sdíleném využití základny. Od 21. února 1955 do 28. února 1958 se nazývala \"letecká základna Adana\" ().\n\nZ počátku sloužila především pro průzkumné lety, a to jak k hranicím Sovětského svazu vzhledem k probíhající Studené válce, tak směrem k Libanonu a Izraeli při různých blízkovýchodních krizích.\n\nOd roku 1958 létala z Incirliku průzkumná letadla Lockheed U-2, mj. k dlouhým letům mezi Incirlikem a základnou v norském Bodø. Letouny Boeing B-47 Stratojet, Martin P4M Mercator, Douglas A-3 Skywarrior podnikaly lety nad Černé moře, Kaspické moře a směrem k Afghánistánu.\n\nV letech 1974 až 1978 byl provoz základny poznamenaný roztržkou mezi Spojenými státy americkými a Tureckem po turecké invazi na Kypr.\n\nVýraznou zátěží pro základnu byla dlouhotrvající operace Trvalá svoboda, která začala v roce 2001.\n\nOd roku 2015 odtud létají americké letouny proti Islámskému státu.\n\n"}
{"id": "1219554", "url": "https://cs.wikipedia.org/wiki?curid=1219554", "title": "Divize B 2013/14", "text": "Divize B 2013/14\n\nV soubojích 49. ročníku České Divize B 2013/2014 (jedna ze skupin 4. nejvyšší fotbalové soutěže) se utkalo 16 týmů dvoukolovým systémem podzim - jaro. Tento ročník začal v sobotu 10. srpna 2013 úvodními čtyřmi zápasy 1. kola a skončil v sobotu 14. června 2013 sedmi zápasy závěrečného 30. kola.. \n\n\n\nPoznámky:\n"}
{"id": "1219560", "url": "https://cs.wikipedia.org/wiki?curid=1219560", "title": "Monti della Laga", "text": "Monti della Laga\n\nMonti della Laga je horské pásmo ve Středních Apeninách (v Apeninách), ve střední části Itálie. Pohoří má délku 24 km a nachází se na hranicích regionů Abruzzo, Marche a Lazio (v provinciích L'Aquila, Teramo, Ascoli Piceno a Rieti).\n\nNa jihu pohoří Monti della Laga odděluje od horského masivu Gran Sasso d'Italia údolí řeky \"Vomano\" (na jihozápadě leží \"Lago di Campotosto\"), na severu od pohoří Monti Sibillini údolí řeky \"Tronto\" (a silnice Ascoli Piceno-Terni). Hlavní hřeben dosahuje své největší nadmořské výšky horou \"Monte Gorzano\" (2 458 m, je nejvyšším vrcholem regionu Lazio). K dalším významným vrcholům náleží \"Cima Lepri\" (2 445 m), \"Pizzo di Sevo\" (2 419 metres) nebo \"Pizzo di Moscio\" (2 411 m). Okolní krajina pohoří je různorodá a liší se dle jednotlivých regionů. V Marche je krajina hornatá a drsná, v Laziu se nachází hluboká údolí a soutěsky, v Abruzzu je naopak terén pozvolný, tvořený převážně kopcovitou krajinou.\n\nSkladba hornin se výrazně liší od obvyklého složení Středních Apenin z vápenců a dolomitů. Pohoří Monti della Laga tvoří především pískovce a slíny.\n\nZe stromů jsou nejvíce zastoupeny buky, duby, javory, lípy, jasany a jilmy. Z divoké zvěře zde například žijí jeleni, jezevci, vlci (\"Canis lupus italicus\"), vzácný je výskyt místního druh medvěda hnědého apeninského (\"Ursus arctos marsicanus\").\n"}
{"id": "1219564", "url": "https://cs.wikipedia.org/wiki?curid=1219564", "title": "Earthlings", "text": "Earthlings\n\nEarthlings je americký dokumentární film z roku 2005. Zabývá se zneužíváním zvířat pro lidské účely (jídlo, oblečení, zábava, vědecký výzkum). Je zde použito velké množství záběrů pořízených skrytou kamerou. Jeho režisérem byl Shaun Monson a namluvil jej herec Joaquin Phoenix. Je zde použita hudba více hudebníků, například Mobyho. Deset let po tomto snímku představil jeho režisér pokračování nazvané \"Unity\".\n\n"}
{"id": "1219566", "url": "https://cs.wikipedia.org/wiki?curid=1219566", "title": "Jiangxi Open", "text": "Jiangxi Open\n\nJiangxi Open je profesionální tenisový turnaj žen hraný v městské prefektuře v čínském Nan-čchangu. Od sezóny 2016 se řadí do kategorie WTA International Tournaments jako šestá událost v této úrovni ženského tenisu. Mezi lety 2014 a 2015 byl turnaj součástí mezinárodní série WTA 125s. Dějištěm je místní Mezinárodní tenisové centrum, kde se hraje na otevřených dvorcích s tvrdým povrchem DecoTurf.\n\nRozpočet události, hrané v srpnovém termínu, k roku 2018 činila 250 000 amerických dolarů a prize money pro hráčky dosáhly částky 226 750 dolarů. Do soutěže dvouhry nastupuje třicet dva tenistek a čtyřhry se účastní šestnáct párů. Ředitelem turnaje byl k dané sezóně Adam Jun Čuan.\nV letech 2014–2016 nesl turnaj název Jiangxi International Women's Tennis Open.\n\n"}
{"id": "1219577", "url": "https://cs.wikipedia.org/wiki?curid=1219577", "title": "VALIS", "text": "VALIS\n\nVALIS (1981) je sci-fi román amerického spisovatele Philipa K. Dicka. Jedná se o první díl autorovy gnostické „božské\" \"VALIS trilogie\" (The VALIS Trilogy), Dalšími díly jsou romány \"Božská invaze\" a \"Převtělení Timothyho Archera\". \n\nPrvní variantu tohoto románu pod názvem \"VALISystem A\" napsal Dick již roku 1976. Příběh byl vydán roku 1985 pod názvem \"Rádio Svobodný Albemut\".\n\nNázev románu je akronym pro \"Vast Active Living Intelligence System\" (Rozsáhlý aktivní živoucí inteligentní systém), což je jméno prastarého mimozemského satelitu, který z oběžné dráhy komunikuje s vybranými pozemšťany. \n\nRomán vypráví příběh vůdce nové náboženské sekty Horselovera Fata, který mluví s bohem a který došel k názoru, že se blíží doba příchodu nového Mesiáše, jehož identitu je třeba odhalit. Zároveň se ale pokouší odpovědět si na mnohé důležité otázky: Zda Bůh opravdu existuje, a pokud ano, odkud vlastně přišel (z budoucnosti nebo z vesmíru)? Jaký je vztah Boha k člověku, a naopak? V čem spočívá smysl víry? Je také možné, že Fat je pouhý blázen trpící drogovými halucinacemi, protože jeho značně vyšinuté učení je prapodivnou směsicí věrouk ze všech možných lidských epoch (Bible, Zarathuštra, kniha proměn \"I-ťing\"). \n\nSekta po dlouhém hledání nalezne svého Mesiáše ve dvouletém dítěti jménem Sofie, které jim potvrdí, že celá pozemská civilizace je odpradávna řízena inteligencí z vesmíru. Román je často označován za teologickou detektivku, protože používá mnohé formální postupy tohoto žánru.\n\nPříběh má mnoho autobiografických rysů. Jméno Horselover Fat je heteronymum autorova jména (philip znamená v řečtine horselover a fat je německy dick). Román je vyprávěn převážně v první osobě spisovatelem sci-fi románů Philem a autor v něm líčí své drogami vyvolané duševní stavy, především setkání s jakousi božskou entitou. \n\n"}
{"id": "1219580", "url": "https://cs.wikipedia.org/wiki?curid=1219580", "title": "Ruger SR1911", "text": "Ruger SR1911\n\nRuger SR1911 je samonabíjecí pistole v nerezovém provedení na náboj .45 ACP. Design vychází z Coltu 1911 (model 1911A1), který byl v ozbrojených silách USA používán více než 100 let.\n\nZ hlediska konstrukce je Ruger SR1911 moderní klon Coltu Government, který zachovává původní Browningovu konstrukci. Pistole má uzamčený závěr a jednočinný spoušťový mechanizmus (Single Action – SA). V přední části je hlaveň vedena v hlavňové objímce, hlaveň a hlavňová objímka jsou vyrobeny ze stejného materiálu, na stejném stroji, což zlepšuje přesnost zbraně. \n\nUzamčení hlavně je provedeno pomocí žeber na jejím hřbetě, ty zapadají do vybrání na vnitřní straně závěru. V zadní části je hlaveň upnuta v těle zbraně pomocí výkyvného spojovacího článku, který umožňuje pokles zadní části hlavně a odemčení (a naopak). Pod hlavní je pouzdro vratné pružiny, vratná pružina a vodítko vratné pružiny.\n\nU pistole je použita konstrukce (Colt 1911 série 70) bez blokace zápalníku a s dlaňovou pojistkou. Zápalník je vyroben z titanu a je opatřen tuhou vratnou pružinou. Titan je sám o sobě velmi lehký a tvrdý kov, proto v případě pádu pistole malá hmotnost zápalníku v kombinaci s dostatečně tuhou vratnou pružinou zabrání výstřelu. Tato konstrukce spolu s lehkou hliníkovou spouští zajišťuje její lehký chod. Spoušť je stavitelná.\n\nDále je pistole doplněna celou řadou nadstandardních prvků jako zvětšený hmatník manuální pojistky a záchytu závěru, zvětšená dlaňová pojistka s prodlouženou ostruhou (bobří ocas), prodloužený záchyt zásobníku, zvětšené výhozné okénko závěru a kontrolní otvor pro vizuální kontrolu nábojové komory.\n\n\n"}
{"id": "1219585", "url": "https://cs.wikipedia.org/wiki?curid=1219585", "title": "Zoltán Egressy", "text": "Zoltán Egressy\n\nZoltán Egressy [Zoltan ɛɡrɛʃi] (narozen 2. srpna 1967 v Budapešti) je maďarský básník, spisovatel a dramatik.\n\nStudoval maďarský jazyk, literaturu a historii na Univerzitě Eötvöse Loránda v Budapešti kde promoval v roce 1990. V roce 1991 vydal básnickou sbírku s názvem \"Csókkor\". Přeložil do maďarštiny díla Fernanda Pessoa a Salvatora Quasimoda. Současně působil jako zpěvák v undergroundové skupině a psal pro divadelní časopis. Od roku 1995 píše divadelní hry a scénáře. Jeho první, drama \"Šťovík, pečené brambory\", která měla premiéru v divadle Józsefa Katony v Budapešti a měla velký úspěch. Jeho druhá divadelní hra \"Portugál\" byla zfilmována Andorem Lukátsem. Egressysova díla byla přeložena do němčiny Albertem Koncskem. Zoltán Egressy je ženatý s maďarskou herečkou Ágnes Bertalan a má dvě děti.\n\n\n\n"}
{"id": "1219586", "url": "https://cs.wikipedia.org/wiki?curid=1219586", "title": "Lili", "text": "Lili\n\nLili je třetí singl z alba Folkhorod skupiny Enej. K písni byl natočen videoklip, který režíroval Marcin Gwarda. Premiéra singlu se konala dne 3. února 2013 ve vysílání rádia RMF FM.\n\n"}
{"id": "1219587", "url": "https://cs.wikipedia.org/wiki?curid=1219587", "title": "Rostvertol", "text": "Rostvertol\n\nRostvertol (rusky \"Роствертол\") je ruský výrobce vrtulníků se sídlem v Rostově na Donu, začleněný do státního holdingu Ruské vrtulníky. Většinu své historie se zaměřuje na výrobu vrtulníků značky Mil se specializací na transportní a vojenské vrtulníky.\n\nPrávě z tohoto závodu pochází 17 ks Mil Mi-24V/35, užívaných (2014) Armádou České republiky.\n\nPlný název podniku zní: \"Rostovský vrtulníkový výrobní komplex Akciová společnost Rostvertol\" (rusky \"Ростовский вертолетный производственный комплекс Публичное акционерное общество «Роствертол»\").\n\nZávod byl založen 1. června 1939. Roku 1944 začal vyrábět letadla Jakovlev UT-2M a Polikarpov Po-2, stroje široce využívané v bojích 2. světové války.\n\nOd roku 1949 závod vyráběl vojenský kluzák Jakovlev Jak-14, jednalo se o první celokovové letadlo vyráběné v Rostově.\n\nV letech 1954-1955 zde kompletovali proudové bitevní letouny Iljušin Il-40.\n\nSe sériovou produkcí vrtulníků Mil Mi-1 začali v roce 1956 pod dozorem samotného Mila, do roku 1960 jich vyrobili 370.\n\nOd roku 1959 závod vyráběl více než 20 let těžký transportní vrtulník Mil Mi-6. V roce 1964 zde rozjeli výrobu dalšího těžkého transportního vrtulníku Mil Mi-10. Byl to právě rostovský závod, který v roce 1974 vyrobil na základě tohoto modelu unikátní létající jeřáb Mil Mi-10K, který se používá ke speciálním úkolům dodnes (2016).\n\nOd roku 1971 zde probíhá sériová výroba bojových Mil Mi-24, od roku 1977 transportních Mil Mi-26.\n\n\nV roce 2009 závod vyrobil 16 ks vrtulníků, v roce 2010 23 ks a v roce 2012 54 ks.\n"}
{"id": "1219590", "url": "https://cs.wikipedia.org/wiki?curid=1219590", "title": "KRI Dewaruci", "text": "KRI Dewaruci\n\nKRI Dewaruci je cvičná barkentina indonéského námořnictva.\n\nPlavidlo postavila německá loděnice H. C. Stülcken Sohn v Hamburku. Do služby byla přijata roku 1953.\n\nPosádku tvoří 110 mužů a 78 kadetů. Plavidlo je vybaveno pomocným dieselem o výkonu 575 bhp, pohánějícím jeden lodní šroub. Nejvyšší rychlost dosahuje 9 uzlů.\n\n"}
{"id": "1219596", "url": "https://cs.wikipedia.org/wiki?curid=1219596", "title": "Progress (ruský letecký závod)", "text": "Progress (ruský letecký závod)\n\nAkciová společnost Arseňjevská letecká firma Progress N. I. Sazykina (rusky \"ПАО «Арсеньевская Авиационная Компания „ПРОГРЕСС“ им. Н. И. Сазыкина»\") je ruský výrobce vrtulníků se sídlem v dálněvýchodním Arseňjevu, začleněný do státního holdingu Ruské vrtulníky. Kromě vrtulníků jsou zde produkovány též rakety a letadla a závod zajišťuje také opravy vrtulníků.\n\n26. května 1936 bylo přijato usnesení Rady práce a obrany SSSR o výstavbě dvou nových leteckých závodů – v sibiřském Ulan-Ude (dnes Ulan-udský letecký závod) a v dálněvýchodní vesnici Semjonovce (od roku 1952 město Arseňjev). Progress v Semjonovce vzniknul jako opravárenský závod (s opravami začal roku 1939), avšak již v roce 1940 začal rozjíždět výrobu učební verze letadla Jakovlev UT-2. První hotový Jakovlev opustil brány závodu v květnu 1941. 2. světová válka s sebou přinesla masivní navýšení výroby, během konfliktu bylo v Semjonovce vyrobeno 2931 letadel tohoto typu.\n\nRoku 1948 začala výroba učebních letounů Jakovlev Jak-18 (celkem 3063 kusů) a různých jeho modifikací.\n\nOd roku 1959 se v závodě vyrábí různé druhy raket, např. P-15 Termit.\n\nPrávě zde se vyráběly od roku 1960 aerosaně Sever-2, určené pro rozvoz pošty na Dálném východě.\n\nRoku 1963 začli v Arseňjevu vyrábět nákladní letouny Antonov An-14 a sportovní větroně A-15.\n\nS výrobou vrtulníků se zde začalo až v roce 1969, a sice s Mil Mi-24, kterých v ruzných modifikací vyrobili v Progressu 2443 ks.\n\nMezi lety 1973–1986 zde vznikaly sportovní Jakovlevy Jak-50 (314 ks) a mezi lety 1986–1991 Jakovlevy Jak-55 (218 ks).\n\nVrtulníky Kamov Ka-50 se zde vyráběly od roku 1988, od roku 1993 také Mil Mi-34.\n\nOd roku 2008 je závod součástí koncernu Ruské vrtulníky.\nVrtulníky:\nLetadla:\nRakety:\n"}
{"id": "1219598", "url": "https://cs.wikipedia.org/wiki?curid=1219598", "title": "Pavel Kelemen", "text": "Pavel Kelemen\n\nPavel Kelemen (* 28. května 1991 Domažlice) je reprezentant České republiky v dráhové cyklistice, člen klubu Dukla Brno.\n\nStartoval na olympiádě 2012, kde se v individuálním sprintu umístil na 10. místě. Byl také nominován na olympiádu 2016 pro závody ve sprintu i keirinu, obsadil ve sprintu 17. místo a 21. místo v keirinu. Na mistrovství Evropy juniorů v dráhové cyklistice roku 2013 získal zlatou medaili v keirinu i ve sprintu, v roce 2015 se stal seniorským mistrem Evropy v keirinu. Na mistrovství světa v dráhové cyklistice obsadil v roce 2015 15. místo ve sprintu a v roce 2016 byl jedenáctý v keirinu. V letech 2014 a 2016 vyhrál sprinterskou Grand Prix Brno. Na závodě Světového poháru ve vysokohorském prostředí v Aguascalientes v Mexiku roku 2014 skončil třetí a časem 9,558 s na letmých 200 metrů nakrátko držel i světový rekord. \n\nV roce 2014 byl zařazen mezi nadějné sportovce, kteří získali na přípravu stipendium od Mezinárodního olympijského výboru. V letech 2013 a 2015 vyhrál anketu o nejlepšího sportovce Jihomoravského kraje. \n\n"}
{"id": "1219599", "url": "https://cs.wikipedia.org/wiki?curid=1219599", "title": "Obléhání Chotěboře husity", "text": "Obléhání Chotěboře husity\n\nObléhání Chotěboře se odehrálo koncem roku 1420 a bylo ukončeno v únoru 1421. Vojsko Táboritů pod vedením hejtmana a kněze Petra Hromádky z Jistebnice chtělo z města vytvořit opěrný bod husitského hnutí ve východních Čechách. Obléhání skončilo masakrem husitského vojska a popravou jejich hejtmana.\n\nV oblasti východních Čech mělo husitské hnutí značnou podporu. Vždyť později v roce 1423 v kraji vznikl východočeský husitský svaz. Katolická protihusitská šlechta v kraji vytvořila Opočenskou stranu. Toto uskupení bylo věrné Zikmundovi Lucemburskému. Vůdčími osobnostmi byli Jan Městecký z Opočna a Půta z Častolovic.\n\nPřed masakrem v Chotěboři proběhl protihusitský zásah v Přelouči 14. ledna 1421. Na akci se výrazně podíleli Jan Městecký, Arnošt Flaška a kutnohorský mincmistr Mikeš Divůček. Husité se opevnili v přeloučském kostele, kde byli nakonec poraženi a 125 jich bylo odvedeno do Kutné Hory, kde byli vhozeni do šachet. Mezi zajatými husity byl i kněz Valentin. Tři týdny po Přelouči zaútočili na Chotěboř.\n\nKoncem roku 1420 obsadily jednotky táboritů Chotěboř. Ze začátku byli husité podporováni místními měšťany, ale později začaly ve městě docházet zásoby a s tím upadala i jejich podpora. Petr Hromádka proto vyslal část svých jednotek, aby opatřili dostatek zásob. V nastalé situaci město oblehli kutnohorští měšťané pod velením mincmistra Mikeše Divůčka a k nim se přidali oddíly Půty z Častolovic, Jana Městeckého z Opočna, Arnošta Flašky a Čeňka z Ronova. Proti husitům se postavili i Chotěbořští měšťané. Hromádka vyhodnotil nepříznivou situaci a začal s katolickými pány vyjednávat o složení zbraní a volném odchodu z města. \"\"...a obdržev od pánů slib pode ctí a věrou, že posádce na životě ublíženo nebude, vzdal se konečně dobrovolně se vším lidem svým dne 3. února 1420...\"\" Katoličtí páni, ale dohodu nedodrželi. Odzbrojili husity a na 300 jich upálili ve stodolách. Další byli upáleni ve stodolách cestou do Kutné Hory v Horkách a Loších. Zbylí husité, kteří byli odvedeni až do Kutné hory, byli místními německými horníky vrženi do šachet. Hejtman Hromádka byl společně se dvěma táborskými knězi, na rozkaz Jana Městeckého z Opočna, převezen do Chrudimi. Tam pak byli všichni tři 6. února veřejně na náměstí upáleni. Celkem bylo popraveno asi 700 husitů.\n\nZtráty v Přelouči a Chotěboři neměly vliv na vzestup husitského hnutí v Čechách a to ani ve východních, kde se zformovala silná východočeská skupina husitů s centrem v Hradci Králové. Při následném jarním tažení pražanů a táboritů do středních a východních Čech byla husity dobyta i Chrudim. 28. dubna 1421 se město, pod vedením jednoho ze strůjců chotěbořského masakru Jana Městeckého z Opočna, vzdalo. Jan Městecký slíbil, že přestoupí na husitskou stranu. Při tažení husitských vojsk byl také jako msta za upálené husity vydrancován klášter ve Vilémově a obsazena Kutná Hora. V roce 1424 husité vypálili Přibyslav i s hradem, vlastníkem byl Čeněk z Ronova, který se také podílel na chotěbořském masakru.\n\nHERLOßSOHN, Karl. \"Jan Žižka, svazky 1-2. Čechy od roku 1414-1424.\" Praha: Tisk a sklad Jaroslava Pospíšila, 1850.\n\n"}
{"id": "1219602", "url": "https://cs.wikipedia.org/wiki?curid=1219602", "title": "Selecký potok", "text": "Selecký potok\n\nNázev Selecký potok má více významů:\n\n\n"}
{"id": "1219606", "url": "https://cs.wikipedia.org/wiki?curid=1219606", "title": "Ljubaň", "text": "Ljubaň\n\nLjubaň může být:\n\n"}
{"id": "1219607", "url": "https://cs.wikipedia.org/wiki?curid=1219607", "title": "Ljubaň (město v Leningradské oblasti)", "text": "Ljubaň (město v Leningradské oblasti)\n\nLjubaň () je město v Leningradské oblasti v Ruské federaci. Při sčítání lidu v roce 2010 měla přes čtyři tisíce obyvatel.\n\nLjubaň leží na řece Tigodě, levém přítoku Volchova v povodí Něvy. Od Petrohradu, správního střediska oblasti, je vzdálena 85 kilometrů jihovýchodně.\n\nPřes město vede v od jihovýchodu k severozápadu dálnice M10 z Moskvy do Petrohradu, po které je zde vedena i evropská silnice 105 z Kirkenes do Jalty. Souběžně s dálnicí vede ve stejném směru i železniční trať Petrohrad–Moskva původně postavená v roce 1851, která má v centru města nádraží.\n\nPrvní zmínky o Ljubani jsou z období Novgorodské republiky kolem roku 1500.\n\nMěstem je Ljubaň od roku 1912.\n\nZa druhé světové války byla Ljubaň obsazena 25. srpna 1941 německou armádou. Rudá armáda dobyla město zpět až 28. ledna 1944, kdy do města vstoupily jednotky Volchovského frontu v rámci Leningradsko-novgorodské operace.\n"}
{"id": "1219620", "url": "https://cs.wikipedia.org/wiki?curid=1219620", "title": "Jan Foldyna", "text": "Jan Foldyna\n\nJan Foldyna (* 3. srpna 1956) je český politik a podnikatel, od roku 2012 zastupitel Pardubického kraje, od roku 2010 místostarosta města Dašice na Pardubicku, člen KSČM.\n\nPřed vstupem do politiky se živil jako podnikatel.\n\nJan Foldyna žije ve městě Dašice na Pardubicku.\n\nJe členem KSČM. Ve straně zastával pozici předsedy Okresní organizace KSČM Pardubice a v současnosti je předsesou Pardubické krajské rady KSČM.\n\nV komunálních volbách v roce 2006 byl zvolen za KSČM z pozice lídra kandidátky do Zastupitelstva města Dašice na Pardubicku. Mandát ve volbách v roce 2010 obhájil, když kandidátku opět vedl. Navíc byl v listopadu 2010 zvolen místostarostou města. Ve volbách v roce 2014 opět obhájil mandát zastupitele města z pozice lídra kandidátky. V listopadu 2014 se stal již po druhé místostarostou, působí rovněž jako člen povodňové komise.\n\nV krajských volbách v roce 2012 byl za KSČM zvolen zastupitelem Pardubického kraje. Působí rovněž jako člen výboru pro regionální rozvoj a evropské fondy. Ve volbách v roce 2016 byl lídrem kandidátky KSČM v Pardubickém kraji a post krajského zastupitele obhájil.\n\nVe volbách do Poslanecké sněmovny PČR v roce 2013 kandidoval za KSČM v Pardubickém kraji, ale neuspěl.\n"}
{"id": "1219631", "url": "https://cs.wikipedia.org/wiki?curid=1219631", "title": "Iufaa", "text": "Iufaa\n\nIufaa byl egyptský kněz a správce paláců žijící okolo roku 500 př. n. l., tj. za 27. dynastie (během první perské nadvlády) v pozdní době egyptských dějin. Zemřel ve věku 25-35 let, patrně v důsledku vleklé choroby, která způsobila mimo jiné těžkou osteoporózu.\n\nJeho mumie byla v roce 1998 objevena v nevykradené hrobce českým egyptologem Ladislavem Barešem. Jde o mimořádný hodnotný objev, neboť je velmi vzácné nalézt hrobku osoby takto vysokého postavení neznehodnocenou vykradači hrobů. Z hrobky bylo získáno mnoho cenných artefaktů a při průzkumu okolí byly následně objeveny i mumie jeho dalších příbuzných. Sama Iufaaova mumie však byla poškozena rozkladem, k němuž došlo v důsledku přílišné vlhkosti.\n"}
{"id": "1219635", "url": "https://cs.wikipedia.org/wiki?curid=1219635", "title": "Borské teze", "text": "Borské teze\n\nBorské teze (německy Heider Thesen) je dokument vzniklý v létě 1883 v Boru u Tachova. Obsahuje sociální učení katolických myslitelů německého jazykového okruhu.\n\nSetkání 14 odborníků na sociální problematiku zorganizoval kníže Karel z Lövensteinu. Borské teze přijal za své \"Zentralkomitee der katholischen Vereine Deutschlands\". Staly se jedním z východisek encykliky Rerum novarum.\n\n"}
{"id": "1219637", "url": "https://cs.wikipedia.org/wiki?curid=1219637", "title": "Anton Zimmermann", "text": "Anton Zimmermann\n\nAnton Zimmermann (25. prosincem 1741 Široká Niva – 16. října 1781 Bratislava) byl slovenský varhaník a hudební skladatel slezského původu.\n\nAnton Zimmermann pocházel ze Slezska, kde také získal hudební vzdělání. Byl varhaníkem katedrály sv. Ducha v Hradci Králové. Od roku 1772 působil v Bratislavě. V roce 1776 se stal knížecím dvorním skladatelem knížete, biskupa, primase a maďarského hraběte Józsefa Batthyányho. V roce 1780 se stal varhaníkem bratislavské katedrály sv. Martina. \n\nKomponoval symfonie, melodramy a komorní hudbu. Dvě z jeho symfonií byly dlouhou dobu připisovány Josephu Haydnovi.\n\n\n\n\n\n"}
{"id": "1219638", "url": "https://cs.wikipedia.org/wiki?curid=1219638", "title": "Daniel Shays", "text": "Daniel Shays\n\nDaniel Shays (asi 1747, Hopkinton — 29. září 1825 Sparta (New York)) byl americký voják a rolník, jeden z organizátorů tzv. Shaysova povstání, které zachvátilo Massachusetts na přelomu let 1786 a 1787.\n\nShaysovi rodiče byli irští přistěhovalci, rodina byla chudá a Shays od mládí pracoval u sedláků jako nádeník. Na počátku války za nezávislost se přidal ke kontinentální armádě a zúčastnil se lexingtonské bitvy, po zranění byl v roce 1780 demobilizován v hodnosti kapitána, dostal jako výraz uznání šavli od generála Lafayetta, ale žádné výslužné. Šavli prodal a za výtěžek si s manželkou pořídil farmu v Pelhamu, kde byl také zvolen do městské rady.\n\nPrvní roky po vyhlášení nezávislosti USA byly poznamenány hospodářskou krizí: rostla inflace, drobní zemědělci se zadlužovali, stát neměl z čeho vyplácet penze válečným veteránům. Od roku 1781 se objevovaly protesty proti zvyšování daní, které vedl vysloužilý voják Job Shattuck z Grotonu. Massachusettský guvernér James Bowdoin nařídil soudům přísný postup vůči neplatičům a dalším nespokojencům, proti tomu vzniklo hnutí přímé akce, jehož příslušníci si říkali \"Regulátoři\". Dne 26. září 1786 napadla více než tisícovka ozbrojenců pod vedením Shayse soudní budovu ve Springfieldu, kde se konal proces s jedenácti „výtržníky“, a chtěla vězně osvobodit. Proti nim se postavila armáda vedená Williamem Shepardem; krveprolití se podařilo zabránit, ale povstání pokračovalo dalšími srážkami, vznikl také Výbor sedmnácti, který plánoval útok na springfieldskou zbrojnici a svržení vlády. Špatně organizovaní a vyzbrojení povstalci však byli poraženi vládními jednotkami 3. února 1787 u Petershamu a do jara téhož roku byl v celém Massachusetts obnoven pořádek. Shays uprchl do Vermontu, byl v nepřítomnosti odsouzen k trestu smrti oběšením, ale o rok později dostal milost a mohl se vrátit. Později mu byla udělena vojenská penze, z níž žil až do smrti ve Spartě ve státě New York. \n\nDůsledkem Shaysova povstání bylo dosazení nového guvernéra Johna Hancocka, který provedl řadu sociálních reforem, aby zmírnil nespokojenost nemajetných vrstev. \n\n"}
{"id": "1219640", "url": "https://cs.wikipedia.org/wiki?curid=1219640", "title": "Minská (Brno)", "text": "Minská (Brno)\n\nMinská je ulice v Brně, v městské části Žabovřesky. Na křižovatce s ulicemi Tábor a Mučednická navazuje na ulici Veveří, která odvádí dopravu z historického centra severozápadním směrem, a pokračuje na Burianově náměstí, kde na ni dále navazuje ulice Horova vedoucí k historickému centru Žabovřesk. Po krátkém rovném úseku se od křižovatky s ulicí Chládkova poměrně prudce svažuje a k Burianovu náměstí překonává převýšení asi 50 metrů.\n\nUlice vznikla v trase staré cesty spojující Brno přes Žabovřesky, Komín a Bystrc s hradem Veveří. Krátce po polovině 19. století navázala nová zástavba ve spodní části ulice na osadu Vinohrádky (součást Žabovřesk) a vystoupala kopcem nahoru k někdejší katastrální hranici mezi Brnem a Žabovřeskami (dnešní ulice Tábor a Mučednická). Právě v tomto místě, v okolí ulice Tábor, vyrostly domy výraznějšího městského charakteru.\n\nJméno získala ulice roku 1907, od té doby se nazývala Palackého (německy Palackýstrasse). Roku 1936 byla přejmenována na Rumunskou (Rumänische Strasse), po druhé světové válce nesla krátce od roku 1946 název Montgomeryho (podle maršála Montgomeryho). Současné jméno získala roku 1948.\n\nKromě významného automobilového provozu vede ulicí od roku 1927 tramvajová trať z centra města směrem k vozovně Komín a dále do Bystrce (linky 3 a 11). V horní části Minské, u křižovatky s ulicí Tábor, se nalézá tramvajová zastávka Tábor pro směr do centra města (zastávka v opačném směru je za křižovatkou, na začátku ulice Veveří). V místě křižovatky s ulicí Králova se nachází stejnojmenná jednosměrná zastávka, která je kvůli svažitosti obsluhována pouze ve směru k Burianovu náměstí.\n\nV horní části ulice se nachází mimo jiné kino Lucerna a vedle klub Mersey. Téměř před ním, u zastávky MHD Tábor, při krajnici silnice stojí křížový pamětní kámen, který je od 1. září 2000 kulturní památkou. Zpamátněna jsou také dekorativní průčelí sousedících činžovních domů č. 4 a 6, stejně jako dvou nárožních domů Minská 2 / Tábor 1 (dříve Restaurace U Kiršů, dnes Cukrářství Bukovský) a Minská 20 / Chládkova 2 (Restaurace U Primů). Všechny jsou součástí jednoho bloku domů v horní části ulice.\n\n"}
{"id": "1219644", "url": "https://cs.wikipedia.org/wiki?curid=1219644", "title": "Eva Kubešová", "text": "Eva Kubešová\n\nEva Kubešová (22. prosince 1922, Bedřichov u Jihlavy – 7. prosince 1999, Praha) byla česká herečka a scenáristka.\n\nNarodila se jako Eva Kubešová v Bedřichově u Jihlavy. Byla herečkou Komorních her Radosti ze života (1942–1943), nápovědou a členkou baletního souboru Českého lidového divadla (1943–1944). Působila v Brně, kde se stala herečkou Svobodného divadla (1. srpna 1948 – 31. července 1949) a Státního divadla (1. září 1949 – 1961) a poté se stala členkou hereckého studia Československého státního filmu (1961–1963), do roku 1967 filmovala.\n\nPůsobila také také v rozhlase, např. „Pygmalión“, „Lukullův výslech“, „Spolek mladých“ apod. a v televizi. Po skončení herecké dráhy působila v Československé televizi Praha jako pracovnice hlavní redakce literárního vysílání a hlavní redakce dramatického vysílání pod vedením Antonína Dvořáka (1967–1979). Po těžké nemoci odešla v roce 1979 do ústraní.\n\nEva Kubešová byla třikrát vdaná, nejprve za spisovatele Ivana Kříže, poté architekta Miloše Tomka a později za spisovatele, scenáristu Jiřího Marka (1914 – 1994). Měla dvě dcery.\n\n\n"}
{"id": "1219650", "url": "https://cs.wikipedia.org/wiki?curid=1219650", "title": "Mňau TV", "text": "Mňau TV\n\nMňau TV je televizní stanice přinášející pořady o domácích mazlíčcích, zejména kočkách a psech. Televizi provozuje společnost CE Media jako svůj druhý kanál v ČR.\n\nStanice začala po několika odkladech (původní termín byl již v září 2015) vysílat v únoru 2016 rozšířením původní dvacetisekundové smyčky z prosince 2015. Na stránkách Mňau TV lze sledovat živý přenos TV. Dříve zde byla pouze tato smyčka. \nNázev televizní stanice pochází odvozením od prvního kanálu společnosti CE Media, kterým je Mňam TV — zaměřená především na vaření. Mňau je též citoslovce (liší se jen jedním písmenem), v českém jazyce jde o přepis zvuku, který vydává kočka.\n\nTelevize byla součástí Multiplexu 4 do 1. 3. 2017.\nNyní je možné ji sledovat v regionálních sítích 1, 2, 4, 9, 16, 17 a 18 a u některých kabelových, satelitních a IPTV operátorů, jako je UPC nebo O2.\n\nProgram je založen na interakci s diváky — domácí videa, prezentace konkrétních domácích mazlíčků (pořad Hledáme MňauSTAR) i útulků pro zvířata.\n\n"}
{"id": "1219656", "url": "https://cs.wikipedia.org/wiki?curid=1219656", "title": "Ludmila Vendlová", "text": "Ludmila Vendlová\n\nLudmila Vendlová (9. května 1929 Praha – 15. března 1990) byla česká herečka a režisérka.\n\nHrála v Městském oblastním divadle v Táboře (1950-1951), v Benešově (1951-1955) a v Divadle J. K. Tyla (1955-1962), v letech 1962-1964 hrála v Městském oblastním divadle v Kladně a poté režírovala v NDR a v roce 1968 emigrovala do Švýcarska.\n\n"}
{"id": "1219661", "url": "https://cs.wikipedia.org/wiki?curid=1219661", "title": "KVADOS", "text": "KVADOS\n\nKVADOS je česká softwarová společnost se sídlem v Ostravě. Zabývá se výrobou a dodávkami vlastních informačních systémů, a to pro oblasti podnikových systémů (ERP) a velkoobchodu, maloobchodního prodeje, vztahů se zákazníky (CRM), logistiky a skladování (WMS) a řízení vnitrofiremních procesů. Nabízí také software pro poskytovatele servisu a služeb. Společnost disponuje vlastním datovým centrem v Ostravě, kde poskytuje cloudové služby. Je členem oborových sdružení IT Cluster a Czech ICT Alliance, rovněž spolupracuje s několika vysokými školami. Do svých produktů i oblastí jejich využití se KVADOS trvale snaží přinášet inovace a odlišit se jimi od ostatních výrobců softwaru.\n\nKVADOS působí na trhu ICT služeb od roku 1992, kdy začal zakladatel společnosti Miroslav Hampel podnikat jako fyzická osoba v oblasti dodávek softwaru. Již tehdy bylo součástí názvu živnostenského oprávnění KVADOS, což znamená zkratku „kvalitní dodavatelské služby“. S rozvojem podnikání získal první zaměstnance (1994) a činnost transformoval nejprve na společnost s ručením omezením (1997), následně na akciovou společnost (1999). V roce 1995 KVADOS začal s výrobou vlastního softwaru, prvním produktem byl ERP systém VENTUS.\n\nV roce 1999 KVADOS nasadil produkt VENTUS prvnímu zákazníkovi, čímž začal výrazný rozvoj společnosti a počet zaměstnanců narostl na 40. V roce 2000 firma vytvořila internetový prodejní portál Open.cz, který ale po odstoupení partnerů od projektu nikdy nespustila.\n\nV roce 2001 KVADOS také začal vyvíjet mobilní informační systém myAVIS určený pro řízení práce obchodních zástupců, ale i další aktivity v terénu. Ten umožnil růst společnosti v dalších letech a v roce 2004 se jeho zakázky oddělily do samostatné dceřiné společnosti KVADOS Mobile Solutions. KVADOS se nadále věnoval ERP systému VENTUS(cancer), orientoval se přitom na obchodní a obchodně výrobní firmy.\n\nV roce 2008 KVADOS zařadil mezi produkty pokladní systém myCASH a systém pro logistiku a skladování mySTOCK. V roce 2009 se KVADOS i se svou dceřinou společností přestěhoval do současných prostor. V té době v nich začalo vznikat vlastní datové centrum, které bylo uvedeno do provozu v roce 2010. Ve stejném roce bylo rozhodnuto o fúzi s dceřinou společností KVADOS Mobile Solutions. Firma dále působila výhradně jako KVADOS a zaměstnávala přes 130 lidí. Do roku 2016 počet pracovníků narostl na 150 a firma stále hledá další. V čele společnosti zůstává zakladatel Miroslav Hampel.\n\n\n"}
{"id": "1219663", "url": "https://cs.wikipedia.org/wiki?curid=1219663", "title": "Zahraniční vztahy Česka", "text": "Zahraniční vztahy Česka\n\nČeská republika má zavedenou strukturu zahraničních vztahů. Je členem Organizace spojených národů, Severoatlantické aliance, Organizace pro hospodářskou spolupráci a rozvoj, Světové obchodní organizace, Mezinárodního měnového fondu, Světové banky, Rady Evropy, Organizace pro bezpečnost a spolupráci v Evropě, Evropské celní unie, Evropské unie, součástí Schengenského prostoru, Evropského hospodářského prostoru, členem Visegrádské skupiny a jiných mezinárodních struktur. Je pozorovatelem Organizace amerických států. Všechny státy (138 států ke dni 3. května 2016, z toho je devět států zastoupeno diplomaty v hodnosti chargé d’affaires) a mezinárodní resp. nadstátní organizace, které mají diplomatické styky s Českou republikou, mají velvyslanectví v Praze, a některé z nich mají generální konzuláty nebo konzuláty v určitých městech, zejména v Brně. Česká republika má ve státech a u mezinárodních resp. nadstátních organizací, se kterými má diplomatické styky, recipročně svá velvyslanectví (ambasády) a konzuláty.\n\nDle tzv. \"Visa Restriction Indexu\" z roku 2016 mají čeští občané možnost bezvízového vstupu do 167 zemí, čímž se zařazují mezi nejméně vízy omezené národy.\n\nHlavní roli v zaměřování a upřesňování zahraniční politiky mají premiér a ministr zahraničí. Pro zahraniční politiku České republiky je zásadní členství v Evropské unii, té ČR v první polovině roku 2009 i předsedala. Česká republika má silné vazby se Slovenskem, Polskem a Maďarskem, mj. jako člen Visegrádské skupiny. Rozsáhlé styky má Česká republika se sousedním Německem a dalšími členskými státy Evropské unie, se Spojenými státy americkými a s Izraelem. Současný český prezident Miloš Zeman se snaží zlepšit vztahy s Ruskem a Čínou.\n\nČeští představitelé podporovali disidenty v Barmě, Bělorusku, Moldavsku a na Kubě.\n\n\n\n\n\n"}
{"id": "1219664", "url": "https://cs.wikipedia.org/wiki?curid=1219664", "title": "Divize A 1995/96", "text": "Divize A 1995/96\n\nV soubojích 31. ročníku České divize A 1995/96 se utkalo 16 týmů dvoukolovým systémem podzim - jaro. Tento ročník začal v srpnu 1996 a skončil v červnu 1997.\n\n\nPoznámky:\n\n"}
{"id": "1219666", "url": "https://cs.wikipedia.org/wiki?curid=1219666", "title": "McLaren MP4-31", "text": "McLaren MP4-31\n\nMcLaren MP4-31 je vůz formule 1 týmu McLaren Honda pro rok 2016. Vozidlo v této sezóně pilotovali mistr světa z let 2005 a 2006 Španěl Fernando Alonso a mistr světa z roku 2009 Brit Jenson Button, kteří byli doplněni rezervním jezdcem Belgičanem Stoffelem Vandoornem. Ten na jeden závod nahradil kolegu Fernanda Alonsa. Vůz je poháněn druhým motorem Hondy od návratu do formule 1 - pohonnou jednotkou RA616H. Jedná se o poslední vůz týmu McLaren s předponou \"MP4\" v názvu. Tato změna byla způsobena odchodem Rona Dennise z týmu.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1219667", "url": "https://cs.wikipedia.org/wiki?curid=1219667", "title": "Občina Podvelka", "text": "Občina Podvelka\n\nObčina Podvelka () je jednou z 212 občin ve Slovinsku. Nachází se v Korutanském regionu na území historického Dolního Štýrska. Občinu tvoří 11 sídel, její rozloha je 103,9 km² a k 1. lednu 2017 zde žilo 2 365 obyvatel. Správním střediskem občiny je vesnice Podvelka.\n\nObčina se dělí na sídla: Brezno, Janževski Vrh, Javnik, Kozji Vrh, Lehen na Pohorju, Ožbalt, Podvelka, Rdeči Breg, Spodnja Kapla, Vurmat, Zgornja Kapla.\n\n\n"}
{"id": "1219672", "url": "https://cs.wikipedia.org/wiki?curid=1219672", "title": "Občina Prevalje", "text": "Občina Prevalje\n\nObčina Prevalje () je jednou z 212 občin ve Slovinsku. Nachází se v Korutanském regionu na území historických Korutan. Občinu tvoří 12 sídel, její rozloha je 58,1 km² a k 1. lednu 2017 zde žilo 6 753 obyvatel. Správním střediskem občiny je město Prevalje.\n\nObčina se dělí na sídla: Belšak, Breznica, Dolga Brda, Jamnica, Kot pri Prevaljah, Leše, Lokovica, Poljana, Prevalje, Suhi Vrh, Šentanel, Zagrad.\n\n\n"}
{"id": "1219680", "url": "https://cs.wikipedia.org/wiki?curid=1219680", "title": "Kaple Andělů Strážných (Encovany)", "text": "Kaple Andělů Strážných (Encovany)\n\nObecní kaple svatých Andělů Strážných v Encovanech (též Andělů Strážců) je drobnější sakrální stavbou. Od roku 1964 je kaple chráněna jako kulturní památka.\n\nKaple se nachází na návsi. Je obdélná. Má trojboký závěr a hřebenovou zvoničku z 19. století.\n\nU železniční trati se nachází barokní kaplička se štítkem a prázdným výklenkem. Byla postavena na paměť vraždy v roce 1732. U silnice k Polepům jsou Boží muka. Stojí na vysokém hranolovém pilíři s výklenky a okénky. Jedná se o dílo pocházející z 19. století.\n\n"}
{"id": "1219681", "url": "https://cs.wikipedia.org/wiki?curid=1219681", "title": "Air Enthusiast", "text": "Air Enthusiast\n\nAir Enthusiast byl britský časopis o letectví, vydávaný skupinou Key Publishing. Původně začal vycházet pod názvem \"Air Enthusiast Quarterly\" v roce 1974 jako doplněk k časopisu \"Air International\" (věnovaného současnému letectví) zaměřený na historii letectví.\n\nKaždé vydání mělo rozsah 80 stran, následkem toho některé články vycházely na pokračování v několika po sobě následujících číslech. \"Air Enthusiast\" byl ilustrován černobílými i barevnými fotografiemi, diagramy, plánky, kresbami a třípohledovými profily. Raná vydání obsahovala i průřezové pohledy na letouny, ale od nich bylo později upuštěno. Články se v detailech zaobíraly řadou letadel i událostí. \n\nBěhem své existence byl časopis postupně vydáván třemi různými vydavatelskými společnostmi, a jednou vyměnil šéfredaktora. Prvních šestnáct let jeho existence tuto funkci spoluzastávali William Green a Gordon Swanborough, v roce 1991 vystřídaní na dalších šestnáct let Kenem Ellisem. \n\nČasopis přestal vycházet v září 2007, kdy vyšlo jako poslední číslo 131. \n\n"}
{"id": "1219682", "url": "https://cs.wikipedia.org/wiki?curid=1219682", "title": "210. peruť (Izrael)", "text": "210. peruť (Izrael)\n\n210. peruť () Izraelského vojenského letectva je peruť bezpilotních letounů vybavená stroji IAI Ejtan dislokovaná na základně Tel Nof. \nPeruť zde byla oficiálně založena 20. prosince 2010, a v únoru 2011 přejala své první stroje.\nJejím prvním velitelem byl podplukovník „A.“, jehož později vystřídal plukovník „S.“ \n\n210. peruť je první izraelskou jednotkou bezpilotních strojů která operuje odjinud než z tradiční kmenové základny Izraelského letectva pro bezpilotní letouny Palmachim. Letiště Tel Nof disponuje delší ranvejí a rozvinutější infrastrukturou, která je potřebná pro provoz strojů Ejtan, jejichž prázdná hmotnost dosahuje okolo dvou tun, a jejich umístění zde také přispěje k prohloubení integrace operací bezpilotních strojů do standardních operačních postupů Izraelského vojenského letectva. Letouny perutě nesou světle šedé zbarvení s emblémem bílého orla na černém pozadí na jejich svislých ocasních plochách.\n\n29. ledna 2012 jeden ze strojů peruti havaroval krátce po vzletu z letiště Tel Nof nedaleko kibucu Chafec Chajim, a utrpěl poškození odhadem ve výši několika milionů dolarů. Flotila Ejtanů izraelského letectva byla následně na několik měsíců uzemněna, dokud nebyly příčiny nehody vyšetřeny dvěma nezávislými týmy, jedním zřízeným Izraelským letectvem a druhým společností Israel Aircraft Industries (IAI). Jako její důvod byla určena porucha navigačního komponentu, experimentálně namontovaného na jednom z křídel, které se během zkušebního letu zlomilo. Po dalších zkouškách prováděných IAI, letectvo od 6. září 2012 obnovilo letový provoz typu Ejtan. O dva měsíce později se peruť podílela na operaci Lité olovo. \n\n210. peruť a její stroje Ejtan byly také zmíněny v souvislosti s možností izraelského úderu proti íránskému jadernému programu, jelikož dostup, dolet a nosnost typu Ejtan jej činí mimořádně vhodným pro dálkové výzvědné a zpravodajské lety. Typ je také spojován s údajnými izraelskými vzdušnými útoky proti íránským zásilkám zbraní do Sudánu v roce 2009.\n"}
{"id": "1219683", "url": "https://cs.wikipedia.org/wiki?curid=1219683", "title": "Kaple Andělů Strážných (Vojnice)", "text": "Kaple Andělů Strážných (Vojnice)\n\nObecní kaple svatých Andělů Strážných ve Vojnicích (též kaple sv. Anděla Strážce) je drobnější sakrální stavbou. Duchovní správou patří do římskokatolické farnosti Koštice nad Ohří.\n\nKaple pochází z období před rokem 1906. Je obdélná a má poloválcový závěr. Lichoběžníkový štít kaple je vyvrcholen nízkou zvoničkou. Uvnitř je kaple sklenuta valeně. Zařízení pochází z období výstavby kaple.\n"}
{"id": "1219686", "url": "https://cs.wikipedia.org/wiki?curid=1219686", "title": "FK Orenburg", "text": "FK Orenburg\n\nFutbolnyj klub Orenburg (rusky: Футбольный клуб «Оренбург») je ruský fotbalový klub sídlící ve městě Orenburg v Orenburské oblasti, které leží 1 478 km jihovýchodně od Moskvy a 150 km severně od hranic s Kazachstánem. Založen byl v roce 1976. Klubové barvy jsou modrá a bílá.\n\nSvé domácí zápasy odehrává na stadionu Gazovik s kapacitou 4 800 diváků.\n\nZdroj: \n\n\nZdroj: \n\n"}
{"id": "1219690", "url": "https://cs.wikipedia.org/wiki?curid=1219690", "title": "Wang Š’-čen", "text": "Wang Š’-čen\n\nWang Š’-čen (, 1526–1590) byl čínský spisovatel a historik působící v říši Ming, vůdčí osobnost sedmi pozdějších mistrů, v 70. a 80. letech let 16. století literární arbitr a nejrespektovanější kritik mingské Číny.\n\nWang Š’-čen používal zdvořilostní jméno Jüan-mej () a literární pseudonymy Feng-čou () a Jen-čou šan-žen ().\n\nPocházel z Tchaj-cchangu (dnes městský okres v prefektuře Su-čou v Ťiang-su), narodil se roku 1529. Studoval konfucianismus, absolvoval úřednické zkoušky a roku 1547 složil i jejich nejvyšší stupeň – palácové zkoušky a získal titul \"ťin-š’\". Poté nastoupil úřednickou kariéru.\n\nSvé úřední povinnosti vykonával dobře, avšak nevynikl. Kariéru mu roku 1560 poškodila poprava otce (za neschopnost zabránit mongolskému nájezdu na Peking roku 1559), na sedm let se tehdy vrátil domů. Za podíl na otcově smrti celoživotně nesnášel Jen Sunga, předního politika své doby, zodpovědného navíc za popravu několika Wang Š’-čenových přátel (především Jang Ťi-šenga) Jen Sunga kritizujících. Wang Š’-čenovi je proto přisuzováno autorství dramatu \"Volání Fénixe\" (, \"Ming-feng-ťi\") v němž je hrdinný Jang Ťi-šeng obětí zlého Jen Sunga. I když zřejmě jeho autorem nebyl, podpořil jeho šíření. Znovu žil v soukromí v letech 1576–1588. Před nešťastným rodinným životem se tehdy stáhl do kláštera. Vrcholem Wang Š’-čenovy kariéry byla funkce ministra trestů v Nankingu, kterou zastával od července 1589 do dubna 1590.\n\nV dubnu 1590 rezignoval z úřadu a v prosinci téhož roku zemřel.\n\nKoncem 40. let společně se starším Li Pchan-lungem kolem sebe soustředili skupinu básníků, tzv. pozdějších sedmi mistrů. Po smrti Li Pchan-lunga roku 1570 se stal jejich vůdčí osobností, neformálním literárním arbitrem a nejrespektovanějším kritikem Číny. V čele sedmi pozdějších mistrů prosazoval názor archaizujícího literárního hnutí (revivalistů), že nejlepší prózu psali autoři chanské doby (a starší), zatímco v poezii nejvýše hodnotil tchangské básníky raného a vrcholného období; autoři by podle něj měli vycházet z jejich postupů. Jako neformální vůdce revivalistů byl kritizován stoupenci jiných literárních skupin, např. pro Kuej Jou-kuanga byl jen „prostředním autorem“ oslavovaným pouze svými stoupenci. Své literárně-teoretické názory vlivem širokých zájmů i pod tlakem kritiky časem upravoval, takže na rozdíl od svých kolegů uznával i autory z jiných období (než výše uvedené chanské a tchangské), pokud splňovali jeho nároky, např. sungské literáty Su Š’ho a S’-ma Kuanga,\n\nZatímco v malířství a kaligrafii souhlasil s napodobováním a kopírováním, odmítal jej u literatury, jejíž tvůrci by podle něj měli vždy vycházet z vlastních myšlenek. V této souvislosti neváhal ani Li Pchan-lunga opakovaně odsuzovat za neživotnou imitaci svých vzorů. Jako historik měl skeptický postoj k přesnosti a důvěryhodnosti zdrojů, ale také zastával názor, že žádný zdroj nelze vyloučit z historie a každý lze nějakou formou použít. Jeho snaha o přesnost a správnost se neomezila jen na dějepisná díla, ale kritizoval i malíře za historicky nesprávné oblečení osobností minulých dynastií na jejich obrazech a vyzýval krajináře, aby malovali přesné konkrétní krajiny namísto idealizovaných pohledů na přírodu. Po historicích a prozaicích žádal nevyumělkovaný výklad prostými a jednoduchými slovy, bez zbytečných zdobností. Srozumitelnost výkladu měla sloužit cíli autora – čtenářskému přijetí názorů vyjádřených v textu.\n\nWang Š’-čen byl velmi plodným autorem. Ve své tvorbě se nesoustředil na jednu oblast, předmětem jeho zájmu byla kultura a umění v celé jejich šíři. Psal poezii nejrůznějších žánrů, od sungských balad \"jüe-fu\" po palácovou a zahradní poezii, povídky v klasickém i hovorovém jazyce, písňové texty, eseje na nejrůznější témata, práce o historii umění a literatury, o institucionální a politické historii. Jako kulturní konzervativec přitom kritizoval postupující komercionalizaci společnosti a s ní spojený úpadek tradičních hodnot. K jeho významnějším dílům patří např. \"Jen-čou šan-žen s’-pu kao\" (), soubor poezie i prozaických prací o 174 \"ťüanech\", \"Ťia-ťing i-laj šou-fu čuan\" (), životopisy členů velkého sekretariátu císaře Ťia-ťinga v 8 \"ťüanech\" a \"Jen-šan-tchang pie-ťi\" (). 100 \"ťüanů\" dlouhé dějiny říše Ming, prakticky „neoficiální Pravdivé záznamy“, zejména pro vládu císaře Ťien-wena, pro kterou jsou oficiální záznamy nedůvěryhodné.\n\nByl představitelem generace převažující ve společenském životě mingské Číny mezi poklesem vlivu Wang Jang-mingovy školy po roce 1579 a vzestupem hnutí Tung-lin po roce 1604, generace, která se od konfuciánského idealismu a společenského aktivismu posunula k zájmu o literární estetiku a erudici. Jeho literární postoje, zvláště textová kritika a skepticismus, našly následovníky nejen v Číně, ale i v Japonsku. Tam ovlivnil tokugawské konfuciánské autory, zejména Ogjú Soraie (1667–1728).\n"}
{"id": "1219692", "url": "https://cs.wikipedia.org/wiki?curid=1219692", "title": "Brandenburgischer Landespokal", "text": "Brandenburgischer Landespokal\n\nBrandenburgischer Landespokal (oficiálním názvem AOK-Landespokal Brandenburg) je německá fotbalová soutěž pro týmy pod Brandenburským fotbalovým svazem (Landespokal, regionální pohár). Brandenburský fotbalový svaz sdružuje ve svých řadách více než 100 000 členů registrovaných v 3 930 klubech. Tento zemský pohár se hraje od roku 1991. Hraje se vyřazovacím K.O. systémem, soutěž má předkolo a 6 hlavních kol a nehrají zde týmy z nejvyšších dvou německých soutěží, ale od 1. kola hrají i týmy ze 3. ligy, 4. ligy, dále pak Oberligy (5. ligy), 6. ligy, 7. ligy a vítězové Kreispokalů. Vítěz postupuje do DFB-Pokalu.\n\n"}
{"id": "1219694", "url": "https://cs.wikipedia.org/wiki?curid=1219694", "title": "Dvorecký rybník", "text": "Dvorecký rybník\n\nDvorecký rybník leží ve spodní části obce Dvorec u Nepomuku v okrese Plzeň-jih (přesněji mezi Myslívským potokem a ulicemi s názvy Průmyslová, Tojická a Rožmitálská).\n\nJediný jeho přítok je z Myslívského potoka a na opačné straně je odtok, který se vlévá do Myslívského potoka.\n\n"}
{"id": "1219700", "url": "https://cs.wikipedia.org/wiki?curid=1219700", "title": "Vydra jižní", "text": "Vydra jižní\n\nVydra jižní (\"Lontra provocax\") je druh vydry žijící v nejjižnější části amerického kontinentu. Je známý také pod domorodými názvy \"huillín\" nebo \"gato de río\" (říční kočka).\n\nVydra jižní má štíhlé protáhlé tělo dlouhé 60–70 cm, dalších asi 40 cm měří ocas; váží mezi pěti a deseti kilogramy. Srst je na hřbetě tmavě hnědá, na břiše má světlejší skořicový až stříbřitý odstín, jemná a hustá kožešina odpuzuje vodu. Končetiny jsou opatřeny plovacími blánami. Živí se rybami, korýši, měkkýši a vodními ptáky. Období rozmnožování nastává počátkem jara. Oplodněné vajíčko zůstává v děloze samice až osm měsíců, následuje zhruba dvouměsíční březost. V jednom vrhu se rodí jedno až čtyři mláďata. Plavat a lovit potravu začínají po třech měsících a pohlavně dospívají zhruba ve dvou letech, mohou se dožít až deseti let, většina však hyne podstatně dříve. Samice s mláďaty žijí ve skupinách, kdežto dospělí samci jsou samotáři.\n\nVydra obývá jezera a řeky Patagonie, zdržuje se nejraději v hustých pobřežních porostech; cestuje také podél mořského pobřeží a osídlila ostrovy Chiloé, Ohňová země a ostrov Stavů. Původně zasahoval areál tohoto druhu až po 34. stupeň jižní šířky, ale intenzivní lov pro kožešinu snížil populaci na úroveň ohroženého druhu. Ačkoli je lov od šedesátých let 20. století oficiálně zakázán, dochází k němu ilegálně i nadále. Dalšími problémy jsou odlesňování, stavba přehrad a rostoucí znečištění vody, stejně jako konkurence zavlečeného norka amerického; všechny tyto faktory omezily území obývané vydrou jižní na několik izolovaných lokalit, nacházejících se zejména v národním parku Nahuel Huapi.\n\n"}
{"id": "1219702", "url": "https://cs.wikipedia.org/wiki?curid=1219702", "title": "Božanovići", "text": "Božanovići\n\nBožanovići () je vesnice v obci Kalinovik (Bosna a Hercegovina). Vesnice je situována přibližně 50 km jižně od Sarajeva a v roce 1991 měla 66 stálých obyvatel.\n\n"}
{"id": "1219703", "url": "https://cs.wikipedia.org/wiki?curid=1219703", "title": "Hans Raphon", "text": "Hans Raphon\n\nHans Raphon (též Raphun nebo Johann Raphon von Raphun) (kolem 1460/1470, Northeim nebo Göttingen – 1512, Northeim) byl pozdně gotický německý malíř. Jeho nejvýznamnější dílo, \"Pašijový oltář z Göttingenu\", je vystaveno ve sbírce starého evropského umění v Národní galerii v Praze a majetkem rodu Kolowratů.\nO raném životě a školení Hanse Raphona nejsou žádné doklady, ale předpokládá se, že jako tovaryš navštívil Norimberk a poznal zde tvorbu Michaela Wolgemuta a rané práce Albrechta Dürera. Roku 1499 je doložen v Göttingenu v souvislosti se zakázkou na oltář pro tamní klášter paulínů. V letech 1502-1508 působil v klášteru sv. Alexandra v Einbecku a roku 1511 získal občanství ve městě Northeim. Většina literatury uvádí Northeim jako místo jeho úmrtí roku 1512, ale podle jednoho zdroje žil do roku 1541 a byl mu vyplácen důchod v Göttingenu.\n\nNejstarším a nejcennějším dílem Hanse Raphona je jeho \"Pašijový oltář\", který objednal převor paulínského kláštera v Göttingenu Johann Piper. Po zrušení kláštera za reformace se oltář dostal do cisterciáckého kláštera ve Walkenriedu a odtud ho roku 1631 mniši, kteří prchali před švédskými vojsky, odvezli do Prahy. Roku 1905 se oltář podle soupisu památek nacházel v kapli zámku Kolowratů-Krakovských v Košátkách. \n\nPašijový oltář Hanse Raphona vykazuje některé shody s jinými oltářními obrazy stejného námětu. Malíř patrně znal dílo anonymního dolnosaského malíře, činného v Göttingenu v letech 1460-1480 a tzv. \"Mistra Halberstadtského oltáře\" (Meister des Halberstädter Passionsaltars, 1490). Slohové analogie vykazují také díla jeho současníka v Göttingenu, Hanse von Giesmar. Předlohou pro některé kompozice byly patrně grafické listy Martina Schongauera. Italizující krajiny na pozadí Raphonových obrazů (Zmrtvýchvstání) mohly být inspirovány díly M. Wolgemuta a mohl přejmout i stylové prvky norimberského anonyma, označovaného \"Meister des Angst-Altars\", který byl poučen severonizozemským malířstvím. Raphon užívá v zobrazení některých postav perspektivní zkratku a ve výstavbě prostoru empirickou a ještě nedokonalou perspektivu. \n\nObrazy jsou provedeny technikou olejové tempery na křídovém podkladě s detailní štětcovou podkresbou. Malíř kombinoval několik lazurních a krycích vrstev a postupoval velmi pracným způsobem založeným na šrafování čárkovitými dotyky štětce. Obrazy jsou doplněny pozadím z plátkového zlata s raženým rostlinným dekorem, zlacením práškovým zlatem v olejovém pojidle a stříbřením.\n\n\n"}
{"id": "1219704", "url": "https://cs.wikipedia.org/wiki?curid=1219704", "title": "Libor Ševčík", "text": "Libor Ševčík\n\nLibor Ševčík (5. února 1946, Znojmo – 31. července 2016, Ivančice) byl český žurnalista a publicista.\n\nNarodil se v roce 1946 ve Znojmě. Vystudoval fakultu žurnalistiky. V roce 1975 nastoupil do Mladé fronty, do zpravodajského oddělení. Po sametové revoluci pak jako její šéfredaktor vedl její přeměnu v nezávislý deník. Po několika letech se funkce vzdal a přešel do Lidových novin, kde byl v letech 1994 až 1996 šéfredaktorem. Dále působil také ve Svobodném slovu nebo v časopise Labužník. V Hospodářských novinách, kde založil a vedl magazín IN, byl zástupcem šéfredaktora. V posledních letech byl na volné noze a spolupracoval např. s Literárními novinami.\n\nPozději se věnoval publicistice, především o víně a gastronomii, které mu byly koníčkem. Objel celý svět, aby se seznámil s jídly a víny různých regionů. O víně vydal pět knih. V gastronomii i vínu byl členem mnoha domácích i zahraničních porot.\n\nZemřel ve věku 70 let pravděpodobně na srdeční selhání.\n"}
{"id": "1219715", "url": "https://cs.wikipedia.org/wiki?curid=1219715", "title": "Krušná hora", "text": "Krušná hora\n\nKrušná hora (německy \"Kruschnahora\", také \"Kruschna\", 609 m n. m.) je hora nacházející se deset kilometrů západně od centra města Beroun a je součástí Křivoklátské vrchoviny.\n\nZalesněný hřeben Krušné hory obtéká na západě a severu Habrový potok, severozápadně od Dibeřského potoka. Nachází se v chráněné krajinné oblasti Křivoklátsko. Na východě se tyčí Děd (492 m) a na jihozápadě Velíz (595 m).\n\nNa sever od Krušné Hory se nachází Stará Ohrada a Nový Jáchymov, na severovýchod Doužebnice a Otročiněves, na východ Lísek, Hudlice a Trubská, na jihovýchod Trubín, Svatská Hájovna, Svatá a Král, na jihozápad Varta, Hředle a na jih Březová, na jihozápad Kublov, na západ Broumy a Habrový Potok, na severozápad Karlova Ves a Karlov.\n\nV červnu 2015 byla na vrcholu otevřena rozhledna Máminka. Jde o dřevostavbu od architektonické skupiny Martina Rajniše. Současně byla v okolí zřízena naučná stezka Krušná hora – Hudlice.\n\n"}
{"id": "1219716", "url": "https://cs.wikipedia.org/wiki?curid=1219716", "title": "Gepard (film)", "text": "Gepard (film)\n\nGepard je italské historicko-romantické filmové drama z roku 1963, natočené na podkladě románu spisovatele Giuseppe Tomasi di Lampedusa (\"Il Gattopardo\", vydáno roku 1958). Film režíroval Luchino Visconti a v hlavních rolích hrály tehdejší filmové hvězdy jako například Burt Lancaster, Alain Delon nebo Claudia Cardinale.\n\nFilm se dost věrně přidržuje obsahu knihy od G. Tomasi di Lampedusa \"Gepard\" (\"Il Gattopardo\", 1958). Hlavní postavou románu, je kníže Fabrizio Corbero di Salina, sicilský aristokrat. Na rozdíl od knihy, jejíž děj zahrnuje i smrt knížete v roce 1883 a krátkou scénu života jeho dcer v roce 1910, jsou však ve filmu zachyceny pouze události z let 1860 a 1861, související s připojením Sicílie k sjednocující se Itálii. Kníže je typickým hrdým reprezentantem své vrstvy, je sebevědomý, panovačný, rozhodný a zároveň vzdělaný (ve volných chvílích se věnuje astronomii). Kníže v květnu 1860 s obavami sleduje zápas o ovládnutí Sicílie vojáky G. Garibaldiho, protože tyto změny vnímá jako postupný zánik \"starého světa\", ve kterém jeho společenská vrstva patřila k vládnoucí (spolu s církví, kterou v knize i ve filmu reprezentuje konzervativní páter Pirrone, rodinný kněz a vychovatel). Zánik starého politicko-společenského zřízení skutečně přichází se sjednocením Itálie (Sicílie byla k sjednocujícímu se státu připojena po vpádu Garibaldiho vojáků v květnu 1860 a po porážce královských vojsk na přelomu let 1860 a 1861; poslední král František II., pocházející z bourbonské dynastie, odešel do vyhnanství). \n\nKníže di Salina si uvědomuje, že starý feudální společenský řád, charakterizovaný i neomezenou mocí panovníka, zaniká, ale snaží se zajistit, aby jeho děti prošly obdobím změn bez úhony. Člověkem \"nových časů\" se stává jeho synovec, mladý, ale chudý aristokrat Tancredi Falconeri (ve filmu ztvárněn A. Delonem). Ten zpočátku nadbíhal dceři knížete, ale později se oženil s krásnou dcerou starosty z malé vesnice Donnafugata, Angelicou Sedara. Její otec Calogero Sedara je také zosobněním nového politicko-společenského zřízení – změnou režimu se stal bohatým mužem, ačkoli jeho snaha chovat se jako boháč vyznívá komicky. Kníže di Salina nakonec přijímá politické změny s přesvědčením, že základy společenského uspořádání zůstanou navzdory politickým změnám zachovány a nové poměry nabídnou možnost seberealizace těm, kteří jsou ochotni a schopni se změnám přizpůsobit. Kníže chápe nutnost změn, ale sám není schopen a ochoten se na nich ani podílet, ani je přijmout. Jeho obdiv patří spíše \"starému světu\", který však nutně mizí. Jeho úvahy a postoje jsou poznamenány vnitřním smutkem, pocity melancholie a nezbytnou rezignací na aktivní řízení (zejména v politickém životě, ale i při ovlivnění životní dráhy vlastních dětí a Tancrediho). \n\nFilm je filmovými kritiky označován za impozantní vizuální historickou fresku, která s velkou empatií zobrazuje zanikající svět feudální aristokracie na Sicílii po polovině 19. století. Film nabízí výpravné scény z bojů Garibaldiho vojáků o Palermo (z konce května 1860), ale zejména rozmanité scény z každodenního života aristokratické rodiny di Salina (cesta do letního sídla v Donnafugata, domácí bohoslužby, monumentální scéna průběhu plesu, pikniky a hon v okolí letního sídla). Nemalou zásluhu na úspěšnosti filmu měly nákladné a dané době věrné kostýmy (za kostýmy byl film nominován na cenu \"Americké filmové akademie\") i interiéry. Kritici pozitivně hodnotili i herecké výkony hlavních postav, zejména však Burta Lancastera. \n\nRežisér Luchino Visconti získal za film \"Zlatou palmu\" na filmovém festivalu v Cannes.\n\n"}
{"id": "1219717", "url": "https://cs.wikipedia.org/wiki?curid=1219717", "title": "Margita Černáková", "text": "Margita Černáková\n\nMargita Černáková (* 29. září 1935, Bratislava) je slovenská střihačka dokumentárních, hraných a animovaných filmů. Je manželkou režiséra Milana Černáka. \n\nMargita Černáková vystudovala v Bratislavě střední školu, ukončenou maturitou. Její rodiče nepocházely z dělnické třídy, což bylo podmínkou pro přihlášku na vysokou školu, a tak nemohla jít dál studovat. Po ukončení studia, v roce 1951, nastoupila jako asistentka střihu střihači Fredovi Voderkovi do Zpravodajského filmu. Jako jednu z prvních zkušeností vzpomíná asistenci na dokumentu Vladimíra Bahna \"Dúha nad Slovenskom\" (1952). Na začátku kariéry byla asistentkou střihu Markéty Baťalíkové. Ve zpravodajském filmu pracovala do roku 1955 jako střihačka žurnálu. Čísla filmového žurnálu \"Týden ve filmu\", které stříhala v letech 1953–1955, vznikaly pod režijní taktovkou Ladislava Kudelky, Štěpána Ondrkala, Richarda Raimana a Štěpána Ortha. Od roku 1955 byla pracovnicí populárně-vědeckého filmu, sídlícího na Mostové ulici v Bratislavě. Byla sem přeložena z kádrových důvodů. Nejdříve byla asistentkou střihače Alfréda Benčiče. Později si ji vybírali jednotliví režiséři studia populárně-vědeckého filmu jako střihačku svých filmů. Díky své práci na dokumentárních filmech jako \"Čas, ktorý žijeme\" (r. Vladimír Kubenko, Ladislav Kudelka, J. Pogran, O. Křivánek, I. Húšťava, 1968), nebo \"Čierné dni\" (r. L. Kudelka, 1968) se stala po roce 1969 nežádoucí osobou a byla méně oslovována režiséry ke spolupráci. V sedmdesátých letech byla zaměstnána na Kolibě v Krátkém filmu. Situace ohledně nabídky práce se změnila k lepšímu, když se její manžel stal ředitelem Koliby. Po roce 1991 se Margita Černáková střihu dále nevěnovala. Pracovala pravidelně pro řadu slovenských režisérů jako Otto Haas, Martin Slivka, Vojtech Andreánsky, Ladislav Koudelka, Mikuláš Ricotti st., Tibor Rakovský, Pavel Čalovka, František Jurišič, Dušan Trančík, Eva Štefankovičová nebo Ľudovít Filan. \n\nMargita Černáková považuje za své střihačské vzory Freda Voderku, Gitu Krivošíkovou, nebo Štěpána Fúziho. Během své kariéry pracovala se střihacími stoly jako Zeist, Klang, nebo Meopta. Nikdy, kromě úplných začátků jako asistentka střihu, se neúčastnila natáčení. Střih dokumentárních, instruktážních a naučných filmů byl převážně tradiční, mechanický. Černáková skládala na sebe záběry návazně tak, jak byly natočeny. Často se však snažila film ozvláštnit. Přemýšlela nad přiměřenosti využití hudby. Například při dokumentu s traktorem udělala šlapačky a neozvučila ho, ale pouze oruchovala. Tento způsob byl pro krátký film netradiční a působil autentičtější. Preferovala akci snímanou několika kamerami, měla raději k dispozici několik materiálu. Za zajímavou práci považuje stříhání dokumentu \"Mistrovství světa\" (r. Milan Černák, 1970) o skocích na lyžích, protože při ní byla akce rozzáberovaná, bylo z čeho vybírat a mohla tak tvořivě stříhat. Při scéně autonehody z filmu Evy Štefankovičové \"Nemožná\" (1987) měla k dispozici pouze tři snímky. Po dohodě s režisérkou se rozhodli natočit scénu ještě jednou s několika kamerami, aby měla několik možností při střihu. Měla ráda diskuse s režiséry, které přerůstaly často v hádky. Někteří režiséři, jako Martin Slivka, byli přítomni při střihu, někteří, jako Mikuláš Ricotti, se přišli podívat na výsledek až po týdnu. Černáková oba způsoby vyhovovaly. Dokumentární film považovala v otázce střihu za flexibilnější, jako hraný. Animované filmy nepovažuje pro práci střihače za optimální. Ten totiž musí počítat s okénky, které je třeba vystřihnout. Střihač při animovaném filmu se musí věnovat celé postprodukci, jako zvuk, ruchy, hudba a mixáž. Za vyčerpávající a časově náročnou považovala práci na seriálech. Nemá smysl pro současný klipovitý střih. \n\n\n\n\n"}
{"id": "1219720", "url": "https://cs.wikipedia.org/wiki?curid=1219720", "title": "Planeta, která neexistovala", "text": "Planeta, která neexistovala\n\nPlaneta, která neexistovala je český název sbírky dvaceti sedmi sci-fi povídek amerického spisovatele Philipa K. Dicka z let 1953 až 1955. Jedná se o druhý díl pětidílného kompletního souboru autorových povídek \"The Collected Stories of Philip K. Dick\" (1987), který vyšel opět roku 1989 pod názvem \"Second Variety\" (Druhá varianta).\n\nSbírka obsahuje následující povídky:\n\n"}
{"id": "1219723", "url": "https://cs.wikipedia.org/wiki?curid=1219723", "title": "Fitzroya cypřišovitá", "text": "Fitzroya cypřišovitá\n\nFitzroya cypřišovitá (\"Fitzroya cupressoides\") je vysoký, dlouhověký, stálezelený strom, jediný druh monotypického rodu, který roste pouze na jihozápadě Jižní Ameriky. Vyrůstá v Argentině a Chile, nesouvisle v pásmu mezi 40° až 43° jižní zeměpisné šířky. Populace je rozdělena Andami, jedinci rostoucí na východních andských svazích se geneticky liší od západních.\n\nFitzroya cypřišovitá není na stanoviště náročná, roste na různých typech půd vulkanického původu v pásmu od pobřeží až do nadmořské výšky 1500 m. Klima je tam mírné, zimní teplota klesá jen mírně pod bod mrazu. V nižších výškách se vyskytuje na půdách špatně odvodněných, bohatých na organickou hmotu, s nízkým pH a vysokým obsahem uhlíku a dusíku, roste i v mělkých bažinách. Ve výškách nad 800 m bývají půdy písčité, dobře odvodněné, s minimem živin a ročně tam spadnou 2 až 4 m dešťových srážek (v ČR asi 0,6 m). Vyjma období mladých let je netolerantní k zastíněnému stanovišti. Stromy začínají vytvářet prvá semena ve věku 20 až 40 let a později plodí nepravidelně v několikaletých intervalech. Vytváří úzké letokruhy, asi jen 0,1 mm široké a v mládí přirůstá do výšky ročně okolo 5 cm.\n\nDvoudomé dřeviny (řidčeji jednodomé) které bývají průměrně vysoké 45 m s přímým kmenem, které mívají mají výčetní tloušťku přes 3 m. Kmen zakončený kuželovitou až sloupovitou korunou má načervenalou, svraštělou kůru odlupující se v pásech a horizontálně nebo převisle rostoucí větve nejsou v přeslenech. Šupinovité listy přetrvávají po několik let, jsou jehlicovité, odstálé, 4 mm dlouhé, obvejčité až podlouhle kopinaté a vyrůstají ve střídavých přeslenech po třech. Jsou nepatrně zakřivené a na horní, vyduté straně mají dva bílé stomatálními proužky a na spodní, vypuklé straně širokou střední žilku s dvěma bílými proužky po bocích.\n\nSamčí šištice jsou válcovité, nejvýše 8 mm dlouhé a 3 mm široké, rostou jednotlivě v úžlabí listů při koncích visících větviček a obsahují 15 až 24 tyčinek umístěných po třech ve spirále. Samičí šištice jsou kulovité, hnědé, mají jen 6 mm v průměru, vyrůstají jednotlivě a na vrcholu jim ústí žláza vyměšující pryskyřici. Mají devět plodných šupin ve třech přeslenech, nejspodnější jsou nejmenší a sterilní, střední jsou o něco větší a obvykle také sterilní a horní jsou největší a každá šupina nese dvě až šest vejčitých semen se dvěma až třemi křidélky. Šištice dozrávají prvým rokem, semena jsou drobná, mají jen 2,5 mm v průměru. Některé stromy mají šištice pouze samčí, jiné samičí a některé oboje. Mezi téměř všemi diploidními jehličnany je fitzroya tetraploidní, n = 11.\nPřirozeně se rozmnožuje semeny, nebo ojediněle odnoženi z povrchových kořenů. V pěstitelské praxi se semenáče vypěstují po několikaměsíční studené stratifikaci ze semen, která však mají rozdílnou klíčivost v jednotlivých létech. Zkouší se i pěstování nových stromků z řízků za pomoci růstového hormonu, obvykle za dva až tři měsíce zakoření. Semenáč vyroste za rok do výšky asi 15 cm a za deset let je vysoký okolo 2,5 m.\n\nDřevo stromu je odedávna velmi žádané, má tmavohnědou až červenohnědou barvu a měrnou hmotnost 0,5 kg/dm³. Je lehké, odolné proti napadení hmyzem nebo houbami a pro svá přímá vlákna se dobře řeže, soustruží i štípe. V minulosti se z něho vyráběly stožáry, skříně, nábytek i šindele na střechu.\n\nV současnosti je, vzhledem k vzácnosti druhu, jeho průmyslové využívání jak v Argentině, tak i v Chile zakázáno a slouží jen jako okrasný strom. Jsou také vysazené do parků v jiných zemích, nejvyšší je pravděpodobně v Killertonu ve Velké Británii, vysoký asi 18 m.\n\nU nejstaršího žijícího a téměř nepřístupného exempláře rostoucího v chilských Andách bylo v roce 1993 naměřeno stáři 3622 let, je druhou nejstarší rostlinou na světe. (První je borovice osinatá (zhruba 5060 roků) rostoucí v horském pásmu White Mountains v Kalifornii). Na neschůdných místech ve stejné oblasti And se vyskytují i fitzroye vysoké 60 až 70 metrů. V argentinském národním parku \"Los Alerces\" je běžně k vidění exemplář vysoký 57 m s průměrem kmene 2,2 m, který je starý je okolo 2600 roků. Fitzroye jsou nejvyšší stromy Jižní Ameriky.\n\nFitzroya cypřišovitá byla po mnoho let intenzivně těžena a místy byly její porosty vypalovány při přeměně lesů na pastviny. Navzdory zákazu těžby její populace v současnosti nejeví známky obnovy a nadále se snižuje. V Argentině je asi 80 % lesů ve kterých roste v chráněných národních parcích, kdežto v Chile je téměř stejné množství soukromým majetkem. Druh je podle IUCN hodnocen jako ohrožený (EN) a byl zařazen do přílohy č. I v CITES.\n\n"}
{"id": "1219728", "url": "https://cs.wikipedia.org/wiki?curid=1219728", "title": "Mistr Pflockova oltáře", "text": "Mistr Pflockova oltáře\n\nMistr Pflockova oltáře (\"Meister des Pflockschen Altars\") byl anonymní německý malíř, který se vyučil v dílně Lucase Cranacha staršího a byl činný v oblasti Krušnohoří kolem roku 1520. Jeho malba má rysy přechodného období mezi gotikou a renesancí.\n\nMistr Pflockova oltáře byl jedním z mála Cranachových žáků, u kterého je jasně rozpoznatelný individuální styl. Jsou pro něj charakteristické protáhlé obličeje s \"vtlačeným\" nosem a jeho obrysy postav ne vždy respektují anatomii. Je označován podle svého nejvýznamnějšího díla, oltáře pro kapli rodiny Pflock v kostele sv. Anny v Annaberg-Buchholz. Datace díla je určena dle úmrtí objednavatele, radního ve městě Annabergu Lorenze Pflocka († 1521), jehož rodina vlastnila stříbrné doly v Krušných horách. Centrální scéna oltáře se \"Smrtí Panny Marie\" využívá jako předlohu rytinu Martina Schongauera. Na křídlech oltáře jsou na vnitřní straně sv. Valentin, sv. Sebald, na vnější straně sv. Barbora a sv. Dorota.\n\nJe pravděpodobné, že malíř měl dílnu v Annabergu. Roku 1521 namaloval křídla pro oltář horního bratrstva v Annabergu (kostel sv. Anny), v letech 1521–1523 malby na oltáři s Poslední večeří Páně pro kostel sv. Kunhuty v Rochlitz. Po roce 1520 také vytvořil oboustranně malovaná křídla oltáře pocházejícího ze soukromé sbírky pána von Miltitz. Další díla, dnes nezvěstná, se nacházela ve sbírkách Ulricha Thieme v Lipsku a sbírce von Kuffner (Diosk).\n"}
{"id": "1219732", "url": "https://cs.wikipedia.org/wiki?curid=1219732", "title": "Hans Hoffmann (malíř)", "text": "Hans Hoffmann (malíř)\n\nHans Hoffmann (* kolem 1530, Norimberk - 1591/92, Praha) byl německý renesanční malíř a kreslíř, specialista na akvarelové a kvašové kresby zvířat. Pracoval také pro císaře Rudolfa II.\nPředpokládá se, že se vyučil v dílně některého norimberského malíře a jako malíř zde působil od roku 1557. Několik let mohl strávit v Nizozemí. Roku 1576 je poprvé zmiňován v dokumentech městské rady jako Hans Hoffmann, malíř a občan Norimberku. Byl proslulý svými kopiemi kreseb dle Albrechta Dürera. Roku 1584 odešel do Mnichova na pozvání bavorského vévody Wiléma V. Od roku 1585 působil v Praze jako dvorní malíř císaře Rudolfa II., ale zůstal občanem Norimberka. Byl zároveň císařovým rádcem a pomohl mu získat většinu díla Albrechta Dürera ze sbírky Willibalda Imhoffa.\nDílo Hanse Hoffmanna je řazeno k renesančnímu manýrismu poloviny 16. století. Proslul svými kresbami a obrazy podle Dürera, které kompilovaly náměty z více zdrojů a přesně napodobovaly Dürerův styl i ve vlastních kompozicích. Již za Hoffmannova života byly jeho kresby vysoce ceněným sběratelským artiklem. V Norimberku díla Hanse Hoffmanna shromažďovali Willibald Imhoff († 1580) a bohatý patricij Paulus von Praun. Immhoff byl vnukem Dürerova přítele Willibalda Pirkheimera a vlastnil větší část umělcovy dílny. Jedním z důvodů, proč Hoffmann dělal kopie Dürerových kreseb mohl být prodej originálů. Praunův Kunstkabinett čítal 159 kusů, z nichž 50 se dostalo do sbírky knížete Miklose Esterházyho v Budapešti. Sbírka se zachovala celistvá až do 19. století a je částečně dokumentovaná.\n\nV Norimberku Hoffmann vytvořil několik portrétů místních občanů (1573, 1581, 1585, část ztracena) a obrazy evangelistů sv. Jana a sv. Marka (sbírka Eduard Wagner-Hallenperg). V Praze namaloval oltářní triptych se Svatou Trojicí, jehož střední část je ztracena a křídla jsou v Kunsthistorisches Museum ve Vídni. Některé Hoffmannovy obrazy (např. několik verzí \"Ecce Homo\") v zahraničních sbírkách jsou stále mylně považovány za práce Albrechta Dürera, protože jsou označeny Dürerovou signaturou. Pro historiky umění jsou často cenným dokladem, protože mnohé Dürerovy originály jsou nezvěstné a zachovaly se jen v Hoffmannových kopiích.\n\n"}
{"id": "1219738", "url": "https://cs.wikipedia.org/wiki?curid=1219738", "title": "Jiří Fryš", "text": "Jiří Fryš\n\nJiří Fryš (* 11. března 1950, Praha) je český fotbalový trenér.\n\nDo konce podzimní části sezóny 1992-93 trénoval SKP Znojmo. V jarní části stejné sezóny nahradil v ligové Dukle Praha Františka Plasse a s týmem skončil v lize na 14. místě. V září 1993 v Dukle skončil a od jarní části sezóny se vrátil do SKP Znojmo. V letech 2001-2002 trénoval FC Group Dolní Kounice, kde skončil na podzim 2002. Jarní část sezóny 2002-2003 vedl ve druhé lize LeRK Prostějov. V sezóně 2007-2008 byl asistentem Martina Pulpita v lize v týmu SK Sigma Olomouc a po jeho odvolání vedl tým v posleních třech ligových kolech jako trenér.\n\n"}
{"id": "1219740", "url": "https://cs.wikipedia.org/wiki?curid=1219740", "title": "Progress (rozcestník)", "text": "Progress (rozcestník)\n\nProgress může znamenat:\n\n"}
{"id": "1219744", "url": "https://cs.wikipedia.org/wiki?curid=1219744", "title": "Tenis na Letních olympijských hrách 2016 – mužská čtyřhra", "text": "Tenis na Letních olympijských hrách 2016 – mužská čtyřhra\n\nMužská čtyřhra na Letních olympijských hrách 2016 probíhala v areálu riodejaneirského Olympijského tenisového centra, ležícího v Parku Barra. Soutěž se konala v období od 6. do 12. srpna 2016 na deseti otevřených dvorcích s tvrdým povrchem GreenSet Grand Prix Cushion. Šest dalších kurtů bylo určeno pro trénink.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže nastoupilo 32 dvojic. Body do deblového žebříčku ATP nebyly hráčům přiděleny. Utkání se hrála na dva vítězné sety. Tiebreak rozhodoval všechny sady za stavu her 6–6.\n\nObhájcem zlaté medaile z londýnských Her XXX. olympiády se stal americký pár bratrů Boba a Mika Bryanových, kteří se z účasti omluvili pro riziko nákazy virem zika. K rozhodnutí uvedli: „\"Strávili jsme s tím s Mikem a našimi rodinami nepočítané množství hodin. A i když bychom zase rádi reprezentovali, coby pro manžele a otce je pro nás prioritou zdraví naší rodiny.\"“\n\nOlympijskými vítězi se stali šestí nasazení Španělé Marc López s Rafaelem Nadalem, kteří ve finále zdolali za 2:26 hodin rumunské turnajové pětky Florina Mergeu s Horiou Tecăuem po třísetovém průběhu 6–2, 3–6 a 6–4. Rumuni získali stříbrné kovy. Bronz připadl americké dvojici Steve Johnson a Jack Sock po výhře nad reprezentanty kanadského tenisu Danielem Nestorem a Vaskem Pospisilem.\n\nMužská čtyřhra probíhala od soboty 6. srpna do soboty 12. srpna 2016.\nV 1. kole se s turnajem rozloučily dva nejvýše postavené páry v soutěži. Francouzské světové jedničky Pierre-Hugues Herbert a Nicolas Mahut, nestačily na kolumbijskou dvojici Juan Sebastián Cabal a Robert Farah Maksúd a nad síly skotských bratrů, reprezentující Spojené království Andyho a Jamieho Murrayho byli domácí Brazilci Thomaz Bellucci a André Sá, jenž zvládli koncovky dvou tiebreaků.\n\n\nMezinárodní tenisová federace oznámila 14 kvalifikovaných párů do olympijského turnaje podle postavení na tzv. kombinovaném žebříčku, vytvořeném ze součtu lepších umístění hráčů ve světové klasifikaci ATP z pondělí 6. června 2016, a to pokud splňovali i doprovodná kritéria startu.\n\nHráči, kteří figurovali mezi nejlepšími deseti tenisty deblového žebříčku (nikoli v žebříčku párů), měli automaticky zajištěný start s možností výběru spoluhráče-krajana, přestože jako dvojice nemuseli splňovat kritérium umístění do 24. místa v kombinovaném žebříčku ATP. Zbylých osm míst do počtu 32 párů soutěže získalo pozvání ve formě divoké karty od Olympijského výboru ITF.\n\nLimitujícím faktorem byla účast maximálně dvou párů z jednoho státu, respektive národního olympijského výboru (NOV). Tenisté museli být také součástí nominace týmu alespoň ve třech mezistátních utkáních Davis Cupu olympijského cyklu 2012–2016, z toho minimálně v jednom ročníku mezi lety 2015–2016. Výjimkou se stali hráči, jejichž družstvo odehrálo alespoň tři ze čtyř sezón v zonálních základních skupinách nebo pokud tenista dosáhl minimálně 20 celkových nominací v Davis Cupu. Pro tyto hráče se kritérium snížilo na dvě povinné nominace v letech 2012–2016.\n\nDo soutěže zasáhl portugalský pár João Sousa a Gastão Elias z pozice náhradnika, když nahradil německou dvojici Philipp Kohlschreiber a Jan-Lennard Struff.\n"}
{"id": "1219748", "url": "https://cs.wikipedia.org/wiki?curid=1219748", "title": "Chlumečský vrch", "text": "Chlumečský vrch\n\nChlumečský vrch (610 m n. m.) je kopec nacházející se ve střední části CHKO Blanský les, v Šumavském podhůří, v okrese Český Krumlov. Pojmenován byl po malé obci Chlumeček, která přiléhá k severnímu úpatí kopce a spadá pod správu městyse Křemže, obklopující vrch dále na východě a jihovýchodě. Na vrcholu kopce se stojí telekomunikační stožár.\n\nChlumečský vrch je zalesněný kopec homolovitého tvaru, který dosahuje v nejvyšším bodě nadmořské výšky 610 m n. m. Kopec se tyčí 100 metrů nad Křemžskou kotlinou, utvářenou údolími Chmelenského, respektive Křemžského potoka, které jej obtékají ze západní, respektive jižní strany. Na jeho východním úpatí se nachází osada Pasíčka, část městyse Křemže, který se rozkládá dále na jihovýchod. Pod severním svahem leží malá obec Chlumeček, spadající též pod Křemži, podle které je také tento vrchol pojmenován. U břehů Chmelenského potoka se nachází trampská osada Račí údolí, zde se nachází dřevěná chata. Na vrcholu kopce stojí malý telekomunikační stožár postavený v roce 2002. Západní úbočí je strmější než přístup od Křemže.\n\nLesnatý porost kopce je tvořen z větší části smrčinou, avšak v jihozápadní a jižní části je les borový s příměsí dubu letního. V lokalitě byly zaznamenány případy výskytu vzácných druhů rostlin. Patří k nim zběhovec jehlancovitý, ostružiník sivofialový, ostřice odchylná a kapradina hrálovitá.\n\nV Chmelenském potoce se vyskytuje rak říční.\n\nVe výšce 580 m n. m. se nachází nádrž na pitnou vodu, do níž je potrubím přiváděná z 5,5 kilometru vzdáleného zdroje v severním úbočí hory Kleť nad obcí Chlum. Vodovod byl postaven v roce 1929 z důvodu nedostatku vody v hospodářstvích nad obcí. Projektantem byl ing. Josef Bureš z Prahy.\n\nNa přelomu 19. a 20. století byl Chlumečský vrch pravděpodobně nezalesněný. Zkázu předchozího lesa způsobila jednak vichřice roku 1870 a následná kůrovcová kalamita a jednak rozsáhlý polom v roce 1917.\n"}
{"id": "1219757", "url": "https://cs.wikipedia.org/wiki?curid=1219757", "title": "Miloš Slovák", "text": "Miloš Slovák\n\nMiloš Slovák (5. dubna 1885 Brno – 18. února 1951 Praha) byl český malíř a reklamní grafik.\n\nNarodil se v Brně v rodině ředitele hotelu. V mládí pobýval v Kroměříži u strýce, tiskaře Jindřicha Slováka (ten se vyučil v Moravské akciové tiskárně v Brně). V letech 1901 až 1902 namaloval několik kroměřížských motivů, které strýc reprodukoval na pohlednicích. Slovák absolvoval pražskou uměleckoprůmyslovou školu a po jejím absolvování studoval malbu u profesora Vojtěcha Hynaise na Akademii výtvarných umění v Praze 10.\n\nV roce 1908 obdržel z Lerchovy Nadace pro cesty umělců do Říma (nadaci založil český malíř Lev Lerch) prostředky na studijní pobyt do Itálie a do Káhiry. Další zahraniční cesty vedly do jižní Evropy, rád pobýval na Korsice, v severní Africe, Maroku, Tunisu.\n\nPobýval také na Slovensku. Před první světovou válkou odjel do Ameriky, kde žil až do roku 1922. Zde získal cenné zkušenosti s moderní obchodní reklamou, např. pro Bordens Malt Milk, Gordon Hosiery a další.\n\nDo Československa se vrátil jako úspěšný grafik s velkou hotovostí a balíkem akcií amerických elektrických podniků, které vyměnil za akcie Báňské a hutní společnosti. U ředitele této společnosti pracovala jeho životní družka Helena Třísková. V Praze bydlel na Riegrově nábřeží č. 32, dnes Masarykovo nábřeží.\n\nFinančně nezávislý maloval obrazy pro radost a „přivydělával“ si reklamní plakátovou tvorbou, jak obchodní, tak i filmovou. Získal prestižní postavení grafického designéra u firmy Baťa za měsíční paušál 5 000 Kč. Je autorem mnoha návrhů litografických plakátů. Pracoval také pro pražskou firmu Fr. Schnöbling, která vyráběla dětský zásyp Sypsi, zubní hygienu BIS Acidentol a zejména slavnou zubní pastu Thymolin. Název odvozen od Tymiánu, majícího protizánětlivé a antiseptické účinky. Pastu používala a propagovala prvorepubliková československá armáda. Je autorem plakátu, kterým se proslavilo rčení „Thymolinový úsměv“.\n\nGrafické práce nepodepisoval, vzácně je opatřoval monogramem. Byl členem Jednoty umělců výtvarných v Praze. Po nástupu komunistického režimu byly jeho práce vystaveny pouze na jedné společné výstavě. První samostatnou výstavu Miloše Slováka obchodní plakátové litografické tvorby uspořádala v pražské Galerii Lucerna v dubnu a květnu 2016 ze své sbírky Agentura ProVás.\n\n"}
{"id": "1219764", "url": "https://cs.wikipedia.org/wiki?curid=1219764", "title": "Boris Cvek", "text": "Boris Cvek\n\nBoris Cvek (* 26. března 1976 Krnov) je český biochemik, publicista a filosof. Pracuje na výzkumu disulfiramu (antabusu) v onkologii, a dalších neziskových léků („non-profit drugs“) ve spolupráci s týmy Palackého univerzity, Karlovy univerzity a dalších.\n\nVystudoval anorganickou chemii na Palackého univerzitě v Olomouci (UP), kde 2006 disertoval z oboru koordinační chemie niklu (Ph.D. přírodních věd). Na Karlově univerzitě disertoval 2015 na přírodovědecké fakultě z filosofie a dějin přírodních věd u Jaroslava Peregrina s prací \"Vědění jako nástroj: instrumentalismus ve filosofii přírodních věd\"\n(Ph.D. filosofie). Působil jako učitel na základní škole v Uničově, na gymnáziu v Kojetíně, přednášel buněčnou biologii a filozofii přírodních věd na PřF UP, kde také pracoval jako badatel.\n\nMUDr. Dušan Cvek, lékař (1926-2013)\n\nPo působení na Institutu buněčné biologie a genetiky UP přešel na Institut sociálního zdraví UP, kde se i nadále věnuje prosazování antabusu (disulfiramu) jako neziskového léku („non-profit drug“) v onkologii. Zejména jde o fundraising pro klinické testy antabusu u pacientů s metastazujícími rakovinami prsu, plic a dalších.\n\nSpolupracuje s týmy prof. Ping Doua (Barbara Ann Karmanos Cancer Institute, Detroit MI, USA), prof. Raye Deshaiese (California Institute of Technology, Pasadena CA, USA) a prof. Jiřího Bártka (Danish Cancer Society Research Center, Kodaň, Dánsko), s kterými už několik let připravuje obsáhlou vědeckou publikaci o protinádorové aktivitě antabusu. Dále spolupracuje s prof. Christophem Driessenem (Kantonsspital St. Gallen, Švýcarsko), prof. Pavlou Poučkovou (1. lékařská fakulta Univerzity Karlovy v Praze a s prof. Vikasem Sukhatmem (Dana-Farber/Harvard Cancer Research, Boston MA, USA), který, společně se svou ženou, na myšlence „neziskových léků“ („non-profit drugs“) postavil bostonskou organizaci Global Cures.\n\nOdborně publikoval v Journal of Medicinal Chemistry (USA), Drug Discovery Today (Anglie), Current Pharmaceutical Design (Nizozemí), Current HIV Research (Nizozemí), Journal of Hepatology (Nizozemí), Current Cancer Drug Targets (Nizozemí) a International Journal of Cancer (USA) – jako první nebo jediný autor. Byl pozván jako \"Guest Editor\" do časopisu Mini-Reviews in Medicinal Chemistry, kde do „jeho čísla“ přispěli vědci z Británie, Itálie a USA. Je též autorem kapitoly \"Proteasome Inhibitors\" v knize \"The proteasomal system in aging and disease\", kterou vydal Elsevier v rámci série \"Progress in Molecular Biology and Translational Science\", jehož další kapitoly jsou psány odborníky z USA, Francie, Řecka a Německa.\n\nV článku \"Nonprofit drugs as the salvation of world's healthcare systems\" (Drug Discovery Today, 2012), ukázal, jak by bylo možno pomocí starých, nepatentovatelných léků, použitých jako tzv. „neziskové léky“ („non-profit drugs“), výrazně zlevnit a zefektivnit zdravotnické systémy na celém světě.\n\nPíše články na nejrůznější témata pro Britské listy, Hospodářské noviny, Host, Respekt, Přítomnost, Mladou frontu, Lidové noviny, Literární noviny, A2.\nV přírodovědném časopise Vesmír v letech 2011-2012 vyšla série tří glos \"Filosofie přírodních věd na začátku 21. století\".\n\nVe sborníku k Monodově knize \"Náhoda a nutnost\" (nakladatelství Pavel Mervart 2008) publikoval článek \"Ve vědě jsme vždy právě na začátku – Monod z pohledu deweyovského instrumentalismu\".\nVe Filosofickém časopise vyšly jeho texty \"Relativismus ve světle nejnovější filosofie přírodních věd\" (2/2011) a \"Filosofie přírodních věd a filosofie člověka u Richarda Rortyho\" (6/2012).\n\nOd září roku 2003 do konce roku 2008 vydával literární časopis Téma, dostupný volně na internetu a zaměřený na klasickou světovou literaturu. Zde jsou zveřejněny jeho rozhovory např. s Janem Čulíkem, Ivanem Štampachem, Igorem Chaunem, Janem Sokolem, Viktorem Šlajchrtem či Ivanem Havlem.\nV Tématu také publikoval podrobné komentáře k různým dílům klasické světové literatury, např. k Faustovi, Homérovým eposům, k dílu Dantovu a Petrarkovu, rozsáhlou polemiku s Milanem Kunderou, úvahy nad tvorbou starořeckých tvůrců attické tragédie nebo tvorbou Allena Ginsberga a Williama Burroughse.\n\nJe členem Správní rady Nadačního fondu University Palackého a Spolku pro konání Letní filosofické školy.\n\n\n"}
{"id": "1219765", "url": "https://cs.wikipedia.org/wiki?curid=1219765", "title": "Zatopený lom v Blansku", "text": "Zatopený lom v Blansku\n\nZatopený lom v Blansku je zatopeným kamenolomem, nacházejícím se na Moravě jižně až jihozápadně od železniční stanice Blansko přímo vedle zdejší železniční trati spojující Blansko s Brnem. Do lomu je vstup zakázán, je soukromým majetkem. Rozkládá se na parcele č. 452/19 v jižní části katastrálního území Blansko. Maximální hloubka lomu je 18 metrů. V lomu platí zákaz koupání. Voda v něm má vysokou kvalitu, je průzačně čistá, a proto lom představuje, navzdory zákazu, vyhledávané místo ke koupání pro návštěvníky ze širokého okolí. Ti jsou přitom nuceni překračovat koleje, což je však zakázané. České dráhy mají problém s návalem koupajících se, rozkládajících si svoje deky na přilehlé manipulační koleji. Již delší dobu se uvažuje o oplocení lomu, což ale dosud nebylo realizováno.\n"}
{"id": "1219767", "url": "https://cs.wikipedia.org/wiki?curid=1219767", "title": "Tenis na Letních olympijských hrách 2016 – smíšená čtyřhra", "text": "Tenis na Letních olympijských hrách 2016 – smíšená čtyřhra\n\nSmíšená čtyřhra na Letních olympijských hrách 2016 probíhala v areálu riodejaneirského Olympijského tenisového centra, ležícího v Parku Barra. Soutěž se konäla v období od 10. do 14. srpna 2016 na deseti otevřených dvorcích s tvrdým povrchem GreenSet Grand Prix Cushion. Šest dalších kurtů bylo určeno pro trénink.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže nastoupilo 16 dvojic. Utkání byla hrána na dva vítězné sety, včetně zápasů o olympijské medaile. Tiebreak rozhodoval úvodní dvě sady za stavu her 6–6 vyjma rozhodujícího setu, v němž byl uplatněn tzv. supertiebreak. Pár vyhrál při dosažení 10 bodů za podmínky náskoku alespoň dvou míčů.\n\nObhájcem zlaté medaile z londýnských Her XXX. olympiády byl běloruský pár Viktoria Azarenková a Max Mirnyj, kteří v soutěži nestartovali. Azarenková v polovině července 2016 přerušila profesionální kariéru pro těhotenství.\n\nOlympijskými vítězi se stali nenasazení Bethanie Matteková-Sandsová s Jackem Sockem, kteří v ryze americkém finále zdolali dvojici startující na divokou kartu, Venus Williamsová a Rajeev Ram. Po rovnocenném rozdělení úvodních dvou sad 6–7 a 6–1, rozhodl o šampionech až supertiebreak poměrem míčů [10–7]. Williamsová se pátou olympijskou medailí stala druhým tenistou historie, k danému datu, s rekordním počtem medailí, jenž sdílela s Britkou Kathleen McKaneovou Godfreeovou. Ta na olympijských hrách startovala ve dvacátých letech 20. století.\n\nBronzový kov připadl českému páru Lucie Hradecká a Radek Štěpánek, kteří do soutěže nastoupili po obdržení divoké karty. V rozhodujícím zápase vyhráli nad reprezentanty indického tenisu, deblovou světovou jedničkou Sanií Mirzaovou a Rohanem Bopannou.\n\nSmíšená čtyřhra probíhala od čtvrtka 11. srpna do neděle 14. srpna 2016.\nV úvodním kole skončily tři nejvýše nasazené páry. Francouzské turnajové jedničky Caroline Garciaová s Nicolasem Mahutem prohrály s brazilskou dvojicí, startující na divokou kartu, Telianou Pereirovou a Marcelem Melem. Druhý nasazený francouzský pár Kristina Mladenovicová a Pierre-Hugues Herbert nestačil na Italy Robertu Vinciovou s Fabiem Fogninim.\n\nŠpanělské olympijské trojky, Garbiñe Muguruzaová a Rafael Nadal, pak ze smíšené soutěže odstoupily ve čtvrtek 11. srpna 2016 před vstupem do turnaje. Mix měl být rozehrán již ve středu, kdy ale tenisty na dvorce nepustil vytrvalý déšť a silný vítr. Odložený program pak ve čtvrtek pro Nadala znamenal třízápasový plán. Španěl po výhrách v singlu i mužském deblu, kde zůstával v konečné fázi turnaje, nechtěl podle deníku \"The Washington Post\" riskovat možnou únavu a hodlal se soustředit pouze na již probíhající soutěže. Roli sehrál i jeho dlouhodobý herní výpadek od French Open 2016, pro vleklé zranění zápěstí. Bývalá světová jednička se rozhodla olympiády definitivně zúčastnit až na místě poté, co zápěstí v dlouhých trénincích nebolelo.\n\n\nNárodní olympijský výbor mohl vyslat maximálně dvě dvojice a v případě účasti každá z nich hrála v jiné polovině pavouka. Do mixu mohli nastoupit pouze tenisté, kteří již na olympijském turnaji v Riu de Janeiru hráli dvouhru a/nebo čtyřhru.\n\nDvanáct párů s nejnižším součtem v kombinovaném žebříčku, z pondělního vydání 6. června 2016, si zajistilo přímou účast. Čtyři zbylá místa přidělil Olympijský výbor ITF ve formě divokých karet. Přihlášení párů do soutěže skončilo 9. srpna 2016 v 11:00 hodin místního času.\n"}
{"id": "1219773", "url": "https://cs.wikipedia.org/wiki?curid=1219773", "title": "Olympijský park (Rio de Janeiro)", "text": "Olympijský park (Rio de Janeiro)\n\nOlympijský park v Riu de Janeiru (portugalsky: \"Parque Olímpico do Rio de Janeiro\"), nazývaný také Olympijský park Barra (\"Parque Olímpico da Barra\"), je komplex devíti sportovišť a dalších zařízení vystavěných pro účely Letních olympijských her 2016 a Letních paralympijských her 2016.\n\nNachází se v Barra da Tijuca, součásti západní zóny brazilského velkoměsta Rio de Janeiro a ležel v blízkosti olympijské vesnice.\n\nPůvodně stál na části lokality od roku 1977 automobilový okruh Jacarepagua, jenž byl v roce 2012 uzavřen a zbourán. Na další ploše byly vystavěny pro Panamerické hry 2007 některá sportoviště – Akvatický park Marie Lenkové, velodrom a hala (následně privatizovaná společností HSBC), které pro olympiádu a paralympiádu prošly inovací a přestavbou.\n\nRozloha Olympijského parku Barra činí 1,18 milionů m. Spolu s Copacabanou, Macaranã a Deodoro patřil k hlavním sportovištím her. Jeho patnáct sekcí představovalo zázemí šestnácti olympijským a devíti paralympijským sportům.\n\nSeznam sportovišt a sportů:\n"}
{"id": "1219778", "url": "https://cs.wikipedia.org/wiki?curid=1219778", "title": "Mladý Mesiáš", "text": "Mladý Mesiáš\n\nMladý Mesiáš je román americké spisovatelky Anne Rice. Kniha byla zveřejněna v roce 2016. V roce 2016 natočil režisér Cyrus Nowrasteh jeho filmovou adaptaci. \n\nSvatou zemí zmítají nepokoje a sedmiletý Ježíš s rodinou opouští Egypt a vydává se na nebezpečnou cestu domů do Jeruzaléma. Během cesty chlapec přemýšlí o záhadách, které obklopily jeho narození. Zažije také nevídané věci, které ovlivní celou jeho budoucnost.\n"}
{"id": "1219779", "url": "https://cs.wikipedia.org/wiki?curid=1219779", "title": "Kříž pražských kostelů", "text": "Kříž pražských kostelů\n\nKříž pražských kostelů, či jen kříž kostelů, je skupina pěti klášterních kostelů postavených v jižní části pražského Nového Města po jeho založení Karlem IV. roku 1348. Označení vychází z jejich vzájemného geografického uspořádání a souvisí s hypotézou, že tyto kostely s kláštery a jejich uspořádání měly v rámci velkolepě založeného města svůj hlubší, křesťansko-mystický význam.\n\nHypotéza se týká pěti kostelů, založených Karlem IV. na Novém Městě pražském, které společně tvoří pravidelný kříž.\n\nVelkolepě založené Nové Město bylo v širokém pásu obklopujícím Staré Město intenzívně zastavováno městskou zástavbou s celkem pravidelnou uliční sítí. Oproti tomu svažitá jižní část Nového Města u Vyšehradu zůstávala dlouho relativně volná s řadou zahrad. Částečně si tento charakter zachovala i do moderní doby, kdy zde byla umístěna řada především lékařských a přírodovědných univerzitních institucí (Albertov a okolí). Do tohoto prostoru bylo hned po založení města umístěno několik církevních institucí.\n\nNejstarší a nejvýznamnější byl Emauzský klášter pro benediktiny slovanské liturgie umístěný na dominantním místě nad Vltavou poblíž hlavního náměstí nového města, Dobytčího trhu. Byl založen ještě před oficiálním vznikem Nového Města roku 1347, spolu s karmelitánským klášterem u kostela Panny Marie Sněžné, který odkazuje na slavnou římskou baziliku, kde Cyril a Metoděj získali povolení pro slovanskou liturgii od papeže.\n\nDruhá fundace, schválená již roku 1350, byl klášter augustiniánů kanovníků na Karlově, nejvyšším bodě Nového Města nad údolím Botiče proti Vyšehradu. Jeho kostel Nanebevzetí Panny Marie a svatého Karla Velikého svým spoluzasvěcením odkazuje na jmenovce Karla IV., obnovitele římského císařství Karla Velikého, jehož korunovační kapli v Cáchách kostel svým půdorysem připomíná.\n\nV následujících letech byly založeny kláštery augustiniánek u kostela sv. Kateřiny a uveden do Čech řád servitů ke kostelu Panny Marie na Slupi. Konečně roku 1362 byla přesunuta kapitula augustiniánů kanovníků z původního kláštera v Sadské ke kostelu sv. Apolináře.\n\nS teorií o kříži pražských kostelů přišel Vilém Lorenc v rámci své interpretace velkorysého založení Nového Města jako nápodoby nebeského Jeruzaléma ve své monografii publikované v roce 1973. Kriticky tuto koncepci později revidoval Jiří Kuthan.\n\nVěže kostelů Panny Marie Na Trávníčku (Na Slupi), Apolináře a Kateřiny stojí v jedné linii a mají také stejnou architektonickou charakteristiku – štíhlá věž, která v horní části přechází z čtvercového půdorysu na osmiboký. Toto vede k domněnce, že lokace těchto kostelů byla plánována již v původním návrhu města, ačkoliv samotné církevní stavby byly zakládány v této oblasti Nového Města až postupně (klášter Na Slovanech 1347, klášter na Karlově 1352, sv. Kateřina 1355, Trávníček 1360, sv. Apolinář 1362). \n\nKříž staveb ve středověku znamenal zvláštní požehnání městu. Svislé břevno prodlouženo k jihu má svou patku na Vyšehradě u chrámu postaveného v ose kostela sv. Petra a Pavla.\n\nDalší, starší kříž tvoří skupina kostelů postavených už v románském období se středem v rotundě svatého Kříže Menšího na Starém Městě. Tu protíná spojnice Spytihněvovy baziliky na Pražském hradě, postavené na místě předrománské rotundy sv. Víta a dnešní katedrály, a rotundy sv. Longina ve vsi Rybníček zahrnuté později do Nového Města. Na Novém Městě se náchází i kostel sv. Klimenta, jeden z nejstarších pražských kostelů, ze kterého vychází druhé břevno kříže protínající rotundu sv. Kříže a dnes již zaniklý kostel sv. Filipa a Jakuba jižně od Malé Strany, v místech dnešního Arbesova náměstí.\n"}
{"id": "1219782", "url": "https://cs.wikipedia.org/wiki?curid=1219782", "title": "Tenis na Letních olympijských hrách 2016 – ženská čtyřhra", "text": "Tenis na Letních olympijských hrách 2016 – ženská čtyřhra\n\nŽenská čtyřhra na Letních olympijských hrách 2016 probíhala v areálu riodejaneirského Olympijského tenisového centra, ležícího v Parku Barra. Soutěž se konala v období od 6. do 13. srpna 2016 na deseti otevřených dvorcích s tvrdým povrchem GreenSet Grand Prix Cushion. Šest dalších kurtů je určeno pro trénink.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže nastoupilo 32 dvojic. Body do deblového žebříčku WTA hráčky neobdržely. Utkání byla hrána na dva vítězné sety. Tiebreak rozhodoval všechny sady za stavu her 6–6.\n\nDvojnásobným obhájcem zlaté medaile z LOH 2008 v Pekingu a LOH 2012 v Londýně byla americká dvojice sester Sereny a Venus Williamsových, které v 1. kole nestačily na český pár Lucie Šafářová a Barbora Strýcová.\n\nOlympijskými vítězkami se staly sedmé nasazené Rusky Jekatěrina Makarovová a Jelena Vesninová, které ve finále zdolaly za 1:39 hodin švýcarské turnajové pětky Timeu Bacsinszkou s Martinou Hingisovou po dvousetovém průběhu 6–4 a 6–4. Bronzový kov připadl české dvojici Lucie Šafářová a Barbora Strýcová po výhře nad krajankami obhajujícími stříbrné medaile, Andreou Hlaváčkovou s Lucií Hradeckou.\nŽenská čtyřhra probíhala od soboty 6. srpna do neděle 14. srpna 2016.\nDruhé nasazené francouzské tenistky a rovněž druhý pár světa Caroline Garciaová a Kristina Mladenovicová podlehly v úvodním kole Japonkám Misaki Doiové a Eri Hozumiové, startujícím na divokou kartu, po divokém průběhu 0–6, 6–0 a 4–6. Do zápasu se Francouzky chystaly nastoupit v jiném oděvu, barevně nesladěné, což pravidla neumožňovala. Mezinárodní tenisová federace je před utkáním vyzvala k nápravě. Garciová si tak musela vypůjčit výstroj spoluhráčky a ze zamlčení této informace následně zkritizovaly francouzské činovníky. Francouzský tenisový svaz je zato v závěru srpna 2016 vyřadil z fedcupového týmu pro jejich nevhodnou reprezentaci země, když sdělil, že se provinily proti zásadám her a poškodily tím pověst tenisu. Před listopadovým finále Fed Cupu 2016 však svaz suspenzaci zrušil na svém jednání z 24. září téhož roku.\n\nV úvodním kole skončily také americké sestry a trojnásobné olympijské vítězky z této disciplíny Serena a Venus Williamsovy, jež po výsledku 3–6 a 4–6 podlehly české dvojici Lucie Šafářová a Barbora Strýcová. Američanky tak přišly o svou neporazitelnost v zápasech pod pěti kruhy, která čítala 15 zápasů. Vítězná Strýcová po zápase uvedla: „\"Sedlo nám všechno a v důležitých momentech Lucka vytáhla skvělé returny, že jsem tam mohla na síti jít. Je to nádherné\".“ Spoluhráčka Šafářová ji doplnila: „\"Bylo to fajn. Věděly jsme, že musíme hrát agresivně a jestli je chceme porazit, tak toho musíme jít i za cenu chyb, rizika, a sedlo nám to. Hrály jsme výborně\".“\n\nČistě české zastoupení přineslo utkání o bronz, v němž přemožitelky sester Williamsových Lucie Šafářová s Barborou Strýcovou nastoupily proti obhájkyním stříbrných medailí z předchozích her v Londýně a šestým nasazeným Andree Hlaváčkové a Lucii Hradecké. V úvodním sadě držel náskok jednoho brejku výše postavený pár přezdívaný „H+H“, který však za stavu 5–4 neproměnil při podání Hradecké dva setboly, ztratil servis a dalšími dvěma prohranými gemy vřadě sadu ztratil. Druhý set už byl jasnou záležitostí Šafářové se Strýcovou s konečným výsledkem 6–1 na gemy.\n\nZápas ovlivnil stav nakonec poražených tenistek. Hradeckou přemohla únava, jelikož předchozí den absolvovala náročný program zahrnující semifinále ženské čtyřhry a v pozdních hodinách brazilského času i mix po boku Radka Štěpánka. Hlaváčková měla po semifinálovém utkání proti švýcarské dvojici Timea Bacsinszká a Martina Hingisová následky po úderu od Hinsgisové, která ji trefila pod levé oko a zapříčinila ji zlomeninu podočnicové kosti. Doktoři ji k duelu nedoporučovali nastoupit, ale i přes varování k utkání nastoupila s přelepeným modrým tejpem pod zasaženým okem. Sama se k tomuto incidentu po utkání vyjádřila slovy: „\"Musím říct, že jestli někdo na světě ví, kam mu letí úder, tak je to Hingisová. Trefila to přímo do mě. Nebudu jí to nikdy vyčítat, ale její reakce poté nebyla příjemná. Myslím, že by se neměla starat o to, jestli mám dostávat medical time. Možná se mohla přijít zeptat, jestli jsem v pohodě. Jsme mimo kurt kamarádky. Musím říct, že mě zklamala\".“\n\n\nMezinárodní tenisová federace oznámila 14 kvalifikovaných párů do olympijského turnaje podle postavení na tzv. kombinovaném žebříčku, vytvořeném ze součtu lepších umístění hráček ve světové klasifikaci WTA z pondělí 6. června 2016, a to pokud splňovaly i doprovodná kritéria startu.\n\nHráčky, které figurovaly mezi nejlepšími deseti teniskami deblového žebříčku (nikoli v žebříčku párů), měli automaticky zajištěný start s možností výběru spoluhráčky-krajanky, přestože jako dvojice nemusely splňovat kritérium umístění do 24. místa v kombinovaném žebříčku WTA. Zbylých osm míst do počtu 32 párů soutěže získalo pozvání ve formě divoké karty od Olympijského výboru ITF.\n\nLimitujícím faktorem byla účast maximálně dvou párů z jednoho státu, respektive národního olympijského výboru (NOV). Tenistky musely být také součástí nominace týmu alespoň ve třech mezistátních utkáních Fed Cupu olympijského cyklu 2012–2016, z toho minimálně v jednom ročníku mezi lety 2015–2016. Výjimkou se staly hráčky, jejichž družstvo odehrálo alespoň tři ze čtyř sezón v zonálních základních skupinách nebo pokud tenistka dosáhla minimálně 20 celkových nominací ve Fed Cupu. Pro tyto hráčky se kritérium snížilo na dvě povinné nominace v letech 2012–2016.\n\nDo soutěže zasáhl belgický pár Yanina Wickmayerová a Kirsten Flipkensová z pozice náhradníka. Důvodem se stalo odstoupení tchajwanské dvojice Čuang Ťia-žung a Sie Su-wej. Tchajwanská singlová jednička Sie den před zahájením olympiády oznámila, že po slovní roztržce se zástupcem vedoucího tchajwanské olympijské delegace Tsai Szu-chuehem nebude již nikdy reprezentovat Tchaj-wan. Měsíc před startem se rozhodla odstoupit ze čtyřhry, když kritizovala svaz za nefinancování účasti jejího trenéra v Riu, zatímco druhý tchajwanský deblový pár měl přítomnost kouče zajištěnou. Své měsíc staré rozhodnutí nezměnila a po roztržce s činovníkem se vzdala i účasti ve dvouhře.\n"}
{"id": "1219783", "url": "https://cs.wikipedia.org/wiki?curid=1219783", "title": "Horova (Brno)", "text": "Horova (Brno)\n\nHorova je ulice v Brně, v městské části Žabovřesky. Spolu s Minskou ulicí představuje její východo-západní osu, která na východě navazuje na ulici Veveří vedoucí z historického centra Brna. Na západě je zakončena Rosického náměstím. V místech, kde Horova ulice navazuje na Minskou, je Burianovo náměstí s kaplí svatého Václava.\n\nUlice vznikla v trase staré cesty vedoucí z Brna do Žabovřesk a dále (ulicí Štursovou) do Komína, Bystrce a k hradu Veveří. Když byl roku 1784 zrušen vrchnostenský dvůr v Žabovřeskách, jeho pozemky byly rozparcelovány a při raabizaci tak vznikla ves Vinohrádky (německy Weinberg). Její oboustranná ulicová zástavba podél cesty začínala na západě poblíž původní žabovřeské návsi, dnešního Rosického náměstí. Na východě byla ukončena v prostoru dnešního Burianova náměstí, čímž byl dán základ současné Horovy ulice. Ves Vinohrádky se roku 1843 stala součástí Žabovřesk.\n\nV roce 1907, kdy ulice získala jméno, se skládala ze dvou částí, samostatně pojmenovaných Vinohrádky a U školky. K 29. červnu 1916 byla spojena do jedné a pojmenovana po tehdejším arcivévodovi Karlu Františkovi (německy Erzherzog-Karl-Franz-Gasse). Od konce roku 1918 nesla jméno Masarykova, za německé okupace však byla v roce 1939 přejmenována na U školy, což jí vydrželo do září 1946. Od té doby nese název Horova po básníkovi Josefu Horovi.\n\nKromě významného automobilového provozu vede ulicí od roku 1927 tramvajová trať z centra města směrem k vozovně Komín a dále do Bystrce (linky 3 a 11). Zhruba ve třetině ulici přetíná viadukt ulice Žabovřeská, která je součástí velkého městského okruhu. Nedaleko, u křižovatky s Kallabovou ulicí, je zastávka MHD Mozolky. Další zastávky jsou pak na koncových náměstích – Burianově a Rosického.\n\nU zastávky Mozolky stojí úřad městské části Brno-Žabovřesky, žlutá budova nové radnice postavené v letech 1993–1994 v postmoderním stylu s dominantní eliptickou věží od architekta Radka Květa a spolupracovníků. V letech 1903 až 1992 na této adrese (dnešní Horova 28) sídlila mateřská škola, po níž ulice zprvu nesla název. Vedle na budovu navazuje někdejší zájezdní hostinec, od desátých let 20. století hotel Kozák. K Žabovřeské z druhé strany přiléhá na adrese Horova 18a také tenisová a badmintonová hala. Na konci ulice u Rosického náměstí byla roku 1888 postavena obecná škola (dům Horova 77), která zde fungovala do roku 1976 (viz i dřívější název ulice), dnes je v budově odbor pečovatelské služby ÚMČ Brno-Žabovřesky.\n\n"}
{"id": "1219784", "url": "https://cs.wikipedia.org/wiki?curid=1219784", "title": "Československá plavba labská", "text": "Československá plavba labská\n\nČeskoslovenská plavba labská (ČSPL) je česká firma ve formě akciové společnosti, která provozuje lodní dopravu. Sídlí v Děčíně. V roce 2016 má 205 zaměstnanců a 73 jednotek plavidel s tonáží 51 377 tun. Zboží vozí především do přístavů Severního moře, Baltského moře a do vnitrozemských přístavů Německa, Nizozemí, Belgie, Švýcarska a Francie.\n\nVersailleská smlouva prohlásila po ukončení I. světové války v článku č. 331 Labe za mezinárodní řeku. Před válkou se lodní dopravou zboží na řece zabývala Rakouská severozápadní paroplavební společnost, její lodě a labské přístavy se staly základem nové československé společnosti.\n\nFirma byla založena 13. června 1922 jako Československá plavební akciová společnost Labská, Praha. Založila ji Československá republika (zákon č. 188 Národního shromáždění) a několik bankovních domů. Úkolem byla doprava zboží a lidí po vodě a také stavba a opravy lodí.\n\nStát do firmy vložil plavidla, která získal z válečných reparací. Šlo o 18 parníků, 11 parních rychlolodí, 189 člunů, 7 řetězových parníků, 12 přístavních parníků, 7 skladních člunů, 49 pramic a 21 ostatních pomocných plavidel. Celkem to bylo 314 jednotek s tonáží 142 392 tun a výkonem 18 310 KS. V roce 1936 firma zahájila výrobu člunů typu \"Amanda\". Stavěly se následujících 20 let. Do války to bylo 20 člunů, další přibyly po válce. Ještě před válkou byla také zahájena výstavba dvou motorových nákladních lodí a dvou motorových vlečných lodí. Na konci války byla na Labi zničena většina mostů a potopeno mnoho lodí. Po konci války tak bylo zaevidováno 267 jednotek o tonáži 137 283 tuny.\n\nZa II. světové války byla společnost přejmenována na \"Českomoravskou plavební akciovou společnost\".\n\nPo roce 1945 byla firma znárodněna, od 1. ledna 1949 vznikly zákonem ze dne 22. prosince 1948 národní podniky Československá plavba labská a Československá plavba oderská. 1. července 1952 došlo k fúzi a vznikla Československá plavba labsko-oderská, národní podnik. V roce 1957 byly firmě odňaty spediční úkony, které byly převedeny na firmu Čechofracht. Ve vlastnictví Československé plavby labsko-oderské byly loděnice Křešice jako opravárenské zázemí, přístavy Loubí, Ústí nad Labem, Lovosice, Mělník, Kolín a Praha. Provozovala plavbu tuzemskou i přepravu nákladní, zejména uhlí. Firma měla zahraniční zastoupení v Magdeburku, Hamburku, Braunschweigu, Duisburgu, Rotterdamu a Štětíně. Na konci socialismu, v roce 1989, bylo v majetku podniku 700 jednotek plavidel.\n\nV roce 1990 bylo rozhodnuto o zastavení výstavby nových plavidel (v té době typů MNL 11631 a TR 610) a od té doby se firma stavbě lodí nevěnuje. 5. května 1992 byl podnik privatizován a změnil název na Československá plavba labská, a.s. Ještě před privatizací podnik přišel o přístavy Ústí nad Labem, Mělník, Praha a Kolín. V následujících deseti letech se však firmě nedařilo, dostala se do konkurzu a došlo k rozprodání firmy po jednotlivých funkčních částech. Hlavní činnost, tedy provozování říční nákladní dopravy, koupila 21. října 2002 firma ARGO Internationale Spedition, patřící do skupiny AFG holding. Tato část firmy také nese historickou značku Československá plavba labská.\n\nV listopadu 2018 prodala společnost Argo Bohemia ČSPL německé logisticko-dopravní skupině Rhenus PartnerShip Beteiligungs.\n\nRejdařskou vlajkou se po vzniku společnosti stala bílo-červená vlajka s modrou, pěticípou hvězdou uprostřed. Symbolika vlajky je neznámá, Rakouská severozápadní paroplavební společnost užívala jednoduchou žlutou vlajku, Německé labské rejdařství (VEG) užívalo bílou vlajku s červenou hvězdou.\n\nV roce 1942 byla modrá hvězda nahrazena černou, modrá barva byla zřejmě chápána jako československá, proto dostala barvu německou.\n\nČeskoslovenská plavba oderská užívala od svého vzniku v roce 1949 až do sloučení roku 1952 podobnou vlajku jako ČSPL, modrá a bílá však byly zaměněny.\n\nVlajka společnosti je užívána na lodích a budovách společnosti, její zobrazení je též v logu společnosti (spolu s nápisem ČSPL a.s.) Na dekoračních vlajkách je hvězda vepsána do kružnice o poloměru rovném 1/3 šířky vlajky.\n"}
{"id": "1219787", "url": "https://cs.wikipedia.org/wiki?curid=1219787", "title": "Jack O'Connell", "text": "Jack O'Connell\n\nJméno a příjmení Jack O'Connell má více známých nositelů:\n\n"}
{"id": "1219789", "url": "https://cs.wikipedia.org/wiki?curid=1219789", "title": "Jazz Goes to Town", "text": "Jazz Goes to Town\n\nJazz Goes to Town je hudební festival, který se každoročně, v říjnu, koná v Hradci Králové. Je věnován tradičnímu jazzu a jeho různým odvozeninám: blues, fusion, funky jazz, be-bop, free jazz. Vznikl roku 1995. Festival se koná na různých místech Hradce (Divadlo Drak, Kongresové centrum Aldis, kluby, ale i ulice města). Na festivalu vystupují tuzemští a zahraniční umělci.\n"}
{"id": "1219790", "url": "https://cs.wikipedia.org/wiki?curid=1219790", "title": "Prezident Ruska", "text": "Prezident Ruska\n\nPrezident Ruské federace ( , Prezident Rossijskoj federaci) je hlavou a nejvyšším státním představitelem Ruské federace. Ruský prezident není členem ruské vlády, ale i tak je poměrně vlivným prvkem politického systému z hlediska svěřených pravomocí. Je mu svěřena řada kompetencí výkonné moci, určuje základní směřování vnitřní i zahraniční politiky Ruské federace a řídí zahraniční politiku. Prezident provádí mimo jiné i významnou koordinační funkci v ústavním systému (na úrovni vztahů federálních orgánů, vztahů mezi federálními orgány a orgány jednotlivých subjektů Federace), má právo rozpustit parlament (Státní dumu). Prezident je také ochráncem Ústavy Ruské federace, garantem lidských a občanských práv a nejvyšším velitelem ozbrojených sil.\n\nPrezident Ruské federace je volen v přímé volbě všemi občany státu na šestileté funkční období. Stejná osoba může post prezidenta zastávat maximálně dvě funkční období po sobě.\n\nSoučasným prezidentem Ruské federace je Vladimir Putin, který byl zvolen v prezidentských volbách v roce 2018.\n\nFunkce prezidenta jako hlavy státu není na území Ruské federace tradiční funkcí. Poprvé zde byla zavedena až v roce 1991. Na základě celostátního referenda ze 17. března 1991 byla v ústavním systému Svazu sovětských socialistických republik stanovená funkce prezidenta, jako nejvyššího představitele RSFSR a SSSR ( Pro hlasovalo 69,85% zúčastněných voličů). Prezident měl být volen celonárodním hlasováním občanů státu na pětileté funkční období.\n\nZákon RSFSR \"o prezidentovi RSFSR\" byl přijat Nejvyšším sovětem 24. dubna 1991. V tomto zákoně byla upravena činnost a pravomoci prezidenta. Druhým souvisejícím zákonům byl Zákon RSFSR \"o volbách prezidenta RSFSR\", ve kterém byl určen proces volby prezidenta. Rovněž bylo třeba změnit a doplnit i několik ustanovení Ústavy RSFSR z roku 1978.\n\nPrvní volby prezidenta RSFSR proběhly 12. června 1991 a jejich vítězem se stal Boris Jelcin. Po úspěšných volbách bylo třeba přijmout speciální zákon, který by upravoval způsob nastoupení zvoleného prezidenta do úřadu. Zákon byl přijat 27. června 1991. Brzy se však ukázalo, že změny v platné legislativě nebyly dostatečné k tomu, aby mohl prezident působit jako plnohodnotná složka ústavního systému. Určování vnitřní i zahraniční politiky RSFSR bylo výhradně v rukou Sjezdu lidových poslanců RSFSR, neboť do té doby neexistovala žádná dělba moci. Prezident tak byl závislým od zákonodárné moci, která na republikové úrovni byla tvořena třemi subjekty - sjezd lidových poslanců, Nejvyšším sovětem a prezidiem Nejvyššího sovětu.\n\nKonflikty a boj o moc mezi prezidentem a orgány zákonodárné moci vyústily do ústavní krize v letech 1992-1993. Na podzim 1993 Jelcin rozpustil obě komory parlamentu (Sjezd lidových poslanců i Nejvyšší sovět) a vyhlásil nové parlamentní volby a referendum o nové ústavě.\n\n12. prosince 1993 byla díky úspěšnému referendu přijata nová Ústava Ruské federace, která vstoupila v platnost 25. prosince 1993. Podle ní se oficiální hlavou státu stal prezident Ruské federace. Ten měl nebývalé, široce koncipované pravomoce na úkor parlamentu. Prezident byl oprávněn jmenovat premiéra, vydávat dekrety (výnosy) bez schválení Federálního shromáždění, vetovat usnesení Federálního shromáždění a případně jej rozpustit. Byl zachován způsob volby prezidenta celostátním hlasováním všech občanů, ale funkční období bylo zkráceno na 4 roky.\n\nK prodloužení funkčního období na současných šest let došlo úpravou v roce 2008, přičemž toto ustanovení vstoupilo v platnost od prezidentských voleb v roce 2012.\n\nPrezident Ruské federace je v současnosti (r. 2012) jedinou ústavní funkcí, která je vybírána všeobecným hlasováním občanů Ruské federace.\n\nDnešní právní status prezidenta je zakotven ve čtvrté hlavе Ústavy Ruské federace.\n\nKromě pravomocí hlavy státu má prezident právo vést zasedání Vlády Ruské federace, může dávat vládě příkazy, stojí na čele několika federálních orgánů výkonné moci. Díky pravomocím v oblasti zákonodárné moci prezident vydává výnosy, které se stávají součástí legislativy. Vláda je povinna zajistit vykonatelnost výnosů prezidenta vydáním zvláštních rozhodnutí a nařízení.\n\nNa rozdíl např. od Francie, kde politiku státu určuje a realizuje vláda a prezident téměř vždy vede její zasedání, nebo Slovenska, kde prezident plní spíše reprezentativní funkce a jednání vlády se většinou neúčastní, prezident Ruské federace ve smyslu Ústavy samostatně, nezávisle od vlády \" určuje základní směřování vnitřní i zahraniční politiky státu \"a\" řídí zahraniční politiku \". Vláda následně prostřednictvím výkonné moci definuje operativní cíle a směřování vnitřní politiky a realizuje politiku určenou prezidentem v jeho výnosech.\n\nVýnosy a nařízení prezidenta, stejně jako rozhodnutí a nařízení vlády, jsou závazné pro celé území Ruské federace. V případě, že právní akty vlády jsou v rozporu s ústavou, zákony Ruské federace nebo výnosy prezidenta Ruské federace, mohou být prezidentem zrušeny. Prezident, stejně jako vláda, má právo zákonodárné iniciativy.\n\nPrezidentovi Ruské federace Ústava v článku 91 přiznává imunitu. Imunita spočívá v tom, že proti prezidentovi nelze zahájit trestní stíhání či správní řízení, vynutit si jeho účast na soudním jednání jako svědka, podrobovat jej jakýmkoli formám nátlaku, nemůže být zadržen, vyslýchán či podroben prohlídce. Jakékoliv omezení jeho svobody a činnosti, pokud není z funkce odvolán Státní Státní dumou, je protiústavní.\n\nČlánek 93 Ústavy definuje postup odvolání prezidenta z funkce \"na základě Státní Státní dumou vzneseného obvinění z vlastizrady či jiného zvlášť závažného trestného činu ...\", přičemž se vyžaduje účast dvou větví státní moci: zákonodárné a soudní.\n\nV souladu s článkem 7 federálního zákona \"o státní ochraně\", na rozdíl od ostatních osob, které vykonávají státní funkce a kterým se poskytuje státní ochrana, \"prezident Ruské federace během svého funkčního období nemůže odmítnout státní ochranu \". Státní ochraně kromě osoby prezidenta podléhají i členové prezidentovy rodiny. Státní ochrana náleží prezidentovi i po skončení jeho funkčního období, a to doživotně.\n\nPrvní prezident Ruské federace byl zvolen v celonárodních volbách v roce 1991 s funkčním obdobím 5 let. V roce 1993 bylo funkční období prezidenta v Ústavu Ruské federace změněno na 4 roky (což se však nedotklo úřadujícího prezidenta Borise Jelcina, který svůj úřad zastával do roku 1996). Ve smyslu novely Ústavy, která vstoupila v platnost 31. prosince 2008, došlo k prodloužení funkčního období na 6 let. Tato změna se poprvé týkala vítěze prezidentských voleb v roce 2012.\n\nStále platí, že stejná osoba může funkci prezidenta Ruské federace zastávat maximálně dvě funkční období bezprostředně po sobě.\n\nPravomoci prezidenta vycházejí ze čtvrté kapitoly Ústavy Ruské federace. Podle ní má prezident právo:\n\nAby vykonal své pravomoci prezident Ruské federace smí vydat tzv. výnosy a nařízení, které jsou právně závaznými a vykonatelnými na celém území Ruské federace a mají sílu zákona. Tyto právní akty prezidenta nesmí být v rozporu s Ústavou Ruské federace a federálními zákony.\n\nVýnos prezidenta Ruské federace z 12. května 2008 přesně určuje federální orgány výkonné moci, federální služby a agentury, jejichž činnost přímo řídí prezident:\n\nKaždodenní činnost prezidenta zajišťuje Administrativa prezidenta Ruské federace ( ). V rámci prezidentské administrativy funguje několik různých komisí a rad.\n\nČinnost dalších federálních orgánů výkonné moci řídí vláda Ruské federace.\n\nV prezidentských volbách se již od roku 1991 využívá volební systém absolutní většiny. Na zvolení prezidenta v prvním kole voleb je nezbytné, aby za kandidáta hlasovala většina voličů. Zároveň se musí voleb zúčastnit nadpoloviční většina registrovaných voličů, jinak jsou volby neplatné. Pokud žádný z kandidátů nezíská ve volbách nadpoloviční většinu, dva nejúspěšnější kandidáti postupují do druhého kola, ze kterého vzejde vítěz s vyšším počtem hlasů.\n\nVolby prezidenta Ruské federace upravuje Ústava Ruské federace, federální zákon \"o základních garancích volebních práv a práva na účast v referendu občanů Ruské federace\" a federální zákon \"o volbách prezidenta Ruské federace\". Zákon týkající se voleb prezidenta se novelizuje prakticky před konáním každých prezidentských voleb. Volební legislativa se neustále vyvíjí, ale základní prvky volebního systému zůstávají nezměněny.\n\nPřesný způsob voleb prezidenta Ruské federace je definován v samostatném federálním zákoně č.19 \"o volbách prezidenta Ruské federace\".\n\nVolby prezidenta Ruské federace vyhlašuje Rada Federace. Rozhodnutí o konání voleb musí být přijato nejpozději 90 dnů před datem voleb, ale ne dříve než 100 dní před konáním voleb. Dnem konání voleb je druhá neděle v měsíci, ve kterém se konaly předchozí volby prezidenta a ve kterém byl zvolen aktuální prezident.\n\nO post prezidenta Ruské federace se může ucházet občan Ruské federace ve věku minimálně 35 let, žijící nepřetržitě alespoň 10 let na území Ruské federace. Stejná osoba může funkci prezidenta zastávat maximálně dvě funkční období za sebou.\n\nKandidáti na post prezidenta mohou být navrženi dvěma způsoby:\n\nKandidát (kromě kandidátů nominovaných politickými stranami, které mají zastoupení v Státní dumě) musí předložit Centrální volební komisi Ruské federace ( ) minimálně 2 miliony podpisů občanů Ruské federace(do roku 2003 to byl 1 milion), kteří kandidáta podporují. Zároveň musí být dodrženo pravidlo, že z jednoho subjektu Federace nesmí být více než 50 tisíc podpisů. Zákon umožňuje předložit kandidátovi navíc 5% podpisů, celkově tak může předložit maximálně 2,100 milionu podpisů. Centrální volební komise následně musí prověřit minimálně 20% z 2 milionů podpisů. Pokud množství neplatných podpisů přesáhne 5%, prověří se dalších 10% podpisů. Kandidáti, kteří nesplní podmínku alespoň 2 milionů podpisů, nebudou zaregistrováni.\n\nK registraci za kandidáta zájemce musí Centrální volební komisi předložit:\nPo přijetí dokumentů má Centrální volební komise 10 dní na rozhodnutí o jejich registraci, nebo její zamítnutí. V případě, že do voleb bude zaregistrován pouze jeden kandidát bez protikandidátů, volby se neuskuteční.\n\nÚřadující prezident je povinen zajistit všem zaregistrovaným kandidátům stejnou finanční podporu ze strany státu a stejnou podporu všech masmédií.\n\nPrezident Ruské federace je volen přímou volbou všemi občany Ruské federace v celostátních volbách. Právo volit prezidenta mají všichni občané Ruské federace, kteří v den hlasování dosáhli věku 18 let s výjimkou osob zbavených volebního práva.\n\nSamotné hlasování probíhá v den voleb v jednotlivých volebních okrscích. Volič na hlasovacím lístku vyznačí kandidáta, pro kterého se rozhodl. Takto upravený lístek vhodí do zapečetěné volební urny.\n\nPrezidentem se stane kandidát, který v hlasování získá nadpoloviční většinu hlasů (t. j. minimálně 50% + 1 hlas). V případě, že ani jeden z kandidátů nezíská nadpoloviční většinu hlasů, následuje druhé kolo hlasování. Do druhého kola postupují dva nejúspěšnější kandidáti. Z nich voliči hlasováním určí vítěze. Prezidentem se stane kandidát s vyšším počtem hlasů. Dosud (r. 2012) se druhé kolo prezidentských voleb konalo pouze jednou v roce 1996.\n\nNa sumarizaci a vyhlášení oficiálních výsledků má Centrální volební komise maximálně 10 dnů ode dne konání voleb.\n\nInaugurace prezidenta Ruské federace, t. j. uvedení nově zvoleného prezidenta do úřadu, se ve smyslu zákona \"o volbách prezidenta Ruské federace\" musí konat po uplynutí šesti let od momentu nástupu do funkce předchozího prezidenta. V případě opakovaných voleb se inaugurace musí konat do 30. dne po vyhlášení oficiálních výsledků voleb Centrální volební komisí.\n\nSamotný slavnostní akt a jeho podoba není upravena zákonem.\n\nProtože průběh inaugurace není stanoven zákonem, opírá se pouze o tradici, která se vytvořila v roce 1991.\n\nInaugurace prezidenta začíná slavnostními fanfárami, které hrají členové prezidentského orchestru z Velkého kremelské paláce. Členové prezidentské stráže následně přinesou do Andrejevského sálu Velkého kremelské paláce státní vlajku Ruské federace, standartu prezidenta, Ústavu Ruské federace a znak prezidenta Ruské federace. Na slavnostní pódium vstoupí předseda ústavního soudu a předsedové obou komor ruského parlamentu. Předseda Ústavního soudu položí Ústavu a znak prezidenta na čestné místo na tribuně, kde bude příští prezident skládat slavnostní přísahu.\nV 11:55 je nově zvolený prezident Ruské federace přivezen v prezidentské koloně přes Spasskou bránu do Velkého kremelské paláce. S prvním úderem hodin na Spasské věži a za zvuků fanfár prochází příští prezident přes Georgievský a Alexandrovský sál a přesně ve 12:00 vstupuje do Andrejevského sálu a vystupuje na pódium. Následně ho předseda ústavního soudu vyzve na přednesení prezidentského slibu.\n\nBudoucí prezident přiloží na Ústavu Ruské federace pravou ruku a přednese prezidentský slib. Pak předseda Ústavního soudu předá hlavě státu státní symboly a oznámí nástup nového prezidenta do funkce. Následně je v sále odehrána státní hymna a nad sídlem prezidenta v moskevském Kremlu je vztyčená prezidentská standarta.\n\nPři inauguraci prezident přednese následujícím přísahu:\nPřísaha se přednáší slavnostně za přítomnosti členů Rady Federace, poslanců Státní dumy a soudců Ústavního soudu Ruské federace. Přítomni jsou i představitelé diplomatického sboru, představitelé vlády a federálních orgánů, jakož i další pozvaní hosté.\n\nOficiální symboly prezidenta Ruské federace v současnosti (r. 2012) určují: Výnos prezidenta Ruské federace č. 319 z 15. února 1994 \"\"O standartu (vlajce) prezidenta Ruské federace\"\"; Výnos prezidenta Ruské federace č. 1138 z 5. srpna 1996 \"\"O oficiálních symbolech prezidentské moci a jejich používání při nástupu do funkce nově zvoleného prezidenta Ruské federace\"\"; Výnos prezidenta Ruské federace č. 906 z 27. července 1999 \"\"O určení popisu symbolu prezidentské moci - znaku prezidenta Ruské federace\"\".\n\nPodle těchto právních předpisů jsou oficiálními symboly prezidenta Ruské federace:\nDo roku 2000 patřil k oficiálním symbolům prezidenta i tzv. \"Speciální exemplář Ústavy Ruské federace\".\n\nStatus rezidence prezidenta Ruské federace mají oficiálně přiznaná čtyři sídla na území Ruské federace :\n\nHlavní, pracovní rezidencí prezidenta je budova Senátu v moskevském Kremlu. V administrativní Budově č. 14, hned za Spasskou věží, je umístěn druhý pracovní kabinet prezidenta. Když se prezident Ruské federace nachází ve své rezidenci v Kremlu, nad Velkým kremelské palácem je vztyčená prezidentská standarta.\n\nNa přijímání oficiálních hostů se využívají i další rezidence:\n\nJak neoficiální, odpočinkové či víkendové rezidence využívá prezident Ruské federace:\n\nV Petrohradě prezident Ruské federace využívá dvě vysunuté pracovny v Prezidentské knihovně Borise Jelcina a v Konstantinovském paláci ve Strelně, nedaleko Petrohradu.\n\nPo uplynutí funkčního období má bývalý prezident a jeho rodina legislativní zakotveno několik právních, sociální a jiné jistoty. Základními sociálními jistotami jsou:\n\nPrezident Ruské federace má vlastní internetový portál, jehož prostřednictvím přijímá dotazy a žádosti občanů Ruské federace. Na prezidenta se lze obrátit i klasickým dopisem zaslaným poštou ( ).\n\n\n"}
{"id": "1219791", "url": "https://cs.wikipedia.org/wiki?curid=1219791", "title": "Apolinářská", "text": "Apolinářská\n\nApolinářská je ulice v Praze 2-Novém Městě, která spojuje ulice Na Slupi a Ke Karlovu. Její délka ulice je přibližně 610 metrů a od ulice Na Slupi směrem vzhůru k ulici Ke Karlovu překonává převýšení 36 metrů.\n\nNázev ulice pochází od gotického kostela sv. Apolináře, založeného císařem Karlem IV. roku 1362. Podle některých historiků byl kostel sv. Apolináře založen na místě tak, aby společně se čtyřmi dalšími pražskými kostely tvořil tvar kříže (kříž kostelů).\n\n\nV ulici je zastávka autobusu „Apolinářská“, která je obsluhována malými autobusy (midibusy) linky č. 291 (okruh I. P. Pavlova přes Karlovo náměstí zpět do zastávky I. P. Pavlova)\n\n"}
{"id": "1219793", "url": "https://cs.wikipedia.org/wiki?curid=1219793", "title": "Augustin Palát", "text": "Augustin Palát\n\nAugustin Palát (16. února 1923 Krhová – 18. července 2016 Praha) byl český sinolog, překladatel, diplomat a pedagog.\n\nJiž během války navštěvoval kurzy čínštiny u Jaroslava Průška v Orientálním ústavu, po válce absolvoval právnickou fakultu UK v Praze, poté studoval na filosofické fakultě sinologii. Poté přednášel čínštinu v Praze, Olomouci a ve Zlíně. Roku 1954 se habilitoval na filozofické fakultě v Praze a téhož roku se stal velvyslaneckým radou v Pekingu (do roku 1958), poté byl rok na stáži v Historickém ústavu Čínské akademie věd v Pekingu. Po návratu do Prahy působil jako náměstek ředitele Orientálního ústavu (do roku 1970) a vyučoval na Univerzitě 17. listopadu. Po nástupu normalizace musel záhy zcela z Orientálního ústavu odejít (1973) a poté se živil jako překladatel pro Pražskou informační službu. Po roce 1989 začal znovu přednášet na Ústavu dálného východu FF UK, dále se účastnil organizace mezinárodního sinologického života (má zásluhu např. na založení Mezinárodní sinologického centra Chiang Ching-kuovy nadace při Univerzitě Karlově v Praze).\n\n\n"}
{"id": "1219795", "url": "https://cs.wikipedia.org/wiki?curid=1219795", "title": "Aurora Snow", "text": "Aurora Snow\n\nAurora Snow (* 26. listopadu 1981, Santa Maria, Kalifornie, USA) je pseudonym bývalé americké pornoherečky a režisérky irsko-indiánského původu, která v pornografickém průmyslu pracovala mezi lety 2000 až 2011. Za deset let se jako herečka objevila v téměř sedmi stech pornofilmech, jako režisérka jich pak natočila čtrnáct.\n\nAurora Snow se narodila 26. listopadu 1981 v kalifornském velkoměstě Santa Maria, kde také vyrůstala. Krátkou dobu pobývala též v Albuquerque, největším městě Nového Mexika. Je irsko-indiánského původu. Byla vychovávána svobodnou matkou společně s třemi mladšími sourozenci. Když jí bylo dvanáct, začala se zajímat o divadelní herectví. V té době také začala hrát v místním malém divadle. Ve třinácti začala pracovat jako pokladní v pizzerii a o dva roky později byla jmenována na pozici manažerky. V sedmnácti se Aurora Snow zapsala na University of California v Irvine, kde současně také pracovala v knihovně. V mládí se chtěla věnovat divadlu, avšak místo toho se zaměřila spíše na byznys.\n\nDne 30. září 2013, tři roky po jejím odchodu z průmyslu, vydala Aurora Snow v The Daily Beast článek \"A Porn Star’s Letter to Her Unborn Son\". V tomto dopise oznámila, že je těhotná a napsala v něm důvody, proč s byznysem začala – vše pro dosud nenarozeného syna. Článek se rychle šířil po internetu a 10. prosince 2013 se Auroře narodil syn Quentin. 15. února 2015 se vdala za Quentinova otce.\n\nAurora Snow vstoupila do pornografického průmyslu jako osmnáctiletá v květnu 2000. Vše začalo tím, že v novinách nalezla inzerát na pózování, tzv. \"nude modeling\", od Jima Southa, který rekrutuje mladé dívky do pornografického průmyslu. Brzy po přijetí se objevila i v prvních filmech. Sama přiznává, že zpočátku byla velice nezkušená a nejdříve se účastnila on-line natáčení amatérských filmů, až později se dostala k dlouhým filmům. Jedním z jejích prvních profesionálních a distribuovaných filmů byls snímek \"More Dirty Debutantes 152\" od režiséra a producenta pornofilmů Eda Powerse. Její umělecké jméno pochází ze spojení jmen jejích dvou oblíbených pohádkových postav: Šípkové Růženky (anglicky: \"Aurora\") a Sněhurky (anglicky: \"Snow White\").\n\nOd května 2003 do května 2005 měla kontrakt se studiem Sin City. Sama režírovala čtrnáct pornofilmů, prvním z nich byl \"Assploitations\". Účastnila se show \"Private Calls\" na Playboy TV. V roce 2003 získala ocenění AVN za ženský výkon roku. Roku 2009 pak vyšel její vlastní životopis v podobě komiksu pod názvem \"Aurora Snow: True Stories of Adult Film Stars\".\n\nAurora Snow odešla z pornografického průmyslu v roce 2011. Přestěhovala se z Los Angeles do pětitisícového městečka Macon v Missouri. Sama tvrdí, že k radikální změně v životě jí nakopla nehoda jejího bratra, po níž se musela starat o dva synovce, dokud se jejich otec z vážného zranění nezotavil.\n\nPřestože již se průmyslem skončila, píše pro několik magazínů, většinou o práci v pornoprůmyslu a ženských problémech. Dne 12. března 2013 se objevila v pořadu The Young Turks, kde mluvila o rasismu v pornu a také o tom, proč některé herečky odmítají partnery jiného etnika. Vystupovala také na vysokých školách, kde mluvila o svém působení v pornografickém průmyslu a drogách.\n"}
{"id": "1219796", "url": "https://cs.wikipedia.org/wiki?curid=1219796", "title": "Lincoln Motor Company", "text": "Lincoln Motor Company\n\nLincoln Motor Company (zkráceně Lincoln) je dceřiná společnost amerického koncernu Ford, který pod značkou Lincoln prodává luxusní automobily a automobily vyšší třídy. Sídlí v Dearbornu ve státě Michigan v USA.\n\nV srpnu 1917 založil Henry M. Leland se svým synem Wilfriedem firmu \"Lincoln Motor Company\", kterou pojmenoval po Abrahamovi Lincolnovi, 16. americkém prezidentovi. Ze začátku firma vyráběla letecké motory Lincoln \"Liberty L8\" a \"Liberty 12\", které se používaly v amerických letadlech první světové války.\nPo první světové válce začala firma vyrábět kvalitní automobily vyšší třídy, ale už roku 1922 se dostala do finančních potíží, takže ji nakonec převzal Ford. Vyráběla a v součanosti vyrábí 4-6 různých modelů s Ottovými motory o velkém objemu a je v USA symbolem kvality.\n\n\n"}
{"id": "1219808", "url": "https://cs.wikipedia.org/wiki?curid=1219808", "title": "Li Čen", "text": "Li Čen\n\nLi Čen (, 1376–1452) byl čínský spisovatel působící v říši Ming. Napsal úspěšnou sbírku povídek \"Ťien-teng jü-chua\" (\"Pokračování nových příběhů od zapálené lampy\"), navazujících na Čchü Jouovu mimořádně populární sbírku \"Ťien-teng sin-chua\" (\"Nová vyprávění u zapálené lampy\").\n\nLi Čen používal též jméno Li Čchang-čchi ().\n\nJeho rodina pocházela z Lu-lingu v jihočínské provincii Ťiang-si, narodil se roku 1376. Věnoval se studiu konfuciánského učení, přihlásil k úřednickým zkouškám a roku 1404 složil i jejich nejvyšší stupeň, palácové zkoušky, a získal titul \"ťin-š’\". Po zkouškách nastoupil úřední kariéru. Zprvu působil v akademii Chan-lin, kde se podílel na sestavení Encyklopedie Jung-le, poté sloužil v provinciích Kuang-si a Che-nan.\n\nZačátkem 15. století, za vlády císaře Jung-le, získala mimořádnou popularitu Čchü Jouova povídková sbírka \"Ťien-teng sin-chua\" (\"Nová vyprávění u zapálené lampy\"). Podle Čchü Jouova vzoru Li Čen roku 1419 napsal sbírku povídek \"Ťien-teng jü-chua\" (, \"Pokračování příběhů od zapálené lampy\"), roku 1433 publikované v ilustrovaním vydání. Li Čenovy příběhy si také získaly velkou oblibu. Od roku 1442 obě knihy úřady říše Ming oficiálně zakázaly, kvůli odvádění myslí čtenářů od konfuciánských ctností. Zákaz byl zrušen kolem roku 1466, a obě sbírky začaly být znovu vydávány.\n"}
{"id": "1219810", "url": "https://cs.wikipedia.org/wiki?curid=1219810", "title": "Příbramit", "text": "Příbramit\n\nPříbramit je extrémně vzácný minerál se vzorcem CuSbSe. Objevil ho na odvalu příbramské historické uranové šachty geolog Pavel Škácha z Hornického muzea Příbram. Jeho název je odvozen od místa nálezu.\n\nPříbramit vytváří maximálně 150 mikrometrů velké agregáty složené z jednotlivých lupenitých krystalů v karbonátové žilovině společně s uraninitem a dalšími selenidy. Je kovově lesklý a relativně měkký.\n\nKromě místa oficiálního objevu byl popsán výskyt příbramitu v uranovém ložisku v Číně, a to již v roce 1995, tehdy zjištěné údaje však nebyly dostatečné pro oficiální uznání nového minerálu.\nMezinárodní komise pro nové minerály, nomenklaturu a klasifikaci (CNMNC) v červnu potvrdila správnost předložené žádosti o registraci a zároveň souhlasila s navrhovaným pojmenováním příbramit. Mezinárodní název příbramite (včetně české diakritiky) je uveden v Seznamu minerálů Mezinárodní mineralogické asociace počínaje aktualizací z července 2016.\n\n"}
{"id": "1219811", "url": "https://cs.wikipedia.org/wiki?curid=1219811", "title": "Nollendorfplatz (stanice metra v Berlíně)", "text": "Nollendorfplatz (stanice metra v Berlíně)\n\nNollendorfplatz je stanice metra v Berlíně, otevřená 26. října 1926. Stanice s přilehlým obrovským náměstím je pojmenovaná podle krušnohorské obce Nakléřov (Nollendorf), místa pruského vítězství v bitvě u Chlumce v roce 1813. Stanice leží na křižovatce ulic Motzstraße, Kleiststraße a Bülowstraße. Toto náměstí je centrem gayů, ale v minulosti bylo útočištěm punkerů a squatterů. Před 20 lety se sem však vrátily restaurace a knihkupectví. Stanice je designována společností Cremer & Wolffenstein a zdobena moderními kompozicemi skel. \n"}
{"id": "1219812", "url": "https://cs.wikipedia.org/wiki?curid=1219812", "title": "Velký Lipový", "text": "Velký Lipový\n\nVelký Lipový je 999,3 m vysoká hora v Moravskoslezských Beskydech, nacházející se na rozhraní katastrů obcí Řeka a Morávka v okrese Frýdek-Mistek. V některých mapách a publikacích je občas nesprávně uváděná nadmořská výška 1003 či 1001 m.\n\nVrchol hory je zcela pustý a hustě zalesněný smrčinami. Nachází se zde pouze geodetický bod. Hora je součástí území přírodní rezervace Ropice.\n\nVelký Lipový leží na lokálním rozvodí řek Morávka (přítok Ostravice) a Ropičanka (přítok Olše) spadajících do úmoří Baltského moře.\n\nVrchol je orientačně velmi dobře přístupný pomocí značených turistických tras. Přes vrchol vede hřebenová červená turistická trasa KČT a těsně jej obchází také žlutě značená trasa spolu se souběžnou cyklotrasou 6083 vedoucí z Komorní Lhotky do Třince-Karpentné.\n"}
{"id": "1219818", "url": "https://cs.wikipedia.org/wiki?curid=1219818", "title": "Royal Small Arms Factory", "text": "Royal Small Arms Factory\n\nRoyal Small Arms Factory (RSAF) v Enfieldu byla britská státem vlastněná zbrojovka, existující mezi roky 1816 až 1988. \n\n"}
{"id": "1219819", "url": "https://cs.wikipedia.org/wiki?curid=1219819", "title": "Winchester Repeating Arms Company", "text": "Winchester Repeating Arms Company\n\nWinchester Repeating Arms Company je americká zbrojovka, nacházející se ve městě New Haven v Connecticutu. \n\n"}
{"id": "1219820", "url": "https://cs.wikipedia.org/wiki?curid=1219820", "title": "Kaple Nejsvětější Trojice (Benešov nad Ploučnicí)", "text": "Kaple Nejsvětější Trojice (Benešov nad Ploučnicí)\n\nObecní kaple Nejsvětější Trojice v Benešově nad Ploučnicí je barokní sakrální stavba. Od roku 1966 je kaple chráněna jako kulturní památka České republiky. Duchovní správou spadá pod římskokatolickou farnost Benešov nad Ploučnicí.\n\nKaple byla postavena v roce 1710. Je obdélná a má polokruhový závěr. Průčelí kaple je s lizénami, obdélným portálem a trojúhelným štítem s křídlatými zdmi. Nástavec průčelí je také trojúhelný. V nice štítu se nachází barokní soška sv. Barbory.\n\nUvnitř kaple je plochý strop, který se zřítil. Do interiéru patří barokní sošky sv. Antonína, sv. Josefa a sv. Jana Nepomuckého.\n\n"}
{"id": "1219821", "url": "https://cs.wikipedia.org/wiki?curid=1219821", "title": "Zemská porodnice u Apolináře", "text": "Zemská porodnice u Apolináře\n\nZemská porodnice u svatého Apolináře (známá jako \"Porodnice U Apolináře\") je zdravotnické zařízení a budova na pražském Novém Městě, v Apolinářské ulici. Slouží především jako porodnice, dále slouží Gynekologicko–porodnické klinice 1. lékařské fakulty Univerzity Karlovy a Všeobecné Fakultní Nemocnice v Praze. Základními cíli činnosti gynekologicko-porodnické kliniky jsou léčebně-preventivní péče, pedagogická a vědecko-výzkumná činnost. V budově sídlí Perinatologické centrum pro Prahu a Středočeský kraj I. typu, které se zaměřuje na nejzávažnější těhotenské a novorozenecké patologie narodí se zde přibližně 4500 dětí ročně. \n\nPro svoji mimořádnou architektonickou hodnotu a význam v dějinách lékařství je budova chráněnou kulturní památkou. Součástí objektu je také kaple svatého Kříže. Majitelem budovy je Hlavní město Praha.\n\nStavbě předcházelo rozhodnutí místodržícího Království českého, Leopolda Lva hraběte z Thun-Hohenštejna z roku 1862 o výstavbě nového porodnického zařízení nedaleko místa, kde do té doby stávala starší veřejná porodnice z roku 1789. Ta fungovala ve starém barokním kanovnickém domě při kostele svatého Apolináře.\nVýstavba probíhala mezi roky 1865 až 1875. Autorem je český architekt a stavitel Josef Hlávka, který se ve svém návrhu řídil moderními lékařskými poznatky i plány významných soudobých evropských porodnic. V průběhu stavby Hlávka částečně ochrnul a stavbu do jejího zdárného konce řídil konzultačně ze svého zámku v Lužanech prostřednictvím stavitele Čeňka Gregora. Její originální název byl \"Královská česká zemská porodnice u svatého Apolináře\". Jmenuje se podle blízkého kostelu svatého Apolináře. \n\nZemská porodnice byla uvedena do provozu v roce 1875. Informace o prvním narozeném dítěti byla zveřejněna 28. dubna v Národních listech: \"Nová porodnice již odevzdána jest svému účelu. Předevčírem večer přijala prvého novorozence, holčičku. Matka její jest Barbora Koutná z Rožmitálu.\" V budově nemocnice se nacházel i nalezinec. Od té doby slouží budova nepřetržitě svému účelu a v jejích prostorách působily v různých organizačních uspořádáních vedle české porodnické kliniky i klinika německá a babicí (řízená porodními bábami). V budově pracovali významní představitelé českého i německého lékařství, například Jan Streng, Antonín Jan Jungmann, Gottfried Ritter von Rittershain, Karel Pawlík, Václav Rubeška a Josef Jerie. \n\nDne 14. února 1945 byla při bombardování Prahy částečně zasažena i budova porodnice.\n\nOd 90. let 20. století probíhá postupná přestavba interiérů celé kliniky, která při zachování historického vzhledu budovy přináší nejmodernější lékařské vybavení a zařízení.\n\nStavba je postavena v severoněmeckém novogotickém slohu z červených cihel a je tvořena šesti pavilony s jedenácti trakty a vnitřním atriem. Nejzajímavější částí budovy je kaple sv. Kříže, umístěná nad vstupním vestibulem v prvním patře. Součástí objektu je také kaple svatého Kříže.\nV přízemí jsou umístěna oddělení:\n\nv prvním patře:\n\n"}
{"id": "1219822", "url": "https://cs.wikipedia.org/wiki?curid=1219822", "title": "Arťomovsk", "text": "Arťomovsk\n\nArťomovsk může být:\n\n"}
{"id": "1219823", "url": "https://cs.wikipedia.org/wiki?curid=1219823", "title": "Colt’s Manufacturing Company", "text": "Colt’s Manufacturing Company\n\nColt’s Manufacturing Company (dřívější jméno Colt's Patent Firearms Manufacturing Company) je americká zbrojovka, založená v roce 1855 konstruktérem zbraní Samuelem Coltem.\n\nPo ztrátě armádních kontraktů požádala firma 15. června 2015 o ochranu proti úpadku.\n\n"}
{"id": "1219824", "url": "https://cs.wikipedia.org/wiki?curid=1219824", "title": "Hamburger Pokal", "text": "Hamburger Pokal\n\nHamburger Pokal (oficiálním názvem Oddset-Pokal) je německá fotbalová soutěž pro týmy pod Hamburským fotbalovým svazem (Landespokal, regionální pohár). Hamburský fotbalový svaz sdružuje ve svých řadách více než 186 000 členů registrovaných v 3518 klubech. V současné podobě se tento zemský pohár hraje od sezóny 1981-82. Hraje se vyřazovacím K.O. systémem, soutěž má 8 kol a nehrají zde týmy z nejvyšších dvou německých soutěží. Vítěz postupuje do DFB-Pokalu.\n\n"}
{"id": "1219825", "url": "https://cs.wikipedia.org/wiki?curid=1219825", "title": "JimJam", "text": "JimJam\n\nJimJam je televizní stanice vysílající převážně animovanou tvorbu pro děti. Vysílá od 10. října 2006.\n\nČeská verze začala vysílat 3. prosince 2007. JimJam vysílá mimo ČR a SR ve Švýcarsku, Maďarsku, Rumunsku, Polsku, Nizozemsku, Belgii, Portugalsku, Rakousku, Německu, Rusku a na Ukrajině, mimo Evropu pak v Izraeli, Singapuru, Jihoafrické republice, Thajsku a v arabsky mluvících zemích. Vysílá 24 hodin denně.\n\n"}
{"id": "1219826", "url": "https://cs.wikipedia.org/wiki?curid=1219826", "title": "Arťomovsk (město v Rusku)", "text": "Arťomovsk (město v Rusku)\n\nArťomovsk () je město v Krasnojarském kraji v Ruské federaci. Při sčítání lidu v roce 2010 měl přes dva tisíce obyvatel.\n\nArťomovsk leží jihozápadně od Východního Sajanu v povodí Jeniseje 180 kilometrů vzdušnou čarou jižně od Krasnojarsku, správního střediska celého kraje.\n\nKolem roku 1700 byla na tomto místě ves \"Olchovka\" (). V roce 1835 je obec zmiňována jako \"Olchovskij\" () s tím, že zde je těžba zlata.\n\nV roce 1939 dochází k povýšení na město a k přejmenování k poctě Fjodora Andrejeviče Sergejeva, sovětského revolucionáře a politika, který používal pseudonym \"Arťom\".\n"}
{"id": "1219827", "url": "https://cs.wikipedia.org/wiki?curid=1219827", "title": "Platon Alexejevič Lečickij", "text": "Platon Alexejevič Lečickij\n\nPlaton Alexejevič Lečickij (, v české literatuře někdy uváděn také jako Lešický, Lečický, Lišickij, Lečickij; 18. března 1856, Grodno – 18. února 1921, Moskva) byl generál ruské carské armády. Proslavil se během druhého roku první světové války, kdy během několika dní se svou armádou získal téměř celé území rakousko-uherské Bukoviny.\n\nNarodil se v Grodenské gubernii a studoval na semináři v Litvě. Vystudoval Varšavskou kadetní školu. V hodnosti kapitána byl v roce 1891 převelen k 6. východosibiřskému praporu a v roce 1892 k 5. východosibiřskému střeleckému praporu. V roce 1896 povýšen na podplukovníka. Dne 24. listopadu 1898 byl se svým praporem přidělen do přístavu Port Arthur. Zde se také účastnil rusko-japonské války (1904–1905). Za účast při obraně přístavu byl povýšen.\n\nDne 4. června 1916 byla zahájena Brusilovova ofenzíva, jedna z nejúspěšnějších operací první světové války. Zvláště její zahájení bylo svým úspěchem ohromující. I samotný Alexej Brusilov byl ale překvapen úspěšným tažením Platona A. Lešického na nejjižnější části Brusilovova jihozápadního frontu.\nLešický v polovině června zaútočil na město Černovice a 19. června 1916 je dobyl. Dále dobyl blízké vesnice obsazené do té doby Rakušany. Bez vědomí Brusilova se Lešický rozhodl dobýt a obsadit celou Bukovinu, což se mu také podařilo. Před sebou tlačil Rakušany směrem ke karpatským hřebenům. Za několik dní získal pod kontrolu téměř celé území Bukoviny. Rakousko-uherská armáda, se po pádu Černovic nezmohla na žádný významnější odpor. Po několik dní prakticky bez zastavení prchala, aby pak zaujala obranné pozice na samém jižním okraji Bukoviny.\n\nPo ruské únorové revoluci v roce 1917 působil Lešický krátce jako ministr války. Už po několika týdnech ale sám rezignoval. V roce 1920 se vrátil do ruské armády, která v té době už ale procházela bolševizací. V roce 1921 byl obviněn z kontrarevoluční činnosti. Byl uvězněn v obávaném moskevském vězení Taganka, kde mezi roky 1921–1923 zemřel.\n"}
{"id": "1219828", "url": "https://cs.wikipedia.org/wiki?curid=1219828", "title": "Kaple Panny Marie Bolestné (Benešov nad Ploučnicí)", "text": "Kaple Panny Marie Bolestné (Benešov nad Ploučnicí)\n\nKaple Panny Marie Bolestné v Benešově nad Ploučnicí je barokní sakrální stavba. Od roku 1966 je kaple spolu s kostelem Narození Panny Marie chráněna jako kulturní památka. Duchovní správou spadá pod římskokatolickou farnost Benešov nad Ploučnicí.\n\nKaple byla postavena v roce 1749 proti západnímu průčelí kostela. Má čtvercový půdorys, zkosená nároží a poloválcový závěr. Průčelí kaple je s lizénovým rámcem, polokruhově ukončeným portálem a oválným oknem. Průčelí je zakončeno obdélným štítem s lizénami, nikou, volutovými zdmi a trojúhelným nástavcem. Kaple má fasády s lizénovými rámci a kasulovými okny. V nárožích se nacházejí niky se štukovou výzdobou. Závěr kaple je členěn dvěma oválnými okny s bohatou štukovou výzdobou.\n\nUvnitř je loď sklenuta plackou s lunetami. Apsida je sklenuta konchou.\n\nOltář je rokokový z roku 1750. Nachází se na něm novější obraz \"Bolestné Panny Marie\". V nárožních nikách jsou umístěny čtyři rokokové sochy světic. V osmi řezaných rámech se nacházejí obrazy s bolestmi Panny Marie a Ježíše: \"P. Maria\", \"P. Maria v chrámu\", \"Zvěstování\", \"Navštívení\", \"Immaculata\", \"P. Maria pastýřka\", \"Ježíš Kristus\" a \"Kristus – Dobrý Pastýř\".\n\n"}
{"id": "1219829", "url": "https://cs.wikipedia.org/wiki?curid=1219829", "title": "Snow", "text": "Snow\n\nSnow [\"snou\"], anglicky \"sníh\", může znamenat:\n\n\n\n"}
{"id": "1219830", "url": "https://cs.wikipedia.org/wiki?curid=1219830", "title": "Silnice II/475", "text": "Silnice II/475\n\nSilnice II/475 je silnice II. třídy na území Moravskoslezského kraje v okrese Karviná. Silnice spojuje města Havířov a Karviná s hraničním přechodem s Polskem v Petrovicích u Karviné-Dolních Marklovicích. V úseku Karviná - Dolní Marklovice byla silnice překategorizována ze silnice třetí třídy III/4689 až po roce 2010. Na území města Karviné silnice peážuje v úseku o délce cca 4 km se silnicí I/67 (výhledově, po vybudování obchvatu města Karviné, bude však i tento úsek přeznačen na silnici II/475, čímž vznikne celistvý úsek této silnice).\n\nSilnice je v krátkém havířovském úseku na počátku a dále v cca 2,5 km dlouhém úseku z Havířova-Dolní Suché do Horní Suché ve čtyřproudovém uspořádání. V úseku procházejícím obcí Stonava a Karvinou-Loukami vede poddolovaným územím v důsledku hlubinného dobývání černého uhlí, což se zde negativně podepisuje na její kvalitě a poměrně často se podrobuje opravám.\n\n"}
{"id": "1219832", "url": "https://cs.wikipedia.org/wiki?curid=1219832", "title": "Morane-Saulnier P", "text": "Morane-Saulnier P\n\nMorane-Saulnier P [\"moran sóňijé\"] () byl francouzský vzpěrový hornoplošník smíšené konstrukce užívaný jako průzkumný a stíhací letoun během první světové války. \n\nMorane-Saulnier Typ P přímo navazoval na předchozí konstrukce Morane-Saulnier L a Morane-Saulnier LA. Od svého předchůdce Typu LA se odlišoval výkonnějším rotačním devítiválcem Le Rhône 9Jb o výkonu 81 kW s účinnější dvoulistou vrtulí a novou konstrukcí trupu.\n\nType P byl stavěn ve dvou základních variantách. Většinu produkce tvořily dvoumístné průzkumné a pozorovací letouny vyzbrojené pohyblivým kulometem Lewis ráže 7,7 mm nad křídlem, který ovládal pilot a stejnou pohyblivou zbraní pro pozorovatele k obraně zadní polosféry.\n\nMéně početnou sériovou verzí byl jednomístný stíhací letoun vyzbrojený jedním nebo dvěma synchronizovanými kulomety Vickers ráže 7,7 mm instalované na hřbetě trupu před pilotem. Jednomístná varianta měla pilotní kabinu pro dodržení těžiště posunutu vzad a křídlo bylo posazeno níže. Obě varianty Aviation Militaire vedlo jako typ MoS.21. U prvních strojů MoS.21 se vyskytovaly rozdílně dole vykrojené kryty motorů i různě velké vrtulové kužely.\n\nPro nedostatek pohonných jednotek Le Rhône 9Jb byly do draků Type P instalovány méně výkonné motory Le Rhône 9C o výkonu 59 kW. U Aviation Militaire nesly označení MoS.24.\n\nJiž v roce 1916 byl drak Type P technologicky modernizován a motor Le Rhône 9Jb obdržel celistvý kruhový kryt s větracím otvorem na levé straně. Vrtulový kužel již nebyl používán. Vojenské označení bylo změněno na MoS.26. \n\nU Aviation Militaire Type P sloužil u stíhacích escadrille N 12, N 124 a N 314 a průzkumných nebo smíšených MS 140, MS 215, N 67, N 79, F 203, F 206, C 207, F 215 a F 218. Výhradní výzbroj tvořil u letek MS 410 a MS 215, zatímco u dalších jednotek ve výzbroji doplňoval jiné typy letounů. Na podzim 1916 přestával jako zastarávající vyhovovat bojovým operacím, v létě následujícího roku již ve stavu francouzského letectva bylo jen cca 100 operačních kusů. Další exempláře Type P sloužily k výcviku, nebo tvořily zálohy. U escadrill MS 140 a MS 215 vydržely v operační službě do začátku roku 1918, než u nich byly nahrazeny typem SPAD S.XVI.\n\nNěkolik kusů bylo dodáno carskému Rusku, kde však pro neoblíbenost záhy přešly od bojových útvarů k leteckým školám. \n\nVětšího exportního úspěchu dosáhly ve Spojeném království, jehož RFC převzalo postupně 116 strojů Morane-Saulnier Type P. Dodávky byly zahájeny již v roce 1916 a sloužily například u perutí č. 1 a č. 3, převážně jako fotoprůzkumné. U 3. peruti RFC je doložena instalace kulometu Lewis na křídle za pomoci lafety Foster. Od roku 1917 přecházely k výcviku, zejména u 1. záložní výcvikové peruti (1. Reserve Training Squadron) v Gosportu a 1. etapní pilotní škole (No. 1 Aircraft Depot Pilot School) ve francouzském Saint-Omer.\n\nV roce 1919 byly obě varianty Typ P po jednom kusu vyvezeny do Japonska a Brazílie.\n\n\nÚdaje platí pro dvoumístnou verzi MoS.21 s motorem Le Rhône 9Jb\n\n\n\n"}
{"id": "1219834", "url": "https://cs.wikipedia.org/wiki?curid=1219834", "title": "Winchester (rozcestník)", "text": "Winchester (rozcestník)\n\nWinchester [\"vinčestr\"] může znamenat:\n\n\n\n"}
{"id": "1219838", "url": "https://cs.wikipedia.org/wiki?curid=1219838", "title": "Hokkaidó (rozcestník)", "text": "Hokkaidó (rozcestník)\n\nHokkaidó, případně počeštěně Hokaido, či hokaido, může být: \n"}
{"id": "1219845", "url": "https://cs.wikipedia.org/wiki?curid=1219845", "title": "Humber Limited", "text": "Humber Limited\n\nHumber Limited byla britská společnost vyrábějící automobily, motocykly a jízdní kola.\n\nRoku 1867 založil mechanik Thomas Humber v Nottinghamu dílnu na výrobu velocipédů. Měl úspěch díky tomu, že jako jeden z prvních vsadil na kola typu \"safety bicycle\", která brzy vytlačila z trhu vysoká kola. Roku 1887 založil kapitálovou společnost a vstoupil na burzu, roku 1889 se sídlo firmy přestěhovalo do Coventry. Roku 1892 odešel zakladatel firmy na odpočinek, roku 1896 firma Humber vyrobila první motorovou tříkolku a o tři roky představila automobil značky \"Phaeton\".\n\nV letech před první světovou válkou patřil Humber k největším britským výrobcům automobilů, krátce se pokoušel také o výrobu letadel ve spolupráci s Louisem Blériotem. V roce 1925 se sloučil s firmou Commer a v roce 1928 s Hillmanem. Velká hospodářská krize vedla k dluhům a nucenému sloučení s koncernem Rootes Group. Humber poté ukončil výrobu jízdních kol a motocyklů a soustředil se pouze na osobní automobily, roku 1939 otevřel novou velkou továrnu v Ryton-on-Dunsmore. Za druhé světové války se výroba přeorientovala na obrněné vozy. Po válce se hlavními výrobky staly čtyřválec Humber Hawk a šestiválec Humber Super Snipe, v šedesátých letech činila produkce 800 vozů denně.\n\nPo smrti Williama Rootese získala v roce 1967 kontrolní balík akcií americká korporace Chrysler. Posledním vozem vyráběným pod značkou Humber byl do roku 1976 sedan Humber Sceptre, od té doby produkovala továrna v Rytonu již pouze Chryslery.\n\n\n"}
{"id": "1219849", "url": "https://cs.wikipedia.org/wiki?curid=1219849", "title": "Inspektor Dreyfus", "text": "Inspektor Dreyfus\n\nCharles LaRousse Dreyfus je vrchní policejní inspektor, fiktivní postava z filmů o Růžovém panterovi, jejímž představitelem byl česko-britský herec Herbert Lom. Hlavní charakteristikou Dreyfusovy postavy je šílený tik v oku a posedlost zabitím Clouseaua.\n\nPoprvé se postava vrchního policejního komisaře Dreyfuse objevila v druhém panterovském snímku Clouseau na stopě z roku 1964. Hlavním rysem Dreyfusovy postavy jsou narůstající záchvaty šílenství. Jejich příčinou je mimořádně neschopný Dreyfusův podřízený, inspektor Clouseau, který prakticky vždy místo seriózního vyšetřování způsobí nějakou nehodu. \n\nHerbert Lom zde spolu s Peterem Sellersem (představitelem Clouseaua) vytvořili silný komický tandem. Film měl navíc mnohonásobně větší úspěch, než první panterovský snímek Růžový panter z roku 1963. S postavou šíleného Dreyfuse se proto automaticky počítalo i v dalších pokračováních. Šéf inspektor Dreyfus je v nich stane regulérním šílencem, který opakovaně usiluje o život svého neschopného podřízeného. Dreyfusovy pokusy o atentáty na Clouseaua vytvářejí kulisu pro všechny následující panterovské filmy natočené ještě za Sellersova života. Počínaje filmem Růžový panter znovu zasahuje z roku 1976 je možné Dreyfusovu postavu považovat za rovnocennou postavě Clouseauově. Tímto snímkem totiž Herbert Lom přestal pouze nahrávat Sellersovi a stal se mu v rámci děje rovnocenným partnerem. \n\nDreyfusova účast na filmech s Růžovým panterem byla natolik zásadní, že ačkoli tato postava v závěru filmu Růžový panter znovu zasahuje zahyne, v následujícím snímku Pomsta Růžového pantera (1978) se bez bližšího vysvětlení znovu objevuje. Opět samozřejmě jako Clouseaův protivník. Popularitu Herberta Loma se tvůrci panterovské série snažili maximálně využít také po Sellersově smrti. Filmy o Růžovém panterovi, natočené týmem Blakea Edwardse po roce 1980, byly z velké části postaveny na Herbertu Lomovi, jako inspektoru Dreyfusovi.\n\n\n\nV předělávkách filmů o Růžovém panterovi z let 2006 a 2009 byli do postavy šéfinspektora Dreyfuse obsazeni herci Kevin Kline a John Cleese. Jejich pojetí už ale nemělo takový ohlas, jako původní panterovské snímky s Herbertem Lomem.\n"}
{"id": "1219852", "url": "https://cs.wikipedia.org/wiki?curid=1219852", "title": "Regionální židovské muzeum Polná", "text": "Regionální židovské muzeum Polná\n\nRegionální židovské muzeum Polná je muzeum v Polné, kde sídlí v bývalé židovské synagoze a v rabínském domě. Založeno bylo v roce 2000 a zakladatelem a provozovatelem je město Polná.\n\nMuzeum má umístěny expozice a prohlídkové trasy ve dvou místech, prvním místem je bývalá synagoga a druhým je rabínský dům, obě budovy se nachází na Karlově náměstí v Polné. V synagoze jsou v hlavním sále umístěny rekonstrukce původního svatostánku, vitríny s kultovými předměty a synagonální lavice. Na informačních panelech jsou uvedeny informace o historii synagogy a dalších židovských památek z kraje Vysočina. \n\nV rabínském domě jsou uvedeny expozice původní kanceláře polenského rabína, kde jsou uvedeny informace o historii židovského města v Polné i rabínského domu. Také je uvedena černá kuchyně, lázeň mikve. V prvním patře je uvedena expozice s tématem Hilsneriády a antisemitismu, stejně tak tzv. zimní modlitebna. Na informačních panelech jsou uvedeny informace o historii domu, židovského města, užívání mikve a podobně.\n\n"}
{"id": "1219853", "url": "https://cs.wikipedia.org/wiki?curid=1219853", "title": "Regionální síť 7", "text": "Regionální síť 7\n\nRegionální síť 7 je lokálním multiplexem DVB-T v České republice. Pokrytím dosahuje úrovně celoplošného multiplexu. Česká televize v něm do září 2018 vysílala HD verze svých kanálů v rámci Multiplexu 1a. Provozovatelem Regionální sítě 7 je stejně jako u celoplošného Multiplexu 4, který provozuje Radim Pařízek.\n\n\n"}
{"id": "1219854", "url": "https://cs.wikipedia.org/wiki?curid=1219854", "title": "Summum bonum (báseň)", "text": "Summum bonum (báseň)\n\nSummum bonum je krátká báseň Roberta Browninga, která pochází ze sbírky \"Asolando\" (1889), poslední basníkovy knížky. Báseň se skládá z osmi veršů a rýmuje se podle schémy ababbcab. Metrum je pětistopý a dvoustopý anapest: ssSssSssSssSssS/ssSssS. Její charakteristickou vlastností je využití v mnohých místech aliterace: breath - bloom- bag - bee.\n\nStarý (bylo mu 77 let) a životně zkušený básník tvrdí, že jeden polibek mladé dívky ma větší hodnotu než všechny krásy světa.\n\n"}
{"id": "1219855", "url": "https://cs.wikipedia.org/wiki?curid=1219855", "title": "Božská invaze", "text": "Božská invaze\n\nBožská invaze (1981, The Divine Invasion) je sci-fi román amerického spisovatele Philipa K. Dicka. Jedná se o druhý díl autorovy gnostické „božské\" \"VALIS trilogie\" (The VALIS Trilogy). Prvním dílem trilogie je román \"VALIS\" a za třetí díl je považován román \"Převtělení Timothyho Archera\"). \n\nRomán se původně jmenoval \"VALIS Regained\" (VALIS znovu nabytý) jako narážka na Miltonův epos \"Paradise Regained\" (Ráj znovu nabytý).\n\nRomán je fantaskním příběhem o boji Boha a Satana o lidskou duši ve vzdálené budoucnosti. Odehrává se zhruba dvě stě let po událostech z románu \"VALIS\". Bůh (Jáh) prohraje souboj se zlem, duch temnoty Beliál ovládne svět a vypudí Boha na nehostinnou planetu v soustavě CY30–CY30B. Jedinou nadějí je jeho návrat (invaze) v podobě předčasně narozeného chlapce Emmanuela, trpícího poruchou paměti. O Emmanuela se stará jeho strýc Elias Tate, protože chlapovi rodiče měli vážnou nehodu. Matka při ní ještě před porodem zemřela a otec byl kvůli vnitřním zraněním umístěn do kryogenické nádrže, kde čeká na slezinu, a jeho mysl si neustále přehrává dny, kdy žil na osaměle a spokojeně ve svém dómu na metanové planetce hvězdného systému CY30-CY30B, kam emigroval ze Země kvůli bezútěšné politické situaci. Zde mu ale Jáh, zpočátku považovaný za místní horské božstvo, přikázal, aby sehrál svou roli při jeho návratu zpět na Zem. \n\nEmmanuelovým protihráčem nebo průvodcem je dívenka Zina, která napomáhá nejen k Emmanuelově postupnému uvědomování si, kdo je, ale také k definování toho, jaký vztah by měl Bůh zaujmout k člověku. Realita, kterou v románu žijí obyčejní lidé je pouhá iluze, kterou mohou božské entity libovolně ovlivňovat a měnit. Proto přecházejí z jednoho světa do druhého a jejich život je neodvratně řízen tím, která entita (Jáh, Beliál) je zrovna u moci.\n\n"}
{"id": "1219858", "url": "https://cs.wikipedia.org/wiki?curid=1219858", "title": "Kurfürstenstraße (stanice metra v Berlíně)", "text": "Kurfürstenstraße (stanice metra v Berlíně)\n\nKurfürstenstraße je stanice metra v Berlíně, otevřená 26. října 1926 jako \"Entlastungsstrecke\". V 80. letech 20. století byly vyměněny dlaždice za ty dnešní. Nejbližší tepna je Potsdamer Straẞe.\n"}
{"id": "1219861", "url": "https://cs.wikipedia.org/wiki?curid=1219861", "title": "Buk u staré vrátnice", "text": "Buk u staré vrátnice\n\nBuk u staré vrátnice je památný strom poblíž staré vrátnice Fakultní nemocnice v Olomouci. Nachází se v katastrálním území Nová Ulice a je jedním z mála památných buků v okrese Olomouc.\n\nJeho výška je 28 m, obvod kmene 494 cm a odhadované stáří 250 let. Zdravotní stav stromu je dobrý. Charakteristickým rysem stromu jsou významné kořenové náběhy, přítomnost houby na jeho kmeni a četné řezné plochy po odstranění spodních větví.\n\nPamátným stromem byl vyhlášen 1. června 2001.\n"}
{"id": "1219862", "url": "https://cs.wikipedia.org/wiki?curid=1219862", "title": "Rudolf Chotek z Chotkova a Vojnína", "text": "Rudolf Chotek z Chotkova a Vojnína\n\nRudolf hrabě Chotek z Chotkova a Vojnína (24. ledna 1706, Bělušice nebo Jeviněves – 7. července 1771, Vídeň) byl český šlechtic a rakouský politik z rodu Chotků. Ve vysokých státních funkcích patřil k předním strůjcům tereziánských reforem a spolu s bratrem Janem Karlem přispěl ke vzestupu Chotků mezi vlivnou aristokracii habsburské monarchie. Podílel se na úpravách zámku a parku ve Veltrusích a byl rytířem Řádu zlatého rouna.\n\nNarodil se pravděpodobně na tvrzi v Bělušicích jako čtvrtý a nejmladší syn hraběte Václava Antonína Chotka (1674–1754) a jeho manželky \"Marie Terezie von Scheidlern\" (1682–1709). V deseti letech s nejstarším bratrem Václavem krátce pobýval v Paříži, další roky dětství trávil na rodovém sídle v Bělušicích. V letech 1721–1726 studoval filozofii a práva na Karlově univerzitě, spolu s bratrem Janem Karlem v letech 1727–1730 absolvoval kavalírskou cestu po Evropě. Během ní oba bratři studovali na univerzitě v Leidenu, více než rok žili v Paříži a krátkodobě pobývali na různých místech v Německu a Itálii.\n\nV roce 1733 byl jmenován radou apelačního soudu v Praze, jeho další kariéře napomohl sňatek (1737) s hraběnkou Marií Aloisií Bruntálskou z Vrbna, rozenou Kinskou (1707–1786). Po svatbě byl jmenován komořím vévody Františka Štěpána Lotrinského, manžela Marie Terezie, stal se též členem sboru místodržících Českého království. V roce 1740 z finančních důvodů odmítl účast na diplomatické misi do Dánska, ale v roce 1741 odcestoval do Versailles, kde měl za úkol oznámit francouzskému dvoru zprávu o narození budoucího císaře Josefa II. Za francouzské okupace Prahy a krátké vlády Karla Albrechta se podřídil novému režimu, později před vyšetřovací komisí ale obhájil své postavení ve službách Marie Terezie.\n\nV letech 1744–1745 byl zvláštním komisařem v Tyrolsku, kde měl za úkol organizovat obranu před nepřítelem na západní hranici monarchie, své pozice pak posílil jako vyslanec v Mnichově (1745–1749). Ve funkci nejvyššího komorníka Českého království (1747–1749) Čechy vůbec nenavštívil, protože byl nadále pověřován diplomatickými úkoly v Rakousku a německých zemích.\n\nV první fázi tereziánských reforem státní správy koncem 40. let 18. století byl jmenován prezidentem finanční komory (1749–1760) a v této funkci vykazoval značné aktivity zaměřené na konsolidaci státních financí zdecimovaných válkami o rakouské dědictví. Do této doby spadá mimo jiné podpora manufakturního podnikání v textilním odvětví a zavedení jednotného systému měr a vah v roce 1754. K 1. lednu 1762 byl jmenován nejvyšším českým kancléřem a jako horlivý stoupenec centralizace státní správy zůstal vlivnou osobností císařského dvora až do své smrti.\n\nNa své české statky zajížděl pravidelně každoročně na několik týdnů v létě, případně v lovecké sezóně na podzim, jinak žil trvale ve Vídni, rezidenci měl také v císařském letovisku v Laxenburgu. Z cest do Čech jsou doloženy také dva léčebné pobyty v Karlových Varech (1751, 1756). Výjimku v pobytech v Čechách tvoří \"Velký trh tovarů Království českého\", který se konal na zámku a v parku ve Veltrusích v roce 1754. Tato akce měla podpořit Chotkovy aktivity v hospodářské politice a konala se za účasti Marie Terezie a jejího manžela Františka Štěpána Lotrinského.\n\nV roce 1759 byl jmenován rytířem Řádu zlatého rouna. Tento prestižní řád byl udělován jen urozeným šlechticům a Chotkové tehdy museli složitě dokazovat starobylost a význam své rodiny, protože jejich vzestup se vztahoval až k počátku 18. století. Řád získal Rudolf Chotek především díky přízni Marie Terezie, později byl udělen ještě dalším dvěma Chotkům (Jan Rudolf, Karel). Od roku 1745 byl též císařským tajným radou, v roce 1745 byl spolu s otcem a starším bratrem povýšen do říšského hraběcího stavu. Krátce před smrtí obdržel dědičný úřad nejvyššího komořího nad stříbry (1770).\n\nPři rozdělování dědického podílu po matce získal Rudolf větší část, ačkoliv byl nejmladším potomkem. V roce 1736 převzal do správy panství Jeviněves se zámkem Veltrusy, tento celek v 50. letech rozšířil nákupem o několik dalších vesnic, v roce 1763 dokončil vývoj panství zakoupením statku Chlumín. Přestože byl služebně vázán k trvalému pobytu ve Vídni, věnoval svou pozornost zámku ve Veltrusích, který nechal v roce 1764 výrazně rozšířit do současné podoby. Věrnost habsburské dynastii deklaruje tehdy vzniklý Sál Marie Terezie se skupinovým portrétem panovnice a její rodiny. V zámeckém parku byl postaven turecký pavilón a do Veltrus byla z nedalekých Velvar přeložena pošta. Roční výnos veltruského panství se v době Rudolfa Chotka pohyboval ve výši cca 8 000 zlatých.\n\nV roce 1765 zakoupil za 192 000 zlatých panství Myslibořice poblíž Třebíče. Zdejší zámek měl sloužit jako odpočinkové sídlo na cestách mezi Vídní a Prahou. Z myslibořického zámku je datována četná korespondence Rudolfa Chotka, z čehož vyplývá, že v závěru života zde často pobýval. Myslibořice připadly po Rudolfově smrti jeho dceři Marii Brigitě, respektive jejím dětem z rodu Taaffe. Z panství Jeviněves-Veltrusy byl v roce 1770 vytvořen fideikomis, jehož dědicem byl Rudolfův synovec Jan Nepomuk Rudolf (1749–1824). Fideikomis zahrnoval i dům U Zlatého melounu v Praze. Nevlastní syn Eugen Bruntálský z Vrbna z dědictví získal zlatý prsten.\n\nNa Nový rok 1737 se ve Vídni oženil s hraběnkou Marií Aloisií Stefanií Bruntálskou z Vrbna, rozenou Kinskou (1707–1786). Ta pocházela z vlivného rodu Kinských, jejími staršími bratry byli nejvyšší kancléř František Ferdinand Kinský, kníže Štěpán Vilém Kinský a další nejvyšší kancléř Filip Josef Kinský. Příbuzenské spojení s Kinskými pomohlo Rudolfu Chotkovi v další kariéře. Marie Aloisie Kinská byla již předtím provdaná za hraběte Norberta Václava Bruntálského z Vrbna (1682-1729) a sňatkem s ní převzal Rudolf Chotek i výchovu nevlastního syna Eugena Václava Bruntálského z Vrbna (1728-1789), pozdějšího nejvyššího dvorského maršálka. Po Rudolfově smrti v roce 1771 přesídlila Marie Aloisie na zámek Veltrusy.\n\nZ dochované korespondence vyplývá, že Rudolf Chotek měl více potomků, dospělého věku se ale dožila jen dcera Marie Quidobaldina Brigita (1738–1810), provdaná poprvé za hraběte Jana Filipa Taaffeho (1733–1765) a podruhé za významného botanika hraběte Josefa Emanuela Canala (1745–1826). Druhý sňatek si prosadila proti otcově vůli a po jeho smrti vedla spory se strýcem Janem Karlem o podíl na dědictví. Vynikla jako emancipovaná aristokratka a zakladatelka ženské zednářské lóže v Praze, jejím sídlem byl zámek Dukovany u Třebíče.\n\nRudolf Chotek zemřel 7. července 1771 ve Vídni, pohřben je v kostele Narození Jana Křtitele ve Veltrusích. Jeho portrét v nadživotní velikosti s dekorací Zlatého rouna od rakouského malíře Franze Fahrenschona je umístěn v hlavním sále zámku ve Veltrusích.\n\n"}
{"id": "1219863", "url": "https://cs.wikipedia.org/wiki?curid=1219863", "title": "Sü Čung-lin", "text": "Sü Čung-lin\n\nSü Čung-lin (, † kolem 1566) byl čínský spisovatel působící v říši Ming, kterému je připisováno autorství románu \"Povýšení mezi bohy\" (\"Feng-šen jen-i\") .\n\nSü Čung-lin se psal také Čchen Čung-lin () a používal literární pseudonym Čung-šan i-sou ().\n\nSü Čung-lin pocházel z Nankingu. Je mu – nebo také Lu Si-singovi () – připisováno autorství fantastického románu \"Feng-šen jen-i\" (, \"Povýšení mezi bohy\"). Kniha má sto kapitol a je napsaná v hovorovém jazyce. Popisuje boj Čouů proti posledním zkaženému králi dynastie Šang, s aktivní účastí nebeských sil. Vznikla zřejmě v 50. letech 16. století.\n"}
{"id": "1219864", "url": "https://cs.wikipedia.org/wiki?curid=1219864", "title": "Džamaladdin Magomedov", "text": "Džamaladdin Magomedov\n\nDžamaladdin Gadžijevič Magomedov (* 14. března 1989) je ruský zápasník–volnostylař avarské národnosti, který od roku 2009 reprezentuje Ázerbájdžán.\n\nJe rodákem z dagestánské horské obce Moksob v Čarodinském okrese. Zápasení se věnuje od útlého děství po vzoru svého otce a strýců. Ve 14 letech si ho jako nadějného sportoce stáhnul trenér Anvar Magomedgadžijev na sportovní školu Gamida Gamidova v Machačkale. Po zisku třetího místa na mistrovství Evropy juniorů v srbském Bělehradu v roce 2007 ho kontaktovali zástupci ázerbájdžánského sportu. Jejich lukrativní nabídku na reprezentaci přijal – měsíční plat 1500$ + bonusy za medaile. Musel však počkat dva roky, protože ruská strana s jeho přestupem nesouhlasila. \n\nMezi muži se v ázerbájdžánské reprezentaci prosazuje od roku 2011 s přestupem do nejtěžší váhy do 120 kg. V témže roce se třetím místem na mistrovství světa v tureckém Instanbulu kvalifikoval na olympijské hry v Londýně v roce 2012. V Londýně doplatil na náročný los, když v úvodním kole nestačil ve dvou setech na týmového kolegu z Machačkaly, ruského kabardince Bilala Machova. \n\nV roce 2015 se druhým místem na mistrovství světa v americkém Las Vegas kvalifikoval na olympijské hry v Riu v roce 2016, kde nečekaně prohrál v úvodním kole s Tervelem Dlagnevem ze Spojených států 5:6 na technické body.\n\n"}
{"id": "1219867", "url": "https://cs.wikipedia.org/wiki?curid=1219867", "title": "Venantius Fortunatus", "text": "Venantius Fortunatus\n\nVenantius Honorius Clementianus Fortunatus (asi 530 Valdobbiadene — asi 609 Poitiers) byl latinsky píšící básník merovejského období a poitierský biskup. \n\nNarodil se ve třicátých letech 6. století v Duplavilis (moderní Valdobbiadene) pod byzantskou nadvládou, studoval v Ravenně, kde se seznámil s tvorbou antických i raně křesťanských autorů. Roku 565 se poté, co se vyléčil z oční choroby, vydal na děkovnou pouť k hrobu svatého Martina z Tours, při níž se přes Alpy a údolí Rýna dostal do Mét, kde se stal dvorním básníkem krále Sigiberta. Seznámil se se svatou Radegundou a Řehořem z Tours, pod jejich vlivem vstoupil do opatství svatého Kříže v Poitiers, kde přijal kněžské svěcení, a okolo roku 599 byl jmenován biskupem. Zemřel v prvních letech 7. století; nebyl nikdy kanonizován, přesto se neoficiálně připomíná jako jeho svátek 14. prosinec, údajné výročí jeho smrti.\n\nZ jeho díla se zachovalo jedenáct knih, které tvoří přechod mezi starověkou a středověkou literaturou, jeho prozódie odráží germánské a hispero-latinské vlivy na klasický literární jazyk. Psal převážně náboženské chvalozpěvy a elegie, jeho básně \"Pange Lingua Gloriosi Proelium Certaminis\" a \"Vexilla Regis\" jsou dosud součástí katolické liturgie, známá je také mariánská skladba \"O Gloriosa Domina\". Jeho texty zhudebnili Anton Bruckner, Arthur Sullivan a další autoři. Zanechal rovněž hagiografie svatého Martina, svatého Albína z Angers a svaté Radegundy. Kromě toho je autorem epigramů, panegyriků, korespondence, příležitostných veršů a další světské literatury, v níž zanechal unikátní svědectví o způsobu života a mravech vyšších vrstev v raném středověku.\n\n"}
{"id": "1219868", "url": "https://cs.wikipedia.org/wiki?curid=1219868", "title": "Regionální síť 8", "text": "Regionální síť 8\n\nRegionální síť 8 je lokálním multiplexem DVB-T v České republice. Provozovatelem Regionální sítě 8 jsou České Radiokomunikace. Vysílání započalo 1. července 2014.\n\nV Regionální síti 8 vysílaly dříve i televize V1, která se v lednu 2018 přesunula do Multiplexu 4, dále Power TV, která 30. června 2019 opustila pozemní vysílání, a také Regionalnitelevize.cz, která se 30. června 2019 přesunula do Regionální sítě 7.\n\nOd 14. srpna 2019 nově přibyla televizní stanice Nalaďte se na DVB-T2, která by měla informovat o přechodu na nový standard DVB-T2\n\n\n"}
{"id": "1219869", "url": "https://cs.wikipedia.org/wiki?curid=1219869", "title": "Ugrunaaluk", "text": "Ugrunaaluk\n\nUgrunaaluk (v indiánském jazyce „pradávný spásač“) byl rodem hadrosauridního býložravého dinosaura, žijícího v období pozdní křídy (stupeň maastricht, před asi 69,2 milionu let) na území dnešní Aljašky v USA). Objevují se také názory, že ve skutečnosti jde pouze o severně žijící populaci rodu \"Edmontosaurus\". Přesná velikost dospělých exemplářů je zatím nejistá.\n\nFosilie tohoto ornitopodního dinosaura byly objeveny ve velkých počtech až šesti tisíc jedinců v oblasti arktické Aljašky u řeky Colville River a mají stáří asi 69,2 milionu roků. Původně byly fosilie tohoto dinosaura ze skupiny saurolofinů považovány za pozůstatky příbuzného rodu \"Edmontosaurus\", podrobná velikostní analýza Hirotsugu Moriho z roku 2014 ale ukázala, že aljašští hadrosauridi představují zástupce dvou různých rodů. O dva roky později byl pak nový kachnozobý dinosaurus vědecky popsán jako \"Ugrunaaluk kuukpikensis\".\n\nJe možné, že fosilní otisky stop hadrosauridů ze souvrství Prince Creek patří právě tomuto rodu.\n\n\n"}
{"id": "1219871", "url": "https://cs.wikipedia.org/wiki?curid=1219871", "title": "Alaska Air Group", "text": "Alaska Air Group\n\nAlaska Air Group je letecká holdingová společnost se sídlem v Seattlu v americkém státě Washington. Společnost vlastní dvě aerolinky působící ve Spojených státech, Alaska Airlines a Horizon Air.\n\nAlaska Air Group byla založena v roce 1985, jakožto holdingová společnost aerolinky Alaska Airlines. V roce 1986 odkoupila nová společnost konkurenční Horizon Air a Jet America Airlines, které se tak staly jejími dceřinými společnostmi. 1. října 1987 se Jet American Airlines sloučily s Alaska Airlines.\n\n4. dubna 2016 oznámila společnost záměr odkoupit aerolinku Virgin America. Akvizice by měla být dokončena do 1. ledna 2017 a její celková cena by měla dosahovat 2,6 miliard USD.\n\n"}
{"id": "1219873", "url": "https://cs.wikipedia.org/wiki?curid=1219873", "title": "Oděské katakomby", "text": "Oděské katakomby\n\nKatakomby v Oděse na Ukrajině jsou nejrozsáhlejším komplexem katakomb světa s odhadovanou souhrnnou délkou na 2500 km. Vznikly těžením kamene pro stavbu nově založeného města nad zemí a ve druhé světové válce byly užívány partyzány pro vytrvalý odboj proti nacistickému Německu. V současnosti je v nich umístěno například Muzeum partyzánské slávy. Některé chodby už se sesunuly a na povrchu kvůli tomu někdy dochází k propadům. To je důvod, proč se v milionové Oděse nepočítá s metrem.\n\n"}
{"id": "1219874", "url": "https://cs.wikipedia.org/wiki?curid=1219874", "title": "Jan Karel Chotek z Chotkova", "text": "Jan Karel Chotek z Chotkova\n\nJan Karel hrabě Chotek z Chotkova a Vojnína (29. října 1704, Praha – 8. listopadu 1787, Vídeň) byl český šlechtic a rakouský politik ze starobylého rodu Chotků. Ve státních úřadech nedosáhl významu svého mladšího bratra Rudolfa, ale spolu s ním pomohl ke vzestupu Chotků mezi vlivnou aristokracii habsburské monarchie 18. století. Pro své potomstvo zakoupil panství Nové Dvory, kde později vznikl empírový zámek Kačina.\n\nNarodil se v Praze jako třetí syn hraběte Václava Antonína Chotka (1674–1754) a jeho manželky Marie Terezie von Scheidlern (1682–1709). Jeho dva starší bratři František (1700–1708) a Václav (1703–1725) zemřeli předčasně. V letech 1718–1721 pobýval Jan Karel ve Vídni, kde pravděpodobně sloužil jako páže u císařského dvora, poté studoval filozofii a práva na Karlově univerzitě (1721–1726). Spolu s nejmladším bratrem Rudolfem absolvoval v letech 1727–1730 kavalírskou cestu po Evropě. Cesta zahrnovala studium na univerzitě v Leidenu, více než roční pobyt v Paříži a krátkodobé pobyty na různých místech v Německu a Itálii.\n\nPo návratu ze zahraničních cest byl ze strany otce Václava Antonína Chotka více prosazován mladší syn Rudolf, zatímco Jan Karel se několik let neúspěšně snažil prosadit ve státních službách. V roce 1739 se stal radou vrchního zemského úřadu ve Vratislavi, odkud musel odejít na počátku války o rakouské dědictví. V roce 1743 se stal správcem okupované Horní Falce, střídavě pobýval ve Vídni a v Sulzbachu, později byl nejvyšším válečným komisařem armády prince Karla Lotrinského v severní Itálii. Podle rodové legendy tehdy prodal stříbrné šperky své manželky, čímž umožnil vyplacení zadržovaného žoldu a dobytí Janova v září 1746. V letech 1748–1749 byl krátce vyslancem v Berlíně.\n\nOd roku 1749 působil jako místokancléř v česko-rakouské dvorské kanceláři (kancléřem byl jeho mladší bratr Rudolf), jeho kompetence v této funkci ale nebyly zcela jasné, později byl jako generální válečný komisař členem Dvorské válečné rady a zasloužil se o výstavbu pražské Invalidovny. Omezený vliv jeho osobnosti dokládá fakt, že po bratrově smrti v roce 1771 rezignoval na státní funkce a veřejného dění se pak zúčastnil již jen jako předseda Invalidní komise (do roku 1781).\n\nKromě zmíněných státních úřadů získal též čestné hodnosti císařského tajného rady a komořího, v roce 1764 obdržel velkokříž Řádu sv. Štěpána. Od roku 1755 byl dědičným nejvyšším dveřníkem v Dolních Rakousích, stejný post mu byl v roce 1765 udělen i pro Horní Rakousko. Od roku 1723 užívali Chotkové český hraběcí titul, Jan Karel s bratrem Rudolfem dosáhli v roce 1745 rozšíření hraběcího stavu pro celou Říši. Říšský hraběcí titul byl oceněním jejich zásluh v počátcích vlády Marie Terezie, formálně byl ale diplom vydán pro jejich otce Václava Antonína.\n\nPřestože byl starším potomkem, kvůli napjatým vztahům s otcem převzal při rozdělování majetku po matce v roce 1736 menší podíl (Bělušice). V roce 1764 zakoupil za 440 000 zlatých panství Nové Dvory na Kutnohorsku, kde nechal postavit umělou zříceninu, nechal vysázet les a podnikl i stavební úpravy novodvorského zámku (zřízení divadla v roce 1784), zámek Kačina zde vznikl až za jeho syna Jana Rudolfa. Mezitím za zásluhy dostal v roce 1753 darem palác ve Vídni (nynější palác Strozzi ve vídeňské čtvrti Josefstadt). Zde sice trvale sídlil, ale finanční problémy jej přinutily prodat přilehlé pozemky.\n\nV roce 1740 se ve Vídni oženil s hraběnkou Annou Marií hraběnkou Kotulínskou z Kotulína (1711–1798), vdovou po hraběti de Hautois. Z jejich manželství se narodilo pět dětí, dospělosti se ale dožil jen syn Jan Rudolf (1749–1824), který byl významným představitelem Chotků v politice i v úpravách rodových sídel (Veltrusy, Kačina).\n\n"}
{"id": "1219876", "url": "https://cs.wikipedia.org/wiki?curid=1219876", "title": "Schody hrůzy (Jáchymov)", "text": "Schody hrůzy (Jáchymov)\n\nSchody hrůzy či Mauthausenské schody jsou památkou na tábory nucených prací v Jáchymově. Zrekonstruovaná část schodů se nachází v Jáchymově ve svahu nad dolem Svornost a tvoří čtvrté zastavení NS Jáchymovské peklo.\n\nSchodiště spojovalo v padesátých letech dvacátého století tábor Svornost s dolem Svornost. Překonávalo výškový rozdíl sedmdesáti metrů a bylo tvořeno 260 stupni, stejně jako schodiště v koncentračním táboře Mauthausen. I proto se tomuto schodišti mezi vězni přezdívalo „Mauthausenské schody“. Sloužilo jednak pro cesty vězňů na pracoviště, jednak pro dopravu vody, protože tábor neměl vlastní zdroj. Schodiště bylo tvořeno stupni z kulatiny se zásypem a bylo z obou stran provázeno oplocením z ostnatého drátu. Na začátku, uprostřed a na konci bylo schodiště střeženo strážní věží, tzv. špačkárnou.\n\nDne 28. září 1950 byli na schodišti při pokusu o útěk zastřeleni dva vězni – Rudolf Kindl (narozen 21. 12. 1929) a Ilja Stalev Chubenov (narozen 11. 9. 1922).\n\nPoprvé bylo schodiště restaurováno Hornickým spolkem Barbora po roce 1996. Pro neúdržbu se schodiště prakticky rozpadlo a zarostlo náletovou zelení. Znovuobnovení bylo provedeno spolkem Političtí vězni.cz za pomoci dalších institucí i jednotlivců.\n\n"}
{"id": "1219879", "url": "https://cs.wikipedia.org/wiki?curid=1219879", "title": "Listen (album, David Guetta)", "text": "Listen (album, David Guetta)\n\nListen je v pořadí šesté studiové album francouzského DJ a producenta Davida Guetty vydané 21. listopadu 2014.\n\nNa albu spolupracují umělci jako Sam Martin, Emeli Sandé, The Script, Nicki Minaj, John Legend, Nico & Vinz, Ryan Tedder, Sia, Magic!, Bebe Rexha, jihoafrický mužský sbor Ladysmith Black Mambazo, Ms. Dynamite, Elliphant, Birdy, Jaymes Young, Sonny Wilson, Vassy, Skylar Grey, Giorgio Tuinfort, Avicii, Afrojack, Nicky Romero, Showtek, Stadiumx a další.\n\nPřed vydáním alba vyšly samostatně singly Shot Me Down, Bad, Lovers on the Sun a Dangerous. Album dosáhlo top 10 v osmnácti zemí, včetně Francie, Německa, Spojeného království, USA a v Kanadě. Album znovu vyšlo v roce 2015, s bonusovými skladbami jako Blast Off, Clap Your Hands a Pelican, jenž je jediná skladba instrumentální.\n\n\n\n\n\"Listen\" je první studiové album Davida Guetty od vydání komerčně úspěšného Nothing but the Beat (2011), kterého se prodalo 3 miliony kopií po celém světě. Podle Guetty, \"Listen\" je jeho nejosobnější album, protože odráží jeho rozvod s manželkou, s kterou byl 22 let. \"Do dneška jsem dělal spoustu písní o štěstí, lásce, smyslnosti a o párty – to byl v podstatě můj život. Ale v poslední době byl můj osobní život o něco obtížnější, takže se to odráží i na albu, na textu a na typu akordu. Nikdy jsem nic podobného nedělal, nebot´ jsem dělál vše proto, abych roztančíl lidí.\" Guetta také řekl, že chce udělat odklon od taneční hudby, kterým se stal slavný s albem \"One Love\" (2009).\n\nBěhem rozhovoru s \"Billboard\", Guetta řekl, že se přesunul ze současné EDM a house scény, ve které vynikl se svými alby One Love a Nothing but the Beat. Listen je jiný v tom, že přidál prvky z jiných hudebních stylu jako je klasická hudba, akustické hudby a klavírních balad: „stýská se mi po duši a emocích. Hodně EDM skladeb v poslední době je založeno na výrobě triků, které slouží k tomu, aby skladby zněly skvěle. Myslím, že to není dost. Písně z mého alba mohou být hrány klasickým orchestrem, rockovou kapelou, nebo funkovou kapelu, a bude to znít skvěle. Není to jako: Wow, bez tohoto zvuku ten song neudělám.“\n"}
{"id": "1219885", "url": "https://cs.wikipedia.org/wiki?curid=1219885", "title": "Kostel Božího Těla (Kraslice)", "text": "Kostel Božího Těla (Kraslice)\n\nKostel Božího Těla je farní římskokatolický kostel v Kraslicích v okrese Sokolov. Kostel se nachází v centru města. Od roku 1972 je pod dřívějším názvem \"kostel Nejsvětější svátosti oltářní\" chráněn jako kulturní památka České republiky.\nU kostela stojí socha svatého Jana Nepomuckého a Mariánský sloup, rovněž chráněné jako kulturní památky.\nOproti kostelu u fary byly v roce 1878 při školní slavnosti k 25. výročí svatby císaře Františka Josefa I. s Alžbětou Bavorskou, známou pod přezdívkou Sissi, vysazeny dva duby. Ty jsou chráněny jako památné stromy Císařské duby v Kraslicích.\n\nJiž ve 14. století stál v Kraslicích středověký dřevěný kostel Božího Těla. Tento svatostánek byl však už na konci 16. století zchátralý. Asi se jednalo o kostel, který byl zbourán roku 1614. V pramenech však není doloženo, že se jedná o tutéž stavbu. Bylo potřeba postavit kostel nový. Proto byla na Kraslicku i v sousedním Sasku zahájena sbírka, aby bylo možné postavit nový, tentokrát evangelický kostel. Většina místních obyvatel v té době totiž vyznávala luteránskou víru. Přibližně po dvou až třech desetiletích, když mezitím obyvatelstvo vrátilo ke vyznání katolickému, byl kostel upraven pro katolickou bohoslužbu. Byly zhotoveny oltáře a kostel vysvěcen podle katolických zvyků. Na financování stavby se velkou měrou podíleli Šumburkové. Základní kámen byl položen 10. července 1614, roku 1619 byl jednolodní kamenný kostel dokončen. V osmdesátých letech 19. století se na kostele začaly projevovat statické problémy. Na Silvestra 1890 se během kázání uvolnily ze stropu velké kusy dřeva a dopadly do kostela, který byl zaplněn věřícími. Již několik dní předtím spadl během nedělní školní bohoslužby, poměrně velký obraz z jedné boční stěny a došlo i ke zranění. Roku 1892 byl proto starý hornický kostel zbořen. Po zrušení kostela byly některé sochy přemístěny do kostela ve Sněžné.\n\nZajímavá a historicky cenná byla barokní opuková socha horníka ve svátečním kroji. Byla součástí kazatelny, kterou věnoval kostelu Johann Meyenschein z Norimberku, jeden z nejzámožnějších kraslických těžařů. Socha se nachází v expozici sokolovského muzea. Kostel byl vybaven varhany z roku 1636, velkým barokním krucifixem z roku 1643, sochou Panny Marie Bolestné a dalšími barokními sochami světců. Za hlavním oltářem byl umístěn náhrobník dvou synů Kryštofa Jindřicha Winklera z Heimfeldu z roku 1667.\n\nVzápětí po stržení starého hornického kostela se začalo se hned vzápětí se stavbou kostela nového. První výkop byl proveden 19. července 1892 a dne 7. května 1893 byl položen základní kámen. Ze starého kostela sem byl kromě několika dalších artefaktů přenesen zejména velký barokní krucifix, který nahrazoval hlavní oltář.\n\nStavba pokračovala rychle a dne 31. srpna 1894 byla vyzdvižena věž, do jejíž kopule byl vložen pamětní spis pro příští generace. Kostel byl zkolaudován 16. ledna 1896 a k vysvěcení došlo 2. června 1896.\n\nKostel je rozlehlá, k severozápadu orientovaná, pseudorománská trojlodní bazilika s transeptem, přesahujícím nepatrně šířku lodi, a půlkruhovými apsidami. Délka kostela je přibližně 68 metrů, šířka okolo 23 metrů. Kostel má sedlovou střechu pokrytou břidlicí, střechy bočních lodí jsou pultové. Vstupnímu průčelí dominuje vysoká hranolovitá věž, zakončená jehlanovitou špicí. V polokruhovém tympanonu portálu se dvěma mohutnými sloupy po stranách je reliéfní symbolické ztvárnění Krista jako beránka (Agnus Dei). V přízemí se nachází kostelní předsíň. Další patra věže jsou prolomena sdruženými okny. Na kontaktu věže s hlavní lodí přiléhá dvojice schodišťových přístavků se schodišti na kůr. Přístavky mají převážně tvar nepravidelného pětibokého hranolu a jsou ukončeny polygonálním jehlanem. Obdobné schodišťové přístavky nalezneme také u příčné lodi, schodiště vedou k oratořím. Základním tvarem těchto přístavků je osmiúhelník, částečně ukrytý v tělese stavby. Zdobné prvky nalezneme i pod římsou hlavní lodi a na její apsidě. Všechny lodě baziliky mají obdélná, obloukem ukončená vitrážová okna. Štíty příčných lodí mají výrazně hluboký obloučkový vlys. Charakteristickým a estetickým znakem kostela je horizontální pásová bosáž, zdůrazněná odlišnou barevností.\n\nInteriér kostela působí vznešeně, téměř orientálním dojmem. Vnitřní prostor má plochý strop s dřevěnými kazetami. Apsidy presbytáře a přilehlé závěry bočních lodí jsou zaklenuty konchou. Oblouky arkád, v nichž se pravidelně střídají pilíře a sloupy, oddělují hlavní loď od bočních. Oblouky křížení hlavní a příčné lodi jsou neseny dvojicí pilastrů. V presbytáři se nachází dvojice menších oken oratoří. Hlavní oltář se nachází pod baldachýnem, neseným čtyřmi sloupy. Vlevo od hlavního oltáře je umístěn malý oltář, zasvěcený Panně Marii. Hlavní oltářní mensa se nachází ještě před presbytářem v místě křížení lodí. Volně v prostoru nachází oltář sv. Jana Křtitele. Dalšími bočními oltáři jsou oltář Panny Marie na evangelní straně a oltář sv. Jana Křtitele na epištolní straně. Na jihovýchodním okraji epištolní lodi je kapli Panny Marie Lurdské. Sakristie a kapli prosvětluju dvojice oken, oratoře nad nimi mají dvojice menších rozet. Bohaté zařízení kostela pochází převážně z doby stavby kostela. Polychromovaná křížová cesta, kazatelna, oltáře, zpovědnice a většina soch pochází z umělecké dílny Ferdinanda Stuflessera z tyrolského Svatého Ulrichu. Z původního kostela je barokní krucifix, dvojice andělů světlonošů, mosazný lustr a trojice zvonů. Nejstarší zvon je z roku 1670. Barokní sochy sv. Václava a sv. Ondřeje u hlavního oltáře byly převezeny z kostela v Oloví. Některé další artefakty pochází z jiných kostelů farnosti.\nKostel má bohatou freskovou výzdobu, která vyplňuje veškeré větší plochy interiéru. Autorem je významný pražský výtvarník Zikmund Rudl. Malby vznikaly v letech 1912 až 1915, některé z nich jsou signovány a datovány. Nad arkádami v hlavní lodi a na stěnách příčné lodi se nacházejí rozměrné fresky. Malíř a litograf Zikmund Rudl zde jasně prezentoval svůj výtvarný názor. Fresky prozrazují, že jejich autor již preferoval inovativní tendence v náboženské malbě druhé poloviny 19. století. Tyto inovace v náboženském umění představuje například spojení světeckých figur s reálnými postavami. To dokladuje i vyobrazení patrona kostela Ervína Nostice a jeho manželky Amálie na jedné z jeho fresek. Fresky od Zikmunda Rudla zde překračují svým ztvárněním a ojedinělostí regionální rámec. V kostele je kromě dominantních nástěnných maleb i velké množství dekorativně pojatých ploch.\n\n"}
{"id": "1219886", "url": "https://cs.wikipedia.org/wiki?curid=1219886", "title": "Georgi Ivanov (volnostylař)", "text": "Georgi Ivanov (volnostylař)\n\nGeorgi Ivanov Ivanov, (* 11. listopad 1989 ve Stare Zagoře, Bulharsko) je bulharský zápasník volnostylař. Zápasení se věnuje od 5 let. Je členem klubu Junak-Lokomotiv Ruse, kde se připravoval pod vedením Ivana Delčeva. Od roku 2007 žije ve Spojených státech, kde dělá asistenta trenéra na Maryville University v St. Louis. V bulharské seniorské reprezentaci se prosazuje od roku 2015 ve velterové váze. V dubnu 2016 se nečekaně kvalifikoval z první světové olympijské kvalifikace v mongolském Ulánbátaru na olympijské hry v Riu.\n\n"}
{"id": "1219887", "url": "https://cs.wikipedia.org/wiki?curid=1219887", "title": "Einojuhani Rautavaara", "text": "Einojuhani Rautavaara\n\nEinojuhani Rautavaara (výslovnost [ˈɛi̯nɔjuhɑni ˈrɑu̯tɑvɑːrɑ], 9. října 1928 – 27. července 2016) byl finský hudební skladatel klasické hudby. Narodil se v rodině hudebníka a lékařky a po smrti rodičů ho vychovávala teta. Studoval na Sibeliově akademii v Helsinkách v letech 1948 až 1952, jeho učitelem byl Aarre Merikanto. Roku 1954 Rautavaara zvítězil se svou kompozicí \"Rekviem pro naši dobu\" v mezinárodní Soutěži Thora Johnsona, a na základě toho ho Jean Sibelius doporučil ke studiu na Juilliard School v New Yorku. V Americe byli Rautavaarovými učiteli Vincent Persichetti, Roger Sessions a Aaron Copland. \n\nBěhem své kariéry Rautavaara pracoval především jako učitel hudby, vyvrcholením bylo místo řádného profesora skladby na Sibeliově akademii od roku 1976. Byl dvakrát ženat, s první ženou měl tři děti. Zemřel v důsledku srdeční choroby. \n\nEinojuhani Rautavaara je považován za jednoho z nejvýznamnějších finských skladatelů vůbec. Jeho rané skladby používají dodekatonální kompoziční techniku, pozdější díla bývají považována na novoromantická a mystická. K jeho významným opusům patří symfonické skladby \"Cantus Arcticus\" a \"7. symfonie\" zvaná \"Anděl světla\".\n"}
{"id": "1219889", "url": "https://cs.wikipedia.org/wiki?curid=1219889", "title": "Borislav Novačkov", "text": "Borislav Novačkov\n\nBorislav Stefanov Novačkov (* 29. listopadu 1989 Radnevo) je americký a bulharský zápasník–volnostylař. Bulharsko reprezentuje od roku 2013.\n\nDětství prožil v bulharském Radnevu, kde se od mala věnoval foklórním tancům a od 10 let zápasil společně s bratrem Filipem v místním zápasnickém kroužku. V roce 2003 se jeho rodiče rozhodli hledat lepší životní podmínky na západním pobřeží Spojených států v Sunnyvale. V Sunnyvale se na střední škole Fremont High věnoval americkému národnímu zápasu v školním týmu Firebirds pod vedením Bobbyho Sota. Střední školu dokončil se zápasovou bilancí 145 vítězství a 21 porážek. Po skončení střední školy v roce 2007 pokračoval v tréninku na California Polytechnic State University, za jejichž zápasnický tým Mustangs zápasil pod vedením Johna Azeveda a Marka Perryho. Univerzitu dokončil v roce 2012 se zápasovou bilancí 121 vítezství a 33 porážek. \n\nV roce 2013 ho oslovil s nabídkou reprezentovat rodné Bulharsko čestný prezident bulharského zápasnického svazu Valentin Jordanov žijící trvale ve Spojených státech. Nabídku přijal a stal se členem jeho domovského klubu Lokomotiv Ruse. Nadále se však připravoval ve Spojených státech s univerzitním týmem Illinois Fighting Illini při Univerzitě Illinois v Urbana Champaign pod vedením svého trenéra z Cal Poly Marka Perryho.\n\nV květnu 2016 se ve váze do 65 kg kvalifikoval z druhé světové olympijské kvalifikace v tureckém Istanbulu na olympijské hry v Riu. Na olympijský turnaj se připravoval s univerzitním týmem Cardinal Stanfordské univerzity pod vedením Jamilla Kellyho. V Riu prohrál ve druhém kole s americkým Portorikáncem Franklinem Gómezem 4:7 na technické body, když ve druhém poločase neudržel vedení 4:1 na technické body.\n\nV roce 2018 vyslovil záměr přestoupit k profesionálům v bojovém sportu mixed martial arts.\n\n"}
{"id": "1219896", "url": "https://cs.wikipedia.org/wiki?curid=1219896", "title": "Rakapoši", "text": "Rakapoši\n\nRakapoši () je 7788 metrů nad mořem vysoká hora v pohoří Karákóram v Pákistánu. Nachází se v provincii Gilgit-Baltistán na severu státu jižně od údolí řeky Hunzy, vůči kterému má převýšení bezmála šest tisíc metrů. V rámci Pákistánu se jedná o dvanáctou nejvyšší horu, v rámci celého světa o sedmadvacátou nejvyšší.\n\nPrvovýstup na Rakapoši se povedl 25. června 1958, kdy na vrchol vystoupili Mike Banks a Tom Patey z britsko-pákistánské výpravy.\n"}
{"id": "1219899", "url": "https://cs.wikipedia.org/wiki?curid=1219899", "title": "Vladimir Dubov", "text": "Vladimir Dubov\n\nVladimir Dubov nebo Volodymyr Dubov, (* 20. února 1988 ve Dmytrivce, Sovětský svaz) je ukrajinský zápasník volnostylař, který od roku 2011 reprezentuje Bulharsko. Zápasení se věnuje od 12 let. Je členem klubu Slavia Sofia a připravuje pod vedením Željazka Dimitrova a Jordana Christova. V bulharské seniorské reprezentaci se prosazuje od roku 2013 v neolympijské pérové váze. V dubnu 2016 se kvalifikoval z evropské olympijské kvalifikace v srbském Zrenjaninu na olympijské hry v Riu v nejlehčí bantamové váze.\n\n"}
{"id": "1219902", "url": "https://cs.wikipedia.org/wiki?curid=1219902", "title": "Bohemia JazzFest", "text": "Bohemia JazzFest\n\nBohemia JazzFest je hudební festival, který se každoročně, od roku 2005, koná v České republice, a to na různých místech v průběhu léta, především na náměstích historických měst (např. Domažlice, Tábor, Písek, Prachatice atp.). Zakladatelem byl jazzový kytarista Rudy Linka. Na všechna vystoupení je vstup zdarma. Festival se zaměřuje na jazz, objevují se i spřízněné žánry blues, funky a world music. Jde o jeden z největších jazzových festivalů v Evropě. Od roku 2008 je na festivalu udělována mezinárodní cena za umělecký přínos a popularizaci jazzové hudby nazvaná \"Bohemia Jazz Award\". K nositelům patří například John Scofield, nebo americký hudební skladatel Ralph Towner. Společně s OSA je od roku 2010 na festivalu vyhlašována soutěž o nejlepší jazzovou skladbu roku.\n\n"}
{"id": "1219903", "url": "https://cs.wikipedia.org/wiki?curid=1219903", "title": "Kazimierz Orzechowski (právník)", "text": "Kazimierz Orzechowski (právník)\n\nKazimierz Ignacy Orzechowski (13. července 1923, Lvov – 9. dubna 2009, Vratislav) byl polský historik státu a práva, profesor a prorektor Vratislavské univerzity, poslanec polského sejmu. \n\nVe své odborné činnosti se zabýval zejména dějinami veřejné správy ve Slezsku a hospodářskými dějinami pozdního středověku.\n\n\n"}
{"id": "1219904", "url": "https://cs.wikipedia.org/wiki?curid=1219904", "title": "Dimitar Kumčev", "text": "Dimitar Kumčev\n\nDimitar Kumčev, (* 20. dubna 1980 v Asenovgradu, Bulharsko) je bulharský zápasník volnostylař. Zápasení se věnuje od 13 let. Připravuje se v rodném Asenovgradu pod vedením Vasila Paryševa. Vedle volného stylu zápasí i v plážovém zápase, ve kterém je mistrem světa z roku 2009. V bulharské seniorské reprezentaci se pohybuje od roku 2009 v nejtěžsí supertěžké váze. V roce 2016 byl nominován na olympijské hry v Riu na úkor Ljubena Ilieva, který kvalifikační kvótu v supertěžké váze vybojoval.\n\n"}
{"id": "1219906", "url": "https://cs.wikipedia.org/wiki?curid=1219906", "title": "Ticket Restaurant", "text": "Ticket Restaurant\n\nTicket Restaurant® je stravovací poukázka od společnosti Edenred. Jde o zaměstnaneckou výhodu, která zaměstnancům umožňuje hradit náklady na stravování během pracovního dne. Stravovací poukázka slouží k úhradě teplého jídla v restauraci, jídelně i k nákupu potravin nebo dalších stravovacích služeb. Nelze ji použít k úhradě tabákových výrobků a alkoholických nápojů.\n\nStravovací poukázky nejsou ze zákona pro firmy povinné a zaměstnanec na ně nemá právní nárok. V případě, že se zaměstnavatel rozhodne podpořit stravování zaměstnanců, pak část hodnoty poukázek (obvykle 55 %) hradí sám (daňově uznatelný náklad až do výše 70% sazby stravného) a část (obvykle 45 %) si přispívá zaměstnanec, tato část je osvobozena od daně z příjmu. Například, když zaměstnanec dá 45 Kč, dostane k tomu od firmy dalších 55 Kč navíc. Celkem získá poukázku v hodnotě 100 Kč.\n\nStravenka Ticket Restaurant® je jedním z nejrozšířenějších typů stravenek v České republice, mezi další patří například Sodexo (Gastro Pass), Le Chèque Déjeuner. Celosvětově se stravenka Ticket Restaurant® používá v 33 zemích. Stravenky jako zaměstnanecký benefit vznikly v padesátých letech 20. století ve Velké Británii, odkud se rychle rozšířily do dalších zemí Evropy. Systémy zaměstnaneckého stravování jsou také nedílnou součásti kultury v Jižní Americe. V České republice byly stravenky ve své současné podobě zakotveny v právním řádu na počátku 90. let.\n\nPlatební karta Ticket Restaurant® Card nahrazuje papírové stravovací poukázky. Zaměstnavatel každý měsíc nahrává na kartu zaměstnance hodnotu stravenek v elektronické podobě.\n\nTicket Restaurant® Card je nepřenosná bezkontaktní čipová karta MasterCard. S kartou je možné platit bezkontaktně na standardních platebních terminálech nebo přiložením k mobilu či tabletu provozovny s využitím bezkontaktní technologie NFC. Ticket Restaurant® Card slouží jako předplacená stravenková platební karta, na kterou jsou předem zaměstnavatelem nahrány finanční prostředky, přičemž karta není propojená s bankovním účtem majitele. Je vydávaná společností PrePay technologies Ltd. (společný podnik Edenred a MasterCard se sídlem v Londýně) na bázi MasterCard a je vybavená přiděleným osobním identifikačním číslem (PIN). Karta umožňuje provádět kontaktní i bezkontaktní úhrady ceny stravování do výše denního limitu 500 Kč. Zůstatek na kartě si může zaměstnanec sám zjistit na online účtu karty, v mobilní aplikaci TicketCard by Edenred nebo prostřednictvím SMS.\n\nTicket Restaurant® Card byla uvedena na český trh v červnu roku 2015. Od České asociace manažerů informačních technologií CACIO získala ocenění IT projektu roku 2015. V polovině roku 2016 přijímalo elektronickou stravenku Ticket Restaurant® Card 7000 provozoven v České republice – jedná se převážně o samostatné restaurace ve městech i regionech a známé restaurační sítě (McDonalds, KFC, Starbucks Coffee, Burger King, Costa Coffee, PAUL, Mr. Baker, Sklizeno), ale i prodejny potravin a vybrané obchodní řetězce (Albert, Tesco). Elektronická stravenka Edenred se používá v několika zemích v zahraničí (Francie, Belgie, Slovensko a Polsko). Prvním městem, kde se v ČR začala používat, bylo Brno. Prvním řetězcem, který začal kartu Ticket Restaurant® Card přijímat, byl supermarket Albert.\n\nTicketCard by Edenred je mobilní aplikace společnosti Edenred CZ, s. r. o., pro držitele stravenkových karet Ticket Restaurant® Card a volnočasových karet Ticket Benefits® Card. Zdarma poskytuje funkce pro správu a používání karet. Aplikace vyhledává provozovny akceptující karty, zobrazuje aktuální disponibilní zůstatek na kartě, poslední transakce na kartě. Aplikace je dostupná pro iOS, Android i Windows.\n\n"}
{"id": "1219913", "url": "https://cs.wikipedia.org/wiki?curid=1219913", "title": "Joseph Johann Achleitner", "text": "Joseph Johann Achleitner\n\nJoseph Johann Achleitner (23. listopadu 1791 Marbach an der Donau – 15. října 1828 Vídeň) byl rakouský varhaník a hudební skladatel.\n\nJoseph Johann Achleitner se narodil jako syn učitele v Marbachu an der Donau. V letech 1811–1818 byl varhaníkem v katedrále svatého Štěpána ve Vídni. Později působil ve Vídni jako učitel hudby.\n\nZkomponoval requiem ve raně romantickém stylu a několik drobnějších chrámových skladeb.\n\n\n"}
{"id": "1219915", "url": "https://cs.wikipedia.org/wiki?curid=1219915", "title": "František Kopač", "text": "František Kopač\n\nFrantišek Kopač (* 6. února 1951, Úvaly) je český fotbalový trenér.\n\nJako trenér začínal u Meteoru VIII „B“. Dále trénoval mládež ve Spartě. Jako hlavní trenér vedl BSS Brandýs, dále působil v FK Viktoria Žižkov jako asistent a hlavní trenér. Ze Žižkova přešel do AC Sparta Praha jako asistent a trenér juniorky. Jako asistent a hlavní trenér působil v Marile Příbram, dále pokračoval optě v FK Viktoria Žižkov, vrátil se do Příbrami jako asistent a v FK SIAD Most působil jako asistent Roberta Žáka.\n\n"}
{"id": "1219917", "url": "https://cs.wikipedia.org/wiki?curid=1219917", "title": "İbrahim Bölükbaşı", "text": "İbrahim Bölükbaşı\n\nİbrahim Bölükbaşı nebo Ibrahim Bolukbasi, (* 1. prosince 1990 v Erzurumu, Turecko) je turecký zápasník volnostylař. Zápasení se věnuje od 8 let. Vyrůstal v obci Altınbaşak. Je členem klubu Ankara Şekerspor. V dubnu 2012 se nečekaně kvalifikoval z evropské olympijské kvalifikace v bulharské Sofie na olympijské hry v Londýně. Hned v prvním kole olympijského turnaje prohrál s Šarifem Šarifovem z Ázerbájdžánu, ale přes opravy se probojoval do boje o třetí místo, ve kterém nestačil na Íránce Ehsana Lašgárího a obsadil páté místo. Od roku startuje ve vyšší těžké váze, ve které se v dubnu 2016 kvalifikoval z evropské olympijské kvalifikace v srbském Zrenjaninu na olympijské hry v Riu.\n\n"}
{"id": "1219918", "url": "https://cs.wikipedia.org/wiki?curid=1219918", "title": "Fotbal na Letních olympijských hrách 2016 - turnaj mužů", "text": "Fotbal na Letních olympijských hrách 2016 - turnaj mužů\n\nFotbalový turnaj mužů na Letních olympijských hrách 2016 se konal v hostitelském městě Rio de Janeiru a dalších městech Brazílie ve dnech od 4. srpna do 20. srpna 2016. Byl dvacátým šestým mužským fotbalový turnajem na olympijských hrách. Finále se uskutečnilo na jednom z největších fotbalových stadionů Estádio do Maracanã. Obhájcem zlatých medailí byl tým Mexika, jenž skončil už ve skupinové fázi.\n\nNa olympijském turnaji byla poprvé využita technologie jestřábího oka pro kontrolu vstřelených branek. V březnu 2016 bylo dohodnuto, že pokud nastane v utkání vyřazovací fáze prodloužení, rozšíří se počet střídání ze tří na čtyři, stejně jako v soutěži žen.\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n"}
{"id": "1219919", "url": "https://cs.wikipedia.org/wiki?curid=1219919", "title": "Mise en place", "text": "Mise en place\n\nMise en place [mizán plas] je francouzská kulinářská fráze znamenající „dávání na místo“ nebo „vše na svém místě“. Používá se ve významu přípravy před samotným vařením a servírováním jídla. V profesionální kuchyni odkazuje k praktice přípravy a organizace ingrediencí (např. porcování masa, krájení zeleniny, vaření vývaru atd.), celé kuchyně a kuchyňské brigády před servisem a označuje stav, kdy je vše perfektně nachystáno. \n\n"}
{"id": "1219921", "url": "https://cs.wikipedia.org/wiki?curid=1219921", "title": "Pedro Pablo Pichardo", "text": "Pedro Pablo Pichardo\n\nPedro Pablo Pichardo Peralta (* 30. června 1993 Santiago de Cuba) je kubánský trojskokan, jeden z pěti mužů, kteří v historii této disciplíny dokázali překonat hranici osmnácti metrů.\n\nVyhrál mistrovství světa juniorů v atletice 2012 v Barceloně a získal bronzovou medaili na halovém mistrovství světa 2014 v Sopotech. Na mistrovství světa v atletice obsadil druhé místo v Moskvě 2013 i v Pekingu 2015. Vyhrál také soutěž trojskokanů na Panamerických hrách 2015 v Torontu, mítink Athletissima v Lausanne 2013 a Qatar Athletic Super Grand Prix v Dauhá 2015. 28. května 2015 vytvořil v Havaně svůj osobní rekord 18,08 m, což byl tehdy třetí nejlepší výkon všech dob (o tři měsíce později ho Christian Taylor z USA pokusem dlouhým 18,21 m odsunul na čtvrté místo).\n\n"}
{"id": "1219923", "url": "https://cs.wikipedia.org/wiki?curid=1219923", "title": "Fotbal na Letních olympijských hrách 2016 - turnaj žen", "text": "Fotbal na Letních olympijských hrách 2016 - turnaj žen\n\nFotbalový turnaj žen na Letních olympijských hrách 2016 se konal v hostitelském městě Rio de Janeiru a dalších městech Brazílie ve dnech od 3. srpna do 19. srpna 2016. Byl šestým ženským fotbalový turnajem na olympijských hrách. Finále se uskutečnilo na jednom z největších fotbalových stadionů Estádio do Maracanã. Dvojnásobným obhájcem zlatých medailí byl výběr Spojených států amerických, který ve čtvrtfinále podlehl mužstvu Švédska.\n\nNa olympijském turnaji byla poprvé využita technologie jestřábího oka pro kontrolu vstřelených branek. V březnu 2016 bylo dohodnuto, že pokud nastane v utkání vyřazovací fáze prodloužení, rozšíří se počet střídání ze tří na čtyři, stejně jako v soutěži mužů.\n\n\"Všechny časy zápasů jsou uvedeny ve středoevropském letním čase (UTC +2).\"\n\nPrvní dva týmy z každé skupiny a dva nejlepší týmy na třetích místech postoupí do čtvrtfinále.\n\n\"Všechny časy zápasů jsou uvedeny ve středoevropském letním čase (UTC +2).\"\n\n"}
{"id": "1219929", "url": "https://cs.wikipedia.org/wiki?curid=1219929", "title": "Dětské kresby z Terezína", "text": "Dětské kresby z Terezína\n\nDětské kresby z Terezína jsou souborem 4 387 kreseb, které vytvořily děti v ghettu Terezín mezi lety 1942 a 1944 pod vedením své učitelky, akademické malířky Friedl Dicker Brandeisové. V současnosti jsou součástí sbírek Židovského muzea v Praze.\nTerezínským ghettem prošlo přibližně asi 11 000 dětí ze zemí střední a západní Evropy. Jelikož zde muži museli žít odděleně od žen, žily také děti (v počátcích existence ghetta) pouze s jedním z rodičů – děti mladší 12 let s matkou, starší chlapci s otcem. Rodiče však odcházeli za prací a mladší děti, od nichž práce nebyla vyžadována, zůstávaly bez dozoru. \n\nTehdejší vedoucí představitel židovské samosprávy ghetta Jacob Edelstein a jeho spolupracovníci byli přesvědčeni, že dětem a mládeži náleží přednostní postavení. Aby jim abnormální životní podmínky v ghettu co nejméně uškodily, rozhodla tedy židovská samospráva, že děti a mladí lidé budou bydlet ve zvláštních domovech, kde se jim budou soustavně věnovat vychovatelé. Taktéž se rada na podzim roku 1942 usnesla, že děti budou dostávat větší a lepší příděly potravin (na úkor ostatních internovaných).\n\nKlíčem, podle nějž byly děti ubytovávány, byl především věk, dále pohlaví a jazyk. Děti do desíti let bydlely v dětském domově (Kinderheim). Pokud jde o mládež do 16 let, dívky a hoši bydlely ve zvláštních budovách, dívčích a chlapeckých domovech mládeže (Jugendheim). Podle výše zmíněných charakteristik byly děti a mládež rovněž dále rozřazovány do jednotlivých místností v příslušných budovách.\n\nŽidovské děti a mládež nesměly být podle výnosu protektorátního ministra školství vzdělávány, a dvanáctileté a starší měly v ghettu také pracovat. Přes hrozící tresty a další překážky zákaz aktivně porušovali jak vychovatelé, tak děti, které během vyučování držely hlídky, zda se neblíží stráž, která by je mohla odhalit.\nDo tajné výuky se zapojila také akademická malířka Friedl Dicker Brandeisová, která byla do Terezína deportována v prosinci roku 1942. Ve své výuce uplatňovala zkušenosti ze školy Bauhaus, kterou absolvovala. Učila především dívky z Jugendheimu (jejich kresby jsou v souboru zastoupeny nejhojněji), ale také hochy, mezi ně patřil mimo jiné také poměrně známý Petr Ginz. Při výuce se musela potýkat s nedostatkem pomůcek, čerpala jak ze zásob, které si do Terezína sama přivezla, tak z toho, co bylo k mání přímo v ghettu – děti například místo čtvrtek kreslily na tiskopisy a kartotéční lístky. Zároveň Dicker Brandeisová dokázala tuto obtíž využít výchovně: Děti se musely rozdělit do skupin a u pomůcek se vystřídat, čímž se učily trpělivosti a ohleduplnosti. Práci ve skupině upřednostňovala i z jiných důvodů. Nechávala děti, aby si prohlížely práce ostatních a vzájemně se hodnotily, což jim přinášelo nové podněty a motivaci. Zároveň se takto děti učily respektovat odlišnost ostatních.\n\nFriedl Dicker Brandeisová zastávala názor, že kreslení je pro děti prostředkem vyjadřování, a dospělý by do jejich činnosti neměl zasahovat v tom smyslu, že by podle sebe stanovoval hodnotící kritéria, případně cíl (profesionální malířství). Pouze tehdy, když dítě není spokojené se způsoby vyjádření, které zná, může dospělý sehrát úlohu průvodce dětského rozvoje a pomoci dítěti jeho stávající vyjadřovací prostředky změnit, případně mu ukázat nové. Proto Dicker Brandeisová nechávala především mladším dětem v kreslení volnost a starším zadávala pro inspiraci různá témata nebo je vedla k experimentům s rozmanitými výtvarnými technikami.\n\nPokud jde o náměty, je soubor kreseb velmi různorodý. Vedle nejrůznějších krajin, zvířat, květin a pohádek zachycuje také vzpomínky na život před deportací, sny o budoucím životě (např. v britské mandátní Palestině) i výjevy ze současné reality ghetta. Hodiny kreslení pravděpodobně často fungovaly jako arteterapie, neboť pomáhaly dětem zpracovat tíživé zážitky, odloučení od rodiny, apod.\n\nDříve než Friedl Dicker Brandeisová nastoupila v říjnu 1944 do transportu do Auschwitz (přihlásila se dobrovolně, neboť předchozím transportem odjel její manžel), soustředila dětské kresby do dvou kufrů a předala je Willy Groagovi, tehdejšímu vedoucímu dívčího domova mládeže, který je ukryl na půdě. \n\nFriedl Dicker Brandeisová v Auschwitz zahynula, stejně jako mnoho dětských autorů kreseb. Willy Groag se však dočkal konce války v Terezíně, vyzvedl kresby z úkrytu, odvezl je do Prahy a věnoval pražské židovské obci. Odsud si je vyžádala Hana Volavková pro pražské židovské muzeum, které je nyní vystavuje v prvním patře Pinkasovy synagogy jako dokument doby a podmínek, ve kterých vznikly, a zároveň také památník zemřelých, učitelky i jejích žáků, kteří je společně vytvořili.\n"}
{"id": "1219932", "url": "https://cs.wikipedia.org/wiki?curid=1219932", "title": "Selim Yaşar", "text": "Selim Yaşar\n\nSelim Yaşar rodným jménem Kaloj Mikailovič Kartojev (* 20. února 1990) je ruský zápasník–volnostylař ingušské národnosti, stříbrný olympijský medailista z roku 2016, který od roku 2014 reprezentuje Turecko.\n\nZápasení se věnoval od útlého dětství v rodné ingušské obci Dolakovo nedaleko Nazraně pod vedením Movlatgiriho Šakpijeva. Ve 14 letech odešel na střední sportovní školu do krasnodarského Belorečensku, kde se připravoval pod vedením Jašara Karaibragimova. Vrcholově se připravoval v Krasnodaru a v tréninkovém středisku v Kislovodsku. V ruské volnostylařské reprezentaci se neprosazoval, proto v roce 2013 přijal nabídku reprezentovat Turecko pod změněným jménem Selim Yaşar. V roce 2015 se druhým místem na mistrovství světa v zápasu v Las Vegas kvalifikoval na olympijské hry v Riu. Do Ria přijel výborně připravený. V semifinále odolal závěrečnému náporu Američana J'dena Coxe a výhrou 2:1 na technické body postoupil do finále proti ruskému Dagestánci Abdulrašidu Sadulajevovi. Finále prohrál jednoznačně 0:5 na technické body a získal stříbrnou olympijskou medaili.\n"}
{"id": "1219935", "url": "https://cs.wikipedia.org/wiki?curid=1219935", "title": "Rodný dům Bedřicha Václavka", "text": "Rodný dům Bedřicha Václavka\n\nRodný dům Bedřicha Václavka je památník, dům a muzeum v Čáslavicích. Nachází se na jižní straně návsi v někdejší myslivně číslo popisné 23. Památník byl zřízen v roce 1962, následně však zrušen a roku 2012 opětovně otevřen. Součástí domu je také busta Bedřicha Václavka z roku 1981. Zřizovatelem je obec Čáslavice.\n\nDům sloužil jako myslivna. V šedesátých letech 20. století jej však obec odkoupila, protože plánovala jeho zbourání a vybudování zde kulturního domu. Myslivna však byla v průběhu řízení o stavbě prohlášena za kulturní památku a roku 1962 tak vznikl památník Bedřicha Václavka. Později se ale rozsah expozice zmenšoval, až v roce 1989 zanikla a zbylé exponáty si převzalo muzeum v Třebíči (nynější Muzeum Vysočiny). Z myslivny se stalo skladiště materiálu. Tento stav trval do roku 2012, kdy proběhla rekonstrukce objektu a do domu se vrátila expozice věnovaná Bedřichu Václavkovi a vedle ní sem byly přesunuty obecní úřad a knihovna. Finanční prostředky na obnovu získala obec prodejem zámku Sádek, jenž do roku 2012 vlastnila.\n\n"}
{"id": "1219938", "url": "https://cs.wikipedia.org/wiki?curid=1219938", "title": "Pražské bienále", "text": "Pražské bienále\n\nPražské bienále je mezinárodní výstava soudobého výtvarného umění, která se obrok koná v Praze. Jejím organizátorem je Národní galerie v Praze. Akce byla založena roku 2003. \n\nPrvní ročník probíhal ve Veletržním paláci. Druhý (2005) ve Veletržním paláci, klášteře sv. Anežky České a paláci Kinských. Souběžně ovšem v karlínské Thámově hale, neboť probíhal spor o užití názvu Pražské bienále či Prague biennale a v Praze se konaly dvě souběžné akce stejného jména. Třetí (2007) a čtvrtý ročník (2009) se uskutečnil v karlínské Thámově hale. Páté binále (2011) se konalo ve dvanáctipatrové hale Microna v Modřanech. 6. ročník (2013) pak v prostorách bývalého nákladového nádraží Žižkov.\n"}
{"id": "1219941", "url": "https://cs.wikipedia.org/wiki?curid=1219941", "title": "Budivelnyk Kyiv", "text": "Budivelnyk Kyiv\n\nBK Budivelnyk - je ukrajinský basketbalový klub hrající ukrajinskou superligu. Domácí zápasy hraje klub ve sportovní hale Kyjiv Palac Sportu. Klub byl založen v roce 1945 pod názvem SKIF Kyjiv.V roce 1962 se klub přejmenoval na Budivelnyk. V roce 1992 klub získal svůj historicky první titul v nejvyšší soutěži.\n\n\n"}
{"id": "1219944", "url": "https://cs.wikipedia.org/wiki?curid=1219944", "title": "Beats for Love", "text": "Beats for Love\n\nBeats for Love je hudební festival zaměřený na elektronickou hudbu. Koná se každoročně v Ostravě, na území industriální památky Dolní oblast Vítkovic. Jde o největší festival elektronické hudby ve střední Evropě. Festival vznikl roku 2013. První ročník navštívilo 25 000 diváků, druhý ročník (2014) 35 000, třetí ročník (2015) 40 000, čtvrtý ročník (2016) pak přes 42 000 a bylo vyprodáno. V pátém ročníku návštěvnost i kapacita festivalu narostla.\n\nV anketě televize Prima Cool \"Bestcoolfest\" byl vyhlášen v roce 2016 a 2017 nejlepším festivalem v České republice a v roce 2017 byl nominován do prestižní ankety European Festival Awards.\n\nPrvního ročníku se na 6 scén zúčastnilo více než 200 umělců, včetně: Matrix and Futurebound (Velká Británie), John B (Velká Británie), Takaaki Itoh (Japonsko), Olav Basoski (Nizozemsko), Patrick DSP (Kanada), Cooh/Balkansky (Bulharsko) a další.\n\nDruhého ročníku se na 8 scén zúčastnilo více než 250 umělců, včetně: John B (Velká Británie), E-XPRESS 2 (Velká Británie), Rocky Rock (USA), Tantrum Desire (Velká Británie), Gramophonedzie (Srbsko), Stoneface&Terminal (Německo), Colombo (Španělsko), Du’Art (Portugalsko), A-Brothers (Rakousko), The Corlson Two (Německo) a další.\n\nTřetího ročníku se na 11 scén zúčastnilo více než 350 umělců, včetně: DJ Fresh (Velká Británie), Pendulum DJ Set & MC Verse (Velká Británie), Drumsound & Bassline Smith (Velká Británie), Zardonic (Venezuela), A.M.C (Velká Británie), Sem Thomasson (Belgie), DJ Tonka (Německo), Mark Sixma (Nizozemsko), Sonny Wharton (Velká Británie), PHNTM (USA), A. Paul (Portugalsko), DJ Fly (Francie), Scratch Perverts (Velká Británie) a další.\n\nČtvrtého ročníku se na 15 scén zúčastnilo více než 400 umělců, včetně: Sigma (Velká Británie), Angerfist (Nizozemsko), Spor (Velká Británie), Mark Knight (Velká Británie), Beardyman (Velká Británie), Mike Candys (Švýcarsko), Cristian Varela (Španělsko), Audio (Velká Británie), Gridlok (USA), Felix Kröcher (Německo), Eskei83 (Německo), Axel Karakasis (Řecko), Prok & Fitch (Velká Británie) a další.\n\nPátého ročníku se na 13 scén zúčastnilo více než 400 umělců, včetně: Fatboy Slim (Velká Británie), Sigala (Velká Británie), Chase & Status (Velká Británie), Wilkinson (Velká Británie), Headhunterz (Nizozemsko), Dope D.O.D. (Nizozemsko), Dirtyphonics (Francie), Zatox (Itálie), DC Break (Velká Británie), Metrik (Velká Británie), Danny Byrd (Velká Británie), N.O.H.A. (Německo), Miss K8 (Ukrajina), Lady Waks (Rusko), Krafty Kuts (Velká Británie), Zardonic (Venezuela), Ragga Twins (Velká Británie) a další.\n\nŠestého ročníku se na 13 scén zúčastnilo více než 400 umělců, včetně: Galantis (Švédsko), Alan Walker (Norsko), Roger Sanchez (USA), Sigma (Velká Británie) Andy C (Velká Británie), Sub Focus (Velká Británie), Youngr (Velká Británie), The Upbeats (Nový Zéland), Teddy Killerz (Rusko/Ukrajina), Dannic (Nizozemsko), Luca Agnelli (Itálie), Jade (Maďarsko), Sam Divine (Velká Británie) a Demolition Man (Velká Británie).\n\nSedmého ročníku se zatím odtajnili ti to umělci: Robin Schulz (Německo), Chocolate Puma (Nizozemsko), Merk & Kremont (Itálie), Loadstar (Velká Británie), Don Diablo (Nizozemsko) a Oliver Heldens (Nizozemsko). Alle Farben (Německo) \n\n"}
{"id": "1219945", "url": "https://cs.wikipedia.org/wiki?curid=1219945", "title": "Kamarád do deště II - Příběh z Brooklynu", "text": "Kamarád do deště II - Příběh z Brooklynu\n\nKamarád do deště II – Příběh z Brooklynu je československý film, premiéru měl 1. října 1992 a přímo navazuje na film Kamarád do deště. Režisérem filmu je Jaroslav Soukup, scénář napsali Jaroslav Soukup, Miroslav Vaic a Jaroslav Vokřál, kameramanem filmu byl Vladimír Smutný a hudbu napsal Zdeněk Barták.\n\nMichal (Sagvan Tofi) a Tomáš (Lukáš Vaculík) provozují diskotéku \"Brooklyn\", podvodník Kadlec (Karel Augusta) se jim chce pomstít, že jej před dvěma lety dostali do vězení. Michal je zatčen za znásilnění dívky, Ivana (Simona Krainová) je nasazena Kadlecem do podniku, aby zdiskreditovala Tomáše. Spolu s Georgem (Marek Vašut) provedou na Kadlece podvod, kdy od něj získají peněžní obnos.\n"}
{"id": "1219946", "url": "https://cs.wikipedia.org/wiki?curid=1219946", "title": "Darian King", "text": "Darian King\n\nDarian King (* 26. dubna 1992 Bridgetown) je barbadoský profesionální tenista a olympionik. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do srpna 2016 patnáct titulů ve dvouhře a osmnáct ve čtyřhře.\n\nNa žebříčku ATP byl ve dvouhře nejvýše klasifikován v květnu 2017 na 106. místě a ve čtyřhře pak v lednu 2016 na 276. místě. Trénuje ho Christopher King.\n\nV barbadoském daviscupovém týmu debutoval v roce 2009 základním blokem 3. skupiny Americké zóny proti Bolívii, v němž podlehl Mauriciovi Estívarizovi. Barbadosané odešli poraženi 1:2 na zápasy. Do září 2016 v soutěži nastoupil k dvaceti mezistátním utkáním s bilancí 20–7 ve dvouhře a 9–6 ve čtyřhře.\n\nBarbados reprezentuje na Letních olympijských hrách 2016 v Riu de Janeiru, když do mužské dvouhry obdržel z pozice 278. hráče žebříčku jednu ze dvou divokých karet od Tripartitní komise. Stal se tak prvním barbadoským tenistou v historii, jenž se kvalifikoval na olympijské hry.\n\nV rámci hlavních soutěží událostí okruhu Futures debutoval v lednu 2010, když na turnaj v Ciudad de Guatemala obdržel divokou kartu. V úvodním kole podlehl Mexičanu Luisi Diazovi-Barrigovi. Premiérový singlový titul v této úrovni vybojoval na mexické události v Manzanillu, hrané v září 2012, poté co mu v závěru druhé sady finále skrečoval Brazilec Alexandre Schnitman. V témže měsíci získal druhou trofej na turnaji Manzanillo 3 po vítězství nad Japoncem Jošihitem Nišiokou, jenž mu odebal jediný game.\n\nV sezóně 2013 se na okruhu ITF stal finalistou události v Pueblu, kde podlehl Gallardovi Vallesimu 3–6, 6–3 a 2–6. Titul si odvezl z Joplinu, kde na něj v závěrečném zápase nenašel recept Američan Alexander Sarkissian. Na turnaji Sunrise 3 2014 v osmifinále zvládl těžký boj s americkým hráčem Sekou Bangourem 2–1 na sety. ve finálovém duelu zvítězil nad Rakušanem Marcem Rathem po třísetovém průběhu. V roce 2015 ovládl událost v Orange Parku po zdolání Američana Stefana Kozlova. O měsíc později získal vavřín v oklahomské Tulse, když přehrál dalšího amerického tenistu Rubina. V červnu 2016 se probojoval až do finále turnaje ITF ve Winston-Salemu, kde nestačil na Američana Bangoura 0–2 na sety.\n\nNa challengerech ATP poprvé triumfoval na červencovém Seguros Bolívar Open Cali 2016 v Cali, kde zdolal dominikánského favorita Víctora Estrellu Burgose ve třech setech. O čtrnáct dní později vybojoval druhou trofej po výhře nad Američanem Mitchellem Kruegerem na Levene Gouldin & Thompson Tennis Challenger 2016, konaném v newyorském Binghamtonu.\n\nV hlavní soutěži dvouhry okruhu ATP World Tour debutoval 3. srpna 2015, a to jako vůbec první Barbadosan v historii. Po zvládnuté kvalifikaci washingtonského Citi Open 2015 uhrál v úvodním kole jen tři gamy na Japonce Go Soedu.\n\nPremiéru na nejvyšší grandslamové kategorie zaznamenal v kvalifikaci US Open 2015, kde v prvním kole podlehl Estonci Jürgenu Zoppovi až v tiebreaku rozhodující sady.\n\n"}
{"id": "1219947", "url": "https://cs.wikipedia.org/wiki?curid=1219947", "title": "Joel Kinnaman", "text": "Joel Kinnaman\n\nJoel Kinnaman (25. listopadu 1979, Stockholm) je švédský herec. Narodil se jako Charles Joel Nordström, do 23 let pracoval v pivovaru, dále vedl bar v Alpách. Po delší době odcestoval do Asie, ale po návratu se začal věnovat herectví, které mu doporučili jeho kamarádi, mezi kterými byl syn Stellana Skarsgårda.\n\nV roce 2003 zahájil studium v Malmu a začal hrát i v divadle v Göteborgu. Ve svých 32 letech začal hrát pro televize, kde se objevil hlavně ve švédských filmech, za které získal i nejvyšší filmové ocenění ve Švédsku Zlatohlávka. \n\nV roce 2011 debutoval v americkém seriálu \"Zločin\" a zahrál si v americkém filmu, v adaptaci knihy \"Muži, kteří nenávidí ženy\", pod režií Davida Finchera. Jeho nejznámějším filmem je remake \"Robocopa\" (2014), kde hrál hlavní postavu. Jeho neslavnějším filmem se stal film dle DC komiksu \"Sebevražedný oddíl\" (2016).\n\n\n"}
{"id": "1219951", "url": "https://cs.wikipedia.org/wiki?curid=1219951", "title": "Jack Doyle", "text": "Jack Doyle\n\nJack Doyle (* 5. května 1990 v Indianapolisu, stát Indiana) je hráč amerického fotbalu nastupující na pozici Tight enda za tým Indianapolis Colts v National Football League. Univerzitní fotbal hrál za Western Kentucky University, po Draftu NFL 2013, kdy si ho nevybral žádný tým, podepsal smlouvu s týmem Tennessee Titans.\n\nNa Cathedral High School byl Doyle během let vybrán několikrát do all-stars týmů. V roce 2006 byl členem týmu, který vyhrál národní mistrovství. Připsal si celkem zachycených 21 přihrávek pro 400 yardů a 4 touchdowny. Kromě amerického fotbalu se také věnoval ragby, ve kterém se v roce 2008 stal národním šampiónem.\n\nV první sezóně na Western Kentucky University nastoupil do deseti utkání na pozici Tight enda. Celkem zaznamenal 37 zachycených přihrávek pro 365 yardů a jeden touchdown. Po skončení ročníku byl vybrán do all-stars týmu nováčků. I přesto, že ve druhém ročníku odehrál pouze sedm utkání kvůli zranění, stihl zachytit 20 přihrávek pro 224 yardů a 2 touchdowny. Po odehrání dvanácti zápasů ve třetím ročníku byl vybrán do all-stars týmu konference Sun Belt. V posledním ročníku pak nastoupil do všech třinácti zápasů, ve kterých zaznamenal 53 zachycených přihrávek pro 566 yardů a 5 touchdownů, za což byl opět vybrán do all-stars týmu.\n\nPoté, co si ho nevybral žádný tým během sedmi kol Draftu NFL 2013, Doyle podepsal smlouvu s Tennessee Titans. Na konci přípravného období byl propuštěn a následně 1. září podepsal kontrakt s Indianapolis Colts.\n\nV první profesionální sezóně sloužil především jako běhový blokař, celkem si připsal 19 naběhaných yardů z pěti pokusů.\n\nNa startu sezóny 2014 předehnal další Tight endy Colts Weslye Saunderse a Erika Swoopeho a stal se členem základního kádru. 15. září 2014 při porážce 27:30 od Philadelphie Eagles pak zaznamenal první touchdown profesionální kariéry. Celkem si v sezóně připsal 18 zachycených přihrávek pro 118 yardů a 2 touchdowny.\n\nV přípravě na rončík 2015 Doyle opět předčil další Tight endy a znovu se stal třetí volbou na této pozici. 3. března 2016 Colts nabídli Doyleovi prodloužení stávajícího kontraktu o rok za 1,67 milionu dolarů, který ho akceptoval a posunul se tak na místo druhého Tighte enda týmu.\n\n"}
{"id": "1219952", "url": "https://cs.wikipedia.org/wiki?curid=1219952", "title": "Aigina (ostrov)", "text": "Aigina (ostrov)\n\nAigina ( \"Αίγινα\"), také psáno \"Aegina\" nebo \"Ejina\", je ostrov v Saronském zálivu na jihu Řecka, který náleží do kraje Attika. Má rozlohu 87,4 km² a žije na něm okolo třinácti tisíc obyvatel.\n\nPočátkem 2. tisíciletí př. n. l. byl ostrov ve sféře vlivu mínojské civilizace, o čemž svědčí zlatý poklad nalezený roku 1891 a uložený v Britském muzeu. Podle legendy se ostrov původně jmenoval \"Oenone\", současný název dostal podle vodní nymfy Aigíny, milenky boha Dia, jejichž syn Aiakos se stal prvním králem ostrova. Historicky je doloženo, že v 9. století př. n. l. osídlili Aiginu Dórové z města Epidaurus. Aigiňané byli zdatnými mořeplavci a obchodníky. V 8. století př. n. l. začali jako první v Řecku razit stříbrné mince, jako úspěšná thalasokracie byl ostrov vážným konkurentem Athén. Roku 458 př. n. l. zahájili Athéňané válku proti Aigině, roku 455 př. n. l. ostrov po dlouhém obléhání kapituloval, jeho obyvatelé byli prodáni do otroctví a ostrov byl dosídlen Athéňany. Aigina se stala členem Athénského námořního spolku a nadále sdílela osudy Athén: nadvláda Makedonců, Římanů a Osmanů. Ve středověku ostrov sužovaly nájezdy pirátů, obyvatelé se uchýlili do vnitrozemí, kde vybudovali opevněné město \"Paleochora\". V roce 1537 Aiginu vyplenil Chajruddín Barbarossa, muže zmasakroval a ženy a děti odvezl do otroctví. V období řecké osvobozenecké války sídlil na Aigině první prezident nezávislého Řecka Joannis Kapodistrias.\n\nOstrov je tvořen vyhaslou sopkou a má přibližně trojúhelníkový tvar. Severní část je hustě osídlená, nachází se zde hlavní město a přístav Aigina i vesnice Vathy, Kypseli a Mesagros. Jih Aiginy je skalnatý a obtížně přístupný. Nejvyšší horou je Oros (531 m n. m.). U jihozápadního pobřeží leží neobydlený ostrov \"Moni\". Pobřeží Aiginy lemují písečné pláže, ve vnitrozemí se nacházejí borové lesy a háje řečíku pistáciového, jehož plody jsou hlavním vývozním artiklem ostrova. Kromě toho se pěstují fíky, olivy, réva vinná a pšenice, v okolním moři se provozuje rybolov a sběr mořských hub.\n\nAigina leží asi 20 kilometrů od přístavu Pireus, odkud sem pravidelně jezdí křídlový člun. Díky klidnému prostředí a množství turistických zařízení je ostrov oblíbeným cílem výletů pro obyvatele athénské aglomerace. Jsou zde možnosti koupání a rybaření, o prázdninách se koná řada kulturních akcí, z nichž nejvýznamnější je oslava sklizně pistácií. Zdejší keramika je oblíbeným suvenýrem. V hlavním městě se nachází muzeum, středověká Markellova věž a katedrála svatého Nektaria s ženským klášterem. Nejvýznamnější památkou je v severovýchodní části ostrova chrám bohyně plodnosti Afai z 5. století př. n. l., který je dlouhý přes třicet metrů a patří k nejlépe zachovaným sakrálním stavbám starého Řecka.\n\nNarodil se zde středověký lékař Pavel z Aiginy, na Aigině byl vězněn generál Nikitaras, kvůli klidu na psaní se sem přestěhoval Nikos Kazantzakis.\n\n"}
{"id": "1219957", "url": "https://cs.wikipedia.org/wiki?curid=1219957", "title": "Maddie Ziegler", "text": "Maddie Ziegler\n\nMadison „Maddie“ Nicole Ziegler (* 30. září 2002) je americká tanečnice, herečka a modelka, která dosáhla velké pozornosti ve velmi nízkém věku.\n\nVe věku osmi let se objevila v Lifetime’s reality show \"Dance Moms\" z roku 2011, kde účinkovala až do roku 2016. Širší věhlas získala díky hlavní roli v hudebních videích zpěvačky Siy v letech 2014 – 2016, včetně \"Chandelier\", \"Elastic Heart\", \"Big Girls Cry\", \"The Greatest\" a \"Cheap Thrills\", které na YouTube do konce roku 2016 dohromady získaly skoro tři miliardy zhlédnutí. Maddie také tančila v různých televizních pořadech, např. v seriálu \"Austin a Ally\", a na koncertech. Byla také vidět na obálkách časopisů; fotila pro Capezio, Ralph Lauren, Target a další. Maddie byla označena \"Time\" magazínem jako „jeden z třiceti nejvlivnějších teenagerů roku 2015“.\n\nMaddie je koučem v \"So You Think You Can Dance: The Next Generation\" a v roce 2016 se připojila k Sie na turné. V roce 2017 světlo světa spatří její celovečerní film \"The Book of Henry\". Právě natáčí film pod názvem „Sister“, který režíruje Sia .\n\nMaddie se narodila v Pittsburghu v Pensylvánii Melisse Ziegler-Gisoni a Kurtu Zieglerovi, který vlastnil hypoteční společnost. Maddie je polského, německého a italského původu. Její rodiče se rozvedli v roce 2011, s odvoláním na finanční a emocionální okolnosti, které tanec způsobil rodině, a její matka se v roce 2013 znovu vdala za Grega Gisoni. Maddie byla od věku dvou let aktivním členem Abby Lee Dance Company. Trénuje step, contemporary, balet, lyrický moderní tanec, acro, jazz a vzdušný tanec. Má mladší sestru jménem Mackenzie Ziegler (* 4. června 2004), jež je tanečnice a zpěvačka a objevila se s Maddie v \"Dance Moms\". Maddie má dále dva starší nevlastní bratry z předchozího manželství jejího otce Kurta a starší nevlastní sestru a bratra z předchozího manželství jejího nevlastního otce Grega Gisoniho, viceprezidenta Westinghouse Electric Company.\n\nDo roku 2013 chodila do Sloan Elementary School, poté se začala učit doma. Se svou rodinou dlouho žila v Murrysville v Pensylvánii poblíž Pittsburghu a nyní dělí svůj čas mezi Murrysville a Los Angeles.\n\n"}
{"id": "1219958", "url": "https://cs.wikipedia.org/wiki?curid=1219958", "title": "Aleš Zavoral", "text": "Aleš Zavoral\n\nAleš Zavoral (* 24. října 1976) je český podnikatel. Je zakladatelem internetového obchodu Alza.cz a pravděpodobně majitelem Alza.cz a.s. Podle časopisu \"Forbes\" je 17. nejbohatším Čechem, s majetkem v hodnotě 12,5 miliardy korun.\n\n29. listopadu 1994 si pořídil živnostenský list a poté prodával počítače. Roku 1998 si otevřel první kamenný obchod s elektronikou. Nesl název \"Alzasoft\". Roku 2000 si zřídil internetový obchod Alza.cz (Alza byla vlastně zkratka jeho jména Aleš Zavoral). V roce 2003 založil společnost Alzasoft a.s., jejíž byl zpočátku jediným akcionářem. Roku 2006 začal užívat maskota zeleného mimozemšťana a spustil s jeho pomocí masivní reklamní kampaň. Velmi rychle díky tomu dobyl český trh a snaží se expandovat i do zahraničí. V roce 2007 došlo k převodu akcií společnosti Alzasoft z Aleše Zavorala na kyperskou společnost \"Karak Investments Limited\" (později přejmenována na \"L.S. Investments Limited\"). Podle mediálních spekulací v ní má utajený podíl i majitel Seznamu Ivo Lukačovič. V roce 2008 se společnost Alzasoft přejmenovala na Alza.cz a.s.\nNikdy neposkytl žádný rozhovor médiím.\n"}
{"id": "1219963", "url": "https://cs.wikipedia.org/wiki?curid=1219963", "title": "Mustafa Kaya", "text": "Mustafa Kaya\n\nMustafa Kaya (* 6. června 1992) je turecký zápasník–volnostylař.\n\nZápasení se věnoval od útlého dětství v rodné obci Almus. Od 12 let se věnoval volnému stylu v nedalekém Tokatu. V 18 letech se přesunul do Bursy, kde se v městském zápasnickém klubu připravoval pod vedením Ahemeta Gülhana a İsmaila Faikoğlua. V turecké volnostylařské reprezentaci se pohyboval od roku 2012 ve váze do 65 (66) kg. O pozici reprezentační jedničky bojoval s Yakup Görem, kterého v roce 2016 v turecké olympijské nominaci na olympijské hry v Riu porazil. V Riu zastupoval ankarský zápasnický klub ASKI vedený Abdullahem Çakmarem, ale nepotkal se s optimální formou a prohrál v úvodním kole před časovým limitem na lopatky s Kubáncem Alejandrem Valdésem.\n\nOd roku 2018 startuje ve vyšší neolympijské váze do 70 kg, ve které soupeří o pozici reprezentační jedničky s Haydarem Yavuzem.\n\n"}
{"id": "1219964", "url": "https://cs.wikipedia.org/wiki?curid=1219964", "title": "Augustynolophus", "text": "Augustynolophus\n\nAugustynolophus (\"hřeben Augustynových\", podle rodiny Augustynových, která pomáhala financovat vykopávky) byl rodem hadrosauridního býložravého dinosaura, žijícího v období pozdní křídy (stupeň maastricht, před asi 69 až 66 miliony let) na území dnešní Kalifornie v USA).\n\nFosilie tohoto ornitopodního dinosaura byly objeveny již v letech 1939 a 1943. V současnosti známe dva exempláře, označené jako LACM/CIT 2760 a LACM/CIT 2852, uložené v Los Angeles County Museum. Původně byly roku 2013 popsány jako nový druh rodu \"Saurolophus\", a to \"S. morrisi\". V roce 2015 však paleontologové usoudili, že jde o samostatný rod a stanovili vědecké jméno \"Augustynolophus morrisi\". Zkameněliny tohoto hadrosaurida byly objeveny v sedimentech souvrství Moreno, které lze datovat do pozdního stupně maastrichtu (asi před 69 až 66 miliony let).\n\nLebka většího exempláře měří na délku asi 106 centimetrů, což nasvědčuje celkové délce těla kolem 10 metrů. Malé rozměry fosilií jednoho z exemplářů naznačují, že šlo možná o juvenilní, ještě ne plně dospělé zvíře. Podle Gregoryho S. Paula dosahoval tento dinosaurus délky 8 metrů a hmotnosti kolem 3 tun.\n\n\n"}
{"id": "1219967", "url": "https://cs.wikipedia.org/wiki?curid=1219967", "title": "Verdenberkové", "text": "Verdenberkové\n\nVerdenberkové (respektive \"Werde von Werdenberg\") byl šlechtický rod původem z Itálie. Vzestupu dosáhl za třicetileté války v osobě Jana Křtitele Verdenberga. Jeho potomkům více než sto let patřilo několik panství na Moravě, kromě toho měli majetek i v Rakousku. Rod vymřel v roce 1733, jméno a erb Verdenberků pak převzal spřízněný rod knížat Lichnovských.\nPůvod rodu není spolehlivě objasněn, pravděpodobně se jednalo o měšťanskou rodinu z oblasti Milána v severní Itálii, kde v 16. století Giacomo Verda působil jako právník. Zakladatelem rodové moci byl jeho vnuk Jan Křtitel (1582-1648), který studoval ve Štýrském Hradci a poté se usadil v Gorici. Uplatnění našel jako právník u dvora arcivévody Ferdinanda Štýrského, kde si postupně vybudoval vlivné postavení. V letech 1620-1637 byl rakouským dvorským kancléřem, zároveň se stal císařským komořím a tajným radou a dlouhodobě patřil k důležitým osobnostem za vlády Ferdinanda II. Z mocenských pozic byl odstaven po nástupu Ferdinanda III. (1637), a i když nadále zůstal členem Tajné rady, zdržoval se spíše v soukromí na svých statcích. \n\nV roce 1622 byl Jan Křtitel povýšen do šlechtického stavu, v roce 1623 získal titul svobodných pánů a nakonec byl 7. listopadu 1630 povýšen na hraběte. Mimoto pro svůj rod získal v roce 1625 dědičnou hodnost vrchního ceremoniáře v hrabství Gorizia. Prosadil se také jako cílevědomý budovatel rodového majetku, získal řadu statků v různých částech monarchie, nejvýznamnější z nich bylo panství Grafenegg v Dolním Rakousku a Náměšť nad Oslavou na Moravě. Dlouhodobě patřil k mecenášům jezuitského řádu a založil rodinnou hrobku v kostele sv. Michala ve Vídni.\nDědicem Jana Křtitele byl jeho syn Jan Ferdinand (1616-1666), který z finančních důvodů v roce 1663 pronajal Náměšť. Pobýval často v Brně, protože zastával funkci přísedícího moravského zemského soudu. Ze dvou manželství měl jen dcery, ze svých statků proto vytvořil majorátní fideikomis pro svého bratrance Alexandra (1620-1672). Ten se sice úspěšně snažil hospodářsky zkonsolidovat zděděný majetek, vyčerpávaly jej ale soudní spory s Ferdinandovými dcerami i s nájemci Náměště.\n\nDlouholeté soudní spory, tentokrát s poddanskými městy, vedl i Alexandrův syn Jan Filip (1653-1733). Ten mimo jiné vynikl jako mecenáš umění. Kolem roku 1700 nechal přestavět dům ve Starobrněnské ulici v Brně do podoby šlechtického paláce. Jan Filip zemřel v Brně 19. dubna 1733 a jím rod v mužské linii vymřel, pohřben je v dominikánském klášteře v Brně. Na základě závěti Jana Ferdinanda z roku 1666 zdědil moravské statky vzdálený příbuzný hrabě Václav Adrian z Enkenfurtu, který sice zahájil obnovu Náměště, ale zemřel brzy bez potomstva (1738) a dědictví pak prošlo složitým vývojem.\nZakladatelem druhé rodové větve byl starší bratr Jana Křtitele, Jan Petr (1578-1655), který vystudoval filozofii a medicínu. Spolu s bratrem byl povýšen do šlechtického a panského stavu a působil taktéž ve státních službách. V roce 1637 získal panství Judenau v Dolních Rakousích, kde začal stavět zámek, v jehož úpravách pokračovaly i další generace. Jeho syn Jan Křtitel mladší (1629-1696) pronikl sňatkem na severní Moravu, protože jeho manželka Kristina von Wintz byla dědičkou panství Odry. Po rodičích byla majitelkou Oder nejprve dcera Anna Alžběta, provdaná Hofmannová, až po ní převzal Odry v roce 1699 její bratr Jan Petr Antonín (†1710). Ten v roce 1701 prodal rakouské panství Judenau za 256 000 zlatých Lichtenštejnům a poté se trvale usadil na zámku v Odrách, měl zde však trvalé spory s měšťany ohledně vaření piva. Odry poté zdědila jeho dcera Marie Barbora Kajetána (1697-1755), která zde trvale žila a byla poslední nositelkou rodového jména. Byla provdaná za hraběte Karla Františka Lichnovského z Voštic (1690-1742), který po vymření Verdenbergů (1733) přijal jejich jméno a erb. Jejich potomstvo dodnes užívá alianční jméno Lichnowsky-Werdenberg.\n\nDo Českého království pronikl Jan Křtitel Verdenberg v roce 1623, kdy za výhodných podmínek zakoupil panství Kácov s dvěma městečky a patnácti vesnicemi. Již o tři roky však Kácov se ziskem prodal, krátce nato za složitých okolností za 350 000 zlatých převzal Náměšť nad Oslavou, kterou před odchodem do exilu prodal Karel starší ze Žerotína. K Náměšti patřilo mimo jiné město Velká Bíteš, městečka Rosice, Mohelno a 66 vesnic. Rozsahem náměšťského panství a počtem poddaných se Jan Křtitel stal jedním z nejbohatších šlechticů na Moravě. Náměšť byla navíc v roce 1630 povýšena na hrabství (v českých právních dějinách se jedná o ojedinělý případ, kdy panství získalo statut hrabství). Státními úřady byl Jan Křtitel vázán k trvalému pobytu ve Vídni, Náměšť navštívil poprvé až v roce 1633, později zde strávil zimu na přelomu let 1640-1641.\n\nJan Křtitel získal také řadu statků v dalších zemích habsburské monarchie. Důležitou součástí rodového dominia se stalo panství Grafenegg v Dolních Rakousích, kde sídlila centrální správa všech verdenberských majetků (zdejší zámek pochází až z 19. století, kdy panství patřilo rodu Breunerů). V roce 1626 za 116 000 zlatých koupil panství Oberstein (nynější Stari Grad Kamnik ve Slovinsku), kromě toho vlastnil také nemovitosti ve Vídni, Brně a Kremži. Ve Vídni sídlil nejprve v domě v ulici Spiegelgasse 1, později vlastnil tři domy v ulici Neumarkt, které se po prodeji Schwarzenbergům (1688) staly základem Schwarzenberského paláce. V Brně byl rodovým sídlem dům \"U Modré koule\" ve Starobrněnské ulici, bydlel zde již v polovině 17. století Jan Ferdinand, později za Jana Filipa proběhla barokní přestavba (kolem roku 1700), současná podoba domu je ale výsledkem další přestavby v 19. století. \n\nK Náměšti patřily také Rosice u Brna, zdejší zámek sice Verdenberkové neobývali, ale podnikli zde úpravy interiérů. Rosice byly od roku 1663 v pronájmu, nakonec byly vyčleněny z rodového fideikomisu a v roce 1684 je koupil Jiří Hausperský z Fanalu. Součástí náměšťského panství byl i vzdálenější statek Miroslavské Knínice na Znojemsku, zdejší zámek prošel stavebními úpravami ve dvacátých letech 18. století za Jana Filipa, který zde s rodinou příležitostně pobýval. \n\nSe jménem Verdenbergů je spojena i církevní architektura na jejich moravských statcích. Jan Křtitel na vlastní náklady nechal postavit kostel sv. Jana Křtitele v Náměšti nad Oslavou. Nad vchodem do kostela je umístěn erb Verdenbergů a Jan Křtitel i s manželkou Marií Kateřinou Coroniniovou (1590-1660) je zachycen na hlavním oltářním obrazu. Z podnětu Verdenbergů později vznikla v Náměšti také nová fara (1658). Sousoší Nejsvětější Trojice na náměstí v Náměšti z roku 1715 financovala hraběnka Marie Isabela Verdenbergová. Budova fary vznikla také v Odrách (1699), kde krátce předtím pod patronátem Verdenbergů došlo i k přestavbě kostela sv. Bartoloměje (1691-1692).\n\n\n"}
{"id": "1219968", "url": "https://cs.wikipedia.org/wiki?curid=1219968", "title": "Saurolophinae", "text": "Saurolophinae\n\nSaurolophinae (\"saurolofini\") jsou podčeledí kachnozobých (hadrosauridních) dinosaurů, žijících v období pozdní křídy (stupně kampán a maastricht, asi před 79 až 66 miliony let). Dlouho byli známí jako hadrosaurini (Hadrosaurinae), ale od tohoto názvu se již upustilo (zejména kvůli nejasné systematické pozici samotného rodu \"Hadrosaurus\"). V roce 2010 definoval tuto skupinu \"ploskolebých\" hadrosauridů paleontolog Albert Prieto-Márquez. Druhou velkou podčeledí jsou naopak lebečními hřebeny ozdobení lamebeosaurini (Lambeosarinae). Mezi hadrosauriny patřili i jedni z největších a zároveň posledních žijících ptakopánvých dinosaurů vůbec (např. rody \"Edmontosaurus\" a \"Shantungosaurus\").\n\n\n"}
{"id": "1219970", "url": "https://cs.wikipedia.org/wiki?curid=1219970", "title": "Kamenný květ", "text": "Kamenný květ\n\nKamenný květ () je památník, věnovaný všem obětem zabitých ustašovci v koncentračním táboře Jasenovac během druhé světové války. Autorem památníku je architekt Bogdan Bogdanović. Památník byl dokončen a slavnostně otevřen v roce 1966.\n\nTábor Jasenovac byl asi jediným neoznačeným místem v Evropě, kde došlo k hrůzám a masívnímu masakru, probíhajícímu tam poměrně dlouhou dobu. Na začátku roku 1960 sochař Bogdan Bogdanović vyhrál soutěž na návrh pomníku, který byl nakonec realizován v roce 1964. Návrh byl v souladu s populárním použití geometrické skultury květ, který je abstraktní a má geometricky správnou konstrukci.\n\nBogdan Bogdanović na místě tábora, který byl dějištěm masakru, zabíjení a mučení, navrhl krásný betonový květ symbolizující něhu a krásu. Sám květ z betonu má vlastní symboliku. Když návštěvník během teplých a slunečných dnů příjde k památníku, je teplota u památníku extrémně vysoká, což vytváří dojem, že návštěvník je uprostřed pekla, který názorně popisuje tábor Jasenovac.\n\nBogdan Bogdanović nechtěl, aby památník byl symbolem hrůzy, která se zde konala. Areál bývalého tábora Jasenovac je obklopen bažinami a houštím, jenž je v některých ohledech symbolem zabíjení a smrti. Architekt na tomto místě vytvořil květ, symbol života a znovuzrození, který přesně charakterizuje jeho touhu. Nepřeje si, aby se národy hádaly a vraždily, ale aby po hrůzách, jež se zde konaly, zavládlo usmíření a konec dědictví nenávisti z generace na generaci.\n"}
{"id": "1219972", "url": "https://cs.wikipedia.org/wiki?curid=1219972", "title": "Silnice II/371", "text": "Silnice II/371\n\nSilnice II/371 je silnice II. třídy, která začíná u silnice I/35 nad Linharticemi a končí v Jevíčku. Prochází obcemi Městečko Trnávka, Chornice, Jaroměřice. Měří 20 km. Prochází pouze 1 okresem.\n\n"}
{"id": "1219974", "url": "https://cs.wikipedia.org/wiki?curid=1219974", "title": "Vault", "text": "Vault\n\nSlovo Vault může mít více významů:\n"}
{"id": "1219983", "url": "https://cs.wikipedia.org/wiki?curid=1219983", "title": "Huaxiaosaurus", "text": "Huaxiaosaurus\n\nHuaxiaosaurus („Ještěr z Chua-sia“, podle starého pojmenování Číny) byl rodem hadrosauridního býložravého dinosaura, žijícího v období pozdní křídy (před asi 70 milionu let) na území dnešní východní Číny v provincii Šan-tung). Tento dinosaurus dosahoval velkých rozměrů a pokud se jedná o samostatný vědecky platný rod (a nikoliv o velkého zástupce rodu \"Shantungosaurus\"), pak možná představuje největšího známého suchozemského živočicha po sauropodních dinosaurech). Fosilie dinosaura byly objeveny roku 2008 a popsány o tři roky později týmem čínských paleontologů.\n\nDélka tohoto dinosaura je odhadována na 18,7 metru, což by byl rekord pro ptakopánvé dinosaury. Jen stehenní kost je dlouhá až 172 cm, holenní kost 147 cm a kost pažní 98 cm. Přední nohy byly dlouhé asi 2 metry, zatímco zadní byly podstatně delší. Hmotnost dinosaura nejspíš výrazně přesahovala 10 tun. Většina paleontologů se nicméně v současnosti domnívá, že jde skutečně pouze o odrostlý exemplář šantungosaura.\n\n\n"}
{"id": "1219986", "url": "https://cs.wikipedia.org/wiki?curid=1219986", "title": "Blikanasauridae", "text": "Blikanasauridae\n\nBlikanasauridae („blikanasauridi“) je čeleď malých a vývojově primitivních sauropodomorfů, zřejmě již bazálních sauropodních dinosaurů. Zástupci skupiny byli poměrně malých rozměrů, v dospělosti dosahovali délky jen kolem 3-5 metrů (a patří tak mezi nejmenší sauropodní dinosaury vůbec). Žili v období pozdního triasu (asi před 225-210 miliony let) především na území dnešní Jihoafrické republiky. Čeleď je pojmenovaná podle rodu \"Blikanasaurus\". Ten byl poprvé formálně popsán paleontology Galtonem a van Heerdenem v roce 1985, stejně jako čeleď samotná.\n\n"}
{"id": "1219988", "url": "https://cs.wikipedia.org/wiki?curid=1219988", "title": "Aron Johansson", "text": "Aron Johansson\n\nAron Johansson (11. ledna 1860, Ryssby, Småland, Švédsko – 2. dubna 1936, Stockholm) byl švédským architektem.\n\nJeho otec Johan Swensson, drobný zemědělec v Borsna panství v Tranhult, emigroval s manželkou v roce 1877 do Ameriky. Aron Johansson vystudoval za podpory dvou mecenášů - J. A. Tornérhielma a po jeho smrti  Jamese Dicksona z Göteborgu -  základní školu v Landskrouna, posléze Chalmerskou školu řemesel 1876-1880 a v letech 1881-1884 Královskou Akademii umění, kde získal vyznamenání v podobě královské medaile. V letech 1884-1889 absolvoval studijní cesty do Německa, Francie, Španělska a Itálie, v průběhu posledních tří let s přiznaným státním stipendiem. Aron Johansson se v roce 1890 oženil  s Clarou Herfordt, dcerou ministra F. Herfordta z Berlína.\n\nRoku 1884 získal Johansson práci jako architekt v Överintendentsämbetet a stal se v následujících desetiletích jedním z nejvíce vyhledávaných architektů. V roce 1890 si ho Helgo Zettervall  najal jako asistenta, ale byl to Aron Johansson, který se zasloužil o dokončení projektů. Tyto budovy - Reichstag a Riksbank -  byly postaveny podle Johanssonem lehce upravených návrhů v roce 1892. Obě budovy byly přijaty rozporuplně, mnoho současníků kritizovalo umístění takových dvou monumentálních staveb do blízkosti Stockholmského paláce. Jeho návrhy budovy parlamentu a banky vznikly v roce 1894. Základní kámen parlamentu byl položen 13. května 1897 a stavba byla dokončena v roce 1905. Budova banky byla dokončena v roce 1906.\n\nMezi Johanssonovy stavby patří například Stockholms stads sparbank z roku 1894 postavená ve čtvrti Rosenbad  z žuly a cihel v krásném stylu florentské renesance. Dále jmenujme spořitelnu v Gävle (1900), ze žuly a mramoru, \" švédskou  Övre-Norrland banka \"v Luleå z roku 1903, státní banku v Kalmar a Starý Riksbankshuset v Karlstadu, stejně jako Starý Riksbankshuset v Örebro. Johansson také navrhl \"Landsstatens budovy\" v  Härnösandu v roce 1908 a nové budovy pro Danvikens nemocnici ve Finnboda v Nacka téhož roku. První návrhy tohoto nemocničního komplexu vznikly v roce 1892 a stavba Danvikshem byla dokončena v roce 1915. Johansson navrhl telegrafní domy v několika městech, v letech 1909-19012 například Starou telegrafní stanici na Drottning ulici v Norrköping postavenou v secesním a národně romantickém stylu. V  letech 1916-1917 byl postaven na rohu ulic  Bangårdsgatan a Kungsängsgatan \"Telco dům\" v Uppsale. Telegrafní dům v Lundu pro Telegrafverket a telegrafní dům  v Lilla Torgu v Halmstadu byly postaveny v letech 1924-1925. Johansson navrhl také přestavbu telegrafního domu ve Stockholmu a budovy starého parlamentu ve Stockholmu.\n\n"}
{"id": "1219991", "url": "https://cs.wikipedia.org/wiki?curid=1219991", "title": "Třída Sampari", "text": "Třída Sampari\n\nTřída Sampari (KCR-60M) je třída raketových člunů indonéského námořnictva. Celkem je plánována stavba osmi jednotek této třídy. Do služby jsou zaváděny od roku 2014.\n\nRaketové čluny třídy \"Sampari\" jsou jendím ze tří hlavních projektů indonéského modernizačního programu KCR (\"Kapal Cepat Rudal\" – rychlý raketový člun), v rámci kterého byly vyvinuty menší raketové čluny třídy \"Clurit\" (KCR-40) loděnice PT Palindo a trimaran KRI \"Klewang\" (625) loděnice PT Lundin. Indonéské námořnictvo přitom plánuje, že do roku 2024 získá až 44 nových rychlých raketových člunů.\n\nTřídu vyvinula a staví indonéská loděnice PT Pal Shipyard v Surabaja. Nejprve byla postavena úvodní tříkusová série, zařazena do služby mezi květnem a zářím 2014. Stavba prototypu přitom byla zahájena 24. května 2012 slavnostním řezáním oceli. V březnu 2016 byl zveřejněn záměr námořnictva objednat ještě čtvrtou jednotku této třídy. Ta byla na vodu spuštěna v roce 2018. Dne 28. prosince 2018 byla objednána stavba dalších čtyř plavidel. Celkem jich tedy bude osm.\n\nJednotky třídy \"Sampari\":\nPlavidla jsou vyzbrojena jedním 57mm kanónem AK-257, dvěma 20mm kanóny a čtyřmi protilodními střelami C-705 s dosahem 120 km. Jejich obranu posilují dva vrhače klamných cílů. Pohánějí je dva diesely roztáčející dva lodní šrouby. Nejvyšší rychlost dosahuje 28 uzlů, cestovní rychlost 20 uzlů a ekonomická 15 uzlů. Dosah je 2400 námořních mil při 20 uzlech a autonomie 9 dní.\n\nV roce 2019 byl pro vyzbrojení této plavidel třídy vybrán 57mm kanón Bofors Mk.3 dodávaný společností BAE Systems. Zároveň byly objednány čtyři systémy, z nichž dva dostanou rozestavěná pátá a šestá jednotka třídy a zbývající již dvě již dokončená plavidla.\n"}
{"id": "1219995", "url": "https://cs.wikipedia.org/wiki?curid=1219995", "title": "Yakup Gör", "text": "Yakup Gör\n\nYakup Gör (* 10. listopadu 1988) je turecký zápasník–volnostylař.\n\nNarodil se do zápasnické rodiny a s národním zápasem začínal v útlém dětství v rodném Oltu. Ve 14 letech byl jako talentovaný sportovec poslán do Erzurumu, kde se na střední sportovní škole věnoval olympijskému volnému stylu pod dohledem Mukaddema Taşgita a Abdulselama Eroğlua. Od roku 2008 reprezentoval istanbulský zápasnický klub IBBSK, ze kterého se v roce 2010 poprvé objevil v turecké volnostylařské reprezentaci ve váze do 66 kg. V roce 2012 prohrál nominaci na olympijské hry v Londýně s Dagestáncem Ramazanem Şahinem.\n\nOd roku 2014 startoval v neolympijské váze do 70 kg. Do olympijského roku 2016 však šel v olympijské váze do 65 kg, ve které v dubnu na první světové olympijské kvalifikace v mongolském Ulánbátaru vybojoval pro Turecko účast na olympijské hry v Riu. Koncem června však turecký olympijský výbor nominoval na olympijské hry jeho hlavního rivala Mustafu Kayu. Od roku 2017 zastupuju ankarský klub ASKI vedený Abdullahem Çakmarem.\n\nOd roku 2018 startuje ve vyšší olympijské váze do 74 kg, ve které soupeří o pozici reprezentační jedničky s Sonerem Demirtaşem.\n\n"}
{"id": "1219996", "url": "https://cs.wikipedia.org/wiki?curid=1219996", "title": "Süleyman Atlı", "text": "Süleyman Atlı\n\nSüleyman Atlı, (* 27. července 1994 v Aydınu, Turecko) je turecký zápasník volnostylař. Zápasení se věnuje od 11 let. Je členem klubu Ankara Tedaş Spor Kulübü. V turecké seniorské reprezentaci se pohybuje od roku 2013 v nejlehčí bantamové váze. V květnu 2016 se kvalifikoval před domácím publikem z druhé světové olympijské kvalifikace v Istanbulu na olympijské hry v Riu.\n\n"}
{"id": "1219997", "url": "https://cs.wikipedia.org/wiki?curid=1219997", "title": "Posvátná místa Království českého", "text": "Posvátná místa Království českého\n\nPosvátná místa Království českého : dějiny a popsání chrámů, kaplí, posvátných soch, klášterů i jiných pomníků katolické víry a nábožnosti v Království českém byla nedokončená série soupisů, které zpracoval biskup Antonín Podlaha a kterou vydal v edici \"Dědictví Svatojanské\" spolek Dědictví sv. Jana Nepomuckého v letech 1907-1913.\n\n"}
{"id": "1219999", "url": "https://cs.wikipedia.org/wiki?curid=1219999", "title": "Strana identity a demokracie", "text": "Strana identity a demokracie\n\nStrana identity a demokracie, dříve Hnutí pro Evropu národů a svobody, je pravicová euroskeptická nacionalistická evropská strana. Jejím členem je od roku 2016 i česká Svoboda a přímá demokracie.\n"}
{"id": "1220002", "url": "https://cs.wikipedia.org/wiki?curid=1220002", "title": "Hessenpokal", "text": "Hessenpokal\n\nHessenpokal je německá fotbalová soutěž pro týmy pod Hesenským fotbalovým svazem (Landespokal, regionální pohár). Hesenský fotbalový svaz sdružuje více než 492 000 členů registrovaných v 11 879 klubech. V současné podobě se tento zemský pohár hraje od sezóny 2013-14. Hraje se vyřazovacím K.O. systémem, soutěž má 6 kol a nehrají zde týmy z nejvyšších dvou německých soutěží. V prvním a druhém kole hraje proti sobě 32 vítězů tzv. \"Kreispokalů\", z nichž 8 postoupí do čtvrtfinále. Automatický postup do čtvrtfinále Hessenpokalu mají účastníci 3. ligy, 4. ligy, první dva celky z Oberligy (5. ligy) Hesenska (Hessenliga) a dva týmy z 6. ligy za soutěž slušnosti (Fair-play) . Vítěz postupuje do DFB-Pokalu.\n\nOficiální stránky Hesenského fotbalového svazu (německy)\n"}
{"id": "1220004", "url": "https://cs.wikipedia.org/wiki?curid=1220004", "title": "Geno Petrijašvili", "text": "Geno Petrijašvili\n\nGeno Petrijašvili (* 1. dubna 1994) je gruzínský zápasník volnostylař, bronzový olympijský medailista z roku 2016.\n\nJe rodákem z gruzínského separatistického území Jižní Osetie z okresu Znauri (Kornisi) obec Avnevi. Vyrůstal v Gori, kde začal zápasit v 6 letech po vzoru staršího bratra. Jeho kmotrem je bývalý mistr světa v zápasu sambo Malchaz Beruašvili. Ve 13 letech si ho vybral trenér Nugzar Schireli do své tréninkové skupiny a začal se specializovat na volný styl. V gruzínské mužské reprezentaci volnostylařů se pohybuje od roku 2013 ve váze do 125 kg. \n\nV roce 2014 měl v přípravě na mistrovství světa juniorů pozitivní dopingový nález na stimulant trimetazidin. Gruzínská strana odůvodnila jeho provinění tím, že látka se do jeho těla dostala s lékem Preductal, který užívá na psychosomatické potíže (srdeční problémy). V dětství byl unesen osetskými separatisty a po propuštění si sebou nese zdravotní následky. Za neopatrnost s užitím této látky dostal nižší šestiměsíční hranici trestu.\n\nV roce 2016 se kvalifikoval na olympijské hry v Riu. Ve čtvrtfinále prohrál s Íráncem Komejlem Gásemím až na dodatečná kritéria. Přes opravy se probojoval do boje o třetí místo, ve kterém porazil zraněného Američana bulharského původu Tervela Dlagneva jednoznačně 10:0 na technické body a vybojoval bronzovou olympijskou medaili.\n\n\n"}
{"id": "1220009", "url": "https://cs.wikipedia.org/wiki?curid=1220009", "title": "George Francis FitzGerald", "text": "George Francis FitzGerald\n\nGeorge Francis FitzGerald (3. srpna 1851 Dublin – 22. února 1901 Dublin) byl irský fyzik a matematik, který proslul především objevem kontrakce délek a pracemi v oblasti elektromagnetismu.\n\nNarodil se roku 1851 v Dublinu. Jeho otec William byl profesorem filosofie, později se stal biskupem, strýcem z matčiny strany byl fyzik George Johnstone Stoney. V 16 letech nastoupil FitzGerald na univerzitu v Dublinu, kde následně strávil zbytek své vědecké kariéry. \n\nSpolu s několika dalšími vědci jako byli Heinrich Rudolf Hertz, Oliver Lodge a Oliver Heaviside patřil k vůdčím postavám fyziky elektromagnetismu 2. poloviny 19. století. V roce 1883 navrhl FitzGerald zařízení na výrobu elektromagnetických vln za pomoci rychle oscilujícího elektrického proudu. Ty byly skutečně experimentálně doloženy Hertzem o 5 let později. \n\nRoku 1889 navrhl vysvětlení negativního výsledku Michelsonova-Morleyho experimentu, které spočívalo v tom, že by byly všechny objekty zkráceny ve směru pohybu. Podobnou myšlenku formuloval a rozpracoval v roce 1892 i Hendrik Antoon Lorentz. Později se kontrakce délek stala zásadní součástí speciální teorie relativity vytvořené v roce 1905 Albertem Einsteinem.\nFitzGerald v březnu 1895 jako šestý v pořadí zakoupil kluzák Otto Lilienthala „Normalsegelapparat“. Společně se svými studenty zkoušel, jak kluzák funguje, ale neúspěšně. O svých zkušenostech s ním sepsal zprávu v časopise Royal Aeronautical Society „The Aeronautical Journal“.\n\nFitzGerald trpěl vážnými problémy trávicího ústrojí, jejichž následkem zemřel v 49 letech roku 1901.\nByl ženatý, měl tři syny a pět dcer. \n"}
{"id": "1220013", "url": "https://cs.wikipedia.org/wiki?curid=1220013", "title": "Karákóramský průsmyk", "text": "Karákóramský průsmyk\n\nKarákóramský průsmyk (, ) je průsmyk v nadmořské výšce 5575 metrů nad mořem v pohoří Karákóram na čínsko-indické hranici. Vede přes něj tradiční obchodní cesta z jižně ležícího Léhu, bývalého hlavního města Ladaku, dnes v indické provincii Džammú a Kašmír, do severně ležícího Jarkendu v Tarimské pánvi patřícího do provincie Sin-ťiang v Čínské lidové republice. Zároveň po něm probíhá rozvodí mezi Jarkendem, zdrojnicí Tarimu v bezodtoké oblasti Tarimské pánve, na severu, a Šajókem, přítokem Indusu v úmoří Arabského moře Indického oceánu, na jihu.\n\nPoměrně značná výška průsmyku měla v minulosti za následek častý úhyn dopravních zvířat i lidské oběti. Pravděpodobně na následky horské nemoci při cestě přes Karákóramský průsmyk v roce 1874 zahynul i významný český přírodovědec Ferdinand Stolička.\n"}
{"id": "1220015", "url": "https://cs.wikipedia.org/wiki?curid=1220015", "title": "Lachděnpochja", "text": "Lachděnpochja\n\nLachděnpochja (, ) je město v Karelské republice v Ruské federaci. Při sčítání lidu v roce 2010 měla bezmála osm tisíc obyvatel.\n\nLachděnpochja leží na severozápadě Ladožského jezera u ústí potoka Aurajoki. Od Petrozavodsku, hlavního města republiky, je vzdálena zhruba 330 kilometrů západně.\n\nZápadně od města vede železniční trať z Petrohradu přes Suojarvi do Petrozavodska, na které je tři kilometry od města stanice Jakkima. Do samotné Lachděnpochji vede vlečka.\n\nOblast Lachděnpochji původně spadala pod Jakkimu. Samotná Lachděnpochja byla založena v roce 1882, od Jakkimy se osamostatnila v roce 1924. V Zimní válce získal celou oblast Sovětský svaz. Finské jednotky ji sice obsadily zpět v Pokračovací válce, ale na konci druhé světové války zůstala Sovětskému svazu.\n\nOd roku 1954 je Lachděnpochja městem.\n"}
{"id": "1220018", "url": "https://cs.wikipedia.org/wiki?curid=1220018", "title": "Eleonora Kateřina Falcká", "text": "Eleonora Kateřina Falcká\n\nEleonora Kateřina Falcká (17. května 1626, Zámek Stegeborg, Švédsko – 3. března 1692, Osterholz-Scharmbeck, Německo) byla, po nástupu jejího bratra Karla X. Gustava na švédský trůn, princezna švédská. Vdala se za Fridricha Hesensko-Eschwegského, se kterým ovšem měla pouze tři dcery. Po smrti manžela Fridricha se stala správkyní všech jeho území a byla jí až do vlastní smrti.\n\nEleonora Kateřina Falcká se narodila 17. května 1626 na švédském zámku Stegeborg do rodiny německého šlechtice Kazimíra Falcko-Zweibrückenského a jeho manželky Kateřiny Švédské. Z tohoto svazku vzešlo celkem osm dětí: pět dcer a tři synové. Jedním z jejich tří synů byl i Karel Gustav, Eleonořin starší bratr a budoucí král Švédska. Eleonořiny rodiče byli příbuzní: sestřenka a bratránkem. Spojoval je jejich praděd Filip Hesenský.\n\nRodina původně žila v Německu, ale roku 1622 přesídlila do Švédska, kde se narodila i Eleonora. Eleonora Kateřina a její sourozenci ale nebyli vychováváni rodiči; byli v pěstounské péči, kde vyrůstali s jejich sestřenicí Kristýnou I. Švédskou, která byla o půl roku mladší než Eleonora Kateřina.\n\nRoku 1643 začala rodina sedmnáctileté Eleonory smlouvat sňatek s Fridrichem Hesensko-Eschwegským, synem Mořice Hesensko-Kasselského. Fridrich byl o devět let starší než jeho snoubenka a vyjednávání bylo velice obtížné, nakonec ale roku 1646 skončilo zdarem. Obě strany se nakonec domluvily na věnu 20 tisíc zlatých. Dne 6. září toho roku se na švédském hradě Tre Kronor konala svatba. Novomanželské štěstí ale netrvalo dlouho; nebo spíše vůbec nezačalo. Sňatek byl čistě politický a snoubenci se navzájem nesnášeli. Eleonora se navíc krátce po svatbě Fridrichovi přiznala, že měla poměr s francouzským hudebníkem Antoinem de Beaulieuem a čeká s ním dítě. Fridrich se rozhodl Eleonořino těhotenství neřešit a snažil se jej skrýt, přesto se z toho stala obecně známá aféra. O Eleonořině vztahu s de Beaulieuem svědčí například dopis s básní od Antoina, který byl Eleonoře Kateřině adresován.\n\nDítě Eleonory a Antoina se narodilo 31. března 1647 a byla to dcera Markéta. Ta ale nežila dlouho a v říjnu toho roku zemřela.\n\nManželství Eleonory Kateřiny a Fridricha bylo nešťastné. Roku 1655 se Fridrich rozhodl zúčastnit, společně s nevlastním bratrem, bitvy v Polsku, kde ale byl zastřelen. Eleonora Kateřina se již nikdy znovu nevdala. Po aféře s de Beaulieuem jí bylo příliš trapné vracet se k švédskému dvoru a tak pobývala v jednom ze svých lén, Osterholzu (dnešní Osterholz-Scharmbeck). Založila zde první místní lékárnu a zaměstnala prvního učitele a lékaře. Mimo tohoto léna spravovala Eleonora Kateřina i veškerý Fridrichův majetek ve Svaté říši římské.\n\nEleonora se rozhodla poslat svoji druhou dceru Julianu na výchovu ke švédskému dvoru. Ta byla dlouho potenciální nevěstou pro Karla XI., avšak roku 1672 otěhotněla s ženatým švédským úředníkem \"Gustafem Lilliem\". Jejich dítě, syn, bylo později pojmenováno po otci, avšak jeho další osud není znám.\n\nV letech 1661, 1674 a 1681 Eleonora Kateřina navštívila Švédsko. Během jedné z jejích návštěv ji Lorenzo Magalotti, italský filozof, básník a diplomat, označil jako melancholickou a zkaženou ženu.\n\nRoku 1692 ve věku pětašedesáti let Eleonora Kateřina Falcká zemřela. Je pohřbena v Altstädter Kirche (\"Staroměstský kostel\") v Eschwege.\n\nZ manželství s Fridrichem vzešlo pět dětí:\nKromě těchto dětí se Kateřině narodila i dcera Markéta (*/† 1647), jejímž otcem byl Antoine de Beaulieu, francouzský hudebník.\n"}
{"id": "1220020", "url": "https://cs.wikipedia.org/wiki?curid=1220020", "title": "Knotek Jičín", "text": "Knotek Jičín\n\nKnotek Jičín (původním názvem Sklad hospodářských strojů a potřeb hospodářských v Jičíně) byla původní česká firma vyrábějící zemědělské stroje z Jičína.\n\nSpolečnost Knotek založili bratři Antonín a František Knotkové z Jičína. Antonín a František pocházeli ze selského rodu Knotků z Velké Vsi. Oba bratři studovali v Praze a zde posléze pracovali jako bankovní úředníci. V roce 1880 založili společně sklad hospodářských strojů a potřeb hospodářských v Jičíně. Jednalo se o železářský obchod a sklad. Sortiment tvořily: stroje, pumpy, pluhy, hnojiva, ráfy, nápravy apod. Nabídka byla určena pro sedláře, truhláře, malé i velké zemědělce a jiné řemeslníky. Firma sídlila v Jičíně na Valdštejně náměstí čp. 4.\n\nJiž od prvopočátku obchod prosperoval. V 80. letech 19. století postupně rozšiřují sortiment zboží a začínají sami vyrábět zemědělské stroje, např. pluhy, žentoury, žentourové mlátičky, mlýnky na čištění obilí, dále také opravují zemědělské stroje, zejména secí.\nRoku 1888 zakoupil František Knotek pozemky mezi nádražím a silnicí do Popovic. Na nich byla postavena strojovna s kotelnou a komínem, na niž navazovala zámečnická dílna, kovárna i truhlárna jako jeden celek. Na těchto místech je založena továrna na výrobu hospodářských strojů a nářadí Knotek a spol. Do společnosti je přibrán třetí bratr – Josef Knotek.\n\nRoku 1891 se v továrně již vyrábí zejména pluhy, secí stroje, plečky, obraceče, pohrabovače a mlátičky, byl rozšířen o travní a obilní žací stroje podle amerických patentů. Prodej se dařil nejen na českém trhu a na trzích celé habsburské monarchie, ale i v carském Rusku. Roku 1896 se do společnosti přidává i čtvrtý bratr – Václav Knotek. Společnost se po tomto roce již zaměřuje výhradně na žací stroje. \n\nRoku 1904 dochází k výrobě samovazače v Rakousku-Uhersku. Ten se stává hlavním vývozním artiklem nejen po Rakousku-Uhersku, ale i po zahraničí – konkrétně v Rusku. Ve Lvově je zřízen prodejní sklad.\n\nBěhem první světové války dochází k postupnému omezování výroby. Roku 1923 začíná výroba ocelových žabek a vložek do kovaných a odlévaných prstů k žacím lištám, které byly do té doby dováženy z Německa. Na přelomu let 1925 a 1926 zakládají na Balkáně v Novém Sadu společnost \"ERMA, Knotek i drugovi\". Společnost byla ve 100 % vlastnictví Knotků. Jednalo se o montovnu a lakovnu hospodářských strojů.\nV letech 1936 a 1938 nastalo oživení a započal dosud největší rozmach firmy. Počet zaměstnanců vzrostl do roku 1938 až na 750, vyrábělo se 8 650 různých strojů - mj. 3 000 travních žacích strojů, 2 200 obilních, 480 vazačů, 800 pohrabovačů, 600 obracečů. Během druhé světové války výroba opět klesla, počet zaměstnanců se snížil na polovinu.\n\nDne 27. července 1945 byl podnik převeden pod národní správu a dne 27. prosince 1945 znárodněn a začleněn do národního podniku Agrostroj, závod Knotex. Po roce 1948 byla rodina zakladatelů vystěhována z objektu závodu. Roku 1950 se změnil název na Agrostroj Jičín.\n\nPo roce 1990 byla změněna forma podnikání na státní podnik Agrostroj Jičín. V roce 1994 byla zahájena privatizace podniku, většinový počet akcii získala firma SECO, a. s. Turnov. V roce 2002 byl změněn název společnosti na Seco GROUP. Později na SECO INDUSTRIES, pod tímto názvem funguje firma dodnes.\n"}
{"id": "1220027", "url": "https://cs.wikipedia.org/wiki?curid=1220027", "title": "Adam z Ditrichštejna", "text": "Adam z Ditrichštejna\n\nAdam z Ditrichštejna (9. října 1527 Graz – 5. ledna 1590 Mikulov) byl rakouský, později český šlechtic.\n\nNarodil se jako čtvrté ze šesti dětí Zikmunda Ditrichštejna a Barbory z Rottalu. Pocházel z rakouského rodu Ditrichštejnů (\"Dietrichstein\"). Zakladatel mikulovské větve Hollenburg-Finkenstein. Působil jako vyslanec císaře Maxmiliána II. ve Španělsku, kde vychovával jeho syny Rudolfa a Arnošta.\n\nAdamův otec patřil svojí službou ještě k poslednímu rytíři Evropy, zatímco jeho syn už představoval typ nového mladého aristokrata, zcestovalého, elegantního kavalíra, který svůj život zasvětil službě vládnoucímu dvoru. Byl vychováván na dvoře Ferdinanda I., kde začal svou dvorskou službu u arcivévody Maxmiliána, budoucího následníka trůnu.\n\nV roce 1548 odjel s arcivévodou do Španělska ke svatbě s Marií Španělskou a stal se prostředníkem mezi madridským a vídeňským dvorem. V následujících letech se už jako císař Maxmilián II. stěhuje se svým dvorem do Prahy. Zde, v katedrále sv. Víta na Pražském hradě si v roce 1554 Adam bere za manželku jednu z dvorních dam císařovny, katalánskou šlechtičnu Margaritu de Cardona, z tuze urozeného rodu španělských grandů, spřízněného s aragonskými králi. Tento fakt se v rodině dlouho a s hrdostí připomínal. Margarita byla vzdělanou a krásnou ženou, často portrétovanou malíři jako Arcimboldo nebo Juan Pantoja de la Cruz.\n\nAdam, jako blízký přítel císařovny Marie dostal za úkol odvést císařské syny Rudolfa a Arnošta do Španělska k jejich strýci Filipu II. Maxmilián II. choval jisté sympatie k protestantům, proto císařovna jako horlivá katolička nechtěla, aby její synové vyrostli v kacíře, což ve Španělsku nehrozilo. Chlapci měli v Madridu své vlastní dvory o 90 lidech a právě Adam byl jejich hofmistrem. Peníze na chod jejich dvorů však od císaře docházely se zpožděním, nebo vůbec, proto Ditrichštejn musel nejednou sáhnout do vlastní kapsy. Po skončení španělského pobytu dlužil Maxmilián Adamovi astronomických 90 000 zlatých.\n\nCelá rodina žila v Madridu osm let (1563–1571) a narodilo se jim zde šest dětí, mj. i politik 17. století kardinál František z Ditrichštejna. Veškeré vazby, staré i nové Adam udržoval díky neustálé korespondenci i později u císařského dvora a byl považován za experta na španělské poměry. Dcery provdal do dobrých španělských rodin jako Mendoza, Borja, Fonseca, Cordoba.\n\nPo návratu z Madridu zůstal Adama ve službách arcivévody Rudolfa a zařídil jeho korunovaci uherským králem, čímž nebyla přerušena kontinuita habsburské vlády v Uhrách. Po jmenování Rudolfa II. císařem se stal nejvyšším hofmistrem a předsedou tajné rady. Manželé krátce žili u dvora, kde si koupili v areálu Pražského hradu dům. Měl velmi dobré přátelské vztahy s papežským nunciem na madridském dvoře Ippolitem Aldobrandinim, pozdějším papežem Klementem VIII., což především velmi pomohlo jejich synovi, mladému Františkovi.\nV roce 1572 mu bylo přislíbeno bohaté jihomoravské panství Mikulov jako částečná úhrada za obrovský císařský dluh. Ditrichštejn jej znal, jelikož jeho sestra Esther byla provdána za Jana VI. Lichtenštejna v Lednici, bratrance mikulovských Lichtenštejnů. Adam proto prodal některé statky v Rakousku. Převod majetku byl uskutečněn v roce 1575. Když nový pán přijel na své nové panství, nebyl zde ani jeden katolický kostel. Proto Adam začal horlivě rekatolizovat. Představitelům města i cechů přikázal navštěvovat katolické bohoslužby. Rovněž pozval do Mikulova věhlasného jezuitského misionáře Michaela Cardanea. Oba mikulovské kostely byly znovu vysvěceny olomouckým biskupem Stanislavem Pavlovským v roce 1582.\n\nNa druhou stranu byl Adam člověk se silnými humanistickými a uměleckými zálibami. Ví se, že na zámku, který začal přestavovat, měl rozsáhlou portrétní sbírku slavných osobností té doby. V Mikulově se objevovali nejen politikové a agenti z prostředí císařského dvora, ale také vzdělanci jako orientalista Anger Ghislain Busbek, kustod císařské knihovny Hugo Blotius i papežský legát Aldobrandini.\n\nAdam zemřel v roce 1590. Dle svého přání byl na svolení císaře Rudolfa II. pohřben v katedrále sv. Víta v Praze k nohám císaře Maxmiliána II., kterému celý život tak věrně sloužil. Jeho náhrobek zde však není, jelikož při Mockerově dostavbě katedrály byl nerozvážně vyhozen na nádvoří. Dnes je silně poškozená deska náhrobku uložena v depozitářích Národního muzea.\n\n"}
{"id": "1220029", "url": "https://cs.wikipedia.org/wiki?curid=1220029", "title": "KRI Klewang (625)", "text": "KRI Klewang (625)\n\nKRI Klewang (625) byl rychlý raketový člun indonéského námořnictva. Jednalo se o velmi ambiciózní konstrukci stealth trimaranu. Stavba plavidla probíhala utajeně od roku 2010, přičemž několik týdnů po jeho spuštění na vodu rozestavěné plavidlo zcela zničil požár.\n\nV březnu 2014 byla zveřejněna informace, že indonéské námořnictvo objednalo stavbu nového trimaranu konstrukčně navazujícího na \"Klewang\". Na zbrojním veletrhu Indodefence 2014 loděnice PT Lundin a společnost SAAB představily tuto modernizovanou verzi svého trimaranu.\n\nKontrakt na stavbu plavidla byl zadán roku 2009 indonéské loděnici PT Lundin (North Sea Boats). Mělo se jednat o technologicky nejpokročilejší plavidlo indonéského námořnictva. Stavba byla zahájena roku 2010 v loděnici PT Lundin v Banyuwangi na Východní Jávě. Kvůli použití nových technologií byla existence plavidla až do jeho spuštění na vodu dne 31. srpna 2012 utajována. Dne 28. září 2012 však rozestavěné plavidlo zcela zničil požár. Škoda dosáhla výše 12 milionů amerických dolarů. Nikdo nebyl raněn.\n\nPlavidlo mělo koncepci trimaranu (přesněji tzv. \"Wave Piercing Trimaran\") s trupem zhotoveným z uhlíkových vláken. V konstrukci přitom byla široce užita opatření na redukci signatur (stealth). Posádku tvořilo 23 námořníků a sedm vojáků (např. příslušníků speciálních sil). Výzbroj se skládala z jednoho kanónu a osmi čínských protilodních střel C-704. Na zádi byl prostor pro 11metrový rychlý člun RHIB. Pohonný systém tvořily čtyři diesely, každý o výkonu 1800 hp, pohánějící vodní trysky. Nejvyšší rychlost měla přesáhnout 30 uzlů. Cstovní byla 22 uzlů. Dosah byl 2000 námořních mil při rychlosti 16 uzlů.\n"}
{"id": "1220037", "url": "https://cs.wikipedia.org/wiki?curid=1220037", "title": "Holda", "text": "Holda\n\nFrau Holda (Paní Holda), též Holle, Huld, Huld či Hulda je postava z německého folklóru, patronka zemědělství a ženských prací. Objevuje se v pověsti zaznamenané v Deutsche Sagen (1816–1818) bratří Grimmů jako \"Frau Holla und der treue Eckart\" (Paní Holla a věrný Eckhart). Jacob Grimm ji srovnal s taktéž německou Perchtou – bílou paní, a považoval ji za předkřesťanskou bohyni. Holda se často objevuje ve středověkých pramenech jako bohyně, jindy zvaná například Diana, Herodiada nebo Aradia, která vede noční ženské shromáždění. Někdy je také vůdkyní Divokého honu.\n\nPůvod jména Holda je nejasný. Může souviset se severským \"hulder\", označujícím lesní vílu, vědmou Huld, severskou bohyní Hlóðyn nebo germánskou bohyní Hludanou.\n\n"}
{"id": "1220039", "url": "https://cs.wikipedia.org/wiki?curid=1220039", "title": "Dunajské ohbí", "text": "Dunajské ohbí\n\nDunajské ohbí, maďarsky \"Dunakanyar\", je esovitě zatočené průlomové údolí Dunaje v Maďarsku u hranic se Slovenskem, severně od Budapešti. Dunaj zde po několika zákrutech výrazně mění svůj dosud zhruba východní směr na jižní. Lokalita je turisticky velmi atraktivní nejen pro svou vlastní malebnost, ale i pro koncentraci historických měst a památek (Ostřihom, Visegrád, Vác, Szentendre). V okolí se dále rozkládá národní park Duna-Ipoly.\n\nOhbí se nachází v zóně, kde Dunaj na cestě mezi Malou a Velkou dunajskou kotlinou překonává Maďarské středohoří, tudíž je zde jeho koryto užší a hlubší, a tok rychlejší, než v okolní rovině. V samém závěru Malé kotliny Dunaj přijímá zleva Hron a již mezi pohořími (Burda, Piliš a Börzsöny) ještě Ipeľ. Za městem Szob se dosud na východ mířící tok stáčí téměř o pravý úhel na jih a u obce Dömös začíná ostrý obrat doleva, o cca 140° na poloměru 1,5–2 km. Dunaj následně teče na severovýchod soutěskou mezi městy Visegrád a Nagymaros, kde měla být podle zrušeného projektu vybudována hráz vyrovnávací přehrady vodního díla Gabčíkovo(-Nagymaros). Pod soutěskou se od hlavního koryta odpojuje pravobřežní rameno Szentendrei-Duna vytvářející Szentenderský ostrov, a celé údolí se mohutným obloukem obrací k jihu, čímž ohbí nad Budapeští končí.\n\nDunajským ohbím vede (po levém břehu) hlavní dálková železniční trať z Budapešti směr Slovensko a Česko, a po obou březích silnice I. třídy lokálního významu (č. 11 Budapešť-Szentendre-Ostřihom a č. 12 Vác-Szob).\n"}
{"id": "1220042", "url": "https://cs.wikipedia.org/wiki?curid=1220042", "title": "Szob", "text": "Szob\n\nSzob [sob] (slovensky \"Soba\", německy \"Zopp an der Donau\") je město v severním Maďarsku při ústí Iplu do Dunaje u hranic se Slovenskem. Je zde pohraniční přechodová železniční stanice na hlavní trati Budapešť–Štúrovo–Bratislava. S obcí Pilismarót na protějším (pravém) břehu Dunaje je Szob spojen přívozem. Žije zde 2 566 obyvatel.\n\nAčkoliv je Szob druhé nejmenší město v župě Pest, je sídlem okresu, který tvoří severní výběžek této župy (historicky náležící do župy Hont).\n"}
{"id": "1220043", "url": "https://cs.wikipedia.org/wiki?curid=1220043", "title": "Dolenci", "text": "Dolenci\n\nNázev Dolenci má více sídel:\n"}
{"id": "1220044", "url": "https://cs.wikipedia.org/wiki?curid=1220044", "title": "Smolný institut", "text": "Smolný institut\n\nSmolný institut v Petrohradě (, \"Smolnyj institut blagorodnych děvic Sankt-Petěrburga\") je někdejší první vysoká škola pro urozené dívky v Rusku. Toto dívčí vzdělávací zařízení položilo základy vzdělání žen v zemi. Bylo založeno ve Smolném monastýru.\n\nŠkola byla založena z iniciativy I. I. Beckého a její název zněl \"Императорское воспитательное общество благородных девиц\" (Carské vzdělávací zařízení pro urozené dívky) v souladu s nařízením podepsaným Kateřinou II. 5. května (resp. 24. dubna) 1764. Toto společenství, jak se pravilo v listině, bylo založeno proto, aby „dalo zemi vzdělané ženy, vzorné matky, užitečné členy rodiny i společnosti“.\n\nKateřina II., zastánkyně pokrokových myšlenek Montena, Lockea a Fénelona, si přála založit vzdělávací zařízení po vzoru pařížského Maison royale de Saint-Louis. Do zařízení měly být přijímány dívky ne starší 16 let a měly zde strávit 12 let, přičemž rodiče byli povinni podepsat prohlášení, že je nebudou žádat zpět pod žádnou záminkou před uplynutím tohoto termínu. Carevna tím sledovala záměr, že odloučením dětí na dlouhou dobu od rodičů s nedobrým vzděláním a vrátí plně vzdělanou, plně rozvinutou a ušlechtilou dívku. Senát dostal nařízení vytisknout a rozeslat osnovy institutu do všech gubernií, provincií a měst, „aby každý ze šlechticů mohl, bude-li si to přát, poslat své dcery v dětských letech do tohoto zařízení vzdělání“. Osnovy předpokládaly vzdělání dvou stovek urozených dívek v nově vznikajícím Novoděvičím monastýru.\n\nV roce 1765 bylo při škole, založené zpočátku jako uzavřené privilegované vzdělávací zařízení pro dcery z vysoce urozených šlechtických rodin, otevřeno oddělení „měšťanských dívek“ (pro dívky nešlechtického původu, s výjimkou poddanských sedláků). Budovu pro měšťanskou školu navrhl architekt J. Felten.\n\nV roce 1796 byla škola přiřazena pod Správu institucí carevny Marie.\n\nRoku 1806 byla pro školu postavena samostatná budova podle projektu architekta Giacoma Quarenghiho.\n\nDo Smolného institutu byly přijímány dcery osob nejméně v hodnostech plukovníka či skutečného státního rady státní útratu a dcery dědičných šlechticů za roční úplatu, a připravovali je na dvořanský a společenský život. První vzdělávání dívek začínalo ve věku 6 let a končilo v 18 letech. V osnovách bylo vyučování ruského jazyka a literatury, geografie, aritmetiky, historie, cizí jazyky, hudby, klasického tance, kreslení, společenským způsobům, různým druhům vedení domácnosti. Později byla doba studia zkrácena na 9 let (od 9 let věku).\n\nV letech 1859—1862 byl inspektorem školy K. D. Ušinskij, jenž provedl řadu pokrokových změn (novou sedmiletou učební osnovu s větším počtem hodin vyučování v ruském jazyce, zeměpis, dějiny, přírodních vědách ad.). Po nuceném odchodu Ušinského byly všechny jeho změny na škole zrušeny.\n\nV roce 1848 byl ve škole zaveden dvouletý plán pedagogické přípravy pro učitelky, a měšťanské oddělení bylo přeloženo do petrohradské Alexandrovské školy (od roku 1891 Alexandrovský institut).\n"}
{"id": "1220050", "url": "https://cs.wikipedia.org/wiki?curid=1220050", "title": "Vysoká hra patriotů", "text": "Vysoká hra patriotů\n\nVysoká hra patriotů (v anglickém originále Patriot Games) je americký film z roku 1992. Akční kriminální drama podle stejnojmenné knihy Toma Clancyho a scénáře Donalda Stewarta natočil australský režisér Phillip Noyce. Harrison Ford v něm hraje Jacka Ryana, který opustil aktivní službu, je však konfrontován s uprchlým teroristou IRA Seanem Millerem, jehož ztvárnil Sean Bean. Společnost Paramount Pictures snímek uvedla do amerických kin 5. června 1992.\n\nJack Ryan odešel z aktivní služby a věnuje se přednášení na námořní akademii. Na pozvání britské Královské námořní akademie odcestuje i s manželkou Cathy a dcerou Sally přednášet do Londýna. Před Buckinghamským palácem však dojde k teroristickému útoku na ministra pro Severní Irsko, lorda Williama Holmese. Jack je toho svědkem a při rychlé reakci zastřelí jednoho teroristu IRA Patricka Millera, druhého (jeho bratra Seana) pak zatkne policie. Jack svědčí u soudu a Miller je odsouzen do vězení. Při převozu ho však osvobodí teroristická skupina vedená Kevinem O'Donnellem a uprchne s ním do tábora v severoafrické Libyi, kde osnová plány na další útoky. \n\nJeště předtím si ovšem Miller „odskočí“, aby se pomstil za smrt bratra útokem na Jackovu těhotnou manželku s dcerou. Obě skončí v nemocnici, ale přežijí, ačkoli Miller je zprvu přesvědčen, že byl útok smrtící. Jack se pod dojmem reálné hrozby vrátí k CIA a pátrá po Millerovi, až ho vystopuje do libyjského tábora. Komanto SAS podnikne vojenský útok na tábor, ale Miller s O'Donnellem i s atraktivní zrzkou Annette v něm nejsou, protože odjeli do USA na další misi. \n\nLord Holmes navštíví Jacka s rodinou v jejich domě, aby mu předal vyznamenání za statečnost při londýnském útoku. Ukáže se však, že ministrův tajemník je zrádce, který do domu přivedl Millera s dalšími atentátníky. Jackovi se za pomoci přítele a velitele akademie Robbyho Jacksona podaří ochránit svou rodinu i ministra a odvést všechny do bezpečí. Rozlícený Miller však rezignuje na původní plán a jde vytrvale po něm, za svojí vendetou. V osobním zápase na motorovém člunu na rozbouřeném moři nakonec Jackovou rukou zemře.\n\n"}
{"id": "1220051", "url": "https://cs.wikipedia.org/wiki?curid=1220051", "title": "Kevin Love", "text": "Kevin Love\n\nKevin Love (* 7. září 1988, Santa Monica, USA) je americký profesionální basketbalista, hrající od roku 2014 za Cleveland Cavaliers.\n\nV letech 2008–2014 hrál Love za tým Minnesota Timberwolves. Od roku 2014 je členem Cleveland Cavaliers. Zájem o něj však mají také další kluby, očekává se jeho přestup – zmiňovány jsou týmy Philadelphia 76ers nebo Miami Heat.\n\n"}
{"id": "1220052", "url": "https://cs.wikipedia.org/wiki?curid=1220052", "title": "Moses Malone", "text": "Moses Malone\n\nMoses Malone (23. března 1955, Petersburg, USA – 13. září 2015, Norfolk, USA) byl legendární americký basketbalista. Za svou sportovní kariéru nastřílel více než 30 000 profesionálních bodů. Třikrát byl oceněn jako nejužitečnější hráč NBA (1979, 1982, 1983).\n\nZačínal dvěma sezonami v American Basketball Association, pokračoval v osmi týmech NBA, v nichž dal 27 409 bodů. Zajistil si tak osmé místo v historické tabulce střelců. Dvanáctkrát byl nominován k Utkání hvězd, v roce 2001 byl uveden do basketbalové Síně slávy.\n\nZemřel ve spánku ve věku 60 let, příčinou smrti byly srdeční obtíže.\n\n"}
{"id": "1220055", "url": "https://cs.wikipedia.org/wiki?curid=1220055", "title": "Eduard Jakob Weinmann", "text": "Eduard Jakob Weinmann\n\nEduard Jakob Weinmann (25. září 1852 Dobrá u Kladna – 6. října 1928 Ústí nad Labem) byl židovský obchodník, podnikatel a donátor v Ústí nad Labem. \n\nNarodil se v chudé rodině drobného židovského obchodníka v Dobré u Kladna. Studoval na nižší reálce a obchodní akademii v Praze. Po ukončení studií nastoupil do zaměstnání v Pražské bance. V roce 1874 by vyslán Pražskou bankou do Ústí nad Labem, kde měl vést velkoobchod s uhlím. Na doporučení Pražské banky zaměstnal jako obchodního cestujícího Ignaze Petschka, později jeho konkurenta. V roce 1876 Pražská banka zkrachovala. Weinmann odkoupil kancelář, nad kterou dlouhý čas bydlel, a založil vlastní firmu s názvem \"J. Weinmann\". Firma se stala výhradním zástupcem pro prodej uhlí z Uhelných závodů v Lomu u Mostu, Duchcovsko-podmokelské dráhy, Západočeského báňského akciového spolku, Těžařství Eleonora v Ledvicích a Grohmannových uhelných dolů v Jezeří. Kapitálově se účastnil na těžbě uhlí v dolech severočeské uhelné pánve, sokolovské pánve, v dolech na černé uhlí v okolí Plzně a Kutné Hory. Jeho aktivity zasahovaly i do správních rad jako v Čenkovských železárnách nebo v chemických závodech GEHE v Ústí nad Labem. \n\nPo skončení první světové války československý stát založil obchodní společnost Ústřední prodejnu uhlí, která zabezpečovala prodej uhlí ze státních dolů. Weinmannovo výhradní právo prodeje uhlí ze státních dolů bylo oslabeno. Proto své aktivity zaměřil na dopravu uhlí po Labi. Získal podíly v Sasko-české paroplavební společnosti, která přepravovala hnědé uhlí. Na Labi vybudoval uhelné překladiště, které zabezpečilo export uhlí i do zahraničí. Další aktivity byly zaměřeny přes bankovní spojení na důlní společnosti. Tak například jeho bratr Hans Weinmann byl ve správní radě Union banky a jeho syn Fritz ve správní radě eskomptní banky. \n\nPoslední rok svého života se uchýlil do ústraní, zemřel 6. října 1928. Pohřeb se konal 8. října ve tři hodiny odpoledne za účasti jak domácích tak i zahraničních hostů. \n\nV roce 1881 se oženil v Praze s Luisou Lewinskou z Dobříše. Z jejich svazku vzešlo 5 dětí, které se narodily v Ústí nad Labem. \n\nJedna z jeho dcer se provdala do rodiny Stiassny a druhá do rodiny cukrovarníků von Kahler. Jakob Weinmann bydlel v Ústí nad Labem (nyní Winstona Churchila 8) ve vile, kterou v historizujícím slohu navrhli a postavili rakouští architekti Hans Miksch a Julian Niedzielski (firma Miksch & Niedzelski). Vila byla postavena v letech 1894–1895, měla 18 pokojů, dva kabinety a dvě kuchyně. Malířské práce provedl vídeňský dekoratér a malíř Adolf Falkenstein. Po smrti Jakoba Weinmanna bydlel ve vile jeho syn, který v roce 1928 nechal vilu přestavět podle projektu architekta Paula Brockhardta. Vila byla za války využívána německou státní tajnou policií. Po druhé světové válce byl využíván Sborem státní bezpečnosti, Krajským úřadem. V období 1976–1984 zde byla politická škola, pak jako Dům dětí a mládeže. V současné době patří soukromé firmě AEC Novák.\n\nWeinmannovy děti v červnu 1938 emigrovaly přes Londýn do USA. Průmyslový majetek Jakoba Weinmanna a jeho dětí odkoupila pod cenou Živnostenská banka.\n\nZe získaného bohatství se svou ženou věnovali nemalé částky na výstavbu sociálních, zdravotních a kulturních staveb.\nV roce 1904 zřídil nadaci na školní účely a věnoval školám 250 000 korun. V roce 1888 byla otevřena lidová jídelna, kterou podporovala Luisa Weinmannová jak penězi, tak topivem. Jakob Weinmann byl mezi podporovateli uměleckého spolku Prager Secession.\n\n"}
{"id": "1220058", "url": "https://cs.wikipedia.org/wiki?curid=1220058", "title": "Václav Velvarský", "text": "Václav Velvarský\n\nVáclav Velvarský (25. prosince 1894 Praha, Rakousko-Uhersko – 19. dubna 1970) byl český architekt a projektant.\n\nMezi Velvarského díla se řadí domy:\n"}
{"id": "1220064", "url": "https://cs.wikipedia.org/wiki?curid=1220064", "title": "Siebensteinkopf", "text": "Siebensteinkopf\n\nSiebensteinkopf (1263 m n. m.) je hora na jihovýchodním okraji Národního parku Bavorský les v německé části Šumavy. Nachází se ve spolkové zemi Bavorsko, asi 1,5 kilometru od zaniklé obce Bučina, necelý jeden kilometr západním směrem od česko-německé hranice (hraniční přechod Bučina).\n\nNásledující místa jsou vztažena k vrcholu hory :\n\nVrchol Siebensteinkopf je součástí skalního hřebene. Ten je rozdělen na sedm velkých skalních uskupení. Celá tato skalní skupina pak nese označení a je na českých turistických rozcestnících a směrovkách překládána a označována jako \"Sedmiskalí\". V lyrickém líčení této části Šumavy použila Eliška Krásnohorská pro vrchol Siebensteinkopf označení \"Sedmikamenník\" ().\n"}
{"id": "1220078", "url": "https://cs.wikipedia.org/wiki?curid=1220078", "title": "Dan Matuška", "text": "Dan Matuška\n\nDan Matuška (* 14. února 1949) je český fotbalový trenér a bývalý fotbalista.\n\nZačínal v Lázních Bohdaneč a VCHZ Pardubice, dále hrál i za Lokomotivu Pardubice. V seniorské kategorii hrál za Sigmu Olomouc, kariéru mu ukončilo zranění menisku v roce, kdy Olomouc postupovala do první ligy.\n\nTrenérskou kariéru začínal v Sigmě Olomouc jako asistent Milana Máčaly u A-týmu a jako trenér mládeže. V lize vedl Duklu Praha v sezóně 1993/94. V dalších sezónách vedl ve druhé lize FC Slušovice a 1. FC Přerov. Dále působil v lize jako hlavní trenér SK Sigma Olomouc, po tomto angažmá vedl i reprezentaci Dubaje do 20 let, HFK Třebíč, 1. HFK Olomouc a Dub nad Moravou.\n\n\n"}
{"id": "1220090", "url": "https://cs.wikipedia.org/wiki?curid=1220090", "title": "Sandro Aminašvili", "text": "Sandro Aminašvili\n\nSandro Aminašvili (* 21. února 1992 Tbilisi) je gruzínský zápasník–volnostylař.\n\nJe rodákem z obce Teleti na výpadové silnici z Tbilisi do Marneuli. Sportovnímu zápasení se věnoval od 11 let v Tbilisi v tělocvičně Bičika Papašviliho. Vrcholově se připravuje pod vedením Emzara Bedynejišviliho. V gruzínské mužské volnostylařské reprezentaci se prosazuje od roku 2015 ve váze do 86 kg. V témže roce se třetím místem na mistrovství světa v Las Vegas kvalifikoval na olympijské hry v Riu v roce 2016. V Riu se však nepotkal s formou a vypadl v úvodním kole po vyrovnaném souboji na pomocná kritéria s Polákem Zbigniewem Baranowskim.\n\n"}
{"id": "1220092", "url": "https://cs.wikipedia.org/wiki?curid=1220092", "title": "Řeznické muzeum Jana Pavlíčka", "text": "Řeznické muzeum Jana Pavlíčka\n\nŘeznické muzeum Jana Pavlíčka je muzeum v Náměšti nad Oslavou, je umístěno v budově \"Řeznictví Pavlíček\" na Masarykově náměstí 966. Založeno bylo 21. ledna 2012. Provozovatelem a zřizovatelem je Jan Pavlíček ml.\n\nJan Pavlíček starší byl do roku 2011 řezníkem v Náměšti nad Oslavou, který snil o tom, že ve stáří založí řeznické muzeum. To se mu nepovedlo, protože zemřel v únoru 2011. V říjnu téhož roku byla dokončena rekonstrukce masné výroby v budově na Masarykově náměstí, kdy vznikly i prostory pro muzeum. Muzeum samotné bylo otevřeno v lednu roku 2012. Později vznikl projekt pro přesun muzea s více exponáty do nové vlastní budovy. Projekt stále probíhá. Velikost domu má být přibližně 350 m. Pozemek, kde stavba má stát, stojí u kruhového objezdu v centru města. Navržená kapacita muzea je 50 návštěvníku. Dne 21. prosince 2014 ve spolupráci s městem Třebíč došlo k otevření expozice řeznictví v Židovském domě Seligmana Bauera.\n\nPrvní exponáty získal ještě Jan Pavlíček st. přibližně v roce 1999. Uvádí se, že v muzeu je nejrozsáhlejší sbírka řeznických strojů a drobných nástrojů v Česku a to přibližně z období od roku 1850. V expozici jsou vystaveny odznaky s tematikou řeznictví, nože, ocílky, sekáčky, obrazy, troky, tovaryšské listy, řeznické saně za psa a další předměty. Pilu na kosti muzeu věnoval hokejista Augustin Bubník, která patřila jeho otci, který měl řeznictví v Praze. Při otevření muzea bylo ve sbírkách přibližně 1000 exponátů.\n\n"}
{"id": "1220094", "url": "https://cs.wikipedia.org/wiki?curid=1220094", "title": "AGC Flat Glass Czech", "text": "AGC Flat Glass Czech\n\nAGC Flat Glass Czech je obchodní firma ve formě akciové společnosti, sídlící v České republice. Hlavní sídlo společnosti se nachází v Teplicích. Firma je součástí nadnárodního koncernu AGC Group a je největším výrobcem plochého skla ve střední a východní Evropě. Vyrábí ploché sklo zejména pro stavebnictví, automobilový průmysl a vozy hromadné dopravy. Tři čtvrtiny své produkce vyváží do světa, do zhruba 80 zemí. Největšími exportními trhy pro AGC Czech jsou Polsko, Slovensko, Německo a Rakousko.\n\nV roce 2015 šlo o 38. největší českou firmu s tržbami přes 13 miliard korun.\n\nKořeny firmy jsou ve společnosti Sklo Union. Ta byla v rámci porevoluční privatizace rozdělena na několik společností, z nichž tu klíčovou získala belgická společnost Glaverbel a vznikl podnik pod názvem Glavunion. Později byl přejmenován na Glaverbel Czech a od roku 2007 nese název AGC Flat Glass Czech. Má pět kmenových závodů a 17 dceřiných společností ve střední Evropě (Slovensko, Polsko). V ČR zaměstnává okolo 1700 zaměstnanců. V letech 2008, 2010 a 2011 získala v ČR titul Zaměstnavatel roku.\n\nFirma je stoprocentním vlastníkem fotbalového klubu FK Teplice. Vlastní a provozuje též Střední školu AGC.\n\n"}
