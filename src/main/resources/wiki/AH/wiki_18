{"id": "1206007", "url": "https://cs.wikipedia.org/wiki?curid=1206007", "title": "Inter hala Pasienky", "text": "Inter hala Pasienky\n\nInter hala Pasienky v současnosti známá i pod názvem HANT aréna je sportovní hala v bratislavské městské části Nové Město na Trnavské cestě 29. \n\nJe to sportovní hala nadčasové konstrukce s jasně definovaným tvarem dvou křížících se parabolických oblouků zastřešený zavěšenou lanovou konstrukcí. Městská část Nové Město navrhla památkovému úřadu zařazení této stavby do seznamu národních kulturních a technických památek.\n\nKdyž se v 50. letech 20. století uvažovalo o potřebě výstavby nové sportovní haly, ani sami autoři návrhu, Jozef Poštulka a Jozef Chovanec, nepředpokládali, že jejich stavba vyvolá takový razantní ohlas a bude součástí scény slovenské architektury až dodnes. \n\n50. léta byla ve stavebnictví obdobím využívání \"nástrojů budování\", kterými byly typizace a prefabrikace. Stavba sportovní haly na bratislavských pastvinách, která je částečnou kopií původní (originální) haly Paraboleum v Raleigh, USA, koncepčně vyčnívala, byla vyzývavou, provokující a elegantní současně.\n\nJelikož tvar konstrukce je dán její statickým působením pomocí umně vyvážených sil, můžeme za autory základního tvaru označit projektanta statiky a stavební části – Ing. Josefa Poštulku ve spolupráci s architektem Josefem Chovancem, který navrhl dispoziční řešení a architektonické prvky.\n\nPasienky jsou významnou oblastí městské části Bratislava – Nové Město. Je to lokalita, z jižní strany vymezena Trnavskou cestou a Bajkalská ulicí a ze severu Vajnorský a Tomášikovo ulicí. Je to městská zóna, kde jsou soustředěny městské sportovní aktivity jako např. krytý plavecký bazén, sportovní haly (Pasienky a Elán), venkovní fotbalový stadion s atletickou běžeckou dráhou a jiné méně významné tréninkové plochy pro sportovce.\n\nNa průsečíku Bajkalské ulice (městská komunikace okružního typu) a Trnavské cesty (typická měststká radiála obsluhující tranzitní dopravu), v jižním cípu pomyslného Pentagonu, které již výše zmíněné ulice tvoří, se nachází Sportovní hala Pasienky.\n\nSportovní hala je typologický druh stavby sloužící sportu a jeho příznivcům. Má enormní prostorové a dispoziční požadavky na způsob řešení hracích ploch z hlediska maximální univerzálnosti, divácké kapacity a technického řešení části pro diváky – diváckého zázemí, kterými jsou vstupy, sezení, křivka viditelnosti, požární bezpečnost, ale i sociální zařízení a stravování. \n\nAutor návrhu, Jozef Chovanec, byl již od počátku nucen zajistit fungování haly tak, aby v ní bylo možné provozovat několik druhů sportů. Původně to měly být různé typy sálových her a mimo jiné i odvětví lehké atletiky, kterými byly skok do dálky, skok do výšky, skok o tyči a trojskok.\nInvestiční záměr, z něhož se původně v roce 1958 vycházelo předpokládal kapacitu 3500 míst k sezení v hledišti, avšak po dodatečných úpravách záměru se počet diváků vyšplhal až na 5500. Při akcích nebo sportech, jejichž náročnost na hrací plochu, případně plochu na umístění pódia, není až tak značná, je možné dosáhnout kapacity až 6100 sledujících diváků v hledišti haly.\n\nHmotově-prostorová schéma haly je definována jasně a určitě. Tento fakt řadí tuto nepochybně atraktivní architekturu k lepším realizacím, které se v 20. století provedli na Slovensku. Velkou výhodou je i to, že je koncepce haly jasně čitelná. Je od prvního pohledu zřejmé o jaký objekt, s jakým objemem a funkcí jde. Nic není maskovány, ani zakrývány. \n\nProtože u tohoto typu stavby je tvar primárně určen statickým působením konstrukce a ne naopak, můžeme ji zařadit i mezi vrcholná díla slovenského inženýrského stavitelství 20. století. \n\nVnímatelné jsou zde dvě kompoziční osy. Hlavní a vedlejší. Průběh hlavní osy je definován středem hrací plochy, kterou rozděluje na dvě stejné části. Na konci této ose, v nejnižším bodě střešního pláště, je situován mohutný, ne příliš dobře působící sběrač srážkové vody. Hala \"Paraboleum\" je řešena elegantněji – dva parabolické oblouky se nad středovou rovinou protínají ve tvaru ležatého písmene X.\n\nDominantní nosnou konstrukci haly tvoří dva výrazově jednoznačné a esteticky působící parabolické oblouky s rozponem 73,5 x 67,5 m, na kterých je zavěšena progresivní lanová konstrukce střešního pláště ve tvaru hyperbolického paraboloidu. Celý tento, na Slovensku dodnes unikátní systém je uložen na subtilním a elegantním železobetonovém skeletu, který je vyplněn zasklením a táhne se po celém obvodu stavby.\n\nV centrální části stavby je situována hrací plocha. Ve východní části objektu, se nacházejí dvě menší křídla budovy, napojené na prostor haly. Jižní slouží jako tréninková tělocvična a severní poskytuje prostory jako jsou šatny, administrativa a jiné hospodářské provozu.\n\nKaždá polovina hlediska je rozdělena do čtyř sektorů po 1125 diváků, kam se vstupuje vstupy se šířkou 3200 mm. Po propočtech z hlediska požární bezpečnosti budov trvá divákům šest minut, dokud se vyprázdní celá budova. \n\nČasopis Projekt z roku 1962 mezi jinými vzpomíná i vhodné situování míst pro snímání televizních přenosů:\n\"Pro Čs. státní film a televizi jsou po obvodu hlediska vtipně umístěné vyvýšené podesty (v počtu 12), které umožňují nerušené snímání sportovních akcí. Zaručují dobrou viditelnost na hrací plochu i na tabuli elektročasu a ukazatele výsledků. \" \n\nPod konstrukcí hlediska je situováno zázemí pro diváky, sestávající z funkcí, kterými jsou šatny, sociální zařízení a občerstvovací zařízení bufetů. V této části objektu se také nacházejí schodiště, které slouží k propojení přízemí z výše položenými částmi tribuny. Konstrukce schodiště je mohutná a stavbě jako takové konkuruje svou masivností.\n\nTak jako v roce 1962 i dnes se tato originální architektura jeví současnou. Na dobu svého vzniku však byla příliš odvážná, příliš komplikovaná, příliš pokroková. \nMnohé detaily se nerealizovaly důsledně, mnohé se zanedbalo a plně se odhalila neschopnost tehdejších stavitelů vyřešit množství konstrukčně-technických podnětů, které se nakonec jeví nevyváženě a jsou v naprostém kontrastu s jasným názorem a názorovou linií architekta a jeho architektury.\nTato stavba se stala opět důkazem, že moderní stavba se vytváří a definuje přesným a někdy až pedantní zpracováním řemeslných a stavebních detailů a hlavně kvalitou materiálu. A tak se kvůli hrubým nedostatkům a ne zrovna nejlepší úrovni zpracování ztrácí ze sportovní haly její výrazová jistota a nesplňuje v plné míře výrazový a estetický záměr autora.\nI přes nepřipravenost podniků realizovat stavbu tohoto typu a právě tímto způsobem, se z této sportovní haly stala ikona slovenského moderního stavitelství a patří k významným milníkem slovenského stavitelství vůbec. \n\nKonstrukce haly patří mezi stavby, jejichž tvar je determinován jejich statickým působením, který dominuje celkovému designu. Její elegance spočívá v staticky umně vymyšleném konstrukčním systému a můžeme ji proto považovat primárně za inženýrské dílo tvořící \"dramatickou architekturu\".\nSportovní hala Pasienky byla navržena a zkonstruována před cca 50 lety – moderními prostředky, moderním přístupem, moderní všestranností. Hala nepatří do šedesátých let. Je nadčasová, stále aktuální, stále využívána a dobře fungující. \n\n"}
{"id": "1206008", "url": "https://cs.wikipedia.org/wiki?curid=1206008", "title": "70. peruť RAF", "text": "70. peruť RAF\n\n70. peruť (, někdy uváděno v podobě \"No. LXX Squadron\") je první peruť Royal Air Force operačně užívající Airbus A400M Atlas.\n\nPeruť byla založena 22. dubna 1916 ve Farnborough a byla vybavena letouny Sopwith 1½ Strutter. Působila pak na francouzské frontě a v roce 1917 byla přezbrojena stroji Sopwith Camel.\n\nZa první světové války si peruť nárokovala 298 vzdušných vítězství, a mezi jejími příslušníky bylo 19 es, včetně Franka Grangera Quigleyho, Johna Todda, Franka Hobsona, Oscara Herona, Franka Gorringe, Waltera M. Carlawa, George Roberta Howsama, Clive Franklyna Colletta, Alfreda Michaela Kocha, Kennetha Bowmana Watsona, Noela Webba, Edwarda Gribbena, a Frederika Laurence.\n\nV lednu 1920 byla krátce rozpuštěna a o devět dnů později obnovena v egyptské Heliopolis přečíslováním 58. peruti. Peruť byla vybavena stroji Vickers Vimy a sloužila v bombardovací a transportní úloze. Po přeložení do Hinaidi v Iráku v prosinci 1921 peruť přešla na letouny Vickers Vernon a v roce 1926 na Vickers Victoria. Mimo zajištění letecké přepravy pro potřeby jak leteckých tak pozemních jednotek byly její stroje také užívány jako letecké ambulance a zajišťovaly leteckou dopravu pošty na trase Bagdád-Káhira. V té době byl velitelem peruti \"Group Captain\" Eric Murray, který v roce 1929 podnikl první let do Kapska v zájmu Imperial Airways, které v té době hledaly trasy pro civilní přepravu.\n\nV prosinci 1928 v souvislosti s povstáním proti emírovi v Afghánistánu se 70. peruť podílela na první rozsáhlé vzdušné evakuaci, kábulském vzdušném mostu, kdy během dvou měsíců přepravila 586 britských a evropských diplomatů a civilistů, přes hory vysoké až 3 000 m, často za nepříznivých povětrnostních podmínek.\n\nV listopadu 1934 byla peruť přezbrojena typem Vickers Valentia. V letech 1937 až 1939 operovala ze základny RAF Habbaniya a v srpnu 1939 se vrátila do Egypta.\n\nPo vypuknutí druhé světové války a vstupu Itálie do ní byla peruť vybavena stroji Vickers Wellington a 18. září zahájila operace v Západní poušti, útoky proti cílům od lodních transportů a letišť po skladiště a zásobovací kolony. V roce 1940 byl odřad jednotky poslán do Tatoi k podpoře spojeneckých sil hájících Řecko a v roce 1941 se peruť zúčastnila operací k obsazení vichistické Sýrie a potlačení povstání Rašída Alího.\n\n70. peruť poté operovala z mnoha různých letišť k podpoře postupu 8. armády na západ do Libye a Tuniska. V listopadu 1943 se přesunula do Džedeidy, okolo 30 km západně od Tunisu, čímž se v jejím dosahu ocitly i průmyslové cíle v severní Itálii.\n\nMezi prosincem 1943 a říjnem 1945 peruť přesídlila do italské Foggie, kde byly její Wellingtony nahrazeny dálkovými Liberatory. Peruť již dříve působila nad Balkánem, ale Liberator jí poskytl dosah umožňující kladení min do Dunaje, jakož i pokračování v útocích na cíle v jižní Francii, Rakousku a severní Itálii.\n\nPeruť byla rozpuštěna v září 1947 a znovu aktivována v květnu 1948 v egyptském Kabrítu přečíslováním 215. peruti. Byla vybavena Dakotami, až do roku 1950, kdy byla přezbrojena letouny Vickers Valetta. V roce 1955 byla peruť přeložena na základnu RAF Nicosia na Kypru a vybavena stroji Handley Page Hastings. Později užívala i dvojmotorové spojovací stroje Percival Pembroke. V roce 1966 se peruť přesunula na základnu RAF Akrotiri. V době působení zde získala Lord Trophy v soutěži s pěti dalšími transportními perutěmi na základně RAF El Adem.\n\nPo krátkém období užívání letounů Armstrong Whitworth Argosy C.1 peruť v roce 1970 zahájila přechod na typ Hercules a v roce 1975 se přesunula na základnu RAF Lyneham, po 55 letech strávených mimo Spojené království. Peruť byla deaktivována v září 2010, po 35 letech provozu typu Hercules z Lynehamu.\n\nPeruť byla obnovena 1. října 2014 a oficiálně byla aktivována 24. července 2015 po předání nové standarty princeznou Annou.\n\n\n"}
{"id": "1206012", "url": "https://cs.wikipedia.org/wiki?curid=1206012", "title": "H. Robert Horvitz", "text": "H. Robert Horvitz\n\nHoward Robert Horvitz (* 8. května 1947) je americký biolog, nositel Nobelovy ceny za fyziologii a lékařství za rok 2002. Za objevy v oblasti genetiky ji spolu s ním obdrželi Sydney Brenner a John Sulston. Svoje průlomové výzkumy prováděl v polovině 70. let ve výzkumném ústavu Laboratory of Molecular Biology v anglickém Cambridge. Později se stal profesorem Massachusettského technologického institutu v USA.\n"}
{"id": "1206015", "url": "https://cs.wikipedia.org/wiki?curid=1206015", "title": "Sydney Brenner", "text": "Sydney Brenner\n\nSydney Brenner (13. ledna 1927 Germiston, Jihoafrická republika – 5. dubna 2019 Singapur) byl jihoafrický biolog, nositel Nobelovy ceny za fyziologii a lékařství za rok 2002, spolu s ním ji získali H. Robert Horvitz a John Sulston. \n\nSvoje průlomové výzkumy prováděl v polovině 70. let 20. století ve výzkumném ústavu Laboratory of Molecular Biology v anglickém Cambridge. Později se stal zakladatelem laboratoří Molecular Sciences Institute v kalifornském Berkeley.\n"}
{"id": "1206020", "url": "https://cs.wikipedia.org/wiki?curid=1206020", "title": "Město žen", "text": "Město žen\n\nMěsto žen může být:\n"}
{"id": "1206025", "url": "https://cs.wikipedia.org/wiki?curid=1206025", "title": "Königova věta (fyzika)", "text": "Königova věta (fyzika)\n\nKönigova věta slouží pro určení celkové kinetické energie pro těleso, které koná zároveň rotační a translační pohyb. Tedy těleso, které se posouvá a zároveň rotuje kolem vlastní osy nebo jiné osy rotace. V případě, že těleso rotuje kolem jiné osy než je jeho vlastní osa rotace, použijeme Steinerovu větu. \n\nformula_1\n\nm je hmotnost tělesa, v je rychlost posuvného pohybu, J je moment setrvačnosti, omega je úhlová rychlost rotačního pohybu.\n"}
{"id": "1206029", "url": "https://cs.wikipedia.org/wiki?curid=1206029", "title": "Giralda", "text": "Giralda\n\nGiralda (španělsky: La Giralda, arabsky: الخيرالدة‎‎) je zvonice katedrály Panny Marie ve španělské Seville a tamější pozůstatek maurské kultury. \n\nPůvodně byla postavena jako součástí dnes již neexistující mešity (nahradila ji Katedrála Panny Marie) při nadvládě muslimů v části Španělska Al-Andalus ve slohu Islámské architektury, později byla dozdobena po vzoru renesance. V roce 1987 byla zaregistrována do seznamu světového dědictví UNESCO.\n\nVýstavba této dnes 104 metrů vysoké věže začala v roce 1184 podle návrhu architekta Ahmada Ben Baso. Byla dostavěna v roce 1198, vrchol budovy byl měděný, původně byla vysoká 97,5 metrů, což ji dělalo nejvyšší stavbou tehdejšího světa. Po znovudobytí Španělska křesťany se budova proměnila v renesanční a byla o pár metrů zvýšena.\n\nTouto věží se inspirovalo několik dalších architektů, je podle ní postavena například věž Ferry Building v San Franciscu, Wrigley Building v Chicagu, nebo Palác kultury a vědy ve Varšavě.\n\n"}
{"id": "1206030", "url": "https://cs.wikipedia.org/wiki?curid=1206030", "title": "Astra 3B", "text": "Astra 3B\n\nAstra 3B je jedním z komunikačních satelitů. Satelit vlastní společnost Astra a provozuje ho společnost SES. Satelit byl vypuštěn v roce 2010 na orbitální slot Astra 23.5°E poskytující digitální televizní a rozhlasové DTH (direct-to-home), a obousměrné satelitní širokopásmové služby v celé Evropě a na Středním východě.\n\nSatelitní vysílání poskytuje tři paprsky, s horizontální a vertikální polarizací, které pokrývají tři oblasti zemského povrchu. Široký Pan-European paprsek poskytuje DTH příjem na 60 cm paraboly v celé Evropě od Španělska až po Černé moře a od Řecka po Skandinávii. Evropský paprsek (pro střední a východní Evropu) a paprsek pro blízký východ (Arabský poloostrov, Írán a Irák) zajistit příspěvky distribučních služeb, dat a přenos IP služeb mezi oběma regiony, Ka pásmo, pro uplink a downlink, používané v Evropě a Ku pásmo na Středním východě.\n\nSatelit Astra 3B byl vypuštěn v květnu 2010 po téměř dvou měsících zpoždění způsobeném technickými problémy v tlakování systému rakety Ariane 5 a dvěma odklady startu a 24. března a 9. dubna 2010.\n\nAstra 3B začala komerčně fungovat v červnu 2010, zpočátku poskytovala DTH vysílací služby především do oblasti Beneluxu(Canaal Digital) a střední Evropy (Skylink), stejně jako obousměrné širokopásmové služby ASTRA2Connect v celé Evropě a na blízkém východě. V lednu 2011 Astra oznámila, že bulharský DTH operátor Satellite BG by zahájil balíček s více než 60 kanály v SD rozlišení a 12 kanálů v HD rozlišení, včetně sportovních, filmových, věcných a dětských TV, a všechny hlavní bulharské veřejné a komerční služby, dne 1. února pomocí tří transpondérů na satelitu Astra 3B.\n\nNasazení satelitu Astra 3B na 23.5°E (východně) pomohlo optimalizovat využívání rádiového spektra a umožnilo společnosti SES uvolnění satelitů Astra 1E a Astra 1G, které byly dříve na pozici Astra 23.5°E pro použití na jiné orbitální pozice.\n"}
{"id": "1206032", "url": "https://cs.wikipedia.org/wiki?curid=1206032", "title": "Edgar de Wahl", "text": "Edgar de Wahl\n\nEdgar de Wahl (23. srpen 1867, Olwiopol – 9. březen 1948, Tallinn) byl estonský lingvista a učitel narozený na území dnešní Ukrajiny, etnicky baltský Němec. Proslul především jako tvůrce umělého jazyka nazývaného původně occidental, později interlingue.\n\nVystudoval v Petrohradě, poté většinu života strávil v Tallinnu. Původně propagoval volapük, později patřil k prvním esperantistům. Nakonec oba tyto jazyky označil za nevyhovující a vymyslel jazyk vlastní. Zveřejnil ho roku 1922 a nazval occidental, neboť vyšel ze západoevropských jazyků. Šířil a propagoval nový jazyk v časopise \"Kosmoglott\". Stanovil tzv. De Wahlovo pravidlo založené především na tom, že z infinitivů sloves se odvozovala podstatná a přídavná jména. Gramatika byla lehká a jazyk se před druhou světovou válkou poměrně šířil, šlo tehdy o nejúspěšnější projekt po volapüku, esperantu a idu. Po De Wahlově smrti byl jazyk roku 1949 přejmenován na interlingue, ovšem nakonec se vytratil, byl vytlačen zejména projektem interlingua.\n"}
{"id": "1206035", "url": "https://cs.wikipedia.org/wiki?curid=1206035", "title": "Breslau (vlčí smečka)", "text": "Breslau (vlčí smečka)\n\nBreslau byla vlčí smečka německých ponorek operujících ve skupinách v Atlantském oceánu během 2. světové války.\n\nVlčí smečka Breslau operovala ve střední části Atlantiku, v období od 2. října 1941 do 29. října 1941 a zúčastnilo se jí šest ponorek. Tato skupina potopila celkem sedm obchodních lodí o celkové tonáži 21 578 BRT, dvě válečné lodi o celkové tonáži 2795 BRT a jednu válečnou loď o tonáži 6746 BRT poškodila\n"}
{"id": "1206037", "url": "https://cs.wikipedia.org/wiki?curid=1206037", "title": "Budujeme Slezsko", "text": "Budujeme Slezsko\n\nBudujeme Slezsko byla rozsáhlá iniciativa k obnově slezských měst a obcí poškozených během druhé světové války. Proběhla v letech 1945–1947, jejími hlavními iniciátory byli Jindřich Šajnar a Helena Salichová.\n\nPodnětem vzniku akce byl obrovský rozsah materiálních škod ve slezských a severomoravských městech a obcích, způsobených na jaře 1945, kdy zde v rámci tzv. ostravsko-opavské operace probíhaly poslední těžké boje 2. světové války na našem území. Nejvíce ostiženy byly tehdejší okresy Opava, Bílovec, Hlučín a Krnov, kde došlo v jednotlivých okresech ke zničení či poškození od 15 do 80 % domů. Rozsah válečných škod ve Slezsku byl jedním z podstatných důvodů, proč vláda již v květnu 1945 vyslovila souhlas se zřízením expozitury Moravskoslezského národního výboru se sídlem v Ostravě (Zemského národního výboru – expozitury Ostrava, zkráceně ZNVEO). Vedle slezských okresů byly pod expozituru přijaty i tři severomoravské okresy: Místek, Nový Jičín a Ostrava. Mezi hlavní náplně činnosti ZNVEO patřilo odstraňování válečných škod. Ty byly hlášeny u 376 z celkového počtu 547 obcí spadajících pod působnost orgánu.\n\nPomoc postiženým domácnostem ze státních prostředků poskytovaná prostřednictvím zemských národních výborů se rozbíhala velmi pomalu. Zákon o stavební obnově č. 86/46 Sb. byl vydán až 9. května 1946 a zákon č. 161/46 o poskytování záloh na válečné škody až 24. srpna 1946. Procedura ověřování a odhadů škod byla přitom dosti komplikovaná a zdlouhavá.\n\nOsud válkou ožebračených rodin znepokojoval mnoho slezských veřejných činitelů a patriotů, kteří se chopili iniciativy. V návaznosti na tradiční slezské tábory lidu na Ostré hůrce připravovala tato skupina na 23. září 1945 první poválečný tábor spojený s položením základního kamene k obnovení Památníku slezského lidu, který nacisté hned ze začátku okupace zničili. Do přípravy tábora se zapojili i odborný učitel Jindřich Šajnar a akademická malířka Helena Salichová, která k této příležitosti připravila výstavu svých prací. Výstava nazvaná \"Budujeme Slezsko\" obsahovala obrazy a grafiky s náměty ze Slezska, většinou z pobořených slezských měst a vesnic. Na shromáždění vystoupil Jindřich Šajnar s připravenými náměty celostátní akce na pomoc Slezsku spočívající v iniciování finanční a materiálové pomoci z ostatních částí českých zemí, méně postižených válkou. Návrhy byly spontánně přijaty a invalidní téměř slepý učitel Šajnar byl navržen do čela akce nazvané \"Budujeme Slezsko.\"\n\nNa první schůzi se iniciátoři akce Budujeme Slezsko (ABS) rozhodli zahájit celostátní propagační kampaň k seznámení veřejných činitelů i širší veřejnosti s rozsahem zkázy způsobené válečnými událostmi ve Slezsku. Tomu měly sloužit rozhlasové relace a články v tisku, ale i putovní výstava obrazů Heleny Salichové. Zmocnění k řízení akce pro Jindřicha Šajnara vystavil tehdejší předseda ZNVEO Josef Bilan-Šinovský.\n\nPropagační kampaň se zdárně rozběhla, zejména pravidelné relace ostravského rozhlasu měly mohutný ohlas a odezvu. Na prvním zasedání nově zvoleného ZNVEO dne 27. října 1945 mohli již Šajnar se Salichovou podat zprávu o úspěšném začátku akce, která již za měsíc činnosti vykazuje na finančních darech výtěžek 10,5 mil. Kč. Ještě většího rozsahu nabyly zásilky potravin, šatstva, bytového zařízení, školních potřeb, knih, stavebního materiálu a dalších potřeb.\nPutovní výstava, jejíž jádro tvořily obrazy Salichové, doplněné o díla dalších slezských umělců, byla zahájena 21. října 1945 v čítárně Ústřední Ostravské knihovny. Měla rovněž velký ohlas a vynesla téměř půl milionu korun. Výstava pokračovala postupně v Místku, Orlové, Praze, Kutné Hoře, Táboře, Plzni, Vysokém Mýtě, Chrudimi, Poličce, Chocni, Kolíně a Čáslavi.\nNa finančních darech se podílely sbírky ve městech a vesnicích v Čechách a na Moravě, nepostižených při osvobozovacích bojích. Přispívaly i finanční ústavy a další instituce a závody z výtěžků dobrovolných mimořádných směn. Připojily se rovněž různé společenské organizace a spolky pořádáním sbírek mezi svými členy i ostatními občany, mnozí občané pak posílali své dary i samostatně na příslušný účet u Ostravské spořitelny.\n\nNemenší význam měly zásilky věcných darů. Když do sídla ABS na Husovu ulici č. 7, resp. do jejího skladu, začaly docházet desítky balíků a beden dennně a k tomu týdně i několik nákladních aut a vygonů, nebylo ani přes rozsáhlou brigádnickou výpomoc možné zásilky vybalovat a třídit. Nevyložené transporty byly proto expedovány přímo do jednotlivých obcí a tam teprve MNV prováděly přejímky a soupisy darů. Jen stěží tak mohlo být zaručeno zodpovědné zacházení s dary a jejich spolehlivá distribuce do těch obcí a rodin, kde byly nejvíce potřeba. Především z těchto důvodů se v průběhu prvního čtvrtletí roku 1946 přikročilo k zásadní změně v organizaci pomoci formou patronátů, označených po vzoru náboženského života jako tzv. kmotrovství. Tak jako se při křtu kmotr stává patronem nad kmotřencem, zde dárce přebíral obdobný patronát nad válkou poškozeným městem či obcí nebo jen pobořenou školou, postiženým hasičským sborem apod.\n\nKmotrovství se začalo uplatňovat od února 1946. Za kmotry se hlásily zprvu větší města nebo celé okresy zastoupené ONV. Později se přidávaly další instituce, jako větší podniky, ministerstva, společenské organizace, politické strany apod. Přebírání kmotrovství zpočátku probíhalo pozvolna. Počet patronů se výrazně zvýšil po masivní rozhlasové kampani a mnoha osobních návštěvách představitelů ABS v českých a moravských městech. Pomohla tomu i manifestační jízda Autoklubu RČs do Prahy, konaná 30. a 31. března 1946 u příležitosti výstavy \"Slezsko vpřed.\" Hromadné zásilky darů zprvu obsahovaly především předměty osobní potřeby pro postižené občany, po dohodě s MNV se však kmotřenci začali více orientovat více na potřeby obcí. Jednalo se zejména o stavby, opravy a vybavení škol, obecních vodovodů, budování místních rozhlasů, kulturních domů, vánoční nadílky pro školáky a jejich prázdninovou rekreaci. V závěru roku 1947 převzaly z popudu Ústřední rady odborů kmotrovství nad slezskými obcemi závody nad 500 obyvatel. Zorganizovaly mimořádné směny a výtěžek věnovaly na pomoc kmotřencům. Tak putovaly do slezských obcí stovky párů bot ze zlínských Baťových závodů, stovky pláštěnek z Fatry Napajedla, desítky selských vozů z Vagonky v České Lípě apod.\n\nKmotrovské vztahy se neprojevovaly jen jednostranně. Na výraz poděkování za pomoc zorganizovalo r. 1947 22 obcí brigádnické směny na ostravských šachtách a takto vytěžené tehdy nedostatkové uhlí putovalo ke kmotrům do škol, nemocnic i podniků.\nPři likvidaci ABS ke konci r. 1948 mělo své kmotry 129 slezských obcí nebo osad. Větší nebo menší pomoci se přitom dostalo všem obcím na Hlučínsku. \n\nVlastní kmotry měly obce uvedené v následující tabulce:\nVyčíslení celkového finančního a materiálního přínosu akce pro slezské obce je značně obtížné a u hmotné pomoci prakticky nemožné.\n\nCelkově se v rámci akce dostalo občanům a obcím na penězích okolo 100 milionů Kč, z toho přímo kancelář ABS soustředila 31,1 mil. Kč finančních darů. Dalších 33 milionů Kč vynesla sbírka s názvem \"Zachraňte slezské dítě,\" uspořádaná v letech 1946–1947 po celých Čechách Zemským národním výborem Praha po dohodě s ABS. Okolo 40 milionů Kč věnovali na pomoc postiženým občanům, na stavby, opravy a vybavení škol a na další potřeby kmotři.\n\nObrovskou pomoc pro strádající Slezsko představovaly dary materiální. V poměrně krátké době, než se rozběhlo kmotrovství, došlo do Slezska 104 vagonů s ošacením, obutím, nábytkem, stavebním materiálem a dalšími potřebami. Auta dopravila kromě volně loženého nábytku, stavebního a jiného materiálu ještě 1267 beden a balíků o váze skoro 50 tun a dalších na 2000 balíků kromě toho ještě dodala pošta. Dále získala ABS ještě z mimořádného přídělu akce UNRRA 3353 žoků především se šatstvem a potravinami.\n\nNejvětší úsilí akce zaměřila na pomoc školám. Vedle financování staveb a oprav byla školám dodána spousta lavic a dalšího nábytku a školních rozhlasů a pomůcek. Školy obdržely asi 10 000 knih do školních knihoven. Zásluhou kmotrů byly téměř v každé škole pořádány vánoční besídky, kde děti obdržely desítky tisíc kusů ošacení a obuvi. Tisíce žáků mohlo odjet na prázdninové rekreace.\n\nZnačné pomoci se dostalo rovněž zemědělcům. Podle neúplné evidence obdrželi 5 nákladních aut, několik traktorů, 10 zemědělských vozů pro koňský potah, 10 žacích strojů, 5 samovazů, 10 močůvkových čerpadel, okolo desítky různých pump, 10 mlátiček a několik secích strojů a pluhů. K tomu ještě 9 koní a 47 kusů hovězího dobytka.\n\nVe vybraných obcích kmotři uhradili nebo přispěli na úhradu stavby obecního či kulturního domu, případně uhradili stavbu obecního rozhlasu nebo dodali jeho aparaturu. Ve třech obcích vybavili kino. Hasičské sbory ve 33 obcích dostaly motorové stříkačky nebo agregáty, mnohé další získaly hasičskou výzbroj.\n\nPodle povšechných odhadů mohla tato věcná část pomoci dosáhnout přibližně stejné výše jako celková pomoc peněžní.\n\n\n"}
{"id": "1206038", "url": "https://cs.wikipedia.org/wiki?curid=1206038", "title": "Chmerek", "text": "Chmerek\n\nChmerek (\"Scleranthus\") je rod asi 12 druhů, jednoletých až vytrvalých, planě rostoucích bylin nebo nízkých keřů z čeledi hvozdíkovité. Rozšíření rodu je velké, původní je v Evropě, Malé Asii, Africe, Austrálii i na Novém Zélandu a na Nové Guineji, druhotně se dostal do Ameriky.\n\nV České republice vyrůstají tři původní druhy, jednoleté chmerek roční a chmerek mnohoplodý a vytrvalý chmerek vytrvalý. Podle některých autorů je chmerek mnohoplodý považován jen za poddruh chmerku ročního. Rostliny rodu chmerek jsou v české přírodě zařazované mezi plevele.\nRostliny jsou jednoleté až vytrvalé, nízké, trsnaté a mají hluboký kořen. Rozvětvené lodyhy, které u vytrvalých druhů vespod dřevnatí, jsou někdy drobně pýřité a porůstají protistojnými, přisedlými listy, které jsou na bázi pochvovitě srostlé. Listy bez palistů jsou čárkovitě kopinaté, celokrajné, na vrcholu ostře špičaté nebo tupé a v jejich paždích často vyrůstají svazečky drobných listů.\n\nHustá květenství tvořená svazečky nebo klubky drobných, zelenkavých květů vyrůstají z úžlabí listů nebo na koncích rozvětvených lodyh. Přisedlé květy jsou oboupohlavné, mají bylinný listen, nemají však korunu. Vytrvalý, pětičetný kalich je tvořen 2 až 4 mm velkými lístky, někdy se zřetelným bílým lemem, které jsou na bázi srostlé do pohárkovité květní číšky. V květu bývá jedna až deset tyčinek, z nichž jen některé jsou plodné, a na jejich bázi je nektarový disk. Polospodní semeník je z poloviny ponořen do číšky a na vrcholu je protáhlý ve dvě niťovité čnělky s hlavičkovitými bliznami. Květy bývají opylovány drobným hmyzem, včetně mravenců.\n\nPlod je nepukavá nažka s deseti podélnými žebry obalená vytrvalým kalichem, který napomáhá jejich rozšiřování větrem do okolí. Nažka obsahuje obvykle pouze jedno hladké semeno čočkovitého tvaru.\n\nRod je rozdělen do dvou sekcí. Sekce \"Scleranthus\" je tvořena druhy euroasijskými i australskými s květy poměrně velkými, přisedlými, s mnoha tyčinkami a sestavenými do bohatých květenství. Sekce \"Mniarum\" se skládá z druhů pouze australských, má drobnější květy na stopkách vyrůstající jednotlivě neb v párech a většinou mívají jen po jedné tyčince, tobolky mají delší stopky.\n\n"}
{"id": "1206039", "url": "https://cs.wikipedia.org/wiki?curid=1206039", "title": "Ave, Caesar!", "text": "Ave, Caesar!\n\nAve, Caesar! (v anglickém originále Hail, Caesar!) je americko-britský komediální film z roku 2016, který napsali, produkovali, stříhali a režírovali Bratři Coenové. \n\nVe filmu hrají Josh Brolin, George Clooney, Alden Ehrenreich, Ralph Fiennes, Jonah Hill, Scarlett Johansson, Frances McDormand, Tilda Swinton a Channing Tatum. Film je fiktivním příběhem, který se stane skutečné osobě, a to Eddiemu Mannixovi, který pracuje v hollywoodském filmovém průmyslu v padesátých letech a snaží se vyřešit situaci, kdy hlavní herec zmizel během natáčení. \n\nFilm se odehrává v roce 1951 v hollywoodských filmových ateliérech. Eddie Mannix (Josh Brolin) je vedoucím výroby v Capitol Pictures a také „vyjednávač“, který se snaží utajit před bulvárními novináři skandální chování hereckých hvězd. Protože je ve své práci velmi dobrý, má o něj zájem společnost The Lockheed Corporation, která mu nabízí výhodnou a dobře placenou pozici, on ale neví, zda tuto práci vzít. Když otěhotní neprovdaná herečka DeeAnna Moran (Scarlett Johansson), Mannix zařídí, aby její dítě putovalo nejprve do pěstounské péče a ona ho později adoptovala a veřejnost by se nedozvěděla, že právě ona je matkou. Manixe často od práce zdržují sestry Thora a Thessaly Thackerovy (obě hraje Tilda Swinton), jednovaječná dvojčata, které pracují jako novinářky, ale jedna té druhé nemůže přijít na jméno. \n\nHlavním filmem studia je \"Ave, Caesar!\", výpravný film odehrávající se ve starověkém Římě, v hlavní roli s hereckou hvězdou Bairdem Whitlockem (George Clooney). Whitlock během natáčení vypije pohár, do kterého předtím nalil komparzista (Wayne Knight) omamnou látku a během pauzy záhadně zmizí. Krátce poté přijde do studia vzkaz od skupiny říkající si „Budoucnost“, která se přiznává k únosu Whitlocka a požaduje za něj výkupné 100 000 dolarů. Mannixovi se od vedení studia podaří peníze získat a dává je na určené místo. Whitlock se probudí v domku u pláže, kde se dostane na setkání skupiny „Budoucnost“, což je komunistická buňka. Její představitelé, kteří se mu představí jako scenáristé ve filmovém průmyslu, mu vysvětlí svou ideologii a získávají ho na svou stranu. V tu samou dobu novinářka Thora Thacker vyhrožuje Mannixovi, že napíše článek ohledně skandálu, který se týká vzniku filmu \"Na křídlech orlů\", ale Manixovi se podaří oddálit den zveřejnění tím, že jí prozradí informace ze soukromého života několika herců.\n\nMezitím je slavný westernový herec Hobie Doyle (Alden Ehrenreich) obsazen na nátlak studia do dramatického filmu noblesního režiséra Laurence Laurentze (Ralph Fiennes). Ale Doylův výkon vůbec neodpovídá představám režiséra, a tak Laurentz prosí Mannixe, aby Doyla z projektu vyřadil a on si tak mohl nechat svou uměleckou vizi filmu. Mannix nicméně Laurentze přesvědčí, že Doyle ve filmu musí být a Laurentz se mu musí víc věnovat, aby zlepšil jeho herecký výkon. Doyle později přichází do Mannixovy kanceláře a přiznává, že se v roli necítí dobře, ale Mannix ho utvrzuje v tom, že má pro roli ty nejlepší předpoklady a připomíná, jak velkorysé k němu studio bylo. \n\nTen večer jde Doyle na premiéru svého filmu společně s herečkou Carlottou Valdez (Verónica Osorio), přesně podle Mannixových instrukcí. Během projekce je zpočátku znepokojen, jelikož z jeho zpívající scény vynikla pouze komická linka, nicméně když vidí, že se publikum baví, je spokojený. Po premiéře jde s herečkou Valdez do klubu a mají k sobě blízko, ale přeruší je obě sestry Thackerovy. Doyle najednou spatří aktovku, kterou mu dříve ukazoval Mannix a řekl o ní, že uvnitř je výkupné za Whitlocka. Aktovku nese Burt Gurney (Channing Tatum), hvězda komediálního námořnického filmu.\n\nDoyle sleduje Gurneyho při cestě k domku u pláže, otevře dveře a zjistí, že v domě je jen Whitlock. Zbytek členů „Budoucnosti“ jede lodí směrem k sovětské ponorce, kde se s nimi Gurney loučí, protože jako zapálený komunista cestuje do Sovětského svazu. Zbylí členové mu věnují kufřík s výkupným na komunistické účely. Nicméně když Gurney nastupuje, tak mu do náruče skočí pes a kufr mu tak spadne do moře. Doyle odváží Whitlocka zpět do studia a ihned poté přijíždí policie, která zatkne všechny zbylé členy skupiny.\n\nWhitlock se snaží Mannixovi tlumočit své nové poznatky ohledně komunismu, ten ho ale rychle uzemní, profackuje ho a nařídí mu, aby rychle dotočil svou roli v \"Ave, Caesar!\" Thora se setkává s Mannixem a vyhrožuje mu zveřejněním informace, že Whitlock získal roli ve filmu \"Na křídlech orlů\" kvůli tomu, že spal s režisérem Laurentzem. Nicméně Mannix vyvodil, že tuto informaci získala od Gurneyho a přemluví ji, aby to nepublikovala, jelikož Gurney je komunista a tímto by pomohla komunistům a zničila tak svou pověst. DeeAnna se vdá za úředníka Josepha Silvermana (Jonah Hill), který ji dříve pomáhal s projednáním údajné adopce. Mannix odmítá nabídku Lockheedu a pokračuje ve své práci v Capitol Pictures.\n\n"}
{"id": "1206044", "url": "https://cs.wikipedia.org/wiki?curid=1206044", "title": "Těžké časy", "text": "Těžké časy\n\nTěžké časy (v originále Hard Time) je v pořadí devatenáctá epizoda čtvrté sezóny seriálu \"\".\n\nMilese O'Briena zajali Argrathové a obvinili ho ze špionáže. Jako trest mu implantovali vzpomínky na 21 let dlouhé vězení. Ve skutečnosti uplynulo jen pár hodin, přesto celý zážitek O'Briena zásadně změnil.\n\nPo návratu na stanici se mu doktor Bashir pokusí jeho vzpomínky na vězení vymazat, jenže jediné řešení na které příjde, je vymazání celé paměti. Jenomže to nejde, a tak je Miles nucený se s pamětí vyrovnat sám. Musí se opět naučit zacházet se všemi přístroji a také se zbavit některých vězeňských zvyků, například schovávání jídla na horší časy. Větším problémem jsou pro něho jeho psychické problémy. Neustále se mu zjevuje jeho spoluvězeň Ee'Chara, který s ním sdílel celu a naučil ho spoustu užitečných věcí. Miles odmítne chodit na terapie, stává se agresivnějším, nejprve verbálně a poté i fyzicky. Kapitán Sisko ho uvolní ze služby, ale jeho stav se stále zhoršuje, až málem napadne Molly. Odejde do skladiště a zde se chce zastřelit phaserem, naštěstí ho najde Bashir a všechno mu rozmluví.\n\nTeprve tehdy se Miles přizná, že Ee'Charu v cele zabil, protože si myslel, že mu schovává jídlo. Díky tomuto přiznání se mu uleví, protože Ee'Chara vzápětí zmizí. Podle Bashira bude Miles potřebovat čas, ale pro jistotu mu předepíše nějaké léky.\n"}
{"id": "1206055", "url": "https://cs.wikipedia.org/wiki?curid=1206055", "title": "Vojenský hřbitov (Štěrboholy)", "text": "Vojenský hřbitov (Štěrboholy)\n\nVojenský hřbitov u Štěrbohol se nacházel v Praze v městské části Štěrboholy na severovýchodním okraji obce.\n\nPo skončení bitvy u Štěrbohol, ke které došlo dne 6. května roku 1757, bylo napočítáno na 32 tisíc mrtvých vojáků. Mezi padlými byl i královský pruský nejvyšší polní maršálek Kurt Christoph hrabě Schwerin (1684-1757). Padlí vojáci zde byli pohřbeni, tělo polního maršálka Schwerina bylo nabalzamováno a převezeno do Berlína.\n\nNa místě bitvy byl postaven dřevěný sloup s pamětní deskou. Roku 1824 dal správce michelského statku Ondřej Schurch vystavět na místě tohoto sloupu kamenný pomník. Další pomník, tentokrát litinový zde byl postaven roku 1839 z příkazu pruského krále Friedricha Wilhelma III. Tento nový pomník byl vystavěn na pahorku navršeném za kamenným pomníkem.\n\nTerasa byla vyvýšená s nárožními jehlany. Litinový pylon byl 3,5 metru vysoký a měl bohatou klasicistní výzdobu - válečné symboly v mělkém reliéfu s akroterii na vrcholové desce. Pod vítězným věncem na přední straně byla zobrazena pruská orlice. Před terasou se nacházel komolý jehlan vyzděný z kvádrů. Na něm spočíval mohutný kubus z tmavého mramoru. Mramor byl zdoben smutečními festony pod vyzlaceným železným křížem, na přední straně se nacházel maršálův portrét.\n\nRoku 1905 byly na zdejší vojenský hřbitov převezeny ostatky a pomníky ze zrušených vojenských hřbitovů na Hradčanech (například hrob podplukovníka Miesitscheka z Vyškova) a v Karlíně. Jednalo se o 30 důstojníků a vojáků, kteří padli roku 1813 a 1866 ve válkách.\n\nHřbitov byl v majetku pruské vlády. Ta platila vojenského invalidu, který se o hřbitov staral. Pozemek na půdorysu dělového kříže byl obehnán vodním příkopem a domek strážce stál vedle něj. V předsíni domku byla zavěšena stará malba s vyobrazením mrtvého maršálka Schwerina, nad kterým stojí pruský král Bedřich. Strážný se staral nejen o hřbitov, ale i o návštěvníky, kterým podával historický výklad a nechával je podepisovat do pamětní knihy. Tu tvořilo několik svazků, první svazek pocházel z roku 1838. Byli zde podepsáni významní lidé, například říšský president německé republiky Hindenburg (podpis z roku 1866 - byl v bitvě u Hradce Králové poraněn a přijel do Prahy, poté si prohlédl štěrboholské bojiště a pomník), velitel maďarské revoluční armády generál Görgey (podpis z roku 1841), skotský spisovatel Thomas Carlyle (1858), major Upton (1858) nebo francouzský generál Boulanger (1890). Ze známých osobností zde byly podepsáni také sochař Josef Myslbek a malíř Mikuláš Aleš. Pamětní kniha se nedochovala.\n\nV letech 1939 – 1945 byl hřbitov využíván německou armádou jako posádkový. Na bráně byla tabule s říšskou orlicí a hákovým křížem a nápis STANDORF FRIEDHOF. Byli zde pohřbíváni příslušníci zbraní SS, kteří zemřeli v pražských nemocnicích. Němci zde pořádali oslavy a vzpomínkové tryzny. Po skončení války byl hřbitov včetně pomníku zcela zlikvidován. Roku 2007 byl v den výročí bitvy odhalen nový pomník.\n\n\n\n"}
{"id": "1206057", "url": "https://cs.wikipedia.org/wiki?curid=1206057", "title": "West (vlčí smečka)", "text": "West (vlčí smečka)\n\nWest byla vlčí smečka německých ponorek operujících ve skupinách v Atlantském oceánu během 2. světové války.\n\nVlčí smečka West operovala ve střední části Atlantiku od 8. května 1941 do 20. června 1941. Zúčastnilo se jí 23 ponorek, které potopily 33 lodí o celkové tonáži 181 414 BRT a poškodila čtyři lodi o celkové tonáži 33 448 BRT. Byla to jedna z nejúspěšnějších vlčích smeček.\n"}
{"id": "1206064", "url": "https://cs.wikipedia.org/wiki?curid=1206064", "title": "Dmitrij Torbinskij", "text": "Dmitrij Torbinskij\n\nDmitrij Jevgeněvič Torbinskij (rusky Дмитрий Евгеньевич Торбинский; * 28. dubna 1984, Norilsk, RSFSR, Sovětský svaz) je ruský fotbalový záložník a reprezentant, který hraje od roku 2015 za klub FK Krasnodar. \n\n\nNastupoval za ruskou reprezentaci do 21 let.\n\nV A-mužstvu Ruska debutoval 24. 3. 2007 v kvalifikačním utkání v Tallinnu proti reprezentaci Estonska (výhra 2:0).\nZúčastnil se EURA 2008 v Rakousku a Švýcarsku.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Torbinskij neodehrál na turnaji žádný zápas.\n\n"}
{"id": "1206069", "url": "https://cs.wikipedia.org/wiki?curid=1206069", "title": "John Leguizamo", "text": "John Leguizamo\n\nJonathan Alberto \"John\" Leguizamo (* 22. července 1964, Bogotá, Kolumbie) je americký komik, herec, a zpěvák.\n\n"}
{"id": "1206075", "url": "https://cs.wikipedia.org/wiki?curid=1206075", "title": "Café Society (film, 2016)", "text": "Café Society (film, 2016)\n\nCafé Society je americké komediální a romantické filmové drama z roku 2016, napsané a režírované Woodym Allenem, který děj doprovodil v roli vypravěče.\n\nHlavní postavy v příběhu z 30. let dvacátého století ztvárnili Jesse Eisenberg jako Newyorčan Bobby Dorfman, který se po příjezdu do Hollywoodu zamiluje do sekretářky Vonnie v podání Kristen Stewartové. Jejího zaměstnavatele – hereckého agenta Philla, a zároveň Bobbyho strýce, si zahrál Steve Carell.\n\nBobby Dorfman (Jesse Eisenberg) je nejmladším synem newyorské židovské rodiny z Bronxu na pozadí 30. let dvacátého století. Starší sestra Evelyn se provdala za učitele a ze staršího bratra Bena se stal profesionální gangster. Nespokojen s prací v otcově klenotnické dílně se rozhoduje vydat do Hollywoodu, kde se strýc Phil (Steve Carell) prosadil jako filmový agent a vyhledávač hereckých talentů. Získává však u něj pouze podřadné místo poslíčka.\n\nStrýcova sekretářka Veronica, zvaná Vonnie (Kristen Stewartová), při seznamování hollywoodských zákoutí Bobbyho uhrane zejména svým životním stylem neprahnoucím po slávě, jak je to běžné u dívek přijíždějících do filmové „továrny na sny“. Dívka však jeho návrhy odmítá, protože má za přítele novináře Douga. Ve skutečnosti udržuje tajný poměr se strýcem Philem, který jí slibuje rozvod a společný život.\n\nPři jednoročním, papírovém výročí vztahu předává Philovi dárek, dopis psaný a signovaný Rudolphem Valentinem. Ženatý muž má však z podvádění výčitky svědomí a románek ukončuje. Vonnie se tak zcela poddává idealistickému Bobbymu.\n\nPhil po čase synovci sděluje, že se přece jen rozhodl pro rozvod kvůli jisté dívce bez níž nemůže žít, ačkoli se s ní rozešel. Aniž Bobby tuší, že se hovoří o Vonnie, strýce ujišťuje, že opuštěná manželka rozchod zvládne. Sám zmiňuje svou zamilovanost s jeho bývalou sekretářkou, úmysl oženit se a vrátit se do New Yorku. Překvapený Phil tak navštěvuje Vonnie, která pracuje jako šatnářka. Naléhá, aby opustila synovce a provdala se za něho.\n\nBěhem rozhovoru ve Philově kanceláři si Bobby všimne zarámovaného dopisu, jenž strýc obdržel jako dárek od své mladé lásky. Dochází mu, že darující osobou byla Vonnie, kterou následně postaví před rozhodnutí výběru ze dvou soků. Dívka volí jistotu luxusního života s bohatým postarším agentem.\n\nZlomený Bobby se tak osamocen vrací do New Yorku, kde se vypracuje v nočním klubu gangsterského bratra Bena (Corey Stoll). Z podniku se postupně stává vyhlášené místo setkávání smetánky, do něhož míří politici i mafiáni. Mladý podnikatel se jednoho večera seznamuje s rozvedenou atraktivní blondýnkou Veronicou Hayesovou (Blake Lively), s níž navazuje vztah zakončený sňatkem a potomkem.\n\nŠťastní manželé Phil a Vonnie navštěvují klub při svém měsíčním newyorském pobytu. Bobby se však k družení nemá a bývalé lásce vyčítá, jak moc se změnila, když dospěla do stádia povrchní ženy, jejíž archetyp tak odmítala. Přesto se s Vonnie začíná scházet a opět mezi nimi přeskakuje jiskra, vrcholící líbáním během romantické procházky v Central Parku.\n\nPoté, co je Ben popraven na elektrickém křesle za vraždu prvního stupně, stává se z Bobbyho jediný vlastník klubu. Gangsterská pověst podniku, jakožto bratrova odkazu, přitahuje stále více celebrit a popularita dosahuje výšin. Bobby se vydává do Los Angeles, aby v něm otevřel pobočku klubu. Ačkoli si slíbil opak, schází se s Vonnie v hospůdce na oběd, v níž si kdysi jako milenci rozuměli. Mladá paní sděluje, že se na krátkou chvíli vrací s mužem do New Yorku. Oba však docházejí k závěru, že dále nebudou jitřit své city a raději se v životě už nepotkají.\n\nNěkolik měsíců poté, při vítání Nového roku, se nacházejí na opačných březích Ameriky. Bobby slaví v newyorském klubu, zatímco Vonnie křepčí po manželově boku na hollywoodském večírku. Přesto jsou náhle vytrženi z víru oslav, nepřítomnými pohledy zahloubáni do sebe, vzdáleni od reálných partnerů, a zdá se, že své myšlenky směřují jeden k druhému.\n\nDo připravovaného Allenova snímku byli 9. března 2015 obsazeni Jesse Eisenberg, Bruce Willis a Kristen Stewartová. Producenty se stali Letty Aronson, Stephen Tenenbaum a Edward Walson. K hereckému týmu se 6. března 2015 připojila Blake Livelyová a v polovině července ji doplnila Parker Poseyová. Další obsazení bylo oznámeno 4. srpna 2015, včetně herců Jeannie Berlinové, Coreyho Stolla, Kena Stotta, Anny Campové, Stephena Kunkena, Sari Lennickové a také Paula Schneidera. Roli Vita získal Tony Sirico stále během srpna a v daný měsíc byl k projektu přizván také Max Adler.\n\nFilm nasnímal kameraman Vittorio Storaro. Willisovo odstoupení z projektu bylo zveřejněno 24. srpna 2015 pro střet s plánovaným divadelním představením na Broadwayi v Kingově adaptaci románu \"Misery\". O čtyři dny později jeho postavu převzal Steve Carell. V březnu 2016 došlo k odhalení názvu komediálního dramatu \"Café Society\".\n\nVlastní natáčení začalo 17. srpna 2015 v Los Angeles a jeho okolí včetně Pasadeny a Los Feliz. Na newyorské lokace v Brooklynu se štáb přemístil 8. září téhož roku. Allenův 47. film v pořadí se stal jeho prvním digitálním projektem za použití kamery Sony CineAlta F65.\n\nPočáteční rozpočet představoval 18 milionů dolarů. Následně však došlo k navýšení a konečná suma produkce dosáhla výše 30 milionů dolarů, což ze snímku učinilo nejnákladnější Allenův film k danému datu.\n\nSvětová premiéra Allenova 47. filmu proběhla na Festivalu v Cannes během první poloviny května 2016, když jeho projekce potřetí zahajovala festival a od diváků se dočkala kladného přijetí. O více než týden později drama otevřelo Filmový festival v Seattlu.\n\nVe Spojených státech bylo uvedení do kin původně naplánováno na 15. srpna 2016. Následně došlo pro vybrané kinosály k přesunu data na 12. července téhož roku a celoplošné promítání bylo spuštěno 29. července. Vedle společnosti Lions Gate Entertainment se distributorem poprvé stala studia Amazon.\n\nV severní Ameriace snímek vydělal přes 11 milionů dolarů a celosvětové tržby dosáhly více než 43 milionů dolarů.\n\nPremiéra uskutečněná 15. července 2016 v pěti amerických kinech přinesla v otevírací víkend zisk 359 289 dolarů, s průměrem 71 858 dolarů na jeden kinosál, což znamenalo rekordní částku roku 2016 v přepočtu na jedno projekční místo. Rekordní zápis později překonala komedie \"Don't Think Twice\" s hodnotou 92 835 dolarů. Celoplošná projekce, zahájená 29. července téhož roku, dosáhla prvního příjmu 2,3 milionů dolarů, což daný víkend představovalo 12. místo.\n\n"}
{"id": "1206080", "url": "https://cs.wikipedia.org/wiki?curid=1206080", "title": "Jaroslav Plocek", "text": "Jaroslav Plocek\n\nJaroslav Plocek (* 3. února 1946) je bývalý český fotbalista, záložník. Fotbalovou liga hrál i jeho syn Jaromír Plocek.\n\nV československé lize hrál za Spartak Hradec Králové. Nastoupil ve 29 ligových utkáních a dal 1 ligový gól. V nižší soutěži hrál i za TJ VCHZ Pardubice.\n\n\n"}
{"id": "1206089", "url": "https://cs.wikipedia.org/wiki?curid=1206089", "title": "Mezinárodní organizace pro migraci", "text": "Mezinárodní organizace pro migraci\n\nMezinárodní organizace pro migraci (zkratka OIM z francouzského a španělského názvu, zkratka IOM z anglického názvu) je mezivládní organizace s hlavním sídlem v Ženevě ve Švýcarsku, která se zabývá pomocí s migrací.\n\nČlenem je přes 160 států, status pozorovatelů má dalších devět. Rozpočet organizace byl v roce 2013 1,6 miliardy amerických dolarů a měla přibližně 8400 zaměstnanců. Česká republika je členem od 18. listopadu 1995, organizace zde působí od roku 1998.\n\nDějiny organizace začaly v roce 1951, kdy se jmenovala \"Provizorní mezivládní výbor pro evropské migrační trendy\" () a zabývala se zejména masivním pohybem obyvatelstva v důsledku dozvuků druhé světové války. Hned v roce 1952 se změnila na \"Mezivládní výbor pro evropskou migraci\" (), pak v roce 1980 na \"Mezinárodní výbor pro migraci\" () a konečně v roce 1989 na \"Mezinárodní organizaci pro migraci\".\n\nMezitím pomáhala migrantům a uprchlíkům v řadě případů, například po Maďarském povstání v roce 1956, po invazi vojsk Varšavské smlouvy do Československa v roce 1968 nebo po puči v Chile roku 1973. Časem se začala věnovat migraci z důvodů přírodních katastrof, například po zemětřesení v Kašmíru v roce 2005 nebo po zemětřesení na Haiti v roce 2010.\n\n"}
{"id": "1206091", "url": "https://cs.wikipedia.org/wiki?curid=1206091", "title": "Argunská památková a přírodní rezervace", "text": "Argunská památková a přírodní rezervace\n\nArgunská památková a přírodní rezervace (oficiální ruský název Аргунский государственный историко-архитектурный и природный музей-заповедник) se rozkládá na ploše 233 800 ha v jižní části Čečenské autonomní republiky Ruské federace.\n\nArgunská státní památková a přírodní rezervace byla vyhlášena usnesením Rady ministrů Čečensko-Ingušské autonomní sovětské socialistické republiky ze dne 15. 11. 1988 na základě usnesení č. 220 Rady ministrů RSFSR ze dne 2. 6. 1988. Cílem vzniku rezervace byla ochrana architektonických a historických památek, jakož i ochrana jedinečných přírodních fenoménů a vzácných a ohrožených druhů fauny a flóry na daném území. Na základě nařízení prezidenta Ruské federace č. 176 ze dne 20. 2.1995 byla Argunská rezervace zařazena do seznamu objektů historického a kulturního dědictví federálního (všeruského) významu.\n\nRezervace zahrnuje nejvýše položené horské oblasti na jihu Čečenska v okolí soutěsek řek Argunu a Šaro-Argunu, které mají společnou historii a krajinný ráz. Chráněnou oblast tvoří území okresů Šaroj, Itum-Kali, Galan-Čož (do roku 2012 se jednalo o část území okresu Ačchoj-Martan), dále okresu Čeberlojevského (dříve část okresu Vedeno) a části okresu Šatoj.\n\nNa území Argunské rezervace se nachází na 700 památkově chráněných historických, archeologických a přírodních objektů a staveb, z nichž více než pět desítek je na seznamu památek federálního významu.Včetně objektů, které nejsou zapsány na oficiálních seznamech památek, se na území rezervace nachází kolem 150 opevněných historických sídel, sestávajících z obranných a obytných věží, dále více než 20 kultovních míst, desítky starověkých kyklopských staveb a na 150 podzemních, nadzemních i skalních hrobek. Celkem je na tomto chráněném území na jihu Čečenska více než 2600 zřícenin obranných a strážních věží z období raného i pozdního středověku, z nichž zhruba 200 je v poměrně zachovalém stavu. Stavební a archeologické památky na území rezervace reprezentují historické období v délce 5000 let - od 3. tisíciletí před n. l. a po konec 19. století.\n\nÚzemí rezervace má převážně vysokohorský charakter s alpinskými loukami, bukovo - habrovými lesy či dubovými a březovými porosty. Rezervace zahrnuje oblast od severního předhůří Velkého Kavkazu až po hlavní kavkazský hřeben s vrcholy, přesahujícími nadmořskou výšku 4000 metrů. Významnou součást krajiny tvoří vodstvo. Jsou zde horské potoky a řeky, které svým tokem vymodelovaly řadu soutěsek, jezera, z nichž největší jsou Kezenoj-Am a Galajn-Am, nesčetná prameniště a také zdroje minerálních vod.\n\nVyskytují se zde různé druhy šelem, jako jsou lasice, kuny, lišky, jezevci a v neméně hojném počtu také vlci a medvědi. Na území přírodní rezervace žijí též druhy, typické pro tuto oblast: kozorožec kavkazský a levhart perský (neboli levhart kavkazský). Běžnými druhy zdejších savců jsou zajíci, černá a srnčí zvěř. Pokud jde o ryby, nejčastěji se v místních vodách vyskytuje pstruh potoční. V jezeře Kezenoj-Am žije původní endemický a silně ohrožený druh ryby - pstruh ejzenamský. Kromě obvyklých druhů lesních ptáků jsou v horském regionu zastoupeni i velcí dravci, jako je orel, sokol, jestřáb a sup.\n\nSídlem správy Argunské památkové a přírodní rezervace je Groznyj. Adresa sídla správy je: 364020,Чеченская Республика, г.Грозный ,ул.Деловая 19/65. Ředitelem správy je Said-Emin Džabrailov (Сайд-Эмин Джабраилов).\n\n"}
{"id": "1206093", "url": "https://cs.wikipedia.org/wiki?curid=1206093", "title": "Horná Krupá", "text": "Horná Krupá\n\nHorná Krupá je obec na Slovensku v okrese Trnava. Nachází se v severní části okresu asi 20 km od Trnavy.\n\n\n"}
{"id": "1206096", "url": "https://cs.wikipedia.org/wiki?curid=1206096", "title": "Alexander von Middendorff", "text": "Alexander von Middendorff\n\nAlexander von Middendorff (18. srpen 1815, Petrohrad – 24. leden 1894) byl rusko-estonský zoolog, geograf a cestovatel, baltský Němec.\nNarodil se v Petrohradě, ale jeho matka se s ním později vrátila do svého rodného Estonska. V letech 1831-1837 vystudoval lékařství na Univerzitě v Tartu. Poté si doplňoval vědecké vzdělání na univerzitách v Berlíně, Erlangenu, Vídni a Vratislavi. V roce 1839 přijal pozici mimořádného profesora na univerzitě v Kyjevě, pod řízením Karla Ernsta von Baera. Roku 1840 Baer Middendorffovi nabídl účast v expedici, jejímž cílem původně byla Novaja Zemlja. Kvůli bouřím sice expedice do cíle určení nikdy nedorazila, ale Middendorf díky ní prozkoumal Laponsko, Barentsovo a Bílé moře a také poloostrov Kola. Sesbíral přitom velké množství zoologického materiálu. Roku 1843 se vydal na druhou výpravu, na Sibiř, která měla cíl u řeky Amur, a během dvou let sbíral další vědecký materiál. Po návratu do Petrohradu vydal tři knihy, kde vytěžil své poznatky z výprav, nejcennější byly pasáže o stěhování ptáků a o měkkýších. Tyto práce mu zajistily vědeckou proslulost.\n\nV roce 1845 se stal viceprezidentem Ruské zeměpisné společnosti. V letech 1855-1857 byl tajemníkem akademie věd v Petrohradě. Byl též člen geografické společnosti v Berlíně a v Londýně. Byl učitelem syna cara Alexandra II., Nikolaje Alexandroviče (1843-1865).\n\nPozději uspořádal ještě dvě výpravy, na západní Sibiř, do oblasti mezi řekami Irtyš a Ob (1870) a do oblastí dnešního Uzbekistánu, Kyrgyzstánu a Tádžikistánu (1878).\n\nV pozdějších letech se stal rovněž významným vlastníkem půdy a začal se věnovat agronomii (chov červeného dobytka, ardenského koně, zavedení sibiřského modřínu v Estonsku apod.)\n\nJe po něm pojmenováno 17 druhů živočichů, 11 rostlin a tři geografické útvary.\n"}
{"id": "1206103", "url": "https://cs.wikipedia.org/wiki?curid=1206103", "title": "IC 2944", "text": "IC 2944\n\nIC 2944 (nepřesně nazývána jako mlhovina Lambda Centauri a známá také jako Running Chicken Nebula nebo Caldwell 100) je HII oblast (emisní mlhovina) v jižní části Mléčné dráhy, viditelná v souhvězdí Kentaura. Její vzdálenost je přibližně 5 900 světelných let a leží tedy v rameni Střelce, nejbližším spirálním rameni Mléčné dráhy, které se nachází blíže galaktickému jádru než naše rameno Orionu.\n\nNejvýraznější vlastností této mlhoviny jsou tmavá oblaka nazývaná Bokovy globule. Z důvodu jejich nestability se usuzuje, že v nich neprobíhá tvorba hvězd, zatímco jejich vznik se připisuje rozkládajícímu účinku záření přítomných hmotných hvězd, kterým bylo postupem času roztrháno staré molekulární mračno.\n\nMlhovina se nachází v oblasti, která je nejsložitější známou oblastí uvnitř spirálních ramen galaxie Mléčné dráhy: v okruhu pouhých 500 parseků se nachází několik nejvýznamnějších hvězdných a mlhovinných objektů jižní oblohy, mezi kterými vystupuje mlhovina Carina, mohutné hvězdokupy Trumpler 14 a Trumpler 16, dále pak jasná hvězdokupa NGC 4755, která nese název Klenotnice a nachází se v souhvězdí Jižního kříže, a také jasné OB asociace.\n\nNa obloze se nachází v jihozápadním výběžku souhvězdí, západně od souhvězdí Jižního kříže, v bezprostřední blízkosti hvězdy s magnitudou 3,1 Lambda Centauri (λ Cen), která představuje zadní nohu Kentaura. Je to emisní mlhovina značných rozměrů, která obsahuje mladou otevřenou hvězdokupu viditelnou pouhým okem. Triedrem je vidět hlavně tato hvězdokupa, kterou tvoří hvězdy 7. magnitudy a slabší, mezi nimi je i proměnná hvězda LW Centauri. Amatérský astronomický dalekohled ukáže hlavní prvek této velké mlhoviny, tedy několik Bokových globulí. Ty vypadají jako malé tmavé skvrny, které vystupují v popředí jasné mlhoviny, a jsou to velmi hustá mračna, ve kterých vznikají hvězdy. Globule v této mlhovině se někdy nazývají Thackerayovy globule na počest anglického astronoma Andrewa Davida Thackeraye, který je v této mlhovině objevil v roce 1950.\n\nMlhovina leží v nejjasnější části Mléčné dráhy na jižní obloze, v malé úhlové vzdálenosti od dalších jasných objektů, jako je mlhovina Carina a jasná hvězdokupa Jižní Plejády (IC 2602). Deklinace mlhoviny IC 2944 je výrazně jižní, takže je pozorovatelná pouze v části severního subtropického pásu a severně od něj již není pozorovatelná, protože zůstává stále pod obzorem. Na jižní polokouli je cirkumpolární v téměř celém mírném podnebném pásu, zatímco v oblasti rovníku nikdy nevystupuje vysoko nad obzor. Nejvhodnější období pro její pozorování na večerní obloze je od února do července.\n\nKvůli precesi zemské osy\nse jižní nebeský pól pomalu posunuje směrem k této části Mléčné dráhy; za několik tisíc let se bude tato mlhovina nacházet pouze několik málo stupňů od něj a bude pozorovatelná téměř výhradně z oblasti jižní polokoule.\n\nI když bývá mlhovina nazývána podle hvězdy λ Centauri, nejsou spolu fyzicky spojené. λ Centauri je modrý obr a nachází se v OB asociaci Štír-Kentaur ve vzdálenosti přibližně 126 parseků (410 světelných let), zatímco mlhovina leží ve vzdálenosti kolem 2 000 pc (6 500 světelných let) v sousedním spirálním rameni Galaxie. V užším smyslu se mlhovina skládá ze dvou objektů, zapsaných v katalogu jako IC 2944 a IC 2948; první označení se vztahuje k oblouku mlhoviny umístěnému západně od hlavní části, ke které se vztahuje označení IC 2948. Přesto však hvězdné mapy i literatura běžně označují názvem IC 2944 celou soustavu mlhovin.\n\nSoubor mlhovin, do kterého patří IC 2944, se na obloze rozprostírá na ploše přibližně jednoho stupně a zahrnuje i sousední mlhoviny Gum 39 a Gum 41, které se nachází ve stejné vzdálenosti, a velké molekulární mračno [GCB88] 20, které se nachází o něco západněji a má hmotnost kolem 710 000 formula_1; s ní je spojená také mlhovina NGC 3576, i když ji některé studie kladou do větší vzdálenosti kolem 3 300 pc. Tato rozlehlá hvězdotvorná oblast, kterou dohromady tvoří, se také označuje jako GMC 294.8-1.8.\n\nMlhovina hostí několik nedávno vzniklých horkých a hmotných hvězd, z nichž některé jsou zodpovědné za ionizaci jejího plynu; vyčnívají mezi nimi hvězdy HD 101545 (modrý veleobr spektrální třídy O9,5Iab), HD 101190 (modrý obr třídy O6III nebo O6V) a hvězdy hlavní posloupnosti HD 101436 a HD 101223 (obě třídy O).\nCelá hvězdotvorná oblast má v katalogu vydaném v roce 2002 Vetou Avedisovou přiřazené číslo 2396.\nOblast zahrnuje několik desítek mladých hvězd viditelných jako zdroje infračerveného záření, výtrysky plynů a také 7 maserů, z nichž většina vykazuje emise metanolu, který se nachází ve velmi hustých HII oblastech.\nMezi 17 infračervenými zdroji záření, které určila družice IRAS, vystupuje objekt IRAS 11332-6258, který se nachází v blízkosti oblouku mlhoviny západně od mračna; tento zdroj obsahuje mladou protohvězdu třídy I a je jedním z nejdůležitějších příznaků přítomnosti hvězdotvorné činnosti uvnitř IC 2944.\nS tímto zdrojem je spojený také jeden z metanolových maserů nacházejících se v této oblasti.\n\nNejvýraznějšími objekty této oblasti jsou proslulé Bokovy globule, což jsou husté nesvítivé chomáče plynu a prachu, které se výrazně rýsují na jasném pozadí ionizovaného vodíku na severozápadním okraji mlhoviny. Globule jsou seskupené v oblasti o průměru přibližně 4 parseků a byly objeveny v roce 1950.\nPůvod těchto globulí je pravděpodobně spojen s přítomností starého velmi hustého molekulárního mračna, které bylo postupem času roztrháno ultrafialovým zářením nejvíce jasných a horkých hvězd v této oblasti, podobně jako kometární globule v Gumově mlhovině. Bokovy globule v současnosti podléhají silným pohybovým silám, které je postupně tvarují a rozkládají. Předpokládá se, že jejich život je velmi krátký.\nNejvětší globule, která je vidět na fotografii vpravo nahoře a označuje se jako Thackeray 1, je ve skutečnosti složená ze dvou globulí, které se z našeho pohledu překrývají. Jejich radiální rychlost se navzájem liší a hmotnost těchto dvou objektů je kolem 11 a 4 formula_1. Další podobné globule můžeme pozorovat v jiných jasných mlhovinách, jako jsou mlhovina Rozeta a Orlí mlhovina.\n\nNejhmotnější hvězdy této oblasti patří do jasné OB asociace s označením Crux OB1. Označení této asociace je poněkud zvláštní v tom významu, že spadá do hranic souhvězdí Kentaura a nikoli do blízkého souhvězdí Jižního kříže. Proto bývá občas označována jako Centaurus OB2.\nAsociace obsahuje třicítku hmotných hvězd, patnáct z nich patří do třídy O a jsou převážně z hlavní posloupnosti a desítka z nich patří do třídy B, převážně jsou to obři a veleobři. Patří sem i několik hvězd různých tříd, jako jeden žlutý veleobr třídy G0Ia, jedna bílá hvězda třídy A2Ia a několik červených veleobrů třídy M.\nPrůměrná vzdálenost členů asociace je přibližně 2 500 parseků (8 150 světelných let). Nejhmotnější hvězdou asociace je HD 101205, která dosahuje magnitudy 6,5 a je tedy těsně pod hranicí viditelnosti pouhým okem, i když se nachází v tak velké vzdálenosti. Jde o zákrytovou proměnnou dvojhvězdu s periodou 2,08 dne a jako proměnná hvězda dostala také označení V871 Centauri.\nDalší hmotnou hvězdou je spektroskopická dvojhvězda HD 101131, která dosahuje magnitudy 8,5. Mnoho dalších členů asociace jsou zákrytové proměnné dvojhvězdy, mezi kterými vyniká BH Centauri, jejíž složky mohou být v doteku.\n\nAzimutální složka zbytkové rychlosti velké části hvězd asociace ukazuje, že se pohybují proti směru pohybu galaktického disku, což je typická vlastnost mnoha dalších hvězdných asociací patřících do ramena Střelce, jako například Serpens OB1, Sagittarius OB1 a Centaurus OB1; toto je důležitým důkazem směřujícím k potvrzení, že spirální ramena obecně, a toto rameno zvláště, vznikají jako důsledek působení spirálotvorných hustotních vln.\n\nV oblasti mlhoviny známe poměrně málo hvězd s malou hmotností, protože se obtížně hledají, což je způsobeno jednak velkou vzdáleností mlhoviny a také její polohou. Nachází se totiž necelý jeden stupeň od roviny galaktického disku, kam se z našeho pohledu promítá mnoho hvězd s různou vzdáleností. V mlhovině také bylo nalezeno sedm hvězd vysílajících záření H-alfa, z nichž nejjasnější má označení ESO Hα 302 a zdá se být hvězdou typu Herbig Ae/Be ukrytou v neprůhledné vrstvě mračen. Tato hvězda se nachází v severozápadní části mlhoviny.\n\nMlhovina se nachází ve zvlášť bohaté a složité oblasti galaxie. Spolu se sousedními objekty se nachází v rameni Střelce, které při pohledu ze Země prochází trasou Mléčné dráhy od souhvězdí Orla do souhvězdí Lodního kýlu, přičemž přechází před centrem Galaxie. Toto rameno je ve směru Střelce a Lodního kýlu snadno pozorovatelné díky téměř úplné nepřítomnosti tmavého prachu ve směru našeho pohledu. Průzkum této oblasti v osmdesátých letech 20. století umožnil potvrzení existence samostatného ramene Střelec – Lodní kýl (rameno Střelce).\n\nTato oblast Galaxie obsahuje 4 velké OB asociace. Nejzápadnější je Carina OB1, která je známá svým fyzickým spojením s velkou mlhovinou Carina. Tato rozsáhlá HII oblast se ukazuje jako velmi vyvinutá a v její střední části již ustala tvorba hvězd, díky které vznikly jasné hvězdokupy jako Trumpler 16,\njejichž přítomnost další tvorbu brzdí pomocí záření a hvězdného větru. Tvorba nových hvězd ovšem pokračuje v okrajových oblastech, zejména v jihovýchodní a severní části, kde pozorujeme různé Herbigovy–Harovy objekty.\nTato soustava mlhovin, která zahrnuje také otevřenou hvězdokupu NGC 3324, se nachází ve vzdálenosti kolem 400 až 500 parseků od IC 2944.\n\nDalší velmi složitou oblastí je ta, která obsahuje asociaci Carina OB2 a je vzdálená průměrně 200 pc od IC 2944. Tato asociace se nachází v nejvýchodnější části Lodního kýlu a obsahuje dvacítku velmi hmotných hvězd, mezi nimi obry a veleobry třídy B a také červeného veleobra. Nejjasnější složkou je žlutý veleobr HD 96918, jehož magnituda je 3,93 a je dobře viditelný i pouhým okem. Další žlutý veleobr HD 97534 má magnitudu 4,60 a nachází se uvnitř hvězdokupy NGC 3572. Patří sem snad i Wolf-Rayetova hvězda WR 40, která je spojená s prstencovou mlhovinou RCW 58.\n\nTřetí asociace Crux OB1 je popsaná výše, takže zbývá představit čtvrtou a zároveň nejvýchodnější asociaci, která má označení Centaurus OB1. Je to rozsáhlá soustava vzdálená 400 až 500 pc od IC 2944 a skládá se z asi třiceti hmotných hvězd, zejména třídy B. Její nejjasnější složky se skrývají ve slavné otevřené hvězdokupě NGC 4755, takzvané Klenotnici, viditelné mírně na jihovýchod od hvězdy Mimosa. Tato asociace, částečně zastíněná mlhovinou Uhelný pytel, se nachází nedaleko od dalších malých otevřených hvězdokup a několika malých oblastí ionizovaného plynu, jako například RCW 71. Tyto čtyři asociace jsou prostorově umístěné do tvaru kříže, kdy Carina OB1 a Centaurus OB1 jsou podle pořadí umístěné na vnějším a vnitřním okraji ramena Střelce a zbývající dvě směřují téměř ve směru samotného ramene.\n\n\n\n\n"}
{"id": "1206106", "url": "https://cs.wikipedia.org/wiki?curid=1206106", "title": "Skleněný dům (Stupava)", "text": "Skleněný dům (Stupava)\n\nSkleněný dům je dům ve Stupavě na Slovensku. Jde o třípatrový dvougenerační rodinný dům určený šestičlenné rodině se dvěma nezávislými bytovými jednotkami. Situován je na svažitém pozemku, který má klasickou podélnou orientaci jednou stranou otevřenou na veřejnou komunikaci. Skelet tvoří šest dvojic ocelových sloupů, které jsou upevněny v železobetonové vaně zapuštěné do svahu - stropy podlaží jsou stejně železobetonové. Dům je obalen dvěma vrstvami skleněných průmyslových tvárnic \"Reglami\" tak, aby vzduchová mezera mezi nimi vytvářela dostatečný tepelný odpor v zimě a ohřívala i interiér. V létě jsou zase účinné otevřené dolní i horní klapky - proudící vzduch v plášti ochlazuje vnitřní vrstvu použitých tvárnic. Samotné klapky jsou řízeny tepelnými čidly a tak se reguluje tepelná pohoda v interiéru plynule podle změn venkovní teploty. Skleníkovému efektu se tato průsvitná hmota brání díky speciální vrstvě nanesené na interiérovém skle.\n\nDům je hranolové formy, zapuštěný do svahu. Jihozápadní fasádu tvoří skleněné průmyslové tvárnice a celoskleněné plochy. Z východní strany je ke skeletu přiložen železobetonový tubus obsahující schodiště. Mezi chodníkem a vstupem do horního bytu přechází do rampy. Čelo domu otočené do zahrady tvoří na každém patře dvoudílné posuvné dveře z čirého skla v hliníkovém rámu. Celkový výraz stavby dotváří horizontální členění kovovou římsou, arkýřem, v přízemí posuvným otvorem a terasou, vertikálními prvky jsou kovové ohraničení štěrbin oken a dveří, schodiště v tubusu a rampa.\n\nPrvní podlaží je charakteristické pohledovým betonem a skleněnou stěnou oddělující kuchyňský kout. Ve druhém podlaží dominuje dřevo. Posuvné stěny z tohoto materiálu člení prostor na linii chodby a kolmo na ni umístěny buňky s různými funkcemi. Třetí podlaží tvoří byt s terasou rozprostírající se kolem hygienicko-obslužného jádra. Stěžejním materiálem je zde kombinace obalu a druhého podlaží. Kuchyně v obou bytech jsou tvořeny jednoduchou linií nerezových skříněk. Stěny koupelny tvoří holý beton, vana je umístěna v prostoru. Samotný nábytek je buď pevně vestavěný, nebo zcela variabilní - na kolečkách. V interiéru se záměrně přiznávají dráty, trubky, potrubí a odvrácené strany linek.\n\nTransparentní plášť zajišťoval mimořádně prosvětlení interiéru a posuvné stěny zaručovaly variabilnost v počtu a velikosti místností. Architekti se namísto dekorování průčelí spolehli na to, že se na modrozeleném matném skle bude náznakově promítat to, co se děje venku, či uvnitř. Investoři je po dvou letech zazdili. Svou koncepcí však umožňuje aby uživatel sám hledal způsoby jeho obývání.\n\nStavba je považována za kontroverzní, přesto ji mnozí považují za nadčasovou. Tento typ architektury také vykračuje z omezení dokonalých minimalistických kubusů a dosahuje hranice současných technických i estetických možností. Tato realizace posunula vnímání slovenské architektury rodinných domů až na mezinárodní úroveň.\n\n"}
{"id": "1206108", "url": "https://cs.wikipedia.org/wiki?curid=1206108", "title": "Vodní dílo Motyčky-Dolný Jelenec-Staré Hory", "text": "Vodní dílo Motyčky-Dolný Jelenec-Staré Hory\n\nVodní dílo Motyčky-Dolní Jelenec-Staré Hory je vodní dílo v povodí Starohorského potoka v banskobystrickém okrese. Skládá se z několika částí, první dvě byly vybudovány v letech 1923 až 1926, třetí, u obce Uľanka byl jen projektován. Skládá se ze dvou přehradových-derivátových stupňů. Celkem má vodní dílo délku asi 5 km a spád 178 metrů. Dle diplomové práce na Katedře výkonových elektrotechnických systémů Elektrotechnické fakulty Žilinské univerzity v Žilině se jedná o nejstarší vysokotlakou soustavu v SR.\n\nVodní dílo Motyčky je akumulační nádrž v obci Motyčky. Její stavba začala v roce 1923. Dokončena byla v roce 1926, její kolaudace se uskutečnila až 23. listopadu 1938. Hlavním účelem je výroba elektrické energie. Vodní dílo se však využívá i k rybolovu. Celkový objem vodního díla je 57 918 m³, minimální provozní hladina je v úrovni 663 m, maximální 666 m. Hráz typu Ambursen je dlouhá 150 metrů, obsahuje protimrazové zdivo.\n\nPřivaděč dodává vodu z VD Motyčky do VE Dolní Jelenec. Sestává z přívodní štoly dlouhé 1234 m s výškou 1,7 m, vyrovnávací komory vysekané do skály s průměrem 9,0 m a kalového sběru.\n\nElektrárna v Dolním Jelenci má dvě strojovny a dvě Francisovy turbíny. V roce 2010 vydal Úřad pro regulaci síťových odvětví povolení k provozu vodní elektrárny Dolní Jelenec s instalovaným výkonem 1,12 MW a roční výrobou 1,6 GWh firmě Stredoslovenská energetika. Podle jiných zdrojů je instalovaný výkon 1,05 MW. V roce 1989 elektrárna vyprodukovala 3,38 GWh elektřiny.\nVoda z elektrárny odtéká do vyrovnávací nádrže 2. stupně.\n\nZ Dolního Jelence bylo s vodním dílem postavené 22 kV vedení do Banské Bystrice.\n\nVodní nádrž je vybudována na toku Jeleneckého potoka, levostranného přítoku Starohorského potoka. Byla také postavena v letech 1923 až 1926, oficiálně kolaudovaná 23. listopadu 1938. Hlavním účelem je \"\"zachytávání průtoků z Jelenské doliny, vod Starohorského potoka z mezipovodí, které jsou do nádrže přiváděny přes štolu od hate\" tuf \"a také odpadních vod z VE Jelenec \"\". Celkový prostor nádrže je 35 655 m³, její minimální provozní hladina je v úrovni 558 m, maximální 562 m. Železobetonová hráz typu Ambursen má délku 76,55 m a výšku 8,65 m. Odběrné zařízení zvané Tuf odvádí štolou dlouhou 159 m do nádrže vodu ze Starohorského potoka.\n\nElektrárna byla vybudována v letech 1923 až 1926, obsahuje dvě horizontální turbíny typu Francis. V roce 2010 vydal Úřad pro regulaci síťových odvětví povolení k provozu vodní elektrárny Staré Hory s instalovaným výkonem 1,98 MW a roční výrobou 1,8 GWh firmě Stredoslovenská energetika.\n"}
{"id": "1206109", "url": "https://cs.wikipedia.org/wiki?curid=1206109", "title": "Jozef Grešák", "text": "Jozef Grešák\n\nJozef Grešák (30. prosince 1907 Bardejov – 17. dubna 1987 Bratislava) byl slovenský hudební skladatel, varhaník, klavírista a pedagog.\n\nJozef Grešák se narodil 30. prosince 1907 v Bardejově, v rodině bardejovského řezbáře a kameníka.. Přestože byl v hudbě prakticky samouk, již v deseti letech působil jako varhaník a regenschori v kostele sv. Jiljí v Bardejově. Od roku 1923 studoval na učitelském ústavu ve Spišské Kapitule a kromě učitelského vzdělání zde konečně získal i hudební základy. Jeho učitelem byl Fraňo Dostalík, jediný slovenský žák Leoše Janáčka. Velmi brzy začal i komponovat. Již jako třináctiletý napsal klavírní trio.\n\nV roku 1924 byla při příležitosti stého výročí narození Bedřicha Smetany slovensko–českým spolkem v New Yorku vyhlášena soutěž o původní slovenskou operu. Jozef Grešák se na tuto soutěž přihlásil operou \"Zlatulienka\", kterou komponoval na vlastní libreto v letech 1925–1926, tedy ve svých devatenácti letech. Dalšími účastníky soutěže byl i jeho učitel Fraňo Dostalík s operou \"Radúz a Mahuliena\", Viliam Figuš-Bystrý s operou \"Detvan\" a Miloš Smatek s operou \"Čachtická pani\". Porota se neshodla na vítězi, ale Josef Suk starší poslal Grešákovi uznání a povzbuzující dopis.\n\nV roce 1927 nastoupil vojenskou službu do Košic. Tam se ho ujal generál Josef Šnejdárek. Grešák učil jeho dceru na klavír a generálova manželka mu zprostředkovala stipendium k dalšímu studiu hudby v Paříži. Finanční problémy Jozefovy rodiny však zabránily cestu do Paříže uskutečnit. Krizi prohloubilo i to, že Vítězslav Novák ho dosti neomaleně vyhodil od přijímací zkoušky na Pražskou konzervatoř. Když neuspěl ani se žádostí o soukromé studium u Bély Bartóka přestal na dvacet let komponovat a živil se jako klavírista a korepetitor. \n\nV letech 1929–1933 byl klavíristou v Bardejovských Kúpeľoch. Jako korepetitor působil v Revuálním divadle a v letech 1936–1948 i v Národním divadle v Praze. V roce 1949 se vrátil na Slovensko. Stal se učitelem hudební a výtvarné výchovy na gymnáziu v Bardejově. Od roku 1954 působil jako korepetitor \"Ukrajinského národního divadla v Prešově\". Začal opět komponovat a v roce 1956 získal od \"Svazu slovenských skladatelů\" tvůrčí stipendium, které mu umožnilo konzultace u Jána Cikkera.\n\nV roce 1931 se oženil s Gabrielou Čičátkovou. Jejich dcera Eva se stala akademickou malířkou a provdala se za hudebního skladatele Jána Zimmera. Vnuk Jozefa Grešáka, Richard Zimmer pak vystudoval na Vysoké škole múzických umění v Bratislavě dirigování. \n\nZemřel po těžké chorobě u dcery v Bratislavě 17. dubna 1987. Pochovaný je v rodinné hrobce na \"Kalvárii\" v Bardejově. Každoročně je v Bardejově pořádán varhanní festival nesoucí jeho jméno.\n\nJozef Grešák byl výjimečnou osobností slovenské hudby 20. století. Vycházel z východoslovenských lidových podnětů a v kombinaci s vlivy Leoše Janáčka, Bély Bartóka a Antona Weberna si vytvořil osobitý hudební výraz. Názory na jeho tvorbu jsou nejednoznačné. Odborníci mu na jedné straně neupírají osobitost, ale současně vytýkají nedostatek akademického vzdělání. Má však řadu zanícených zastánců, mezi než patří např. dirigent Bystrík Režucha nebo varhaník Ivan Sokol.\n\n\n\n\n\n\nKromě toho komponoval komorní hudbu, písně a sbory\n\n\n"}
{"id": "1206113", "url": "https://cs.wikipedia.org/wiki?curid=1206113", "title": "Café Society", "text": "Café Society\n\nCafé Society má více encyklopedických významů:\n\n"}
{"id": "1206117", "url": "https://cs.wikipedia.org/wiki?curid=1206117", "title": "Encyklopedický ústav Československé akademie věd", "text": "Encyklopedický ústav Československé akademie věd\n\nEncyklopedický ústav ČSAV byl ústav akademie věd z roku 1959 zrušený v roce 1992. Postupně se proměňoval název na Encyklopedický institut a Encyklopedická kancelář. Jeho cílem bylo vytvořit novou všeobecnou encyklopedii odrážející tehdejší společenskou realitu. Tato nová encyklopedie měla nahradit do té doby stále ještě používaný, ale zastaralý Ottův slovník naučný.\nÚstav vydal:\n"}
{"id": "1206119", "url": "https://cs.wikipedia.org/wiki?curid=1206119", "title": "Jawa 250/559 Automatic", "text": "Jawa 250/559 Automatic\n\nJawa 250 typ 559 Automatic lidově zvaný Automatic je motocykl, vyvinutý firmou Jawa, vyráběný od roku 1963. Motocykl s automatickou převodovkou se na první pohled pozná podle spojkového víka motoru, které má válcovitý výstupek pro velký spojkový koš.\nV roce 1963 Jawa vyvinula jako první na světě model tohoto obsahu s motorem, který měl automatickou odstředivou spojku, která zajišťovala větší komfort při jízdě na motocyklu. Je nasazena na hlavním hřídeli převodovky, pracuje v oleji, má vícelamelovou konstrukci. Vedle samočinného spojování a rozpojování hnacího a hnaného dílu je vybavena i ručním ovládáním a poloautomatickým vypínáním, spraženým s řadicí pákou. K ovládání motocyklu stačí jen otočná rukojeť plynu, řadicí páka a brzdy. Při rozjezdu stačí přidat plyn a motocykl se plynule rozjede, při zastavení se spojka samočinně rozpojí a motor běží na volnoběh. Umožňuje i roztlačování motocyklu a byla jen o málo dražší než normální spojka. Díky rychlé reakci na přidání plynu a sníženému blatníku měl motocykl zvláštní sportovní atmosféru. Později byla spojka vylepšena proti proklouznutí při silném a náhlém záběru.\n\n\n\n\n"}
{"id": "1206133", "url": "https://cs.wikipedia.org/wiki?curid=1206133", "title": "Paján", "text": "Paján\n\nPaján, (řecky παιάνας), také paian je druh starověké řecké poezie, spadající pod sborovou lyriku. \n\nPaianem se nazýval sborový chvalozpěv na počest boha, převážně Apollóna. Buď se v něm prosilo o pomoc, nebo se vzdával dík za úspěšnou podporu před i po bitvě, odvrácení nemoci, zemětřesení apod. V pozdějších dobách se paiany skládaly i na ostatní božstva (kromě bohů podsvětních). Nejznámější autoři literárních pajánů byli např. Pindaros, či Bakchylidés. Paian bylo i příjmení Apollónovo (Spasitel, Hojitel), později také jméno jiných bohů – léčitelů.\n"}
{"id": "1206137", "url": "https://cs.wikipedia.org/wiki?curid=1206137", "title": "Vila doktora Michaelisa", "text": "Vila doktora Michaelisa\n\nVila Dr. Bély Michaelisa je neorenesanční dům v Bratislavě z roku 1879, nacházející se v historické zástavbě na Kuzmányho ulici. Stavebním provedením se považuje za jednu z nejhodnotnějších obytných staveb konce 19. století v hlavním městě Slovenska.\n\nVila stojí na okraji čtvrti, jejíž stavební rozmach se začal ve druhé polovině 19. století. Dříve se zde rozprostíraly rozsáhlé plochy vinic, které se však v důsledku okolností (nárůst počtu zámožnějších obyvatel, úpadek vinařství) v osmdesátých letech 19. století postupně měnily na stavební parcely. Začala zde vznikat poměrně rozsáhlá vilová čtvrť, jejíž centrum se nacházelo právě na Kuzmányho ulici. Nová lokalita dostala příznačný název \"Neustift\" (po německy), resp. \"Új telep\" (po maďarsky), což se volně překládalo jako \"Nové sídliště\", resp. \"Nové osídlení\".\n\nPozemek, kde se k nynější Kuzmányho ulici, lomící se v pravém úhlu, připojují ulice Moyzesova a Tolstého, býval součástí někdejšího uršulínského dvora. Na zdejší parcele si v roce 1879 dal lékař generálního štábu a čestný předseda bratislavského hasičského sboru dr. Béla Michaelis postavit dvoupatrový obytný dům v neorenesančním slohu. Se svou rodinou ho obýval až do své smrti. Na základě jeho testamentu, po smrti jeho vdovy v roce 1925, vznikla nadace, jíž patřila i vila. V poslední vůli vyjádřil přání aby dům sloužil na bydlení velitele hasičského sboru. I když zpočátku se na to přihlíželo, později (po druhé světové válce) se už na to nedbalo a vila vícekrát změnila své majitele či uživatele - bydlel v ní např. Pravoslavný pop či velkoobchodník se dřevem. V domě se v listopadu 1949 narodil známý slovenský herec Andrej Hryc. Dnes je objekt zapsaný v Seznamu kulturních památek České republiky a slouží jako mateřská škola.\n\nDvoupatrová vila má obdélníkový půdorys. Už při zběžném pohledu kolemjdoucího zaujme bohatá fasádní výzdoba využívající množství architektonických prvků - římsy, rizality, bosáže. Nejnápadnější jsou dvě stavební části.\n\nNa hlavním, jihovýchodním průčelí, zaujme štukem zdobená lodžie na druhém podlaží, zakončená mohutným štítem, po stranách doplněným malými obelisky. Velmi zajímavě je řešeno severovýchodní nároží vily. Tvoří ho třípatrový pravoúhlý rizalit, zakončený věžičkou s jehlancovou střechou. Ten dodává celé vile romantický nádech. Nad hlavním vchodem do budovy na jihozápadním průčelí, orámovaným edikulovým portálem, je pod tympanónovým štítem umístěn nápis \"nadace STIFTUNG ALAPITVÁNYI DE MICHAELIS BÉLA\" (\"Nadace dr. Bély Michaelise\")\n\nArchitektonicky zajímavé je i oplocení přilehlého pozemku, zejména jeho vstupní části. Na pozemek, obehnaný kovanou mříží, se vchází dvěma branami, tvořenými výklopnými vstupy s bohatou ornamentální výzdobou.\n\n"}
{"id": "1206142", "url": "https://cs.wikipedia.org/wiki?curid=1206142", "title": "Zpátky do školy", "text": "Zpátky do školy\n\nZpátky do školy může být:\n"}
{"id": "1206143", "url": "https://cs.wikipedia.org/wiki?curid=1206143", "title": "Železniční stanice Kežmarok", "text": "Železniční stanice Kežmarok\n\nŽelezniční stanice Kežmarok je železniční stanice v podtatranském spišském městě Kežmarok.\n\nStanicí prochází neelektrizovaná Železniční trať Poprad-Tatry - Plaveč (185). Budova byla postavena v secesním stylu v letech 1914 až 1916 jako nejmodernější stavba svého druhu v Horních Uhrách. Původním plánem bylo vést hlavní Košicko-bohumínskou dráhu přes Kežmarok, což se u představitelů města nesetkalo s pochopením. Železnici proto vybudovali přes nedaleký Poprad. Kežmarok se na ni napojil regionální tratí 185 přes Veľkou Lomnici 18. prosince 1889.\n\nStanice je vybavena systémem iKVC, prodávají se zde vnitrostátní i mezinárodní jízdenky. Objekt stanice je národní kulturní památka od roku 1981.\n\nV září 2013 byla provedena rekonstrukce stanice. Nástupiště s původní délkou 220 a 150 metrů byla prodloužena. Druhé nástupiště bude upraveno na možnost nastupovat z obou stran. Celkový rozpočet na úpravy byl více než 133 tisíc €. Úprava okolí stanice se zatím neplánuje.\n\n"}
{"id": "1206147", "url": "https://cs.wikipedia.org/wiki?curid=1206147", "title": "Evangelické lyceum a pamětní tabule", "text": "Evangelické lyceum a pamětní tabule\n\nEvangelické lyceum a pamětní tabule je národní kulturní památka Slovenské republiky, tvořená souborem tří objektů nacházejících se v Bratislavě. Jde o budovu Nového evangelického lycea na Konventní ulici č. 13, pamětní tabuli umístěnou na jeho rohu s Lycejní ulicí a budovu Starého evangelického lycea na Konventní ulici č. 15. Národní kulturní památkou byl soubor vyhlášen v roce 1961. Evangelické lyceum sehrálo významnou roli v rozvoji vzdělanosti v období Rakousko-Uherska a také v rozvoji slovenské kultury.\n\nJe to budova postavená v klasicistním slohu v letech 1854 – 1855 do půdorysu ve tvaru L, je třípodlažní s sklepem. Autorem stavby je E. G. Bendl. Pamětní Nové evangelické lyceum se nachází na ulici Konventná č. 13. V současnosti se v ní nachází Literárně vědní ústav Slovenské akademie věd.\n\nNachází se na fasádě budovy Nového ev. lycea na rohu Konventní a Lycejní ulice. Jsou na ní umístěna jména 67 významných studentů, mezi nimiž byl Ľudovít Štúr či Milan Rastislav Štefánik. Je vytvořena podle návrhu architekta M. M. Harmince a osazena byla v roce 1932\n\nJe to budova postavená v klasicistním slohu v roce 1783. Úpravy na ní byly provedeny v 20. století. Má nepravidelný zalomený půdorys, je dvoupodlažní a podsklepená. Autorem stavby je Matej Walch. Památné Staré evangelické lyceum je na ulici Konventná č. 15. V Současnosti je v něm Lycejní knihovna, která je od roku 1954 ve zprávě Ústřední knihovny Slovenské akademie věd\n\n\n\n\n\n"}
{"id": "1206148", "url": "https://cs.wikipedia.org/wiki?curid=1206148", "title": "Ústav slovenské literatury Slovenské akademie věd", "text": "Ústav slovenské literatury Slovenské akademie věd\n\nÚstav slovenské literatury Slovenské akademie věd sídlí na Konventní ulici v Bratislavě. \n\nByl založen v roce 1953. V roce 1973 byl sloučen s Ústavem světové literatury a jazyků a vznikl literárněvědní ústav SAV. Opět samostatně funguje od roku 1991. Ústav je orientován na základní výzkum v oblasti dějin a teorie slovenské literatury.\n\n"}
{"id": "1206149", "url": "https://cs.wikipedia.org/wiki?curid=1206149", "title": "Mantikora bradavičnatá", "text": "Mantikora bradavičnatá\n\nMantikora bradavičnatá (\"Manticora latipennis\") je druh brouka náležející mezi svižníky. Žije v pouštích a polopouštích jižní části Afriky.\n\nJe to robustní brouk s tělem dlouhým čtyři až sedm centimetrů a nápadně širokým, s pevnou vnější kostrou. Je černě zbarvený, povrch krovek je lesklý a pokrytý drobnými hrbolky, které mu daly druhové jméno. Rodové jméno je odvozeno od mantikory, příšery z perské mytologie.\n\nMantikora bradavičnatá je dravá ve stadiu larvy i dospělce. Larva číhá na kořist skrytá v zemi, kdežto dospělá mantikora je aktivním lovcem. Vede noční způsob života a orientuje se pomocí velkých očí. Nelétá, zato dokáže velmi rychle běhat; kořisti, kterou tvoří převážně různý rovnokřídlý hmyz, se zmocňuje pomocí masivních klešťovitých kusadel. Samci mají kusadla větší než samice a slouží jim také k držení partnerky při kopulaci.\n\nVe folklóru domorodců vystupuje mantikora bradavičnatá jako ztělesnění smrti. Jules Verne popsal tohoto brouka v románu \"Patnáctiletý kapitán\".\n\n\n"}
{"id": "1206150", "url": "https://cs.wikipedia.org/wiki?curid=1206150", "title": "Ústřední knihovna Slovenské akademie věd", "text": "Ústřední knihovna Slovenské akademie věd\n\nÚstřední knihovna Slovenské akademie věd je vědecká knihovna, hlavní knihovna Slovenské akademie věd a ústřední knihovna knihovnicko-informační sítě SAV, její specializované pracoviště. Její knihovní fond se skládá z \"knih, periodik a dalších základních dokumentů ze všech vědních oborů a jazykových oblastí, encyklopedická literatura, literatura interdisciplinárního zaměření, vysokoškolské učebnice, vědecké práce vydané v SAV a krásná literatura.\" Koncem roku 2013 měla knihovna spolu 558 991 těchto jednotek. Zároveň měla 4640 registrovaných uživatelů, 72 315 návštěvníků, 50 562 výpůjček.\n\nSvůj současný název nese knihovna od dubna 1954. Spravuje však fondy knihoven, které byly založeny dříve: Knihovny Slovenské akademie věd a umění (1942 – 1953), Knihovny Slovenské učené společnosti (1938 – 1942) a Knihovny Učené společnosti Šafárikovy (1926 – 1928) jakož i Lyceální knihovny (evangelického lycea) s počátkem v 17. století. Spravovuje také část fondu knihovny Spolku přírodovědců a lékařů v Bratislavě, založeného v roce 1856, fond bývalé Maďarské společnosti pro vědu, literaturu a umění v Bratislavě, fond starší knihovny SNR a knihovny bývalého Československo-sovětského institutu. V roce 1953 vznikla SAV a po Savu přebrala i její hlavní knihovnu a knihovní fond v rozsahu 70 000 jednotek. Knihovna byla v roce 1954 přejmenována na Ústřední knihovnu Slovenské akademie věd.\n\nÚstřední knihovna SAV má od roku 1947 právo povinného výtisku knih vydaných na Slovensku, do roku 1992 také z území dnešní České republiky. S Akademií věd České republiky si však vyměňuje publikace. Knihovna odebírá přes 800 periodik, z toho 200 zahraničních. Od roku 1994 knihovna shromažďuje publikace Světové banky a od roku 2001 Mezinárodního měnového fondu. Knihovna také vlastní sbírku historických knih a rukopisů ze 16. až 19. století. Mezi její historickými sbírkami je nejznámější sbírka Lyceálnej knihovny z Bratislavy. Knihovna disponuje několika studovně a sklady. V roce 1984 obsahovala 1,7 milionu knihovních jednotek.\n\nV roce 2013 knihovna získala 6 678 knižních jednotek a 889 titulů periodik.\n\nKnihovna poskytuje 55 hodin výpůjčních služeb týdně. V roce 2013 250 dnů ročně. \"Pro vědecké pracovníky SAV se poskytovaly vedle základních službách i speciální služby, např. mezinárodní meziknihovní výpůjční služba, dlouhodobé výpůjčky, zpřístupňování vnějších elektronických informačních zdrojů, přidělování periodik získaných mezinárodní výměnou, rešeršní služby, metodické a školící služby a konzultace. \"\n\n"}
{"id": "1206152", "url": "https://cs.wikipedia.org/wiki?curid=1206152", "title": "Sol Hachuel", "text": "Sol Hachuel\n\nSol Hachuel (: , \"Sulika „Sul“ Chagu'el\", 1817, Tanger - 1834, Fes) byla židovská hrdinka, která byla veřejně popravena, když jí bylo 17 let. Popravena byla za údajné odpadnutí od islámu aniž by kdy k islámu konvertovala. Některými Židy je považována za cadik (svatou).\n\nJejí oběť se stala inspirací malířů a spisovatelů. Jeden z nejpodrobnějších detailů, založený na rozhovorech s očitými svědky popsal Eugenio Maria Romero. Jeho kniha \"El Martirio de la Jóven Hachuel, ó, La Heroina Hebrea\" (\"Mučednictví mladé Hachuel, nebo, hebrejské hrdinky\") byl poprvé vydána v roce 1837 a znou v roce 1838. Příběhu Hachuel byl také předmětem písně ze strany Françoise Atlana na CD \"Romances Sefardies\".\n\nV 1860 francouzský umělec Alfred Dehodencq, inspirovaný životem a smrtí Hachuel, namaloval \"Popravu marocké Židovky\".\n\nHachuel se narodila v roce 1817 v Maroku Chaimovi a Simche Hachuelovým. Měla staršího bratra. Její otec byl obchodník a talmudista. Ve svém domě řídil studijní skupinu, která pomohla Sol sformovat si vlastní pohled na judaismus. Matka Sol byla hospodyně.\n\nPodle záznamů Josepha Benjamina, židovského badatele, který navštívil Maroko v polovině 19. století: \"slunce Afriky nikdy nesvítilo na dokonalejší krásu\" než byla Hachuel. Benjamin napsal, že její muslimští sousedé říkali, že \"je hřích, aby taková perla byla v držení Židů a bylo by zločinem jim zanechat takový šperk.\"\n\nPodle Eugenia Marii Romera Tahra de Mesoodi, oddaná muslimka, sousedka a přítelkyně Hachuel, falešně prohlásila, že přivedla Hachuel k islámu; získání konverity je považováno v málikovském mazhabu za obzvláště zbožný čin.\n\nNa základě jednoho a s největší pravděpodobností falešného tvrzení o její konverzi na islám byla Hachuel předvedena před soud a vyzvána k pokleku před guvernéra. Pokud by přiznala konverzi, byla ji slíbena ochrana od rodičů, hedvábí, zlato a manželství s pohledným mladým mužem. Pokud se by neobrátila na víru pohrozil ji Paša takto:\n\n"}
{"id": "1206156", "url": "https://cs.wikipedia.org/wiki?curid=1206156", "title": "František Bláha (poslanec Moravského zemského sněmu)", "text": "František Bláha (poslanec Moravského zemského sněmu)\n\nFrantišek Bláha, též František Blaha nebo Franz Blaha (15. září 1813 Zábrdovice – 5. března 1879 Staatz), byl rakouský římskokatolický duchovní a politik české národnosti z Moravy, poslanec Moravského zemského sněmu.\n\nV roce 1835 vystudoval teologii v Brně. Od března 1856 do dubna 1876 působil jako farář v Heralticích. Pak získal proboštní prebendu v dolnorakouském Staatzu.\n\nZapojil se i do vysoké politiky. V doplňovacích zemských volbách roku 1866 byl zvolen na Moravský zemský sněm, kde zastupoval kurii venkovských obcí, obvod Jihlava, Velké Meziříčí, Třebíč. Je uváděn jako kandidát \"národní strany\", v jiném zdroji coby kandidát \"slovanské strany\".\n\nZemřel v březnu 1879.\n"}
{"id": "1206160", "url": "https://cs.wikipedia.org/wiki?curid=1206160", "title": "Jason Lezak", "text": "Jason Lezak\n\nJason Edward Lezak (* 12. listopadu 1975 Irvine, [[Kalifornie]], [[Spojené státy americké|USA]]) je bývalý americký plavec, zaměřený na krátké tratě volným způsobem. Je čtyřnásobným olympijským vítězem ve štafetě, nejlepším individuálním výsledkem byla bronzová medaile na 100 m volný způsob v Pekingu 2008. Je také mistrem světa v krátkém bazénu na 100 metrů z Indianapolis 2004 a držitelem dalších osmi titulů mistra světa ze štafet. V roce 1997 vyhrál s americkou kraulařskou štafetou Univerziádu. V roce 2008 vytvořil během americké olympijské kvalifikace národní rekord na stovku 47,58 s, což byl tehdy třetí nejlepší čas všech dob.\n\nNa olympiádě 2008 se proslavil jako finišman štafety na 4 x 100 m volný způsob, když zaplaval rekordní čas 46,06 sekund a podařilo se mu porazit Francouze, kteří před posledním úsekem vedli o půl sekundy. Díky tomuto vítězství dokázal Michael Phelps získat osm zlatých medailí na jedné olympiádě a překonat rekord Marka Spitze.\n\nJe absolventem ekonomie na Kalifornské univerzitě v Santa Barbaře. Hlásí se k židovskému původu, v roce 2009 startoval na Makabejských hrách v Netanji, kde vyhrál závody jednotlivců na 50 a 100 metrů a obě štafety. Pro účast se rozhodl i přesto, že kvůli ní nestihl mistrovství světa.\n\nZávodní kariéru ukončil v roce 2013.\n\n"}
{"id": "1206161", "url": "https://cs.wikipedia.org/wiki?curid=1206161", "title": "Eugène Charles Catalan", "text": "Eugène Charles Catalan\n\nEugène Charles Catalan (30. květen 1814, Bruggy – 14. únor 1894, Lutych) byl belgicko-francouzský matematik. Jsou po něm pojmenována Catalanova čísla a Catalanova věta.\nBruggy byly v době jeho narození pod správou Francie, když mu byl rok, staly se součástí Nizozemského království. Již v dětství se však rodina přestěhovala do Lille, roku 1825 (v Catalanových dvanácti letech) pak do Paříže.\n\nJeho otec byl klenotníkem a chtěl, aby se Eugène v tomto řemesle také vyučil. V roce 1824 se tři měsíce skutečně klenotníkem učil, ale otec musel uznat, že mu pro toto řemeslo chybějí vlohy. Po přestěhování do Paříže se otec stal architektem a Eugène ho chtěl následovat, proto začal studovat \"École Royale gratuite de Dessin et de mathématiques en Faveur des Arts Mécaniques\". Souběžně navštěvoval kurzy na \"École des Beaux-Arts\". Na \"École gratuite de Dessin\" již od roku 1829, ještě jako žák (!), učil geometrii. Toto místo učitele si udržel do roku 1833.\n\nToho roku byl přijat na \"École Polytechnique\", technickou vysokou školu v Paříži. Matematiku ho zde učil Joseph Liouville a Gabriel Lame. Absolvoval roku 1835. Vzápětí byl jmenován profesorem na \"École des Arts et Métiers\" v Châlons-sur-Marne. Roku 1836 vydal článek, v němž definoval Catalanova čísla, svůj patrně nejdůležitější koncept.\n\nV roce 1837 se vrátil do Paříže a o rok později spolu s Charles-François Sturmem a Josephem Liouvillem založil \"École Sainte-Barbe\", jež sídlila nedaleko Sorbonny. Šlo o technickou střední školu, která měla připravovat ke studiu na \"École Polytechnique\". Ve stejném roce Catalan začal učit deskriptivní geometrii právě na École Polytechnique. V roce 1841 získal doktorát v matematice, vzápětí poté v astronomii. V roce 1840 se stal členem bratrstva Filomatů, v roce 1844 se stal jeho tajemníkem. V roce 1843 publikoval článek, ve kterém formuloval tzv. Catalanovu větu. Ve stejném roce zahájil spolupráci a (nakonec padesátiletou) korespondenci s ruským matematikem Pafnutijem Čebyševem.\n\nOd studentských let byl Catalan vášnivým republikánem a antimonarchistou, což brzdilo jeho kariéru. Roku 1848 se zapojil do revolučního dění. Byla vyhlášena republika, což zmírnilo ústrky, které zažíval, navíc se stal členem Národního shromáždění. Přesto se dostal znovu do konfliktu, když roku 1850 opustil Polytechniku, jako několik dalších kolegů, na protest proti reformám, jež řídili zejména Jean-Victor Poncelet a Jean-Marie Duhamel. Jedna z věcí, se kterou se Catalan nemohl smířit, bylo omezení výuky čisté matematiky. Učil pak na \"Lycée Saint Louis\". Jenže roku 1851 republika (tzv. druhá republika) padla, nastoupil císař Napoleon III. a Catalan odmítl složit mu přísahu věrnosti, takže přišel i na lyceu o práci. Žil poté v Paříži bez stálého zaměstnání, mohl ovšem publikovat matematické články v časopise svého učitele Liouvilla \"Journal de mathématiques pures et appliquées\". Později začal publikovat v \"Comptes Rendus\" vydávaném Akademií věd, v naději, že bude do Akademie zvolen. Publikoval zde mj. studie o tzv. minimálním povrchu a minimální křivce. Ovšem akademikem zvolen nebyl. Po třinácti letech bez práce byl nakonec jmenován profesorem na univerzitě v Lutychu. Vrátil se tedy de facto do své vlasti (v tu dobu již byla Belgie samostatná), ale on sám se považoval za Francouze. Učil v Lutychu až do odchodu do důchodu v roce 1884 a v Lutychu i dožil. Roku 1865 se stal členem belgické \"Académie Royale des Sciences, des Lettres et des Beaux Arts\".\n"}
{"id": "1206163", "url": "https://cs.wikipedia.org/wiki?curid=1206163", "title": "Zefír", "text": "Zefír\n\nZefír (angl.: \"zephyr\", něm.: \"Zefir\") je obchodní označení pro\n\n\nZefír je také tradiční označení (používané ve 20. století) pro recyklovanou vlnu získanou trháním ručně pletených výrobků\n"}
{"id": "1206166", "url": "https://cs.wikipedia.org/wiki?curid=1206166", "title": "Frampol", "text": "Frampol\n\nFrampol je město v Polsku v Lublinském vojvodství v okrese Biłgoraj (). Je sídlem městsko-vesnické gminy Frampol.\n\nPodle údajů z roku 2009 zde žije 1411 obyvatel.\n\nFrampol leží na východě Malopolska, poblíž vysočiny Roztocze. Frampol obklopují \"Szczebrzeszynský přírodní park\" a lesy města Janów Lubelski. Ve městě se setkávají dvě místní silnice (74 a 865). Vzdálenost do sídla vojvodství Lublinu je 68 kilometrů.\n\nMěsto založil v roce 1717 hrabě Marek Antoni Butler, na místě kde stávala vesnice \"Radzięcin\". Frampol nesl původně jméno \"Franopole\" podle manželky hraběte Butlera, Francizsky, rozené Sczuka. Frampol má symetrické rozložení barokních ulic ve tvaru soustředných obdélníků kolem velkého centrálního náměstí s radnicí.\n\nOd roku 1735 zde existoval židovský hřbitov početné židovské komunity. V roce 1740 nechal Józef Butler postavit dřevěný kostel, který od roku 1778 existuje jako samostatná farnost. Ve druhé polovině 18. století město patřilo šlechtickému rodu Wysocki. Bylo důležitým centrem řemeslníků, většinou vyrábějících oděvy, a stejně jako v jiných městech východního Polska, byly všechny domy postaveny ze dřeva. Do roku 1795 patřil Frampol do Lublinského vojvodství, jednoho ze tří regionů Malopolska. V letech 1795 až 1807 byl součástí Habsburské monarchie, poté Varšavského knížectví, které se v roce 1815 změnilo na ruskem ovládané Kongresové Polsko. V roce 1921, za Druhé Polské republiky, zde žilo 2720 obyvatel.\n\nV roce 1869 Frampol ztratil oficiální status města, který zpět získal až v roce 1993. Během druhé světové války bylo 90 % budov ve městě zničeno při bombardování stroji německé Luftwaffe 13. září 1939. Během holokaustu za německé okupace zahynula významná část příslušníků židovské komunity. Město nebylo nikdy zcela obnoveno, počet obyvatel nedosahuje ani poloviny předválečného počtu. V 21. století je Frampol jedním z nejmenších měst v Polsku.\n\nFrampol je místem několika povídek židovského spisovatele Isaaca Singera, včetně jeho díla „Hlupák Gimpl“.\n\n\n"}
{"id": "1206168", "url": "https://cs.wikipedia.org/wiki?curid=1206168", "title": "Skautský oddíl", "text": "Skautský oddíl\n\nSkautský oddíl je základní výchovnou jednotkou ve skautingu. Představuje skupinu obvykle 12–30 lidí, převážně dětí, kterou vede vůdce oddílu. Může být čistě chlapecký, čistě dívčí, ale i smíšený. Někdy bývají skautské oddíly rozděleny podle výchovných (věkových) kategorií. Oddíl se může dále dělit do družin (u vlčat do tzv. šestek). Podmínkou vykonávání pozice vůdce je složená vůdcovská zkouška („Výchovná jednotka má vedoucího s příslušnou kvalifikací pro vedení oddílu.“). Oddíly bývají organizovány ve střediscích.\n\nV rámci diskuze ke strategii v Junáku – českém skautu, největší skautské asociaci v Česku, byl skautský oddíl definován takto:\n\n\n"}
{"id": "1206169", "url": "https://cs.wikipedia.org/wiki?curid=1206169", "title": "Friedrich Popelak", "text": "Friedrich Popelak\n\nFriedrich Popelak, též Fritz Popelak (24. prosince 1840 Brtnice – 11. září 1904 Jihlava), byl rakouský právník a politik německé národnosti z Moravy, poslanec Moravského zemského sněmu a starosta Jihlavy.\n\nPocházel z rodiny původně českého vrchnostenského úředníka na statcích knížete Collalta v Brtnici. Český tisk označoval Popelaka za \"odrodilce\". Vystudoval gymnázium a absolvoval práva na Vídeňské univerzitě, kde získal titul doktora práv. Pak provozoval v Jihlavě advokátní praxi. Byl veřejně a politicky činný. Patřil mezi německé liberály. Od roku 1871 byl členem obecního výboru, od roku 1875 zasedal v obecní radě. Roku 1885 se stal náměstkem starosty a od roku 1887 do své smrti roku 1904 zastával post starosty Jihlavy. Za jeho působení v starostenském úřadu se vyhrocovalo národnostní soupeření mezi Němci a Čechy v Jihlavě. Město Jihlava mu roku 1890 udělilo čestné občanství. Od roku 1905 do roku 1919 bylo dnešní Štefánikovo náměstí v Jihlavě pojmenováno Dr.Fritz Popelakplatz. Roku 1899 získal Řád Františka Josefa (rytířský kříž). V letech 1871–1875 byl místopředsedou Mužského pěveckého spolku v Jihlavě, v letech 1873–1887 zasedal v okresní školské radě a roku 1887 byl i jejím předsedou.\n\nZapojil se i do vysoké politiky. V zemských volbách roku 1890 byl zvolen na Moravský zemský sněm, kde zastupoval kurii městskou, obvod Jihlava. Mandát zde obhájil i v zemských volbách roku 1896.\n\nPatřil k německým liberálům (tzv. Ústavní strana, později Německá pokroková strana). V roce 1878 zastával funkci zapisovatele zemského volebního výboru Ústavní strany na Moravě.\n\nZemřel v září 1904 po dlouhé nemoci.\n"}
{"id": "1206172", "url": "https://cs.wikipedia.org/wiki?curid=1206172", "title": "Poltavská gubernie", "text": "Poltavská gubernie\n\nPoltavská gubernie (, ) byla jedna z gubernií v carském Rusku na levobřežní Ukrajině vytvořená v roce 1802 jako výsledek rozkladu maloruské gubernie na Černigovskou a Poltavskou gubernii. Nachází na území dnešní levobřežní Ukrajiny. Celková rozloha gubernie byla 49 365 km² a počet obyvatel podle sčítání z roku 1897 byl 2 778 151.\n\n"}
{"id": "1206177", "url": "https://cs.wikipedia.org/wiki?curid=1206177", "title": "Hradčanský potok", "text": "Hradčanský potok\n\nNázev Hradčanský potok má více vodních toků:\n\n"}
{"id": "1206178", "url": "https://cs.wikipedia.org/wiki?curid=1206178", "title": "Petr Vejvoda", "text": "Petr Vejvoda\n\nPetr Vejvoda (20. května 1998 Nížkov – 14. října 2014 Žďár nad Sázavou) byl student střední školy obchodní a služeb, který ve škole bránil svou spolužačku, když ji nožem napadla psychicky nemocná Barbora Orlová. Napadená tak díky Vejvodově pomoci mohla z místa utéci, ale Orlová následně nožem zaútočila na Vejvodu, jehož bodla do hrudníku a ten na místě svému zranění podlehl.\n\nZa svůj čin byl Vejvoda několikrát in memoriam oceněn. Získal například Cenu Michala Velíška za rok 2014 a 28. října 2015 převzal Vejvodův otec z rukou prezidenta České republiky medaili Za hrdinství.\n\nVejvoda se narodil 20. května 1998 v Nížkově. Ve své rodné obci pak začal svou školní docházku na místní škole, ale v osmi letech přešel do Žďáru nad Sázavou, kde jeho otec Kamil pracoval coby předseda okresního výboru komunistické strany. V tomtéž městě pak dále Petr pokračoval na Střední škole obchodní a služeb SČMSD, na níž se učil na kuchaře. Patřil mezi členy dobrovolných hasičů, hrál fotbal a začínal se věnovat také parkouru.\n\nKdyž byl ve třetím ročníku střední školy, vnikla do školy 14. října 2014 tehdy šestadvacetiletá Barbora Orlová, která se u vstupu do šaten, jež se otevírají pomocí čipové karty, vmísila mezi studenty. V šatně pak Orlová, trpící schizofrenií, zaútočila přinesenou replikou vojenského nože, majícím čepel o délce 21 centimetrů, na jednu ze studentek, která zde seděla. Postižené přispěchal na pomoc Vejvoda, ale Orlová nožem napadla i jeho. Zbraň mu vrazila do hrudníku. Následně útočnice obrátila svou pozornost k napadené dívce, kterou pronásledovala a stříkala při tom kolem sebe pepřovým sprejem. Dívce se ale podařilo utéci a Orlová pak napadla jinou studentku, která právě procházela okolo. Nožem ji bodla do břicha a krvácející ji odtáhla do šaten, kde dívku měla coby rukojmí. Ke škole se v tu dobu začali sjíždět záchranáři. Mezi nimi také policejní vyjednavač Petr Gruber, který se s útočnicí dohodl, že se sám vymění za rukojmí, aby umožnil ošetření krvácející dívky. Orlová souhlasila, ale posléze nožem poranila v obličeji i Grubera. Zneškodnění útočnice nakonec provedla jednotka střežící bezpečnost jaderné elektrárny Dukovany. Použila k tomu taser, jímž Orlovou omráčila. Za svůj čin nakonec útočnice před soud nešla, neboť odborný znalec shledal, že v době útoku nebyla příčetná.\nV pondělí 20. října 2014 se pak v kostele svatého Jana Nepomuckého na Zelené hoře uskutečnil pohřeb, na kterém promluvili teta zemřelého, dále zástupce školy, starostka Žďáru nad Sázavou Dagmar Zvěřinová a nížkovský starosta Jan Mokrý. Zazněl zde také dopis od kardinála Dominika Duky adresovaný rodičům, který přečetl kněz Tomáš Holý.\n\nRodiče si nejprve nechávali urnu s popelem svého syna doma, ale posléze ji plánovali uložit do hrobky na nížkovském hřbitově. Na hrob chtěli umístit bronzovou desku se siluetou synovy hlavy. Autorkou výtvoru je umělkyně studující na trutnovské umělecké škole.\n\nDne 17. října 2014 na břehu Veselského rybníka u Nového Veselí společně prezident České republiky Miloš Zeman, krajští hejtmani a majitel pozemku Constantin Kinský vysadili dubovou alej. Po půl roce – 15. dubna 2015 – získala alej pojmenování po Petru Vejvodovi („Dubová alej Petra Vejvody“).\n\nU příležitosti nedožitých 17. narozenin se ve škole uskutečnil „Den pro Petra“. Zahájilo ho odhalení pamětní desky na škole o rozměrech 50 krát 110 centimetrů, kterou z kovu a křišťálové skla vytvořili pracovníci studia Aleše Valnera v Přibyslavi. Zdislava Tesařová, zástupkyně Evropské záchranářské akademie, navíc předala Petrovým rodičům skleněnou plastiku a šestnáct smrčků. Tím, že se jich Vejvodovi dotkli, jim symbolicky předali svou lásku, kterou zahrnovali syna Petra, a stromečky pak byly vysázeny v různých evropských zemích, kde o ně tamní hasiči pečují.\n\nDne 3. prosince 2014 převzali rodiče z rukou tehdejší pražské primátorky Adriany Krnáčové Cenu Michala Velíška, která byla Petru Vejvodovi za jeho čin in memoriam udělena.\n\nOcenění za nejlepší záchranářský čin převzali Petrovi rodiče 15. dubna 2015 z rukou prezidenta České republiky Miloše Zemana. Spolu s ním byl oceněn také policejní vyjednavač Petr Gruber. Prezident již druhý den po neštěstí ve žďárské škole uvedl, že zvažuje během slavnostního udílení státních vyznamenání 28. října ocenit také Vejvodu. Pro rok 2014 sice tou dobou již byl seznam vyznamenaných uzavřen, nicméně 14. dubna 2015 prezidentův mluvčí Jiří Ovčáček na twitterovém účtu oznámil, že Vejvodovi 28. října toho roku medaili udělí. Za to se již dříve přimlouval také premiér Bohuslav Sobotka. Svůj slib prezident splnil a když dojatý Petrův otec ve Vladislavském sále Pražského hradu 28. října 2015 přebíral medaili Za hrdinství, prezident se před ním hluboce uklonil a přítomní v sále ocenili chlapcův čin bouřlivým potleskem ve stoje.\n"}
{"id": "1206183", "url": "https://cs.wikipedia.org/wiki?curid=1206183", "title": "Vinzenz Inderka", "text": "Vinzenz Inderka\n\nVinzenz Inderka (2. ledna 1855 Jihlava – 11. července 1934 Jihlava) byl rakouský lékárník a politik německé národnosti z Moravy, poslanec Moravského zemského sněmu a starosta Jihlavy.\n\nPocházel z rodu brněnských a vyškovských měšťanů. Jeho otec se do Jihlavy přistěhoval roku 1847 a patřil mezi vlivné měšťany. Synovi odkázal lékárnu U Bílého anděla. Vinzenz Inderka lékárnu převzal po dokončení studia farmacie na Vídeňské univerzitě. Předtím studoval na gymnáziu v Jihlavě. Roku 1869 už nastoupil do otcovy lékárny na praxi, ale následně odešel do Opavy a pak na studia do Vídně. Roku 1913 lékárnu předal synovi Richardovi. Byl veřejně a politicky činný. Patřil mezi německé liberály. Od roku 1883 byl členem městského výboru (tehdy jako nejmladší jeho člen), od roku 1885 radním a od roku 1887 náměstkem starosty Friedricha Popelaka, kterého pak po jeho smrti roku 1904 sám vystřídal na postu starosty Jihlavy. Tuto funkci zastával až do roku 1918. Byl posledním etnicky německým voleným starostou Jihlavy. Jako německý národovec čelil trvalé kritice z řad české menšiny v Jihlavě. Češi mu přičítali i podíl na národnostních nepokojích, které se v Jihlavě odehrály po první světové válce. Město Jihlava mu roku 1904 udělilo čestné občanství. Roku 1908 získal Řád železné koruny a roku 1910 pruský Řád červené orlice. Byl mu také udělen Královský hohenzollernský domácí řád (rytířský kříž). V roce 1914 získal vyznamenání za zásluhy o Červený kříž a roku 1917 Válečný kříž za civilní zásluhy. Byl též nositelem stříbrné medaile farmaceutické společnosti ve Vídni. Angažoval se ve spolkovém životě. Od roku 1887 byl ředitelem (od roku 1913 vrchním ředitelem) městské spořitelny. Působil coby předseda Muzejního spolku, člen Německého spolku a Německého domu. Od roku 1897 zasedal v Zemském svazu turnerů a hasičů.\n\nZapojil se i do vysoké politiky. V zemských volbách roku 1913 byl zvolen na Moravský zemský sněm, kde zastupoval kurii městskou, německý obvod Jihlava. Patřil k německým liberálům (tzv. Ústavní strana, později Německá pokroková strana).\n\nZemřel v červenci 1934. Český tisk ho v nekrologu označil za \"představitele výbojného německého nacionalismu\", \"germanisátora\" a \"fanatického, nesmiřitelného odpůrce všeho českého v bývalé monarchii\".\n"}
{"id": "1206184", "url": "https://cs.wikipedia.org/wiki?curid=1206184", "title": "Vídeňský klasicismus", "text": "Vídeňský klasicismus\n\nVídeňský klasicismus ( \"Wiener Klassik\") byl proud či hudební styl v dějinách evropské hudby přibližně v letech 1780–1827. Širší význam tohoto pojmu může zahrnovat i celé „období vídeňský klasicismus“.\n\nMezi \"vídeňské klasiky\" se pak řadí zejména skladatelé Joseph Haydn, Wolfgang Amadeus Mozart, či Ludwig van Beethoven. Mezi další skladatele tohoto období je možné zahrnout také Antonia Salieriho, Michaela Haydna, či Carla Ditterse von Dittersdorf.\n\nPro tři největší skladatele vídeňského klasicismu je charakteristické dokonalé ovládnutí nejrůznějších hudebních žánrů a druhů tehdejší doby, od lidové písně po barokní vícehlas. Spojením vlastností galantního a pocitového stylu a sloučením některé německých, francouzských a italských styly vytvořili celý nový žánr.\n\nZatímco anglická muzikologie výraz „vídeňský klasicismus“ spíše odmítá a upřednostňuje obecnější výraz klasika/klasicismus, v německém muzikologickém prostředí je předmětem diskuse. Ludwig Finscher se jej pokoušel na základě myšlenek Raphaela Georga Kiesewettera z roku 1834 vymezit díly Josepha Haydna a W. A. Mozarta mezi roky 1781 a 1803. Hans Heinrich Eggebrecht rozsáhlými a velmi detailními analýzami doložil svou celkovou definici zahrnující Haydna, Mozarta a Beethovena. Naproti tomu Carl Dahlhaus zastával názor Friedricha Blumeho, že klasicismus a romantismu tvoří jednu společnou klasicko-romantickou epochu. Toto dialektické spojení mezi vídeňským klasicismem a romantismem se zvláště zřetelně projevuje ve srovnání Beethovena a Schuberta. Thrasybulos Georgiades přiřadil Schuberta ve svých analýzách jeho vokální a instrumentální hudby k oněm třem velikánům „vídeňského klasicismu“ a poukázal na Schubertův klasický kompoziční styl, zejména v jeho písních a jeho symfonii h-moll „Nedokončené“.\n"}
{"id": "1206186", "url": "https://cs.wikipedia.org/wiki?curid=1206186", "title": "Bertram Ramsay", "text": "Bertram Ramsay\n\nBertram Home Ramsay KCB, KBE, MVO (20. ledna 1883 – 2. ledna 1945) byl britský admirál, významný svým přínosem na poli obojživelných operací během druhé světové války. Zejména proslul svým velením evakuace vojsk z Dunkerque v roce 1940 a velením spojeneckým námořním silám při vylodění v Normandii v červnu 1944.\n\nNarodil se v Londýně, do rodiny baronetů Ramsayů. Jeho rodiči byli brigádní generál William Alexander Ramsay a Susan Newcombe Minchenerová. Absolvoval Colchester Royal Grammar School a v roce 1898 vstoupil do Royal Navy, a na HMS \"Britannia\" do roka získal hodnost midshipman. Poté byl přeložen na HMS \"Crescent\" a 15. září 1902 mu byla potvrzena hodnost sub-lieutenant. 15. prosince 1904 byl povýšen do hodnosti lieutenant.\n\n26. února 1929 uzavřel sňatek s Helen Margaret Menziesovou, dcerou plukovníka Charlese Thomsona Menziese. Měli dva syny, Davida Francise Ramsaye (nar. 1. října 1933) a Charlese Alexandera Ramsaye (nar. 12. října 1936); Charles absolvoval Královskou vojenskou akademii v Sandhurstu a posléze dosáhl postavení ředitele Teritoriální armády.\n\nBěhem první světové války získal v srpnu 1915 Ramsay své první samostatné velení, malý monitor \"M25\". Po dva roky byla jeho loď součástí Doverské hlídky, operující mezi Doverem a pobřežím Belgie. Po povýšení do hodnosti commander 30. června 1916 byl v říjnu 1917 pověřen velením další lodi Doverské hlídky, torpédoborce HMS \"Broke\".\n\n9. května 1918 se jeho loď podílela na druhém nájezdu na Ostende, akci následující nájezdu na Zeebrugge, a při té příležitosti byl Ramsay citován v rozkazech.\n\nV roce 1938 odešel do výslužby, ale o rok později byl Winstonem Churchillem přesvědčen aby se jako záložník vrátil do služby a pomohl čelit hrozbě Osy.\n\nPo povýšení do hodnosti Vice-Admiral byl 24. srpna 1939 pověřen velením doverské oblasti operací. Jeho povinnosti zahrnovaly obranu proti možným nájezdům nepřátelských torpédoborců, ochranu vojenské přepravy přes Lamanšský průliv a zamezení využití Doverské úžiny pro plavbu ponorek Kriegsmarine.\n\nVe funkci „Vlajkový důstojník, Dover“ nesl odpovědnost za evakuaci vojsk z Dunkerku, nesoucí kódové označení operace Dynamo. Ze svého stanoviště v podzemních tunelech pod Doverským hradem se svým štábem po devět dní nepřetržitě pracoval na záchraně vojsk chycených ve Francii do pasti německými vojsky. Za svůj úspěch při záchraně 338 226 britských a spojeneckých vojáků z dunkerských pláží byl požádán aby podal osobní hlášení králi Jiřímu VI. a byl učiněn rytířem komandérem řádu Lázně.\n\nPo skončení operace \"Dynamo\" začal čelit nesmírným problémům s obranou doverských vod před očekávanou německou invazí. Téměř po dva roky velel silám snažícím se udržet kontrolu této oblasti proti německým silám, za což si vysloužil další citaci v rozkazech.\n\nRamsay měl být k 29. dubnu 1942 jmenován velitelem námořních sil pro připravovanou invazi na evropský kontinent, ale vzhledem k jejím odložení byl dočasně přeložen do funkce zástupce námořního velitele spojenecké invaze do severní Afriky.\n\nPlánoval pak vyloďovací akce pod velením vrchního velitele spojeneckých námořních sil, admirála Andrewa Cunninghama.\n\nBěhem spojenecké invaze na Sicílii, operace „Husky“ v červenci 1943, byl námořním velitelem Východního operačního svazu a nesl odpovědnost za vylodění britských sil.\n\nV roce 1944 byl jmenován vrchním velitelem Spojeneckých námořních expedičních sil pro invazi do Normandie.\n26. dubna 1944 byl oficiálně přeřazen mezi důstojníky v činné službě a následujícího dne povýšen do hodnosti Admiral.\nJako velitel spojeneckých námořních sil v operaci Overlord odvrátil hrozící konflikt mezi Winstonem Churchillem a britským panovníkem Jiřím VI., když Churchill informoval krále o svém záměru sledovat vylodění v Normandii z paluby HMS \"Belfast\", jednoho z křižníků provádějících předinvazní ostřelování pobřeží. Král, sám zkušený námořník a veterán bitvy u Jutska za první světové války, oznámil, že bude svého premiéra doprovázet. Pokračovali pak v přátelském sporu o to, kdo z nich se bude invaze účastnit, až do setkání s admirálem Ramsayem, který bez dalšího odmítl převzít odpovědnost za bezpečnost kterékoliv z obou významných osobností. Odkázal přitom na nebezpečí, které by jim hrozilo, rizika plánovaných bojových úkolů HMS \"Belfast\" a fakt, že v případě nepříznivého vývoje situace při vyloďování a nutnosti přijmout okamžitá rozhodnutí bude obou třeba na domácích ostrovech. To situaci vyřešilo a ani král Jiří VI., ani Winston Churchill neopustili v den D britské břehy.\n\nAčkoliv muži bojující v den D na pobřeží Normandie plně zasluhují pozornost věnovanou jejich úsilí, úkol námořních sil byl také životně důležitý pro úspěch operace.\n\nZemřel při letecké nehodě 2. ledna 1945, když letoun Lockheed Hudson Mk.V 781. peruti Fleet Air Arm který jej dopravoval na poradu s maršálem Montgomerym do Bruselu havaroval při startu v Toussus-le-Noble jihozápadně od Paříže. Jeho ostatky byly pohřbeny na novém městském hřbitově v Saint-Germain-en-Laye. Na místě nehody v Toussus-le-Noble byl v květnu 1995 vztyčen pomník všem jejím obětem.\n\n\nV listopadu 2000 byla v Doverském hradu vztyčena Ramsayova socha, nablízku míst, odkud řídil dunkerskou evakuaci. Jeho zapojení do ní a do vylodění v Normandii vedlo k jeho zobrazení jako jejich aktéra ve filmových a televizních zpracováních těchto událostí, například v Nejdelším dnu (1962, ztvárněn Johnem Robinsonem), Churchill and the Generals (1979, ztvárněn Noelem Johnsonem), Dunkirku (2004, ztvárněn Richardem Bremmerem) a (2004, ztvárněn Kevinem J. Wilsonem). Jeho jméno bylo také nedávno přidáno na památník obětí válek v Colchester Royal Grammar School, společně s dalšími dosud opomenutými absolventy školy. Plánováno je i vystavení jeho portrétu v prostorách školy.\n\nOdkaz admirála Ramsaye je připomínán i Royal Navy, jež po něm pojmenovala budovu školicího střediska na základně HMS Collingwood ve Farehamu, která byla slavnostně otevřená za účasti jeho syna v březnu 2012.\n\n"}
{"id": "1206187", "url": "https://cs.wikipedia.org/wiki?curid=1206187", "title": "Letecká flotila Smartwings", "text": "Letecká flotila Smartwings\n\nV dubnu 2019 letecká společnost SmartWings provozuje 66 letadel, přičemž dalších 35 letadel je objednáno. 7 letadel Boeing 737 Max 8 je uzemněno na letišti v Praze a 4 letadla odstavena v americkém Seattlu.\n\n\nV červnu 2013, Travel Service objednaly 3 Boeingy 737 MAX 8. V říjnu 2014, Travel Service objednaly 6 Boeingů 737 MAX 8 (4 budou pronajaty od GECAS, 2 od Air Lease Corporation). V lednu 2016 zvýšil Travel Service objednávku na 25 kusů, v prosinci 2016 na 30. V lednu 2016, Travel Service objednaly 16 Boeingů 737 MAX 8 (6 bude pronajato od GECAS, 10 od AerCap). V lednu, březnu, květnu, červnu a září bylo předáno 6 nových letadel Boeing 737-8 MAX. V roce 2019 dalších 15 letadel typu Boeing 737-8 MAX, která budou létat pod zbarvením obchodní značky Smartwings, z důvodu jejich nasazování na středně dlouhých pravidelných linkách.\n\nV této tabulce jsou sepsány typy letadel, které již u společnosti Travel Service nebo SmartWings nelétají, aktualizováno v říjnu 2016:\n\n\n"}
{"id": "1206189", "url": "https://cs.wikipedia.org/wiki?curid=1206189", "title": "Johann Nepomuk Felbinger", "text": "Johann Nepomuk Felbinger\n\nJohann Nepomuk Felbinger (26. února 1768, Teplá – 8. března 1855, Mariánské Lázně) byl pokladníkem kláštera Teplá, kronikářem města a stavitelem prvního kamenného domu v Mariánských Lázních.\n\nByl synem Thomase Felbingera zaměstnance kláštera, kde se i narodil. Měl dva bratry Maxe a Antona, kteří sloužili klášteru jako lesmistr a revírník. Byli to první občané nově vznikajících Mariánských Lázní. Felbinger sloužil klášteru 37 let jako nižší úředník, písař, správce a duchovní. Nakonec jako penzionovaný účetní dožil v \"„Ruském domě“\", kde žil se svými třemi dcerami. Zemřel v roce 1855 v Mariánských Lázních, kde byl i pochován na zdejším hřbitově.\n"}
{"id": "1206190", "url": "https://cs.wikipedia.org/wiki?curid=1206190", "title": "Christophe Plantin", "text": "Christophe Plantin\n\nChristophe Plantin [\"christof plate\"] (asi 1520, Saint-Avertin - 1. červenec 1589, Antverpy) byl francouzsko-belgický tiskař a nakladatel. Ve svém antverpském nakladatelství vydal 1 600 knih, které vynikaly krásným písmem, kvalitním papírem a přesností tisku. Byl schopný tisknout ve všech tehdejších evropských jazycích.\n\nKnihtiskařství se vyučil v Caen a v Lyonu. V Antverpách se usadil roku 1549. V roce 1555 si otevřel knihtiskařskou dílnu. V roce 1563 dal firmě formu družstva, v jehož čele sám stál. Roku 1570 byl jmenován královským typografem. K jeho největším úspěchům patřilo vydání osmisvazkové vícejazyčné Bible (1568–1573), pod názvem \"Biblia regia\", protože vydání podpořil španělský král Filip II. Vytvořil také firemní znak - z mraků se nořící ruka se zlatým kružítkem, kolem kterého se vine páska se slovy „\"Labore et constantiæ\"“. Když v Antverpách vypukly nepokoje, založil vě pobočky, v Paříži a v Leidenu, které vedl jeho syn. Jako první nakladatel začal k ilustracím užívat mědiryt namísto dřevorytu, i když to znamenalo značnou technickou komplikaci: mědiryty se musí tisknout na jiném lisu než sazba a dřevoryty.\n"}
{"id": "1206193", "url": "https://cs.wikipedia.org/wiki?curid=1206193", "title": "Nomi (Trentino)", "text": "Nomi (Trentino)\n\nNomi je obec v severní Itálii, v provincii Trento a oblasti Tridentsko – Horní Adiže (Jižní Tyrolsko).\n\nObec leží jižně od Trenta v údolí na břehu řeky Adiže, od které jí odděluje dálnice č. A22 (Brenner - Modena), severně od města Rovereto. Obcí přímo prochází silnice č. SP90.\n\n\n"}
{"id": "1206196", "url": "https://cs.wikipedia.org/wiki?curid=1206196", "title": "Adrianna Luna", "text": "Adrianna Luna\n\nAdrianna Luna (* 12. května 1984, Los Angeles, Kalifornie, USA) je pseudonym americké pornoherečky, modelky a tanečnice mexicko-filipínského původu. Svoji kariéru začala v březnu roku 2011. Objevila se na obálce magazínu \"Penthouse\" pro listopad 2012.\n\nAdrianna Luna se narodila a vyrostla v Los Angeles v Kalifornii. Je mexicko-filipínského původu a mluví plynně španělsky i anglicky. Rozumí též dobře filipínskému jazyku tagalog, ale nemluví jím. Nejdříve studovala na Sonoma State University, poté na California State University v Northridge. Tuto školu úspěšně absolvovala s bakalářským titulem. Předtím, než vstoupila do pornografického průmyslu, pracovala jako výkonná asistentka ve finančnické firmě.\n\nPři studiích se začala věnovat muay thai a MMA (Smíšená bojová umění). Adrinna uvádí, že jejími oblíbenými zápasníky v tomto sportu jsou Jon Jones a Ronda Rouseyová.\n\nAdrianna Luna původně v pornografickém průmyslu působila jako maskérka, pornoherečkou se oficiálně stala až v březnu roku 2011. Tvrdí, že prvního hardcore natáčení se účastnila až den předtím, než měla točit svoji první scénu. Do té doby se účastnila pouze natáčení tzv. soft porna. Její první film nesl název \"Them's Some Sexy Titties\" a účinkovala v něm s pornohercem Dannym Mountainem. Mimo toho, že je Adrianna pornoherečkou, se věnuje i modelingu a působí jako tanečnice v pánských klubech. Její debut, co se tancování týče, se odehrával v sanfranciském baru Crazy Horse.\n\nKrátce po vstupu do pornografického průmyslu se setkala se svojí přítelkyní z dětství, která, shodou náhod, pracovala pro online časopis \"Rumpus\" a chtěla s Adriannou udělat rozhovor. Zde Adrianna uvedla, mimo jiné, že průmysl je daleko více sofistikovanější a organizovanější, než si dříve myslela.\n\nV červnu 2012 byla uvedena v seznamu \"nových tváří\" podle časopisu AVN. V listopadu toho roku se Adrianna Luna také stala tváří vydání časopisu \"Penthouse\". Objevila se i v pořadu \"Naughty Show\".\n\nV červnu 2013 se stala tváří australského erotického časopisu \"People\", kde byl komentován především její výkon ve filmu \"Tuff Love\", který je označován za její dosud nejlepší film.\n"}
{"id": "1206199", "url": "https://cs.wikipedia.org/wiki?curid=1206199", "title": "Myprotein", "text": "Myprotein\n\nMyprotein je britský on-line prodejce a výrobce sportovní výživy se sídlem v Northwich, Cheshire. Jeho sortiment zahrnuje 1500 výrobků sportovní výživy, včetně proteinových koktejlů, tyčinek a jídel. Většina výrobků prodávaných Myprotein jsou vyráběny ve vlastním výrobním zařízení a dodávány z vlastního skladu, který se nachází v Warrington, Cheshire.\n\nMyprotein byl založen ve Velké Británii v roce 2004 a v červnu 2011 byl převzat společností The Hut Group. V roce 2010 bylo na trh uvedeno pět nových webových stránek v Německu, Francii, Irsku, Itálii a ve Španělsku, a od roku 2015 Myprotein má více než 15 mezinárodních internetových stránek a dodává do více než 50 destinací po celém světě, včetně České republiky.\n\nMyprotein investoval více než 6 milionů britských liber do svého výrobních provozů a infrastruktury dodavatelského řetězce jak ve Warringtonu ve Velké Británii, tak i v USA.\nV prosinci 2015, Myprotein oznámil dohodu s Kentucky Cabinet pro Ekonomický Rozvoj na výstavbě svého prvního výrobního závodu mimo Velkou Británii v Bullitt County. Jako součást dohody Myprotein (zaregistrován jako Cend Limited) plánuje vytvořit až 350 pracovních míst v regionu a získá až $2.6 milionů v daňových pobídkách. \n\nV roce 2007 byl zvolen Mladou společností roku v Growing Business Awards, pořádané Real Business ve spolupráci s Lloyds Bank a za podpory CBI.\nV roce 2009 získal Myprotein Regionální Cenu pro Malé a Střední Podnik Roku pro region Severo-západní Anglie v Národních Business Awards.\n\nNavíc v roce 2009 se The Hut Group umístila na 21. příčce v Sunday Times Fast Track 100, který oceňuje 100 britských soukromých podniků s nejrychleji rostoucími zisky a v roce 2014 a 2015 právě The Hut Group vyhrála toto ocenění. Také v roce 2009 Myprotein® vyhrál regionální Cenu pro Malé a Střední Podnikání Roku pro region Severo-západní Anglie v Národních Business Awards. \n\nMyprotein dosáhl ISO9001 certifikace výroby v roce 2007 a také GMP (Goods Manufacturing Practice) a HACCP (Hazard Analysis Critical Control Points) akreditace.\n\n\n"}
{"id": "1206203", "url": "https://cs.wikipedia.org/wiki?curid=1206203", "title": "Leopold Fritz", "text": "Leopold Fritz\n\nLeopold Fritz (8. listopadu 1813 Třešť – 2. srpna 1895 Jihlava) byl rakouský lékař a politik německého původu ale hlásící se k českému národnímu hnutí z Moravy, poslanec Moravského zemského sněmu.\n\nNarodil se v myslivně Poušť u města Třešť. Pocházel z etnicky německé rodiny. Vystudoval triviální školu v Třešti, jihlavské gymnázium a pak studoval na Karlo-Ferdinandově univerzitě v Praze, zpočátku práva, po dvou letech přestoupil na studium medicíny. Na doktora lékařství byl promován v prosinci 1836. Jeho spolužákem byl Josef Hamerník. Během studií ho ovlivnilo české národní hnutí a začal ho podporovat. Po škole se usídlil v Jihlavě a provozoval zde ordinanci. Podporoval českou menšinu v Jihlavě. Roku 1845 spoluzakládal českou čítárnu. Od roku 1849 byl členem Moravské národní jednoty, od roku 1858 místopředsedou Okresního zemědělského spolku. Na počátku 50. let krátce vyučoval český jazyk na jihlavském gymnáziu. V období let 1850–1851 zasedal v jihlavském městském výboru. Podle jiného zdroje byl členem městského výboru od roku 1851 až do roku 1881, přičemž do roku 1865 byl i členem městské rady. Roku 1859 založil Hospodářský spolek jihlavský a působil coby jeho předseda. Během návštěvy císaře v Jihlavě roku 1866 požádal panovníka o národnostní rovnoprávnost v místním školství a o vznik české střední školy. Inicioval vznik jihlavské Besedy (založena roku 1871, Fritz byl jejím místopředsedou). Roku 1882 tomuto spolku věnoval 10 000 zlatých na vybudování české školy v Jihlavě. Roku 1900 pak daroval 10 000 zlatých na zbudování české opatrovny v Jihlavě. Město Jihlava mu roku 1875 udělilo čestné občanství. Jazykově si zachoval své německé kořeny. Roku 1888 mu byl udělen Řád Františka Josefa. Získal také Zlatý záslužný kříž s korunou. V roce 1891 se stal čestným členem Ústřední matice školské v Praze. Od roku 1881 byl předsedou jihlavské pobočky Ústřední matice školské. Byl autorem několika lékařských publikací.\n\nZapojil se i do vysoké politiky. V zemských volbách roku 1861 byl zvolen na Moravský zemský sněm, kde zastupoval kurii venkovských obcí, obvod Velké Meziříčí, Třebíč. Rezignoval roku 1862. Patřil k \"federalisticko-české straně\" (Moravská národní strana, staročeská).\n\nZemřel v srpnu 1895.\n"}
{"id": "1206218", "url": "https://cs.wikipedia.org/wiki?curid=1206218", "title": "Juraj Hatrík", "text": "Juraj Hatrík\n\nJuraj Hatrík (* 1. května 1941 Okurcany, dnes součást Sabinova) je slovenský hudební skladatel, pedagog a teoretik.\n\nV letech 1955–1958 studoval skladbu soukromě u Alexandra Moyzese. Ve studiu u téhož pedagoga pak pokračoval na Vysoké škole múzických umění v Bratislavě. Vedle toho studoval teorii hudby a estetiky u O. Ferenczyho. Po absolvování VŠMU učil dva roky na konzervatoři v Košicích. V roce 1965 se na VŠMU vrátil, nejprve jako aspirant a od roku 1968 jako odborný asistent na Katedře hudební teorie. \n\nZ politických důvodů musel v roce 1971 nejen ukončit pedagogickou činnost, ale byl i vyloučen ze Svazu slovenských skladatelů. V letech 1972–1990 pracoval v administrativě \"Hudobního informačního střediska Slovenského hudobního fondu\". V roce 1990 byl rehabilitován a vrátil se na Vysokou školu múzických umění. V roce 1991 se stal docentem a v roce 1997 byl jmenován profesorem. V letech 1995–1999 působil na \"Katedře hudobní výchovy Pedagogické fakulty UKF v Nitře\", v letech 1997–1998 na \"Katedře hudební výchovy Fakulty humanitních a přírodních věd Prešovské univerzity\" a v letech 2000–2011 na univerzitě v Žilině. Na školní rok 2013–2014 se vrátil do Bratislavy na VŠMU.\n\nJe zakladatelem a předsedou \"Asociácie učiteľov hudby Slovenska\". Zavedl pravidelné semináře pro učitele nazvané „\"Pedagogická dvorana\"“. Dětem také věnoval velkou část své hudební tvorby.\n\nNa návrh \"Rady riaditeľov bratislavských základných umeleckých škôl\" byl 22. dubna 2016 vyznamenán Cenou primátora Bratislavy.\n\n\n\n\nKromě toho komponoval komorní hudbu, písně a sbory\n\n\n"}
{"id": "1206219", "url": "https://cs.wikipedia.org/wiki?curid=1206219", "title": "Kateřina Bourbonská", "text": "Kateřina Bourbonská\n\nKateřina Bourbonská (1440, Lutych – 21. května 1469, Nijmegen) byla sňatkem s Adolfem z Guelders v letech 1465-1469 vévodkyní z Guelders. Jejími rodiči byli Karel I. Bourbonský a jeho manželka Anežka Burgundská.\n\n28. prosince 1463 se v Bruggách provdala za Adolfa z Guelders, který se v roce 1465 stal po svém otci Arnoldovi vévodou z Guelders. Kateřina a Adolf spolu měli dvojčata:\n\n\nKateřina zemřela v roce 1469 a byla pohřbena v kapli sv. Štěpána v Nijmegenu.\n"}
{"id": "1206227", "url": "https://cs.wikipedia.org/wiki?curid=1206227", "title": "Hotel Patria", "text": "Hotel Patria\n\nHotel Patria je hotel u Štrbského Plesa. Je pojmenován podle Patrie, jednoho z tatranských štítů, pod nimiž leží.\n\nSoutěž na projekt hotelu v této lokalitě proběhla poprvé v letech 1958 – 1959, její výsledky však nebyly realizovány. Projekt nakonec vypracoval a v letech 1968 – 1973 realizoval Zdeněk Řihák, zasloužený český architekt hotelových staveb.\n\nHotel se skládá ze dvou staveb se sedlovými střechami sahajícími po zem s asymetrickým hřebenem. Střecha vyššího z objektů kopíruje svým sklonem svah Patrie. Hřebeny obou objektů jsou navzájem kolmé. Na stavbě hotelu byly použity tradiční materiály.\n\nHotel má kapacitu 302 lůžek na dvanácti podlažích vyššího z objektů. V nižší budově je umístěno hospodářské zázemí, společenské a stravovací zařízení. Gastronomické provozy jsou všechny přístupné z jedné dlouhé chodby zakončené restaurací.\n\n"}
{"id": "1206228", "url": "https://cs.wikipedia.org/wiki?curid=1206228", "title": "Kvalsundbrua", "text": "Kvalsundbrua\n\nKvalsundbrua je visutý most v blízkosti Kvalsundu v norském kraji Finnmark. Most přemosťuje průliv Kvalsundet oddělující ostrov Kvaløya od Skandinávského poloostrova. Nachází se západně od vesnice Kvalsund a 25 km jižně od města Hammerfest.\n\nMost byl otevřen v roce 1977 a jeho celková délka je 741 m. Má 11 polí, největší má délku 525 m. V nejvyšším bodě se mostovka nachází 26 m nad hladinou průlivu, severní pylon má výšku 97 m a výška jižního pylony je 81 m. Je nejsevernějším visutým mostem světa a jeho hlavní rozpětí bylo do dokončení zavěšeného mostu Skarnsundbrua nejdelším v zemi (v současnosti je na osmém místě).\n\n"}
{"id": "1206230", "url": "https://cs.wikipedia.org/wiki?curid=1206230", "title": "Skarnsundbrua", "text": "Skarnsundbrua\n\nSkarnsundbrua je zavěšený silniční most překonávající úžinu Skarnsundet mezi vesnicemi Kjerringvik a Vangshylla v norském kraji Trøndelag nedaleko města Steinkjer. Je součástí cesty \"Fylkesvei 755\" a je jediným přemostěním fjordu Trondheimsfjord.\n\nPrvní dopravní spojení Kjerringviku a Vangshylly bylo uskutečněno trajektem, který existoval na místě dnešního mostu od roku 1958. Počátkem 70. let byl trajekt nevyhovující a proto bylo v roce 1972 navržena výstavba nového mostu. V roce 1983 byla založena společnost \"AS Skarnsundbrua\", která měla zajistit financování výstavby. Norská vláda rozhodla o výstavbě mostu v roce 1986 a o dva roky později byla zahájeny stavební práce. Dokončen byla v roce 1991 a celkově stál 200 milionů. NOK. 19. prosince 1991 přeplaval úžinou poslední trajekt s norským králem Haraldem V. na palubě, který v ten den otevřel i nový most.\n\nHlavní pole s délkou rozpětí 530 m se po dokončení stalo nejdelším svého druhu na světě, čímž o 40 m překonalo hlavní rozpětí japonského mostu Ikučibaši. Celková délka zavěšeného mostu je 1010 m, šířka mostovky je 13 m. Pylony byly po dokončení s výškou 152 m nejvyššími v zemi (v současnosti třetí – po mostech Hardangerbrua a Grenlandsbrua). Výškový rozdíl mezi hladinou úžiny a mostovkou je 45 m.\n\nV roce 1992 získal most ocenění \"Betongtavlen\". 17. dubna 2008 byl prohlášen za norské kulturní dědictví.\n\nOde dne následujícho po otevření do 24. května 2007 bylo na mostě vybíráno mýtné.\n\n"}
{"id": "1206234", "url": "https://cs.wikipedia.org/wiki?curid=1206234", "title": "351 (číslo)", "text": "351 (číslo)\n\nTři sta padesát jedna je přirozené číslo, které následuje po čísle tři sta padesát a předchází číslu tři sta padesát dva. Římskými číslicemi se zapisuje CCCLI.\n\n\n\nSilnice II/351 je česká silnice II. třídy vedoucí na trase Chotěboř – Česká Bělá – Přibyslav – Polná – Kamenice – Třebíč – Dalešice\n\n\n"}
{"id": "1206238", "url": "https://cs.wikipedia.org/wiki?curid=1206238", "title": "Eric Linklater", "text": "Eric Linklater\n\nEric Robert Russell Linklater (8. března 1899, Penarth, Wales – 7. listopadu 1974, Aberdeen) byl skotský spisovatel, autor románů, knih o vojenské historii, povídek, cestopisů a fantasy románů pro děti. V roce 1944 obdržel Carnegie Medal, britské ocenění za literaturu pro děti a mládež za knihu \"The Wind on the Moon\".\n\nLinklater se narodil v Penarthu, Vale of Glamorgan ve Walesu v rodině námořníka Roberta Baikie Linklatera (1865–1916), pocházejícího ze skotského souostroví Orkneje a jeho ženy Mary Elizabeth Youngové (1867–1957). Oba rodiče měli skandinávské předky, dědeček z matčiny strany byl švédský námořní kapitán. Příjmení Linklater je odvozeno ze staré norštiny a na Orknejích je poměrně rozšířené. Vřelý zájem o Skandinávii si spisovatel udržel po celý život.\n\nGymnázium a univerzitu navštěvoval v Aberdeenu, kde byl po dobu studia předsedou studentského debatního klubu (President of the Aberdeen University Debater).\n\nV letech 1917–1918 sloužil v Black Watch, třetím praporu Skotského královského pluku (3rd Battalion, Royal Regiment of Scotland), kde byl raněn. Poté se stal snajprem. Zkušenosti ze zákopové války zaznamenal v knize \"The Impregnable Women\" z roku 1938, popisující imaginární válku s Francií a také v autobiografickém románu \"Fanfare for a Tin Hat\" z roku 1970.\n\nJeště během studií na univerzitě napsal Linklater v roce 1922 první hudební komedii \"Stella, Bajanella\" pro studentské představení. Začal studovat lékařství, ale promoval z anglické literatury. Po studiích strávil dva roky (1925–1927) v Bombaji v Indii jako zástupce šéfredaktora deníku \"The Times of India\" a pak cestoval. V letech 1928–1930 pobýval v USA na Cornell University a na Kalifornské univerzitě v Berkeley.\n\nSpisovatel započal svoji literární dráhu v roce 1929. Velkou popularitu si získal se svým třetím románem \"Juan in America\" (1931). Hlavní hrdina románu, Angličan Juan Motley, literární pokračovatel Byronova \"Dona Juana\", se ocitá v Americe v období prohibice a rozmáhajícího se gangsterství a prožívá zde řadu pitoreskních situací. Stejný hrdina vystupuje i v jeho románu z roku 1937 \"Juan in China\". Eric Linklater napsal také tři knihy pro děti, \"The Wind on the Moon\" (1944), \"The Pirates in the Deep Green Sea\" (1949) a \"Karina With Love\" (1958). Za první z nich, která se nevyhýbá ani vážnějším tématům získal v roce 1944 Carnegie Medal.\n\nJeho sympatie ke Skotsku vedly k jeho účasti v literárním hnutí Scottish Renaissance i politické angažovanosti. Ta vyvrcholila jeho neúspěšnou kandidaturou za National Party of Scotland ve volbách do East Five v roce 1933. \nSvůj postoj k válce a k morálním důsledkům diplomacie popsal v románu \"Judas\" (1939). Zážitky z Druhé světové války, kdy bojoval v letech 1944–1945 v Itálii se staly podkladem jeho románu \"Private Angelo\" (1946). \n\nV roce 1947 se vrátil do Skotska a usadil se v Pitcalzean House, poblíž Hill of Fearn v kraji Ross–shire. Věnoval se hlavně psaní knih o vojenské historii a autobiografii. V roce 1951 odešel do Korey jako dočasný podplukovník. V roce 1952 vydal knihu \"Our Men in Korea\". \n\nEric Linklater zemřel v Aberdeenu dne 7. listopadu 1974 a byl pohřben v Harray, Mainland, Orkneje.\n\nEric Linklater se 1. června 1933 oženil s Marjorie MacIntyre (1909–1997) z Edinburghu, vystudovanou herečkou a aktivistkou v oblasti umění a životního prostředí. Jeho žena se později stala aktivní v místní politice a na Scottish Arts Council (1957–1963). Měli čtyři děti. Jejich starší syn Magnus Linklater (narozen 1942) je novinář, bývalý šéfredaktor deníku \"The Scotsman\" a jejich druhý syn Andro Linklater (1944–2013) byl také spisovatel a novinář. Jejich starší dcera Alison (* 1934), je umělkyně. Mladší dcera, Kristin Linklater (* 1936) je herečka a hlasová pedagožka. Její syn Hamish Linklater, vnuk Erica Linklatera, je americký filmový herec.\n\n\n\n\n\nEric Linklater působil jako rektor Univerzity v Aberdeenu v letech 1945–48 a obdržel čestný titul v následujícím roce. V roce 1954 byl jmenován komandérem (CBE) Řádu britského impéria. V letech 1968–73 působil jako záložní poručík v kraji Ross and Cromarty a v roce 1971 byl zvolen kolegy do Edinburské královské společnosti).\n\n\n"}
{"id": "1206239", "url": "https://cs.wikipedia.org/wiki?curid=1206239", "title": "Singer Building", "text": "Singer Building\n\nSinger Building nebo Singer Tower byl mrakodrap v New Yorku, postavený v roce 1908 v architektonickém stylu \"beaux-arts\" (secese). Byl vysoký 187 m, takže v té době byl nejvyšší stavbou města a krátce i nejvyšší budovou světa. Sloužil jako centrála společnosti Singer Manufacturing Company, která vyráběla šicí stroje a měla velký podíl na světovém trhu s těmito produkty.\n\nMrakodrap se nacházel na rohu Broadwaye a Liberty Street. V 60. letech 20. století se však provoz budovy stal neekonomickým, protože kancelářské prostory neměly ve srovnání s modernějšími mrakodrapy dostatečnou výměru. Budova přitom vynikala cennými interiéry. Přestože byla budova Singer Building jednou z nejmarkantnějších a vzhledově nejzajímavějších v New Yorku, nepodléhala ochraně jako architektonická památka. Plány na demolici této architektonicky cenné budovy byly veřejností přijaty kriticky. Památková komise (\"Landmarks Preservation Commission\") ale sdělila v srpnu 1967, že město New York by v případě památkové ochrany muselo najít kupce pro tuto budovu nebo ji samo koupit. Krátce poté začala demolice mrakodrapu, která byla dokončena rok poté. Dodnes zůstává Singer Building nejvyšší budovou, která kdy byla kontrolovaně zdemolována.\n"}
{"id": "1206241", "url": "https://cs.wikipedia.org/wiki?curid=1206241", "title": "UniCredit Czech Open 2016 – mužská čtyřhra", "text": "UniCredit Czech Open 2016 – mužská čtyřhra\n\nDo soutěže mužské čtyřhry na tenisovém turnaji UniCredit Czech Open 2016 nastoupilo šestnáct dvojic. Obhájcem titulu byl rakouský pár Julian Knowle a Philipp Oswald, Oswald na turnaji nestartoval.\n\nSoutěž čtyřhry vyhrála čtvrtá nasazená bělorusko-slovenská dvojice Aleksandr Buryj a Igor Zelenay, když ve finále přehrála chilský pár Julio Peralta a Hans Podlipnik po setech 6–4 a 6–4.\n"}
{"id": "1206244", "url": "https://cs.wikipedia.org/wiki?curid=1206244", "title": "Sotrabrua", "text": "Sotrabrua\n\nSotrabrua je silniční visutý most spojující městskou část Bergenu Drotningsvik a vesnici Knarrevik v obci Fjell v norském kraji Hordaland. Most překonává úžinu Knarreviksundet. Je jediným silničním spojením norské pevniny a ostrova Litlesotra v souostroví Sotra.\n\nPůvodním dopravním spojením obou břehů úžiny byl trajekt mezi lokalitou Alvøen na pevnině a Brattholmen na ostrově Litlesotra jižněji od místa, kde dnes stojí most. První plány na výstavbu mostu vznikly již v polovině 50. let; obce Fjell, Sund a Øygarden na souostroví spolu s Bergenem přistoupily ke stavbě mostu až v 60. letech a jeho výstavba byla schválena norským parlamentem dne 5. června 1966. Výstavba mostu probíhala mezi březnem 1969 a prosincem 1971, otevřen byl 11. prosince toho roku a oficiálně otevřen 25. května 1972 norským králem Olafem V. Finance na výstavbu mostu zajišťovala společnost \"A/S Sotrabrua\", která vznikla v roce 1965. Za rok 1972 společnost získala z mýtného 3,07 mil. NOK. Od otevření mostu do zrušení výběru mýtného 31. prosince 1983 společnost celkově získala 73,5 mil. NOK, což je téměř dvojnásobek finančních nákladů použitých na výstavbu mostu (40 mil. NOK).\n\nPo dokončení se most s celkovou délkou 1236 m stal nejdelším mostem v zemi (čímž překonal Tjeldsundbrua s délkou 1007 m) a do dokončení mostu Skjombrua bylo hlavní visuté pole s délkou rozpětí 468 m také nejdelším v zemi. Mostem vede dvouproudová cesta \"Riksvei 555\" o celkové šířce 7,5 m, vedle které vede chodník o šířce 0,8 m. Dva hlavní pylony jsou 100 m vysoké, mostovka se nachází 49 m nad hladinou úžiny.\n\nV současnosti existují plány na výstavbu druhého, čtyřproudého mostu, jehož součástí by měla být i trať bergenského lehkého metra.\n\n"}
{"id": "1206245", "url": "https://cs.wikipedia.org/wiki?curid=1206245", "title": "Marmorhaus", "text": "Marmorhaus\n\nMarmorhaus (česky „Mramorový dům“) se nachází v Berlíně.\n\nByl postaven v letech 1912–1913 podle plánů Richarda Scheibnera a Eisenberga pod uměleckým vedením Huga Pála. Na vybavení a malbách v interiéru se podílel německý expresionistický malíř Cesar Klein. Budova je výrazně symetrická s vysokou valbovou střechou. Fasáda je obkládaná bílým mramorem. Stylisticky lze objekt přiřadit k počínající moderně s náznakem expresionismu. Vedle vídeňské filmové scény (někdejší Union-Palác) byl Marmorhaus jedním z nejstarších berlínských kin. Druhou světovou válku překonala budova bez výraznější škody. Už v květnu 1945 zde byly znovu promítány filmy.\n\nMarmorhaus prošel několika proměnami. V roce 1974 zde byly zřízeny tzv. „Krabicová kina“ – kina velmi malých rozměrů. Tyto kina byla v roce 1997 znovu odstraněna při nákladné sanaci budovy. Dne 18. března 1913 se zde konala první výstava, v roce 1919 světová premiéra Roberta Wiense „Kabinet Dr. Caligariho“, 22. ledna 1945 se zde konala premiéra „Sólistky Anny“. V padesátých letech byl Marmorhaus jako premiérové kino nahrazen ZOO-Palácem. V roce 2001 se konalo překvapující uzavření kina; poslední představení se uskutečnilo dne 24. ledna 2001. Po uzavření kin se do dolních etáží nastěhovala filiálka španělského módního řetězce Zara. V horních patrech bylo otevřeno druhé největší studio jógy v Německu, a to o rozloze 1000 m. \n\n"}
{"id": "1206246", "url": "https://cs.wikipedia.org/wiki?curid=1206246", "title": "Cyklus foreach", "text": "Cyklus foreach\n\nCyklus foreach je řídící struktura, sloužící pro iteraci přes všechny prvky v kolekci, kde nahrazuje cyklus for.\n\nfor(typ_prvku prvek:kolekce)\n\nPokud chceme zpracovávat prvek i index:\nfor index, prvek := range kolekce {\nPokud chceme zpracovávat jen prvek:\nfor index := range kolekce {\n\nfor(typ_prvku prvek : kolekce) {\n\nfor prvek in kolekce {\nV Rustu foreach nahrazuje cyklus for:\nfor i in 0..9 {\n"}
{"id": "1206247", "url": "https://cs.wikipedia.org/wiki?curid=1206247", "title": "Lysefjordbrua", "text": "Lysefjordbrua\n\nLysefjordbrua je silniční visutý most překonávající fjord Lysefjorden v blízkosti vesnice Forsand ve stejnojmenné obci v norském kraji Rogaland.\n\nJe součástí cesty \"Fylkesvei 13\" a ze severní strany se napojuje na národní silnici \"Riksvei 13\". Jeho výstavba probíhala v letech 1995–1997 a finanční náklady na realizaci stavby mostu činily 150 mil. NOK. Celková délka mostu je 639 m a hlavní visuté pole má délku rozpětí 446 m. Šířka mostovky, jejíž součástí je dvouproudová vozovka a chodník, je 12,3 m. Hlavní pylony jsou 102 m vysoké a výškový rozdíl mezi nejvyšším bodem mostovky a hladinou fjordu je 50 m.\n\n"}
{"id": "1206248", "url": "https://cs.wikipedia.org/wiki?curid=1206248", "title": "Kostel svatého Jiří (Tăut)", "text": "Kostel svatého Jiří (Tăut)\n\nKostel svatého Jiří (rumunsky Biserica ortodoxă Sfântul Gheorghe) je pravoslavný kostel, nacházející se ve vesnici Tăut v obci Batăr v bihorské župě v Rumunsku. Kostel se nachází v rumunském seznamu kulturních památek pod číslem \"BH-II-m-B-01213\".\n\nKostel se začal stavět roku 1784 a dokončen byl roku 1789. Mistry staviteli byli tři Řekové, kteří se jmenovali Dimitrie, Emanuilă a Gheorghe. Původně byl kostel zbudován ze dřeva, později byl roku 1880 přestavěn z nepálených cihel. Interiér stavby namaloval neznámý malíř, podepsaný jako P. Ivan. O něm najdeme záznamy i v evangeliu Josifa Boska, které bylo dlouho používané v kostele. Zápis rumunštiny je v něm vykonáván ještě v cyrilici.\n"}
{"id": "1206250", "url": "https://cs.wikipedia.org/wiki?curid=1206250", "title": "Židovský hřbitov v Mariánských Lázních", "text": "Židovský hřbitov v Mariánských Lázních\n\nŽidovský hřbitov v Mariánských Lázních leží severně od Chebské ulice na okraji města, asi 2 km jihozápadně od jeho centra, nedaleko obce Velká Hleďsebe, u železniční trati do Chebu.\n\nPřítomnost židů v Mariánských Lázních je poprvé doložena kolem roku 1820, ovšem v té době zde pravděpodobně nemohli trvale bydlet. O trvalém židovském osídlení ve městě lze hovořit přibližně od čtyřicátých let 19. století a roku 1875 zde byla úředně schválena židovská náboženská obec.\n\nŽidovský hřbitov byl založen téhož roku u cesty k dnes již neexistujícímu mlýnu . Do té doby byli zdejší židé pohřbíváni v nedalekých městech a obcích Kynžvart, Úbočí, Tachov a Drmoul. Ve třicátých letech 20. století byl významně rozšířen.\n\nMezi zde pohřbenými osobnostmi jsou zakladatel místního Výzkumného ústavu balneologického Enoch Heinrich Kisch (roku 1918) či předseda Svazu německých židovských obcí Salomon Kalischer (roku 1925). Roku 1933 zde byl pohřben filosof a novinář židovského původu Theodor Lessing, který podlehl střelnému zranění utrpěnému ve vile Edelweis v Třebízského ulici v Mariánských Lázních při atentátu zorganizovaném německými nacisty.\nBěhem tzv. Křišťálové noci z 9. na 10. listopadu 1938 byla ve městě vypálena místní synagoga a na hřbitově byly poničeny náhrobky, včetně hrobu Theodora Lessinga. Za války devastace pokračovala, přičemž byla zbořena obřadní síň a odvezena většina náhrobků.\nPo válce byl hřbitov znovu upraven a později do něj byly přeneseny také náhrobky z jiných, během války zrušených, židovských hřbitovů v regionu, mezi nimi dva náhrobky z Lázní Kynžvart (jeden z nich z roku 1713) převezené po roce 1976. Od konce války až do roku 1972 zde byli pohřbíváni obyvatelé židovského starobince v domě Krym (dnes již zbořeného). Roku 1988 sem bylo přeneseno také několik desítek nejcennějších náhrobků z likvidované části židovského hřbitova v Tachově, která musela ustoupit nové zástavbě, z nichž některé pocházely až ze 17. století.\n\nHřbitov je obklopen cihlovou zdí. Vstup bránou je na západní straně. Před hřbitovem stojí bývalý hrobnický domek, který je přestavěn a slouží k obytným účelům. Kromě převezených náhrobků z jiných hřbitovů se zde dochovalo asi 80 poválečných náhrobků na hrobech obyvatel výše zmíněného židovského penzionu.\n\nNa hřbitově se stále pohřbívá. Veřejnosti je přístupný v denních hodinách mimo soboty a židovské svátky.\n\n\n"}
{"id": "1206251", "url": "https://cs.wikipedia.org/wiki?curid=1206251", "title": "UniCredit Czech Open 2016 – mužská dvouhra", "text": "UniCredit Czech Open 2016 – mužská dvouhra\n\nDo soutěže mužské dvouhry na tenisovém turnaji UniCredit Czech Open 2016 nastoupilo třicet dva hráčů. Obhájcem titulu byl český tenista Jiří Veselý.\n\nŠestý nasazený Michail Kukuškin ve finále zdolal maďarského tenistu Mártona Fucsovicse ve dvou setech 6–1 a 6–2. Připsal si tak první trofej na UniCredit Czech Open.\n"}
{"id": "1206253", "url": "https://cs.wikipedia.org/wiki?curid=1206253", "title": "Kingston Railway Bridge", "text": "Kingston Railway Bridge\n\nKingston Railway Bridge je obloukový železniční most v londýnské městské části Kingston.\n\nMost se nachází na železniční trati Kingston Loop Line mezi železničními stanicemi Kingston a Hampton Wick. Dnešní most se nachází na místě staršího litinového mostu z let 1860–1863, který navrhl J. E. Errington. Ten byl v roce 1907 nahrazen dnešním mostem, jehož architektem byl J. W. Jacomb Hood. Mostovka mostu se nachází 6,81 m nad hladinou Temže.\n\nV roce 2015 byl most opravován.\n"}
{"id": "1206254", "url": "https://cs.wikipedia.org/wiki?curid=1206254", "title": "Kandráčovci", "text": "Kandráčovci\n\nKandráčovci, původním názvem Ľudová hudba Ondreja Kandráča, je východoslovenský hudební soubor, který v roce 2004 založil primáš Ondrej Kandráč z Krásné Lúky. Hrají především lidové písně (kromě slovenštiny i v rusínštině), ale v menší míře i vlastní tvorbu. Jako dosud jediní získali na Slovensku platinovou desku za lidovou hudbu, a to celkem čtyřikrát.\n\n\n\n\n"}
{"id": "1206258", "url": "https://cs.wikipedia.org/wiki?curid=1206258", "title": "Google Art Project", "text": "Google Art Project\n\nGoogle Art Project je on-line platforma, díky které si lze zdarma prohlídnout umělecká díla, která byla vyfocena partnerskými muzei a galeriemi. Projekt byl zahájen 1. února 2011 Googlem ve spolupráci se 17 mezinárodními partnery, včetně Tate Gallery v Londýně, Metropolitním muzeem umění v New Yorku a galerií Uffizi ve Florencii.\n\nPlatforma umožňuje uživatelům procházku partnerskými institucemi, prozkoumat exponáty a sestavovat své vlastní virtuální sbírky. Funkce procházky po galerii využívá technologie Google Street View.\n\nObrázky mnoha uměleckých děl byly reprodukovány s velmi vysokou kvalitou; každý partner projektu musí mít své obrazy zachyceny alespoň s kvalitou jednoho gigapixelu (více než 1 miliarda pixelů).\n"}
{"id": "1206259", "url": "https://cs.wikipedia.org/wiki?curid=1206259", "title": "Filipa z Dreux", "text": "Filipa z Dreux\n\nFilipa z Dreux (1192 – 1242) byla dcerou Roberta II. z Dreux a jeho druhé manželky Jolandy de Coucy.\n\nFilipa byla pátým ze sedmi dětí Roberta II. z Dreux a jeho druhé manželky Jolandy de Coucy.\n\nV roce 1219 se provdala za Jindřicha II. z Baru (1190–1239), syna Theobalda I. z Baru.\n\n"}
{"id": "1206263", "url": "https://cs.wikipedia.org/wiki?curid=1206263", "title": "Puškinův dům", "text": "Puškinův dům\n\nPuškinův dům (rusky \"Пушкинский Дом\") je budova, v níž sídlí Ústav ruské literatury Ruské akademie věd. Nachází se v Petrohradu na adrese Makarovovo nábřeží č. 4.\n\nV roce 1899 se v Rusku slavilo sté výročí narození Alexandra Sergejeviče Puškina a při této příležitosti se objevil návrh na založení instituce, která by se věnovala sběru a studiu materiálů spojených s Puškinovým životem a dílem. Myšlenku podpořila řada vědců a umělců i velkokníže Konstantin Konstantinovič Romanov a 15. prosince 1905 začal Puškinův dům fungovat jako nevládní organizace. V roce 1918 se stal oficiální součástí akademie věd, v roce 1920 byl přejmenován na Ústav ruské literatury a začal se věnovat i tvorbě dalších autorů. V roce 1925 získal rozsáhlou kolekci Puškinových rukopisů a korespondence, kterou mu odkázal ve své závěti pařížský sběratel Alexandr Fjodorovič Oněgin. Původně muzeum sídlilo v budově akademie věd na Univerzitním nábřeží, v roce 1927 se přestěhovalo do bývalé celnice na Vasiljevském ostrově, která byla postavena v roce 1832 podle projektu Giovanniho Francesca Lucchiniho v neopalladiánském stylu. Roku 1995 byla budova zapsána na seznam státem chráněných objektů kulturního významu. Od roku 1999 je před vstupem do budovy umístěna Puškinova busta, kterou vytvořil Ivan Šreder.\n\nPuškinův dům má oddělení zaměřená na starou ruskou literaturu, lidovou slovesnost, moderní literaturu, vztahy ruské a zahraniční literatury a centrum teoretického výzkumu. Ústav organizuje vědecké konference, vydává odborné publikace i časopis \"Russkaja litěratura\". Pod jeho správu patří také Puškinova muzea v Carském Sele a u řeky Mojky v Petrohradu. Jeho ředitelem je od roku 2007 Vsevolod Bagno. O Puškinově domě napsal Alexandr Blok stejnojmennou báseň a Andrej Bitov stejnojmenný román.\n\n"}
{"id": "1206265", "url": "https://cs.wikipedia.org/wiki?curid=1206265", "title": "Paul Lauterbur", "text": "Paul Lauterbur\n\nPaul Christian Lauterbur (6. května 1929 – 27. března 2007) byl americký chemik lucemburského původu, nositel Nobelovy ceny za fyziologii a lékařství za rok 2003. Spolu s ním ji zísakal Peter Mansfield a cena byla udělena za vědecké pokroky, jež umožnily vytvoření zobrazovacích metod založených na magnetické rezonanci. Svých objevů Paul Lauterbur docílil, když působil v letech 1963 až 1985 jako profesor na Newyorské státní univerzitě ve Stony Brooku. Poté se přesunul na Univerzitu Illinois v Urbana Champaign, kde zůstal až do smrti.\n"}
{"id": "1206268", "url": "https://cs.wikipedia.org/wiki?curid=1206268", "title": "Ravachol", "text": "Ravachol\n\nFrançois Claudius Koenigstein (14. října 1859 Saint-Chamond – 11. července 1892 Montbrison), známý jako Ravachol, byl francouzský anarchista. Spáchal několik vražd a bombových atentátů mířících na byty veřejných úředníků, kteří soudili anarchisty. Svým postojem během procesu i svým rozhodně anarchistickým projevem se stal Ravachol v očích mnoha hrdinou a mučedníkem. Za své činy byl odsouzen k smrti a popraven na gilotině.\n\nRavachol se narodil v Saint-Chamond jako nejstarší dítě svého holandského otce a francouzské matky. Jako dospělý přijal dívčí příjmení své matky kvůli tomu, že jeho otec odešel od rodiny, když bylo Françoisovi osm let, a tím přivedl rodinu do problémů. Od té doby musel začít finančně podporovat svoji matku, sestru, bratra a k tomu se ještě staral o svého synovce. Zažil těžké dětství poznamenané chudobou.\n\nRavachol se živil jakými profesemi to bylo možné a za krátkou dobu ho bída přivedla ke kriminální dráze. Nejdříve kradl a padělal peníze. Poté spáchal i vraždu, když se snažil okrást mnicha v Chamblés. Stal se politicky aktivním, začal se stýkat s anarchisty a organizacemi usilujících o zlepšení pracovních podmínek.\nPůvodem pozdější série atentátů byla účast anarchistů na demonstracích za osmihodinovou pracovní dobu ve Fourmies 1. května 1891, kde policie zahájila palbu do davu, což mělo za následek smrt devíti z řad demonstrantů, a v Clichy , která přerostla v místní střety s policií. Tři anarchisté byli zatčeni a během tvrdého výslechu, kdy nejenom že byli podrobeni brutálnímu násilí, ale zároveň nebyla jednomu z nich po celou dobu zadržení umožněna lékařská péče, ačkoliv měl vážná poranění, s nimi následoval soud. Během něj žádal státní žalobce Boulot pro všechny nejtvrdší tresty, nicméně soud uložil tresty pětiletého a tříletého vězení pro 2 z obžalovaných, třetí byl osvobozen. Celá tato aféra vyvolala vlnu rozhořčení mezi anarchisty.\nRavachol byl přítelem oněch tří souzených anarchistů z řad demonstrantů v Clichy a rozhodl se, že je pomstí. Svůj první atentát spáchal 11. března 1892 - bombou způsobil explozi části budovy na bulváru SaintGermain. Jeho obětí měl být předseda soudu z Clichy Edmond Benoit, a přestože škody byly veliké, jako zázrakem nikdo nebyl zraněn. Ravachol se rozhodl pro další útok, tentokrát byl cílem nenáviděný státní zástupce Bulot z případu Clichy a jeho rezidence v domě na ulici Clichy. 27. března stejného roku došlo k výbuchu, škody byly ještě větší než v předešlém případě, ale opět nikdo nebyl zasažen. Mezitím proběhnul 15. března atentát v kasárnách v Lobau, což v té době ještě více vyburcovalo už tak alarmovanou policii, která věděla, že Ravachol je autorem prvního atentátu. Rozšířila do novin jeho portrét a jala se jej vyhledat za každou cenu. Ravachol v den druhého atentátu obědval v restauraci Véry, kde se zapředl do rozhovoru s jedním číšníkem jménem Lhérot. Později se zde Ravachol opět ukázal a Lhérot v něm poznal policií hledaného zločince. Ravachol byl následně zatčen policií. Bylo potřeba 10 mužů, aby ho dokázali zvládnout. Ještě než stačil začít soud s Ravacholem, vybuchla puma 25. dubna v restauraci Véry, mířená na Lhérota. On sám vyváznul, ovšem dva lidé byli zabiti.\nSoud s Ravacholem probíhal za zájmu médií a anarchistů. Ravachol se během něj stal svým přístupem, chováním a charismatem dokonalým mučedníkem propagandy činem. Zatímco na sebe vzal veškerou odpovědnost za atentáty, byl veřejnosti předkládán jeho životní příběh člověka, který mládí prožil v bídě a musel se starat o celou rodinu. Původně byl odsouzen k trvalým pracím na doživotí, ale jeho trest byl změněn po jeho dalším soudu v Montbrisonu pro činy spáchané ještě před jeho prvním atentátem. Ač přiznal vraždu mnicha ze Chambles a vykradení jedné hrobky, kde očekával nalezení drahocenné bižuterie, razantně odmítal další vraždu, které mu byla přisuzována. Přesto stále zachovával během celého svého procesu naprosto pozoruhodný klid, vždy mluvil bez jediné známky větších emocí. Verdikt o svém trestu smrti přijal s tradičním anarchistickým heslem: „Ať žije anarchie.“\nPo jeho smrti na popravišti skončilo odsuzování Ravachola jako obyčejného zločince, naopak byla počátkem vzniku legendy Ravachola jako mučedníka. Stal se legendou nejen pro anarchisty ale i pro společnost mimo hnutí.\n\nAnarchista Auguste Vaillant, chudý 32letý dělník neschopný uživit rodinu, 9. prosince 1893 při zasedání francouzského parlamentu v Palais Bourbon vrhl z galerie pro obecenstvo do sálu bombu z výbušniny a hřebíků. Exploze lehce zranila kolem dvou desítek osob včetně Vaillanta samotného. Svůj čin vysvětlil jako odvetu za popravu anarchisty Ravachola.\n\n\n"}
{"id": "1206269", "url": "https://cs.wikipedia.org/wiki?curid=1206269", "title": "Martin Evans", "text": "Martin Evans\n\nSir Martin John Evans (* 1. ledna 1941) je britský genetik velšského původu, nositel Nobelovy ceny za fyziologii a lékařství za rok 2007. Za techniku genového knokautu, která dovoluje cíleným zásahem vyřadit vybraný gen z činnosti, ji spolu s ním získali Mario Capecchi a Oliver Smithies. Vedle toho byli Martin Evans a jeho spolupracovník Matthew Kaufman první, kdo v roce 1981 v laboratoři vytvořili kulturu myších kmenových buněk. Evansovým nejdůležitějším působištěm je Univerzita Cambridge, později byl kancléřem Univerzity Cardiff. Do šlechtického stavu byl povýšen roku 2004.\n"}
{"id": "1206275", "url": "https://cs.wikipedia.org/wiki?curid=1206275", "title": "Linda B. Bucková", "text": "Linda B. Bucková\n\nLinda B. Bucková, plným jménem Linda Brown Buck (* 29. ledna 1947) je americká bioložka, spolu s Richardem Axelem nositelka Nobelovy ceny za fyziologii nebo lékařství za rok 2004. Ocenění získali za výzkum olfaktorického (čichového) systému a zjištění, které geny řídí vnímání vůní. \n\nLinda B. Bucková vystudovala psychologii a mikrobiologii na Washingtonské univerzitě v Seattlu. Roku 1980 získala doktorát z imunologie na Univerzitě v Dallasu. Poté působila na Kolumbijské univerzitě v New Yorku a od roku 1991 na oddělení neurobiologie Harvardovy lékařské školy v Bostonu. Od roku 2002 pracovala v Seattlu ve Středisku Freda Hutchinsona pro výzkum rakoviny. \n\n"}
{"id": "1206277", "url": "https://cs.wikipedia.org/wiki?curid=1206277", "title": "Richard Axel", "text": "Richard Axel\n\nRichard Axel (* 2. července 1946) je americký vysokoškolský pedagog a neurobiolog, spolu s Lindou B. Buckovou nositel Nobelovy ceny za fyziologii a lékařství za rok 2004. Ocenění získali za výzkum olfaktorického (čichového) systému a zjištění, které geny řídí vnímání vůní.\n\nRichard Axel roku 1967 získal bakalářský titul na Kolumbijské univerzitě, medicínu dokončil na Univerzity Johnse Hopkinse. Ve 32 letech získal na Kolumbijské univerzitě profesuru z patologie a biochemie. Své výzkumy provádí v Lékařském institutu Howarda Hughese při Kolumbijské univerzitě.\n\n"}
{"id": "1206281", "url": "https://cs.wikipedia.org/wiki?curid=1206281", "title": "Air Transat", "text": "Air Transat\n\nAir Transat je kanadská aerolinka se sídlem v Montréalu, operuje pravidelné a charterové lety do více než 60 destinací v 25 zemích. V letní sezóně se zaměřuje na lety do Evropy, v zimní zase do Karibiku, Mexika a Spojených států amerických z báze v Montréalu a Torontu. Dále létá také z Calgary, Québecu a Vancouveru. Aerolinka byla založena 14. listopadu 1987.\n\nSpolečnost létá do více než 60 destinací ve Spojeném království, Mexiku, Nizozemsku, Řecku, Španělsku, Francii, Německu, Belgii, Maďarsku a dalších státech. V roce 2014 zahájila letecká společnost provozování linky z Prahy do Toronta s mezipřistáním v Montréalu. 30. června byla přidána přímá linka mezi Prahou a Torontem.\n\nV červnu 2016 letecká společnost Air Transat provozovala tyto typy letadel:\n"}
{"id": "1206284", "url": "https://cs.wikipedia.org/wiki?curid=1206284", "title": "Gubin", "text": "Gubin\n\nGubin (, ) je město v okrese Krosno Odrzańskie v Lubušském vojvodství na jihozápadě Polska. Stojí na pravém břehu Lužické Nisy. V roce 2011 v něm žilo 17 036 obyvatel.\n\nBěhem druhé světové války bylo městské centrum vážně poškozeno. Mimo jiné vyhořela radnice a kostel v jejím sousedství. Zatímco radnice byla opravena, z budovy kostela se dochovalo pouze obvodové zdivo.\n\nAž do roku 1945 patřila ke Gubinu také jeho levobřežní část, která dnes tvoří německé město Guben. V letech 1975–1998 patřil Gubin do zrušeného Zelenohorského vojvodství.\n\nV období 1951–2002 ve městě sídlila vojenská posádka 5. pěší divize, která byla v roce 1956 transformována do 5. saské tankové divize.\n\n"}
{"id": "1206324", "url": "https://cs.wikipedia.org/wiki?curid=1206324", "title": "Harry Potter a prokleté dítě", "text": "Harry Potter a prokleté dítě\n\nHarry Potter a prokleté dítě (v originále ) je název divadelní hry britské autorky J. K. Rowlingové, kterou napsala spolu se scenáristou Jackem Thornem a režisérem Johnem Tiffanym. Premiéru měla 30. července 2016 v londýnském Palace Theatre ve West Endu. Scénář byl také knižně vydán, v České republice byl překlad vydán 20. září 2016. Jde v podstatě o osmé pokračování série knih o Harrym Potterovi.\n\nSamotná hra je rozdělena na dva díly, knižní vydání vychází v jednom svazku.\n\n„Nikdy nebylo snadné být Harrym Potterem a teď to není o nic snazší, když je Harry přepracovaným zaměstnancem Ministerstva kouzel, manžel a otec tří dětí ve školním věku. Zatímco Harry bojuje s minulostí, která odmítá minulostí zůstat, jeho nejmladší syn Albus je poznamenán tíhou jeho odkazu, který vlastně nikdy nechtěl. Když se minulost a současnost zlověstně sváří, otec, stejně jako jeho syn poznají nepříjemnou pravdu: někdy temnota přichází z nečekaných míst“\n\nVelmi očekávaná hra vyvolala mezi příznivci této knižní série mnohé spekulace. Diskutovalo se o zasazení děje vzhledem k původním příběhům. Spekulovalo se o tzv. prequelu (tzn. že by děj předcházel původní příběh), jedná se ovšem o sequel (děj bude navazovat na předchozí příběh), který se odehrává 19 let po skončení posledního dílu (\"Harry Potter a relikvie smrti\").\n\nMezi hlavními postavami je nejen Harry Potter, coby zaměstnanec ministerstva kouzel, Ron a Hermiona, ale také Harryho tři děti, především Albus Severus Potter. Ten se vyskytuje už v epilogu sedmé knihy \"Harry Potter a relikvie smrti\".\n\nVe hře vystupuje i dcera Rona a Hermiony, Rose. Dále například i Draco Malfoy a jeho syn Scorpius. Objeví se tam i tajemná osoba jménem Delphi, která otřese celým dějem.\n\nHra byla ohlášena 26. června 2016, osmnáct let po vydání první knihy o Harrym Potterovi (\"Harry Potter a kámen mudrců\").\n\nU fanoušků vyvolalo pozdvižení obsazení herečky černé pleti Nomy Dumezweni v roli Hermiony Grangerové.\n\n"}
{"id": "1206334", "url": "https://cs.wikipedia.org/wiki?curid=1206334", "title": "Evangelický hřbitov v Karlíně", "text": "Evangelický hřbitov v Karlíně\n\nEvangelický hřbitov v Karlíně se v 18. a 19. století nacházel v pražském předměstí Karlíně pod severním svahem vrchu Vítkov, mezi ulicemi Šaldova, Pernerova a U Invalidovny v městské části Praha 8.\n\nHřbitov byl založen na bývalém Špitálském poli. Místu se tak říkalo podle špitálu při kostele Obrácení svatého Pavla, který patřil řádu křižovníků s červenou hvězdou a který stával za Špitálskou, později Poříčskou branou.\n\nPři starším hřbitově invalidů, který byl založen pravděpodobně roku 1732 zároveň se stavbou Invalidovny, byla roku 1777 založena evangelická část z iniciativy norimberských evangelických kupců, kteří získali povolení ke zřízení krypty k pohřbům nekatolických důstojníků a kupců. Krypta byla postavena roku 1781 a okolo ní vznikl malý hřbitov. Na něm stál velký dřevěný kříž a kaple a místo bylo obestavěno zdí. Zde roku 1784 (3 roky po vydání Tolerančního patentu) vznikl protestantský hřbitov. Sloužil pro pohřby členů pražského německého, později i českého, evangelického sboru. Roku 1786 byl při něm založen vojenský hřbitov, který jej ze tří stran obklopil. Roku 1833 byl rozšířen a k dalšímu rozšíření došlo roku 1863.\n\nPo nesouhlasu vyšehradského kanovníka Karlacha se společnými pohřby katolíků a evangelíků byli evangelíci pohřbíváni ve východní části Olšanských hřbitovů a začalo se jednat o novém hřbitově u Strašnic, na který byla zahájena sbírka.\nPři velké povodni roku 1890 byl celý hřbitov zatopen a uvažovalo se o jeho zrušení. Na přelomu let 1893 a 1894 se zde ještě pohřbívalo, roku 1894 bylo rozhodnuto o jeho zrušení a roku 1895 byla udělena výjimka pro pohřby německých evangelíků. V letech 1905 – 1906 byla většina náhrobků a ostatků přenesena na Olšanské hřbitovy - na IX. hřbitov, odd. 10b a I. obecní. Pozemky karlínského hřbitova v letech 1906 - 1911 odkoupila karlínská obec, která jejich část roku 1917 prodala Akciové společnosti strojírny (dříve Breitfeld, Daněk a spol.) k rozšíření továrny a stavbě vlečky.\n\nNa evangelické části hřbitova byli pohřbeni například Pavel Josef Šafařík (ostatky přeneseny na Olšany 13. května 1900), filosof a bývalý kněz Augustin Smetana, žurnalista a spisovatel Eduard Rüffer, evangelický farář a spisovatel Josef Růžička, básníci bratři Rudolf a Vilém Molnárovi nebo orientalista Jaromír Břetislav Košut.\n\n\n\n"}
{"id": "1206335", "url": "https://cs.wikipedia.org/wiki?curid=1206335", "title": "Akesó", "text": "Akesó\n\nAkesó (řecky: Ἀκεσώ) je řecká bohyně hojení nemocí. Je dcerou boha Asklépia a bohyně Epione, sestrou Iasó, Hygieie, Panakeie a Aiglé.\n"}
{"id": "1206344", "url": "https://cs.wikipedia.org/wiki?curid=1206344", "title": "Achelois", "text": "Achelois\n\nAchelois je jméno několika postav řecké mytologie:\n"}
{"id": "1206349", "url": "https://cs.wikipedia.org/wiki?curid=1206349", "title": "Adefagie", "text": "Adefagie\n\nAdefagie (starořecky: Ἀδηφαγία) je řecká bohyně a personifikace nestřídmosti. Zmíněna je jen jednou a to proto že jí byl zasvěcen chrám na Sicílii kde byla uctívána spolu s bohyní Démétér.\n"}
{"id": "1206352", "url": "https://cs.wikipedia.org/wiki?curid=1206352", "title": "Anna Orleánská", "text": "Anna Orleánská\n\nAnna Orleánská (\"Anna Helena Marie\" 5. srpna 1906, Le Nouvion-en-Thiérache, Aisne – 19. března 1986, Sorrento) byla členka rodu Bourbon-Orléans a sňatkem vévodkyně z Aosty. Narodila se jako dcera prince Jana, vévody de Guise, a princezny Isabely Orleánské.\n\n5. listopadu 1927 se v Neapoli provdala za svého bratrance Amadea Savojského, vévodu z Aosty a měla s ním dvě dcery:\n\n\n"}
{"id": "1206356", "url": "https://cs.wikipedia.org/wiki?curid=1206356", "title": "Manuel Basulto Jiménez", "text": "Manuel Basulto Jiménez\n\nBlahoslavený Manuel Basulto y Jiménez (17. května 1869 Adanero, Španělsko – 12. srpna 1936 El Pozo del Tío Raimundo, Druhá Španělská republika) byl španělský římskokatolický duchovní, biskup diecéze Lugo (1909–1919) a diecéze Jaén (1919–1936). Během Španělské občanské války byl zajat, uvězněn a zavražděn republikány. \n\nPohřben je v kryptě \"Iglesia del Sagrario\", která se nachází při severní stěně katedrály v Jaénu. Papež František jej blahořečil 13. října 2013 ve skupině 522 španělských mučedníků, celou skupinu se Katolická církev připomíná 6. listopadu, samotného biskupa Manuela pak lze ještě vzpomínat o výročí jeho smrti.\n\n"}
{"id": "1206357", "url": "https://cs.wikipedia.org/wiki?curid=1206357", "title": "Dosna indická", "text": "Dosna indická\n\nDosna indická (\"Canna indica\") je jedním z asi padesáti druhů rodu dosna, jediného rodu čeledě dosnovitých. Je to vzrůstná zahradní okrasná rostlina pěstovaná pro své netradiční květy a sytě zelené listy. Pochází z amerických tropických oblastí, odkud se lidským přičiněním rozšířila do tropů celé Ameriky, východní a jižní Afriky, jihovýchodní Austrálie, na Nový Zéland i některé pacifické ostrovy. Druhové jméno indická se nevztahuje ke státu Indie, ale k Západní Indii (Karibiku), odkud se do Evropy dostala.\n\nV subtropech a tropech při dostatku vláhy a tepla rostou a kvetou celoročně. Ve středoevropských podmínkách je sezónní rostlinou, nesnáší chlad a již vůbec ne mráz. Vysazuje se do zahrad až pomine nebezpečí jarních mrazíků, neboť i krátkodobý pokles teploty pod 0 °C listy zcela spálí, hlízy v zemi většinou slabé mrazy přečkají. Pro zdárný růst potřebuje teplé, slunné stanoviště a živinami hojně zásobenou propustnou půdu.\n\nK uspíšení kvetení se časně z jara nechávají hlízy před výsadbou narašit. Po dobu vegetace, kdy rostliny narůstají a kvetou, potřebují dostatek vlhkosti. S příchodem chladného podzimu nadzemní část rostlin usychá, tehdy ji prospívá sucho. Před podzimními plískanicem se hlízy vyjímají a uskladňují v suchých, chladných, ale nemrznoucích prostorách.\n\nDosna indická je vytrvalá rostlina s jednoduchými vzpřímenými lodyhami dorůstající do výše 90 až 180 cm. Robustní sytě zelená lodyha vyrůstající z hrubého částečně plazivého dužnatého oddenků je střídavě porostlá objímavými listy dlouhými 20 až 60 cm a širokými 10 až 30 cm. Vejčitě kopinaté čepele se zpeřenou žilnatinou jsou po obvodě celokrajné a vrcholek mají zašpičatěný.\n\nKvěty vyrůstají na konci lodyhy samostatně nebo v párech v koncovém, staženém, hroznovitém nebo klasovitém květenství, které je tvořeno šesti až dvaceti nápadnými červenými, až žlutooranžovými květy s listeny. Květ má tři červené 1,5 cm dlouhé volné kališní lístky (vzniklé z listenů) a 3 cm dlouhé vespod srostlé žlutooranžové korunní lístky (vzniklé z patyčinek) tvořící 1,5 cm trubku. Barvy květů jsou dost variabilní.\n\nJediná plodná tyčinka je 4 cm dlouhá, má načervenalou nitku a prašník pouze s jedním váčkem, druhý je přeměněn v lupenitý výrůstek. Ostatní dvě až tří vztyčené patyčinky jsou změněny v podlouhlé úzké žluté nebo červené lístky. Spodní patyčinka je ohnuta dolů, má na špičce mělký zářez a tvoří pysk. Spodní, zelený, trojpouzdrý semeník nese jednoduchou, kyjovitě ztloustlou čnělku.\n\nPlod je široce vejčitá, trojpouzdrá, 1,5 cm velká, bradavičnatá tobolka se zbytkem vytrvalého kalichu. Její barva se mění se zráním od zelené a purpurové po hnědou, otvírá se třemi chlopněmi a obsahuje černá, hladká vejčitá semena velká 5 až 8 mm. Ploidie druhu je 2n = 18.\n\nRostlina se rozmnožuje rozrůstáním oddenků nebo semeny. Na větší vzdálenosti se úlomky oddenků šíří ve volné přírodě velkou vodou nebo při pěstování v zahradním odpadu. Semena po okolí rozptylují ptáci požírající dozrávající tobolky a vypadaná jsou odnášena vodou z přívalových dešťů. V domácích podmínkách lze rostliny množit na jaře dělením oddenků, každý kousek musí mít pupen.\n\nDosny indické jsou pěstovány jako okrasné rostliny, které dobře vyniknou vysázené ve skupinách na trvalkových záhonech a v různých parkových úpravách. Pro svou oblíbenost jsou hojně šlechtěny na barvu květů, vzrůstnost a dobu kvetení. V současnosti prodávané rostliny nejsou původní druhy, ale různé variety a hybridy.\n\nV teplých, na potraviny chudých oblastech byly sázené pro své hlízy, ty obsahují hodně škrobu a po usušení se mlely na mouku. Podle toho měla rostlina starší název \"Canna edulis\" dosna jedlá.\n\nMnohdy v tropech vytvářejí rostliny na březích vodních toků velké, husté, monokulturní shluky a vytlačují z nich původní vlhkomilné rostliny a tím i faunu. Dále omezují průtok vody, zvyšují možnost záplav a znesnadňují přístup k břehům vodních toků. V některých zemích, např. v Austrálii, na Havaji, v Keni a Jihoafrické republice je dosna indická považována za invazní druh, je zakázáno ji vysazovat a vědomě se hubí. Je považována za plevel, který nemá pro lidí ani zvířata žádný ekonomický význam a naopak škodí životnímu prostředí.\n\n"}
{"id": "1206359", "url": "https://cs.wikipedia.org/wiki?curid=1206359", "title": "522 španělských mučedníků", "text": "522 španělských mučedníků\n\n522 španělských mučedníků je skupina katolíků povražděných při různých příležitostech republikány za španělské občanské války, která byla z rozhodnutí papeže Františka hromadně blahořečena 13. října 2013. Katolická církev si celou skupinu připomíná 6. listopadu, jednotlivé mučedníky pak je možné si připomínat i o výročních dnech jejich smrti.\n\n\n\n\n\n\n\n\nMučedníci španělské občanské války\n"}
{"id": "1206360", "url": "https://cs.wikipedia.org/wiki?curid=1206360", "title": "Den Store Danske Encyklopædi", "text": "Den Store Danske Encyklopædi\n\nDen Store Danske Encyklopædi (volný český překlad: \"„Velká dánská encyklopedie“\") je nejobsáhlejší a nejkomplexnější encyklopedie psaná v dánštině.\n\nEncyklopedie vycházela postupně v letech 1994–2006. Celé dílo má celkem 22 svazků s hesly a další dva indexové svazky. Celkem obsahuje přibližně 160 000 hesel, které vypracovalo přibližně 4 000 akademiků z různých oborů. Encyklopedii vydávala společnost \"Danmarks Nationalleksikon A/S\", dceřiná společnost významného dánského nakladatelství Gyldendal, zřízená speciálně pro tento účel. Celkem bylo prodáno přibližně 35 000 výtisků.\n\nV roce 2004 byla vydána verze na CD-ROM pro Microsoft Windows a o rok později pro Mac OS. V roce 2006 byla encyklopedie zpřístupněna za poplatek v elektronické formě, od roku 2009 je její on-line verze k dispozici zdarma pro nekomerční použití.\n\n"}
{"id": "1206362", "url": "https://cs.wikipedia.org/wiki?curid=1206362", "title": "Energie G", "text": "Energie G\n\nEnergie G byla česká punková hudební skupina. Založili ji v roce 1979 bedňáci skupiny Classic Rock’n’roll Band a také vystupovali jako její předskokani. Skupina patřila spolu se Zikkuratem k průkopníkům českého punku, v repertoáru měla převzaté skladby od Sham 69 a Chelsea. V roce 1979 vystupovala na festivalu Pražské jazzové dny, kde byl její vitální projev charakterizován jako „gymnaziální punk“. Skupina si nikdy neudělala přehrávky, takže její koncerty byly de facto ilegální, během své existence jich odehrála kolem dvaceti. V roce 1981 o Energii G referoval v časopise \"New Musical Express\" britský novinář Chris Bohn, což k jejím členům přitáhlo pozornost Státní bezpečnosti a skupina byla nucena ukončit činnost. David Cajthaml později vystupoval ve skupině Para-Ment a Michal Cingroš v Marlene, jejž projev inklinoval spíše k elektronickému post-punku. \n\n"}
{"id": "1206363", "url": "https://cs.wikipedia.org/wiki?curid=1206363", "title": "Zwergloch", "text": "Zwergloch\n\nZwergloch (též Trpasličí sloj) byla pokusná štola na hrázi rybníka Trpaslík na Smrčenském potoce, u obce Hybrálec, v okrese Jihlava. Speleologický průzkum štoly prováděl ZO ČSS Cunicunulus Jihlava.\n\nŠtola se nachází v bývalém starohorském pásmu, která bylo nejdelším žilným pásmem jihlavského rudního revíru a dosahovalo délky až 2,5 km. Doly, nacházející se v tomto pásmu, bývaly zřejmě dost hluboké, jak nám dokládá smlouva o odvodňování dolů z roku 1315, kterou uzavřeli starohorští havíři s Jindřichem Rothärmelem, za což měli platit 2 hřivny stříbra týdně. Zwergloch byl v provozu zřejmě ještě okolo roku 1550.\n\nRažení štoly probíhalo v nezrudnělé žíle v úpatí rulové skalky. Její celková délka je 16,5 m a výška až 3 m. Ještě v současné době jsou na stropě viditelné stopy po hornickém želízku. Štolu zakončuje rozšířená prostora o délce 6,5 m, šířce 3 m a výšce asi 5 m. Kaverna štoly má zatopené dno, jinak je suchá.\n\nZwergloch není jediným pozůstatkem po dobývání stříbrné rudy, ať už z období středověku nebo při pokusech o obnovení v 16. až 18. století, na Jihlavsku. Další taková místa můžeme najít v okolí Jihlavy, Starých Hor, Hybrálce (např. štoly Einfalt, sv. Alberta či sv. Jana Nepomuckého), na vrchu Rudný a při jeho úpatí, u Bukovna, Pístova, Hruškových Dvorů, Helenína, Malého Beranova (např. štola sv. Jiří, doly Boží pomoci), Kosova, Vílance, Sasova, Rančířova (např. Postřibřovací štola a Štola V Ráji) a Třeště. Ojedinělou památkou svého druhu na území bývalého jihlavského rudního revíru jsou stopy po hornickém hrádku u Vyskytné nad Jihlavou.\n\n"}
{"id": "1206370", "url": "https://cs.wikipedia.org/wiki?curid=1206370", "title": "Gyldendal", "text": "Gyldendal\n\nGyldendal (úplný název Gyldendalske Boghandel, Nordisk Forlag A/S) je nejstarší a největší dánské nakladatelství se sídlem v Kodani.\n\nZaložil ho v roce 1770 dánský knihkupec Søren Gyldendal. Když v roce 1925 vzniklo norské nakladatelství Gyldendal Norsk Forlag, od dánského Gyldendalu získalo práva na vydávání některých významných norských autorů, včetně příslušníků tzv. norské Velké čtyřky (například H. Ibsena) nebo Knuta Hamsuna.\n\nDnes vydává krásnou i odbornou literaturu. V minulosti rovněž vydávalo tištěnou verzi nejvýznamnější dánské encyklopedie \"Den Store Danske Encyklopædi\" a v současnosti zabezpečuje provoz její webové verze.\n\nSpolečnost je obchodována na kodaňské burze. V roce 2015 dosáhla obrat 830 milionů dánských korun a měla 403 stálých zaměstnanců.\n\n"}
{"id": "1206375", "url": "https://cs.wikipedia.org/wiki?curid=1206375", "title": "Guido Gezelle", "text": "Guido Gezelle\n\nGuido Pieter Theodorus Josephus Gezelle (1. květen 1830, Bruggy – 27. listopad 1899, Bruggy) byl vlámský katolický kněz, spisovatel, novinář a básník, klíčová postava vlámského národního obrození. Svá díla psal v západovlámském dialektu (\"West-Vlaams\").\n\nRoku 1854 byl vysvěcen na kněze a až do roku 1860 byl učitelem v Roeselare. Své studenty vedl k romantickým idejím vlámského nacionalismu, což se často nelíbilo vyššímu katolickému kléru. V roce 1860 se přestěhoval do (rodných) Brugg, kde se stal profesorem filozofie v Anglo-belgickém semináři.\n\nByl též vášnivým žurnalistou, proslulým svými výpady proti liberalismu, zejména v deníku \"t Jaer 30\" (\"Rok 30\"). Roku 1865 založil i vlastní ilustrovaný týdeník, který se jmenoval \"Rond den heerd\" (\"Okolo krbu\"). Roku 1881 založil filologický časopis \"Loquela\", neboť ho jazykověda velmi zajímala, i z důvodů nacionálních. Podobně jako jiní národní romantici té doby se také živě zajímal o folklór.\n\nDo literatury vstoupil roku 1858 dvěma sbírkami vydanými krátce po sobě \"Kerkhofblommen\" (\"Hřbitovní kvítí\") a \"Dichtoefeningen\" (\"Básnická cvičení\"). Jeho poezie vyjadřovala opojení z krásy světa a stvoření i vášnivou lásku k Bohu, ale roku 1872 se ocitl na pokraji nervového zhroucení. Církev na to reagovala tím, že ho přeložila do Kortrijku, kde se stal kaplanem. Zde našel znovu klid a rovnováhu a obnovil svůj zájem o poezii. Intenzivně ji psal zejména od roku 1877 až do své smrti. V této době vytvořil svá klíčová díla (sbírky \"Tijdkrans\" (\"Věnec času\"), \"Rijmsnoer\" (\"Šňůra veršů\"), \"Laatste verzen\" (\"Poslední verše\")). Jejich poezie je mnohem promyšlenější a klidnější než v raných dílech. Roku 1886 publikoval vynikající překlad Longfellowovy \"Písně o Hiawathovi\" a do Brugg se vrátil až roku 1899, těsně před smrtí.\n\n"}
{"id": "1206378", "url": "https://cs.wikipedia.org/wiki?curid=1206378", "title": "Goleniów", "text": "Goleniów\n\nGoleniów (po druhé světové válce \"Gołonóg,\" ) je město ve stejnojmenném okrese v Západopomořanském vojvodství na severozápadě Polska. Protéká jím řeka Ina. V roce 2014 ve městě žilo 22 776 obyvatel.\n\nOkolí města bylo osídleno již v době kamenné. Z období 4200–3500 př. n. l. jsou známé nálezy z okruhu kultury s lineární keramikou a na přelomu doby bronzové a doby železné zde sídlil lid lužické kultury. Četnost nálezů svědčí o soustavném osídlení až do období raného středověku.\n\nPrvní písemná zmínka pochází z roku 1220, kdy zde v zákrutu řeky stála obchodní osada a strážní hrad. Obyvatelé dodávali med, ryby a pryskyřici do Štětína. Rozvoj města nastal po roce 1268, kdy osada obdržela od knížete Barnima I. městská práva magdeburského typu. Město mimo jiné získalo právo volné plavby k ústí Odry. V roce 1317 město získalo lübecká městská práva a roku 1368 se stalo členem obchodního svazu hanzovních měst. Obchodní zájmy vedly ke sporům s blízkým Štětínem, který se snažil ovládnou obchod podél Odry. Konflikt se podařilo urovnat ve prospěch Goleniówa a jeho spojence Stargardu až roku 1397.\n\nV pozdním středověku se město úspěšně rozvíjelo, což se projevilo na jeho podobě. Město obepnula hradba z kamene a cihel prolomená čtveřicí bran, z nichž se zachovala pouze brána Wolińská. Od roku 1386 smělo město razit vlastní mince, tzv. bílé goleniówské groše. Objevovaly se a pokračovaly obchodní spory se Stargardem a zejména se Štětínem, které definitivně skončily až v roce 1618.\n\nV roce 1529 město postihl ničivý požár, ale obyvatele postihovaly také epidemie nemocí a menší požáry. Velký úpadek způsobila třicetiletá válka. Po jejím skončení město připadlo Švédsku, kterému patřilo až do roku 1679. Od roku 1720 se Goleniów stal součástí Pruska a začal znovu presperovat. Vznikla nová předměstí, radnice, nemocnice a školy. V roce 1830 byla postavena silnice do Štětína a o čtyřicet let později také železnice. Od roku 1882 mělo město železniční spojení s Gryficemi a o několik let později se Svinoústí a Kolobřehem.\n\nNa počátku dvacátého století se ve městě rozvíjela výroba nábytku. Během druhé světové války ve městě pracovalo mnoho německých politických vězňů, polských zajatců a nuceně nasazených. Město bylo osvobozeno Rudou armádou 7. března 1945, ale 60–65 % jeho rozlohy bylo zničeno včetně mnoha významných budov. Po druhé světové válce byla většina původních obyvatel vysídlena a město připadlo Polsku.\n\n\n"}
{"id": "1206382", "url": "https://cs.wikipedia.org/wiki?curid=1206382", "title": "Plateosauridae", "text": "Plateosauridae\n\nPlateosauridae (\"plateosauridi\") byla čeleď sauropodomorfních dinousaurů žijící ve svrchním triasu a spodní juře. Jejich fosilie známe z Evropy (\"Plateosaurus\"), Brazílie (\"Unaysaurus\"), Indie (\"Jaklapallisaurus\"), Číny (\"Yimenosaurus\") a Jižní Afriky (\"Euskelosaurus\"). \n\nSkupina byla formálně popsána Othnielem Charlesem Marshem v roce 1895. Její definice zní: Všechny druhy příbuznější druhu \"Plateosaurus engelhardti\" než druhu \"Massospondylus carinatus\".\n\n"}
{"id": "1206383", "url": "https://cs.wikipedia.org/wiki?curid=1206383", "title": "Kostel svatého Antonína Paduánského (Úšovice)", "text": "Kostel svatého Antonína Paduánského (Úšovice)\n\nKostel svatého Antonína Paduánského v Úšovicích je filiální kostel Římskokatolické farnosti Mariánské Lázně. Kostel je spolu se sousedící farou od roku 2007 chráněn jako kulturní památka České republiky.\n\nKostel vznikl na místě starší kaple, která snad byla rovněž zasvěcená svatému Antonínu z Padovy. Stavba byla dokončena v roce 1790.\n\n"}
{"id": "1206385", "url": "https://cs.wikipedia.org/wiki?curid=1206385", "title": "Obvod obce s rozšířenou působností Mariánské Lázně", "text": "Obvod obce s rozšířenou působností Mariánské Lázně\n\nSprávní obvod obce s rozšířenou působností Mariánské Lázně je spolu s Chebem a Aší jedním ze tří správních obvodů rozšířené působnosti obcí v okrese Cheb v Karlovarském kraji. Obvod zahrnuje města Lázně Kynžvart, Mariánské Lázně, Teplá a dalších 14 obcí. Rozloha správního obvodu čítá 405,35 km a v roce 2004 měl 24 824 obyvatel, tj. 61 obyvatel na km.\n\nMěsto Mariánské Lázně je zároveň obcí s pověřeným obecním úřadem. Správní obvod obce s rozšířenou působností Mariánské Lázně se kryje se správním obvodem pověřeného obecního úřadu Mariánské Lázně.\n\nSeznam obcí, jejichž územím je obvod tvořen, včetně výčtu místních částí v obcích, které se na ně člení.\n\n\n"}
{"id": "1206386", "url": "https://cs.wikipedia.org/wiki?curid=1206386", "title": "Žiži", "text": "Žiži\n\nŽiži nebo Siži (v latinském přepisu \"Zizi\") byla podle Kosmovy kroniky vyvýšenina uprostřed Pražského hradu. O posvátném či kultovním významu vrcholku Žiži v předkřesťanských i raně přemyslovských Čechách se ve svých knihách zmiňují někteří čeští historikové, například Dušan Třeštík, Petr Charvát nebo Michal Lutovský.\n\nV blízkosti vrcholku Žiži býval umístěn i kamenný stolec, v podobě prostého balvanu, ke kterému byl přiveden každý nově zvolený kníže, ten byl na něj slavnostně posazen, a lidu bylo oznámeno jeho jméno. Určitou roli při tomto obřadu také hrály lýčené střevíce připisované Přemyslovi. Přestože až tímto aktem se stával právoplatným panovníkem až do 12. století probíhal rituál prakticky bez církevní účasti.\n\nPodobný obřad nastolování panovníka na kamenný trůn byl znám i slovanským Karantáncům, Seveřanům, Irům nebo Indům a souvisel pravděpodobně s institucí sakrálního království a symbolického sňatku králem s bohyní země.\n\nPozice vrcholku pahorku Žiži bývá přesněji lokalizována do místa na třetím hradním nádvoří, na němž se od roku 1928 nachází takzvaný Plečnikův obelisk. V jeho blízkosti byly nalezeny nejstarší kostrové hroby Pražského hradu – například tzv. hrob bojovníka z 2. pol. 9. stol byl nalezen v těsné blízkosti dnešního Plečnikova obelisku. Podle jiných zdrojů na tomto vrcholku byla postavena rotunda svatého Víta zaniklá v druhé polovině 11. století. V blízkosti také měl vyvěrat pramen nazývaný Svatováclavská studánka, nejspíše uctívaný již před christianizací. Název Žiži pravděpodobně souvisí s žárem.\n\n"}
{"id": "1206387", "url": "https://cs.wikipedia.org/wiki?curid=1206387", "title": "Mučedníci španělské občanské války", "text": "Mučedníci španělské občanské války\n\nJako mučedníci španělské občanské války jsou Katolickou církví označováni katolíci povraždění republikány pro svou víru v průběhu španělské občanské války. \n\nZa španělské občanské války byly v rámci tzv. rudého teroru ve Španělsku povražděny tisíce duchovních a řeholních osob (podle Julia de la Cuevy 13 biskupů, 4172 diecézních kněží a seminaristů, 2364 řeholníků a 283 řeholnic). Vražděni byli samozřejmě i laici, v jejich případě jsou ovšem počty podstatně méně jasné.\n\n\n\n"}
{"id": "1206390", "url": "https://cs.wikipedia.org/wiki?curid=1206390", "title": "Speciální síly Armády Vietnamské republiky", "text": "Speciální síly Armády Vietnamské republiky\n\nSpeciální síly Armády Vietnamské republiky (anglicky \"Army of the Republic of Vietnam\" - ARVN, vietnamsky \"Lực Lượng Đặc Biệt Quân Lực Việt Nam Cộng Hòa\" - LLDB) byly elitní vojenské jednotky Jižního Vietnamu založené v únoru 1956 v Nha Trangu. Vytvořil je Ngô Đình Nhuem, bratr tehdejšího vládce Jižního Vietnamu Ngô Đình Diệma. Jednotka zanikla 30. dubna 1975, po pádu Saigonu.\n"}
{"id": "1206392", "url": "https://cs.wikipedia.org/wiki?curid=1206392", "title": "Okres Goleniów", "text": "Okres Goleniów\n\nOkres Goleniów () je okres v polském Západopomořanském vojvodství. Rozlohu má 1869,11 km² a v roce 2013 v něm žilo 82 270 obyvatel. Sídlem správy okresu je město Goleniów.\n\nMěstsko-vesnické:\n\nVesnické:\n\n"}
{"id": "1206393", "url": "https://cs.wikipedia.org/wiki?curid=1206393", "title": "Nuzar", "text": "Nuzar\n\nNuzar (\"Qualea\") je rod rostlin z čeledi kýlatcovité. Jsou to opadavé nebo stálezelené dřeviny se vstřícnými listy. Květy jsou dosti nápadné, zajímavé tím, že mají pouze 1 korunní lístek a 1 tyčinku. Rod zahrnuje asi 60 druhů a vyskytuje se v tropické Americe. Některé druhy jsou těženy pro dřevo, mají význam v místní medicíně nebo se vysazují jako okrasné dřeviny.\n\nNuzary jsou stálezelené nebo opadavé stromy dorůstající výšek až okolo 40 metrů, řidčeji keře. Listy jsou většinou vstřícné, řidčeji přeslenité nebo výjimečně střídavé, řapíkaté. Žilnatina je zpeřená, postranní žilky jsou u většiny druhů velmi husté a paralelní. Palisty jsou přítomny v podobě drobných žlázek. Květy jsou dvoustranně souměrné, uspořádané v latách složených z vijanů nebo vrcholíků, řidčeji jednotlivé a úžlabní. Kalich je pětičetný, tvořený nestejnými laloky. Jeden z laloků kalicha je zvětšený, na bázi se zahnutou, někdy vakovitou ostruhou. Koruna je bílá, žlutá, růžová nebo modrá, opadavá, tvořená jediným korunním lístkem, který může být až 6 cm široký (\"Q. schomburgkiana\"). Korunní lístek bývá široký, na bázi nehetnatý, obvejčitý až obsrdčitý. Někdy jsou také přítomny rudimenty ostatních korunních lístků v podobě 0,5 až 1 mm dlouhých struktur. Tyčinka je jediná, někdy jsou přítomna i drobounká staminodia. Semeník je svrchní, srostlý ze 3 plodolistů a se stejným počtem komůrek obsahujících po 4 až 24 vajíčkách. Plodem je tobolka pukající 3 chlopněmi. Semena mají jednostranné křídlo.\n\nRod zahrnuje asi 56 až 66 druhů. Je rozšířen v tropické Americe od Panamy a Guyany po Brazílii, Bolívii a Paraguay. Nuzary nejčastěji rostou v nížinných a nižších horských tropických deštných lesích, a to zejména v blízkosti řek, případně v poříčních galeriových lesích na savanách nebo v poloopadavých lesích. Řada druhů roste také v brazilském biotopu cerrado.\n\nJádrové dřevo nuzarů je růžově hnědé nebo červenohnědé, řidčeji olivově hnědé, u některých druhů výrazně barevně odlišné od šedavé nebo žlutavé běli. U některých druhů je dosti trvanlivé. V Guyaně se obchoduje pod názvem \"gronfoeloe\". Má spíše omezený význam a je používáno na různé stavby a konstrukce, podlahy, v truhlářství a na dýhy. Vzhledem k obsahu oxidu křemičitého dochází při jeho opracování k otupování obráběcích nástrojů. Druh \"Q. parviflora\" má měkké a lehké dřevo, které se používá k výrobě kánoí.\n\nNálev z borky \"Q. grandiflora\" a \"Q. parviflora\" má antiseptické účinky, čaj z listů se používá při pálení žáhy.\n\nNěkteré druhy se v tropické Americe vysazují jako okrasné a pouliční stromy, mezi jinými \"Q. dichotoma\", \"Q. grandiflora\", \"Q. megalocarpa\", \"Q. multiflora\" a \"Q. parviflora\". Druhy \"Q. dichotoma\", \"Q. paraensis\" a \"Q. multiflora\" se také používají k zalesňování degradovaných ploch.\n\n"}
{"id": "1206395", "url": "https://cs.wikipedia.org/wiki?curid=1206395", "title": "Portugalete", "text": "Portugalete\n\nPortugalete je město ležící západně od Bilbaa v provincii Bizkaia v Autonomním společenství Baskicka na severu Španělska. Město má 47 756 obyvatel (podle sčítání z roku 2013), je součástí metropolitního souměstí Velké Bilbao (Gran Bilbao) a leží na levém břehu Biskajského zálivu. Území má rozlohu 3,21 km² s hustotou osídlení více než 15 tisíc osob na km², což je páté nejhustší osídlení ve Španělsku.\n\nPůvod jména města etymologicky souvisí s fonetickým zněním baskického názvu \"Portu-Ugaldeta\".\n\nArcheologickými nálezy je doloženo osídlení z období mladšího pravěku. Sídlo vzniklo z drobné rybářské osady jako jeden z ohrazených táborů antické říše římské. Další rozkvět nastal ve středověku. V roce 1322 bylo Portugalete potvrzeno jako město s tržním a námořním právem. Stalo se významným přístavem a konkurentem pro Bilbao, svou pozici ztratilo již roku 1511. Roku 1491 město navštívila královna Isabela Katolická. Město bylo poškozeno válkami v 18.–19.století a industrializací. V současnosti patří k jeho hlavním příjmům cestovní ruch.\n\nGondolový portálový most přes řeku Nervion vede na druhou stranu zálivu do Getxo. Most roku 1893 projektoval Eiffelův žák Alberto de Palacio y Elissague pod názvem \"Puente de Vizcaya\". Je po opravách z období 2. světové války stále v provozu. Jeho gondola se přesunuje v potřebných časových intervalech po 20 minutách až 1 hodině, a to na lanech. Pojme 6 aut včetně nákladních a 30-40 osob. Most byl zapsán do seznamu památek světového dědictví Unesco 13. 7. 2006.\n\n\n\n\n"}
{"id": "1206398", "url": "https://cs.wikipedia.org/wiki?curid=1206398", "title": "Jana Bourbonská-Vendôme", "text": "Jana Bourbonská-Vendôme\n\nJana Bourbonská-Vendôme (1465 - 22. ledna 1511) se narodila jako dcera Jana VIII. z Vendôme a Isabely de Beauvau. Přes dceru Madeleine byla babičkou francouzské královny Kateřiny Medicejské.\n\nJejími rodiči byli Jan VIII. z Vendôme a Isabela z Beauvau, dcera Ludvíka z Beauvau, senešala z Anjou a Markéty z Chambley.\n\nJaninými prarodiči z otcovy strany byli Ludvík z Vendôme a Jana de Naval. Ludvík sloužil jako Velký komoří Francie a Velmistr Francie. Byl významným členem strany Armagnaků.\n\nLudvík se narodil jako druhý syn Jana I. z La Marche a Kateřiny z Vendôme. Jan byl významným vojákem ve Stoleté válce.\n\nJan přišel na svět jako druhý syn Jakuba I. Bourbonského a Jany ze Châtillonu. Jakub byl konstáblem Francie a byl zabit v bitvě u Brignais.\n\nJakub se narodil jako druhý přeživší syn Ludvíka I. Bourbonského a Marie z Avesnes. Ludvík sloužil jako Velký komoří Francie, ale získal si reputaci svou údajnou duševní nestabilitou.\n\nLudvík byl nejstarší syn Roberta z Clermontu a Beatrix Burgundské. Beatrix byla dědičkou Bourbonů a matkou nové bourbonské linie Kapetovské dynastie.\n\nRobert přišel na svět jako nejmladší syn Ludvíka IX. Francouzského a Markéty Provensálské.\n\nPoprvé se Jana provdala v roce 1487 za Jana II. Bourbonského. Ženichovi bylo šedesát jedna let a nevěstě teprve dvaadvacet. Jan přežil své dvě předchozí manželky i svého jediného syna. Potřeboval dědice, nicméně, s Janou měl pouze jednoho syna:\n\n\nJan II. zemřel ve stejný rok jako jeho druhý a poslední známý syn.\n\nŘíká se, že poté, co ovdověla, byl Karel VIII. Francouzský tak okouzlen Janinými půvaby, že si přál se s ní oženit. Už bylo dokonce vybráno místo pro svatbu (Moulins). Nicméně, jeho matka, Šarlota Savojská měla pro syna vybranou jinou manželku: bohatou dědičku Annu Bretaňskou. Tudíž bylo královo zasnoubení s Janou zrušeno. Desormeaux poznamenal, že Jana by byla francouzskou královnou, kdyby krása a láska mohla nosit korunu.\n\nJana se znovu provdala po sedmi letech vdovství, 11. ledna 1495, a to za Jana III. z Auvergne. Měli spolu dvě dcery:\n\n\nJan III. zemřel 28. března 1501.\n"}
{"id": "1206401", "url": "https://cs.wikipedia.org/wiki?curid=1206401", "title": "Jan Karel", "text": "Jan Karel\n\nJan Karel (29. června 1909 ve Vídni - 30. června 1942 v Praze na Kobyliské střelnicí) pracoval za protektorátu jako průvodčí lůžkových vagónů železniční společnosti „Mitropa“ na mezinárodních železničních linkách. (Později pracoval i jako průvodčí spacích vozů u železniční společnosti Wagons-Lits.) V protiněmeckém odboji se věnoval kurýrní službě. Pracoval především pro Josefa Balabána, jehož zpravodajský materiál většinou převážel.\n\nKurýrní spojení zajišťovalo pomocí svých kurýrů přepravu zpráv mezi zahraničními expoziturami československé zpravodajské služby a domácím ústředím. K tomu patřila i tajná přeprava československých vojáků a politiků do zahraničí (mimo protektorát). V lůžkových vozech se tajně přepravovaly i součástky k vysílačkám, rozbušky, nákresy nových zbraní, fotografický materiál, dokonce byly touto cestou přepraveny i dvě ilegální vysílačky. Ač oklikou leč spolehlivě putovaly \"balkánskou cestou\" i některé zprávy určené zpravodajské ústředně v Londýně.\n\nNa trase Praha - Bělehrad - Istanbul zajišťoval Jiří Zeman pro Tři krále kurýrní spojení spolu s dalšími svými spolupracovníky (českými průvodčími spacích a jídelních expresů), kterými byli:\nZprávy od kurýrů v Bělehradě přebírali dr. Jaroslav Lípa (bývalý československý velvyslanec v Jugoslávii) a zpravodajský důstojník major Jaroslav Hájíček.\n\nV květnu 1940 byly na zásah Němců omezeny cesty českých průvodčích do Budapešti a zhruba v polovině roku 1940 byli Jiří Zeman a Alios Fürbacher propuštěni jako \"nespolehliví\" ze státních služeb, takže kurýrní spojení dále (zhruba od pololetí roku 1940 až do 4. března 1941) udržoval jen Jan Karel, kterého ještě před svým odchodem od železniční společnosti získal pro tuto odbojovou činnost Jiří Zeman.\n\nJiří Zeman bydlel v Bělehradské ulici v Praze na Vinohradech. Byt sloužil odboji jako zpravodajská (agenturní) přepážka a rozmnožoval se zde i ilegální časopis V boj. Třem králům a jejich spolupracovníkům sloužil byt i jako úschovna sabotážního materiálu.\n\nV bytě Jiřího Zemana v Bělehradské ulici nejspíše převzal v prosinci 1940 Jan Karel kufr (s výbušninou) značky \"Viktoria\" opatřený skrytým časovacím zařízením - pekelným strojem. Nálož byla vyrobena v klempířské dílně Josefa Líkaře - spolupracovníka sabotážně diverzní odbojové skupiny Tří králů. Jan Karel dopravil kufr na Anhaltské nádraží v Berlíně, kde nastražený časovač nálož 30. prosince 1940 odpálil. V té době (21:31) měl na nádraží přijet vlak s Heinrichem Himmlerem, ale kvůli poruše na trati byl vlak mimořádně odkloněn na Friedrichovo nádraží. I přesto vyvolal výbuch v centru Berlína velký rozruch. Exploze způsobila německé říšské železnici velkou škodu především tím, že výbuch zdemoloval kolejiště, kam se přistavovaly salonní vlaky nacistických pohlavárů. Pokus o atentát na říšského vedoucího SS vyvolal v nejvyšších nacistických kruzích značný rozruch a posílil morálně domácí (český) odboj.\n\nDne 4. března 1941 byl po příjezdu rychlíku z Paříže na Wilsonově nádraží Jan Karel zatčen. Byl vězněn na Pankráci a v malé pevnosti Terezín. Gestapu se nepodařilo prokázat Janu Karlovi účast na výbuchu na Anhaltském nádraží v Berlíně, ale důkazy o jeho kurýrní službě byly nezvratné. Na základě rozsudku stanného soudu byl Jan Karel dne 30. června 1942 spolu se svým kolegou Jiřím Zemanem popraven zastřelením na Kobyliské střelnici. Spolu s nimi byli v tentýž den v Kobylisích popraveni také podplukovník Josef Mašín, Josef Líkař, Františka Plamínková, plukovník Josef Churavý, Karel Šváb, Vincy Schwarz a jeho manželka Zdena Schwarzová a další odbojáři, celkem 71 osob.\n\n"}
{"id": "1206403", "url": "https://cs.wikipedia.org/wiki?curid=1206403", "title": "SKP Holešov", "text": "SKP Holešov\n\nSportovní klub policie Holešov je moravský policejní sportovní klub z Holešova, který byl založen roku 1948 jako \"Dům armády Jaslo Holešov\". Fotbalový odbor zanikl v roce 2013 z podnětu Okresního fotbalového svazu v Kroměříži, pod nějž oddíl spadá, jelikož neměl dvě po sobě jdoucí sezony přihlášeno žádné mužstvo v soutěžích FAČR.\n\nKlub své domácí zápasy sehrával na Stadionu Míru v Holešově (později Střelnice).\n\nNejslavnějším hráčem, který v klubu během ZVS působil, byl Koloman Gögh (mistr Evropy 1976, mistr čs. ligy v ročnících 1973/74 a 1974/75). Nastupoval zde v letech 1967–1969.\n\nZdroj: \n\n\nPoznámky:\n\n\n"}
{"id": "1206404", "url": "https://cs.wikipedia.org/wiki?curid=1206404", "title": "Samuel von Basch", "text": "Samuel von Basch\n\nSamuel Siegfried Karl rytíř von Basch (9. září 1837, Praha – 25. dubna 1905, Vídeň) byl česko-rakouský lékař židovského původu. \n\nObjevil metodu měření krevního tlaku nekrvavou cestou a zabýval se balneologií, byl profesorem experimentální patologie na Vídeňské univerzitě. Za svou činnost dostal řadu čestných vyznamenání.\n\nSiegfried Basch se narodil v Praze ve vážené židovské rodině, která odvozovala svůj původ od Jakuba Basseviho, jako syn Lippmanna Abrahama (Philippa) a Ewy Baschových. Studoval lékařskou fakultu v Praze a Vídni, kde byl promován roku 1862. Po promoci působil jako asistent a sekundář ve vídeňské Všeobecné nemocnici, v roce 1865 však přijal nabídku vést katedru patologické anatomie v Mexickém císařství Maxmiliána Habsburského. Z důvodu občanské války se však stal vojenským lékařem mexické armády v hodnosti kapitána a v roce 1866 se stal osobním lékařem císaře Maxmiliána. Toho provázel až do jeho popravy v pevnosti Querétaro v červnu 1867. Následně obdržel od mexické republikánské vlády povolení doprovázet panovníkovo tělo na jeho poslední cestě do Evropy. Po návratu byl přijat v audienci císařem Františkem Josefem I., který mu 26. ledna 1868 Řád železné koruny III. třídy. Na jeho základě byl Basch 3. července 1869 povýšen do rytířského stavu. \n\nSvé mexické zážitky roku 1868 sepsal v knize „\"Erinnerungen an Mexico\"“. Od roku 1869 začal během letní sezóny působit v Mariánských Lázních jako lázeňský lékař, kde se později stal předsedou spolku zdejších lékařů. Díky této práci získal finanční prostředky nezbytné pro vědeckou práci. Roku 1870 se habilitoval a získal titul soukromého docenta a roku 1878 se stal mimořádným profesorem Vídeňské univerzity. O dva roky později vynalezl první použitelný sfygmomanometr (přístroj k měření krevního tlaku), roku 1881 byl jmenován přednostou interního oddělení vídeňské Všeobecné nemocnice a v roce 1900 byl jmenován řádným profesorem Vídeňské univerzity. Roku 1904 zrušil praxi v Mariánských Lázních a věnoval se výlučně laboratornímu výzkumu. \n\nRoku 1879 Samuel rytíř Basch konvertoval ke katolictví a přijal jméno Samuel Siegfried Carl. Zemřel ve Vídni roku 1905. Ve Vídni a v Mariánských Lázních po něm byly pojmenovány ulice. \n\nModro-zlatě čtvrcený štít. V prvním poli je stříbrné kosmé břevno s červeným volným kosmo položeným křížem. V druhém a třetím poli\n\nje polovina černého orla s červeným jazykem, který v pařátu drží zeleného hada. V čtvrtém poli se uprostřed přirozeného moře vidí hnědá\n\nskalnatá hora, z jejíhož vrcholu vyniká zelený hruškový kaktus o třech listech, přičemž z každého vyrůstají ještě dva menší listy. Na štítě stojí dvě korunované turnajské přílby. Klenotem na pravé s modro-stříbrnými přikrývadly jsou dvě složená modrá křídla se stříbrným kosmým břevnem. V břevnu předního křídla je Aeskulapova hůl přirozených barev. Z levé přílby s černo-zlatými přikrývadly vyrůstá zlatý lev s červeným jazykem držící před sebou v tlapách zeleného hada. Pod štítem je modrá páska se stříbrnou devizou FIDE ET FIDENTIA. \n\n"}
{"id": "1206407", "url": "https://cs.wikipedia.org/wiki?curid=1206407", "title": "Kateřina z Vendôme", "text": "Kateřina z Vendôme\n\nKateřina z Vendôme (1354 – 1. dubna 1412), hraběnka z Vendôme a Castres byla francouzská šlechtična z rodu Montoire. Narodila se jako dcera Jana VI. z Vendôme a Johany z Ponthieu.\n\nV roce 1364 se provdala za Jana I. z La Marche a měla s ním několik dětí:\n\n\nJana po smrti své neteře Johany zdědila Vendôme, které spravovala se svým manželem a po jeho smrti se svým druhorozeným synem Ludvíkem do roku 1403.\n"}
{"id": "1206410", "url": "https://cs.wikipedia.org/wiki?curid=1206410", "title": "Stade Geoffroy-Guichard", "text": "Stade Geoffroy-Guichard\n\nStade Geoffroy-Guichard je sportovní stadion ve francouzském městě Saint-Étienne. Byl otevřen v roce 1931 a nese jméno Geoffroye Guicharda, majitele řetězce potravinářských obchodů Group Casino, který věnoval pozemky na jeho stavbu. Má přezdívku \"Chaudron\" (Kotlík) nebo \"l'Enfer vert\" (Zelené peklo). Nachází se ve čtvrti Carnot Le Marais na severním okraji města. Pro mistrovství Evropy ve fotbale 2016 proběhla rekonstrukce, která zvýšila kapacitu na 42 000 míst. Rekordní návštěva byla 47 747 diváků na pohárovém zápase s Lille OSC 11. května 1985 (tehdy ještě byla část míst určena ke stání).\n\nStadion je postaven v „anglickém stylu“: čtyři kryté tribuny podél postranních čar a prázdný prostor v rozích, atletická dráha byla v roce 1957 odstraněna. Domácí zápasy zde hraje prvoligový klub AS Saint-Étienne, stadion slouží také k ragbyovým utkáním nebo k hudebním vystoupením. Hrály se zde zápasy mistrovství Evropy ve fotbale 1984, mistrovství světa ve fotbale 1998, Konfederačního poháru FIFA 2003 a mistrovství světa v ragby 2007. Na ME 2016 zde bude hrát česká fotbalová reprezentace proti Chorvatsku. Plánuje se také jeho využití v případě, že budou Paříži přiděleny Letní olympijské hry 2024.\n\n"}
{"id": "1206411", "url": "https://cs.wikipedia.org/wiki?curid=1206411", "title": "Hamelika (časopis)", "text": "Hamelika (časopis)\n\nHamelika byl časopis o Mariánských Lázních a okolí, vydávaný příležitostně od roku 1973. Vlastivědné informace z města sbíral historik Richard Švandrlík, který našel řadu spolupracovníků a následovníků. Časopis zanikl v roce 2016, kdy Richard Švandrlík zemřel.\n"}
{"id": "1206413", "url": "https://cs.wikipedia.org/wiki?curid=1206413", "title": "Jasan u Čadilů", "text": "Jasan u Čadilů\n\nJasan u Čadilů je památný strom rostoucí u obce Tři Sekery v okrese Cheb Karlovarského kraje na západě České republiky. Nachází se na jižním okraji Chodovské Hutě, části Tří Seker, při silnici na Broumov. Jedinec jasanu ztepilého (\"\") dosahuje výšky 24 metrů a jeho obvod činí 478 centimetrů. Chráněn je od 14. prosince 2006 na základě rozhodnutí městského úřadu v Mariánských Lázních vydaném 22. listopadu 2006.\n"}
{"id": "1206414", "url": "https://cs.wikipedia.org/wiki?curid=1206414", "title": "Spinifex", "text": "Spinifex\n\nSpinifex je rod trsnatých rostlin z čeledi lipnicovitých. \n\nJedná se o jedny z nejčastějších rostlin, které rostou především v pouštních, polopouštních či suchých oblastech v písečných dunách podél pobřeží Afriky, Středního východu, Asie, Austrálie, Nového Zélandu a Nové Kaledonie, přičemž areál rozšíření některých druhů se rozkládá na severu a západě při pobřeží Asie, Indie a Japonska. Protože tyto traviny pomáhají stabilizovat písek, jsou důležitou součástí celého ekosystému písečných dun. Jediný druh, vyskytující se na Novém Zélandu – \"Spinifex sericeus\" – se vyskytuje i v Austrálii.\n\n\npůvodně byl zahrnován i druh \"Spinifex paradoxus\", později přeřazený do rodu \"Zygochloa\" (\"Zygochloa paradoxa\").\n\n\n\n \n"}
{"id": "1206415", "url": "https://cs.wikipedia.org/wiki?curid=1206415", "title": "Edward Lawrie Tatum", "text": "Edward Lawrie Tatum\n\nEdward Lawrie Tatum (14. prosince 1909 – 5. listopadu 1975) byl americký biochemik a genetik, nositel Nobelovy ceny za fyziologii a lékařství za rok 1958. Vedle něho cenu obdrželi George Wells Beadle a Joshua Lederberg. Spolu s Beadlem cenu Tatum získal za objev toho, že geny regulují určité chemické procesy v buňkách. Jejich experimenty vedly k hypotéze o přímém vztahu mezi geny a enzymatickými reakcemi, zvané „jeden gen – jeden enzym“.\n\nEdward Lawrie Tatum působil od roku 1937 na Stanfordově univerzitě, kde začal spolupracovat s Beadlem. Roku 1945 přešel na Yaleovu univerzitu, kde byl jeho žákem Lederberg. Roku 1948 se vrátil do Stanfordu a roku 1957 přešel na Rockefellerův institut.\n"}
{"id": "1206418", "url": "https://cs.wikipedia.org/wiki?curid=1206418", "title": "Alexandr Kokorin", "text": "Alexandr Kokorin\n\nAlexandr Alexandrovič Kokorin (rusky Александр Александрович Кокорин; * 19. března 1991, Valujki, RSFSR, Sovětský svaz) je ruský fotbalový útočník a reprezentant, který hraje od roku 2016 za klub Zenit Petrohrad. \n\nSe Zenitem Petrohrad vyhrál v sezóně 2015/16 ruský fotbalový pohár.\n\n\nNastupoval za ruské mládežnické reprezentace včetně týmu do 21 let.\n\nV A-mužstvu Ruska debutoval 11. 11. 2011 v přátelském utkání v Pireu proti reprezentaci Řecka (remíza 1:1).\nZúčastnil se EURA 2012 v Polsku a na Ukrajině a MS 2014 v Brazílii.\n\nNa EURU 2012 v Polsku a na Ukrajině odehrál jeden ze tří zápasů ruského týmu v základní skupině A (první proti České republice, výhra 4:1). Rusku unikl postup do čtvrtfinále.\n\nItalský trenér Ruska Fabio Capello jej vzal na Mistrovství světa 2014 v Brazílii. V prvním zápase základní skupině H proti Jižní Koreji branku nevstřelil, zápas skončil remízou 1:1. Ve druhém utkání proti Belgii (porážka 0:1) také neskóroval. V posledním zápase proti Alžírsku se již gólově prosadil, nicméně konečná remíza 1:1 posunula do osmifinále Alžírsko.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Kokorin odehrál na turnaji všechny tři zápasy svého týmu ve skupině B.\n\n"}
{"id": "1206419", "url": "https://cs.wikipedia.org/wiki?curid=1206419", "title": "Hugo Theorell", "text": "Hugo Theorell\n\nAxel Hugo Theodor Theorell (6. července 1903 Linköping – 15. srpna 1982 Stockholm) byl švédský biochemik, vysokoškolský pedagog a lékař, nositel Nobelovy ceny za fyziologii a lékařství za rok 1955. Cenu získal za objevy v oblasti chemie enzymů a jejich biologického působení. Působil jako profesor na švédské univerzitě Institut Karolinska.\n"}
{"id": "1206421", "url": "https://cs.wikipedia.org/wiki?curid=1206421", "title": "Hamelika", "text": "Hamelika\n\nHamelika má více významů:\n\n"}
{"id": "1206423", "url": "https://cs.wikipedia.org/wiki?curid=1206423", "title": "Tomášovský potok", "text": "Tomášovský potok\n\nNázev Tomášovský potok má více vodních toků:\n\n"}
{"id": "1206425", "url": "https://cs.wikipedia.org/wiki?curid=1206425", "title": "Jonél Kalinczuk", "text": "Jonél Kalinczuk\n\nJonél Kalinczuk, Rytíř von Chominski (, ; 8. října 1856, Boroutz, Bukovina – 2. listopadu 1934 Vídeň) byl rakouský lékař, básník a spisovatel.\n\nOtec Jonéla Kalinczuka byl knězem Ukrajinské řeckokatolické církve a profesorem pastorální teologie. Jonél navštěvoval obecnou školu v rodné obci a pokračoval ve studiu na Císařsko-královském vyšším gymnáziu v Černovicích, které v roce 1875 zakončil maturitou. Po studiu teologie na Černovické univerzitě (tehdy \"Franz-Josephs-Universität\") se v roce 1878 přesunul do Vídně, kde pokračoval ve studiu filosofie a medicíny. Promoval 24. března 1888. V roce 1889 se jako lázeňský lékař usadil v Mariánských Lázních. \n\nKoncem roku 1928 převzal úřad generálního konzula nově vzniklého Velkého Rumunska. Po smrti své manželky v roce 1934 odešel do Vídně, kde 2. listopadu téhož roku zemřel. \n\nJonél Kalinczuk byl členem Rumunské akademie věd a akademických spolků \"Alemannia\" v Černovicích, \"Saxonia\" ve Vídni (1878) a \"Teutonia\" ve Štýrském Hradci (1883).\n\nKalinczuk je považován za jednoho z nejnadanějších básníků Bukoviny, jehož tvorba je koncepčně a tematicky blízká Nikolausi Lenau. V jeho díle je patrný i vliv básníka Mihaie Eminesca. Podle německého spisovatele Alfreda Kittnera byl Kalinczuk „rumunským Chamissem“.\n\n\n\n\n"}
{"id": "1206426", "url": "https://cs.wikipedia.org/wiki?curid=1206426", "title": "Earl Wilbur Sutherland", "text": "Earl Wilbur Sutherland\n\nEarl Wilbur Sutherland Jr. (19. listopadu 1915 – 9. března 1974) byl americký farmakolog a biochemik, nositel Nobelovy ceny za fyziologii a lékařství za rok 1971. Cenu získal za objevy v oblasti působení hormonů. Svou vědeckou dráhu zahájil na Washingtonské univerzitě, kde byl jeho učitelem a mentorem Carl Ferdinand Cori. Později působil na Case Institute of Technology v Clevelandu (předchůdce dnešní Case Western Reserve University) a svou vědckou kariéru dovršil na Vanderbiltově univerzitě v Nashvillu.\n"}
{"id": "1206434", "url": "https://cs.wikipedia.org/wiki?curid=1206434", "title": "Marienbad (loď)", "text": "Marienbad (loď)\n\nLoď Marienbad (česky Mariánské Lázně) byla zaoceánský parník pojmenovaný podle lázeňského města Mariánské Lázně. Byla 137,9 m dlouhá, 17,1 m široká a výtlak měla 8217 tx či 8448 BRT. Provozovala ji společnost Lloyd Austriaco (uváděno též jako Österreichische Lloyd či Lloyd Park). Interiéry parníku byly vyzdobeny výjevy z Mariánských Lázní a na vlajce se nacházel znak města.\n\nSpuštěna na vodu byla v lednu 1913 v Terstu. Na svou první plavbu vyplula 2. srpna 1913 z Terstu a mířila do Indie. V roce 1916 zajali loď v řeckém Patrasu Britové, předali ji Francouzům a ti ji přejmenovali na \"General Gallieni\" podle svého divizního generála Josepha Gallieniho, který ve stejném roce zemřel. V roce 1923 ale loď obdržela nové jméno \"Pellerin de Latouche\". Začala ji provozovat společnost Compagnie Générale Transatlantique (French Line), která ji obdržela od francouzské vlády. Loď se plavila především po Atlantiku. V roce 1937 byla sešrotována.\n"}
{"id": "1206435", "url": "https://cs.wikipedia.org/wiki?curid=1206435", "title": "Har Gobind Khorana", "text": "Har Gobind Khorana\n\nHar Gobind Khorana, známý též jako Hargobind Khorana (9. ledna 1922 Raipur – 9. listopadu 2011 Concord, Massachusetts) byl americký biochemik a genetik indického původu, nositel Nobelovy ceny za fyziologii a lékařství za rok 1968. Spolu s ním ji získali Marshall W. Nirenberg a Robert W. Holley. Cena byla udělena za vysvětlení procesu řízení syntézy proteinů v buňkách sekvencemi nukleotidů v nukleových kyselinách.\n\nHar Gobind Khorana se narodil a vyrůstal v Indii, americké občanství získal v roce 1966. Působil především na Massachusettském technologickém institutu.\n"}
{"id": "1206437", "url": "https://cs.wikipedia.org/wiki?curid=1206437", "title": "Marshall Warren Nirenberg", "text": "Marshall Warren Nirenberg\n\nMarshall Warren Nirenberg (10. dubna 1927 – 15. ledna 2010) byl americký biochemik a genetik, nositel Nobelovy ceny za fyziologii a lékařství za rok 1968. Spolu s ním ji získali Har Gobind Khorana a Robert W. Holley a cena byla udělena za vysvětlení toho, jak sekvence nukleotidů v nukleových kyselinách řídí syntézu proteinů v buňkách.\n\nNirenbergovo vědecké působení je spojeno s výzkumným ústavem National Heart Institute (dnes National Heart, Lung, and Blood Institute) v Bethesdě, kde byl dlouholetým vedoucím laboratoře.\n"}
{"id": "1206440", "url": "https://cs.wikipedia.org/wiki?curid=1206440", "title": "Igor Děnisov", "text": "Igor Děnisov\n\nIgor Vladimirovič Děnisov (rusky Игорь Владимирович Денисов; * 17. května 1984, Leningrad, RSFSR, Sovětský svaz) je ruský fotbalový záložník a reprezentant, který hraje od roku 2013 za klub FK Dynamo Moskva. \n\nSe Zenitem Petrohrad (kde působil dlouhou dobu jako kapitán) vyhrál v sezónách 2007, 2010 a 2011/12 nejvyšší ruskou ligu a v sezóně 2010 i ruský fotbalový pohár (tedy double), v ročnících 2008 a 2011 ruský Superpohár. Se stejným týmem se radoval i z triumfu v Poháru UEFA 2007/08 a Superpoháru UEFA 2008.\n\n\nV A-mužstvu Ruska debutoval 11. 10. 2008 v kvalifikačním utkání v Dortmundu proti reprezentaci Německa (porážka 1:2).\n\nZúčastnil se EURA 2012 v Polsku a na Ukrajině a MS 2014 v Brazílii.\n\nNa EURU 2012 v Polsku a na Ukrajině odehrál všechny tři zápasy v základní skupině A, Rusku těsně unikl postup do čtvrtfinále.\n\nItalský trenér Ruska Fabio Capello jej vzal na Mistrovství světa 2014 v Brazílii. Rusko obsadilo se dvěma body nepostupové třetí místo v základní skupině H.\n\n"}
{"id": "1206442", "url": "https://cs.wikipedia.org/wiki?curid=1206442", "title": "Robert W. Holley", "text": "Robert W. Holley\n\nRobert William Holley (28. ledna 1922 – 11. února 1993) byl americký biochemik a chemik, nositel Nobelovy ceny za fyziologii a lékařství za rok 1968. Spolu s ním ji získali Har Gobind Khorana a Marshall Warren Nirenberg a cena byla udělena za vysvětlení toho, jak sekvence nukleotidů v nukleových kyselinách řídí syntézu proteinů v buňkách. \n\nVětšinu své vědecké kariéry strávil Robert W. Holley na Cornellově univerzitě, kde i studoval.\n"}
{"id": "1206445", "url": "https://cs.wikipedia.org/wiki?curid=1206445", "title": "Panská rozhledna", "text": "Panská rozhledna\n\nPanská rozhledna (též rozhledna Panský vrch či rozhledna na Panském vrchu) je rozhledna na 650 metrů vysokém Panském vrchu u Drmoulu. Skládá se z 55 metrů vysokého ocelového stožáru systému základnových stanic pro šíření signálu pro mobilní telefony; vyhlídková plošina je ve 40 metrech a vede k ní 207 schodů.\n\nRozhledna byla otevřena 15. listopadu 2008. Při oslavách otevření nové rozhledny jí bylo uděleno jméno „Panská rozhledna“, jež bylo vybráno ve veřejné anketě. U rozhledny je umístěna informační tabule s dalšími zajímavostmi v okolí.\n\nK rozhledně je dobrý přístup od silnice Drmoul–Tři Sekery. Od vrcholu stoupání v lesním úseku je rozhledna vzdálená asi 50 metrů. Okolo rozhledny prochází naučná stezka Panský vrch. Rozhledna je volně přístupná jen od 1. dubna do 11. listopadu, v zimním období je z bezpečnostních důvodů uzavřena. Dětem do věku 10 let je vstup povolen pouze za doprovodu osoby starší 18 let.\n\nZ rozhledny se nabízí kruhový rozhled na Český les, Krušné hory, Slavkovský les a Smrčiny.\n"}
{"id": "1206446", "url": "https://cs.wikipedia.org/wiki?curid=1206446", "title": "Josef Konárovský", "text": "Josef Konárovský\n\nJosef Konárovský (7. března 1840 Kostelec nad Labem – 21. března 1899 Třešť) byl rakouský lékař a politik české národnosti z Moravy, poslanec Moravského zemského sněmu.\n\nMedicínu vystudoval na Karlo-Ferdinandově univerzitě v Praze. Na doktora lékařství byl promován roku 1866. V roce 1866 během prusko-rakouské války působil jako vojenský lékař. Potom působil jako lékař v Třešti. Byl prvním českým lékařem s vysokoškolským titulem ve městě Třešť. Byl taky veřejně a politicky činný. Patřil mezi zakladatele první české záložny v Třešti, místního sboru dobrovolných hasičů i Sokola. Měl rovněž podíl na založení měšťanské školy v Třešti, která byla první českou měšťankou na Moravě.\n\nZapojil se i do vysoké politiky. V zemských volbách v září 1871 byl zvolen na Moravský zemský sněm, kde zastupoval kurii venkovských obcí, obvod Jihlava, Vel. Meziříčí, Třebíč. Uspěl zde i v krátce poté konaných zemských volbách v prosinci 1871. Patřil mezi kandidáty \"federalistického volebního výboru\". V českém tisku označován jako \"národovecký\" kandidát (Národní strana, staročeská). Mandátu byl zbaven v listopadu 1872. Na sněm ve vrátil v doplňovacích volbách v listopadu 1873, kdy je uváděn jako staročech. Mandát zde obhájil i v řádných zemských volbách roku 1878 za kurii venkovských obcí, obvod Jihlava, Telč.\n\nZemřel v březnu 1899 ve věku 59 let, \"byv raněn mrtvicí\".\n"}
{"id": "1206448", "url": "https://cs.wikipedia.org/wiki?curid=1206448", "title": "Josef Schaffer (stavitel)", "text": "Josef Schaffer (stavitel)\n\nJosef Schaffer (21. května 1862, Mariánské Lázně – 15. června 1938, Mariánské Lázně) byl stavitelem a architektem v ateliéru Emila Rittera von Förstera a poté v Dolním Medlingu u Vídně. Po návratu do Mariánských Lázní působil jako ředitel ve „Starých lázních“.\n\nByl synem Johanna Baptisty Schaffera (1826-1899), kupce z Bečova a jeho manželky Elisabeth, rozené Sommerové (1835-1865), která byla dcerou aktuáře vrchního úřadu a klášterního knihovníka v Teplé. Josef vyrůstal od svých tří let bez matky. Otec se záhy znovu oženil. Od mládí byl uzavřený do sebe, byl ministrantem a zajímal se o přírodu, umění a hudbu. Dobře hrál na klavír. Vychodil obecnou školu a poté reálné gymnázium v Plzni. Následovalo studium Akademie výtvarných umění ve Vídni u profesora Theophila von Hansena. Schaffer procestoval Švýcarsko a Itálii, kde se nechal inspirovat renesanční architekturou. Po studiích ve Vídni se vrátil do rodných Mariánských Lázní a byl zaměstnán jako architekt v ateliéru Emila Rittera von Förstera neboť to byl švagr jeho profesora Theophila von Hansena. V té době se oženil (5. února 1891) s Marii Königovou, dcerou největšího místního stavitele Johanna Königa. V roce 1886 opustil na 10 let rodné město a začal pracovat jako technický úředník a architekt v Dolním Medlingu u Vídně. Do lázní se vrátil aby převzal funkci ředitele „Starých lázní“ a pracoval jako architekt a vedoucí stavebních služeb. Zemřel 15. června 1938 v Mariánských Lázních a byl pochován na méstním hřbitově.\n\n"}
{"id": "1206450", "url": "https://cs.wikipedia.org/wiki?curid=1206450", "title": "Markéta z Foix", "text": "Markéta z Foix\n\nMarkéta z Foix ( \"Marguerite de Foix\", 1449 - 15. května 1486) byla bretaňská vévodkyně v letech 1474 až 1486.\n\nNarodila se jako dcera hraběte Gastona IV. z Foix a Eleonory, dcery aragonského krále Jana II.\n\n27. června 1474 se v Clissonu stala druhou manželkou ovdovělého bretaňského vévody Františka II. a na místo mužského dědice mu porodila dvě dcery. Zemřela roku 1486 a byla pohřbena v katedrále svatého Petra a Pavla vedle svého manžela a jeho první choti Markéty Bretaňské, v hrobce pojmenované Hrobka Františka II. Bretaňského, která je významným dílem rané francouzské renesance. Její bohatě ilustrované Hodinky jsou nyní v depozitáři londýnského Victoria and Albert Muzea.\n"}
{"id": "1206451", "url": "https://cs.wikipedia.org/wiki?curid=1206451", "title": "Jakob Diamant", "text": "Jakob Diamant\n\nJakob Diamant (1877, Trnava – 11. listopadu 1939, Praha) byl posledním rabínem u dnes již zaniklé mariánskolázeňské synagogy.\n\nDr. Jakob Diamant se narodil v Trnavě roku 1877 do židovské rodiny. Od roku 1911 působil jako rabín při židovské komunitě v Mariánských Lázních. Bydlel zde v domě „Riviera“ v Ruské ulici číslo 326. Byl posledním rabínem u dnes již zaniklé mariánskolázeňské synagogy. Po zániku synagogy uprchl do Prahy, kde náhle umírá. Psal se rok 1939 a místo jeho posledního odpočinku je na Novém židovském hřbitově v Praze 3.\n"}
{"id": "1206454", "url": "https://cs.wikipedia.org/wiki?curid=1206454", "title": "Karl Zörkendörfer", "text": "Karl Zörkendörfer\n\nKarl Anton Zörkendörfer (22. května 1864, Mariánské Lázně – 13. února 1945, Mariánské Lázně) byl vysokoškolský profesor Univerzity v Praze a ředitel Balneologického institutu v Mariánských Lázních.\n\nKarl Zörkendörfer, otec Waltera Zörkendörfera, studoval v Praze medicínu a byl zde od roku 1888 členem studentského spolku \"Teutonia Prag\", který byl už od roku 1883 součástí bratrstva \"Burschenschaft Albia Wien\". Po úspěšném ukončení studia habilitoval a přednášel v Praze balneologii. \n\nInstitut hygieny a balneologie v Mariánských Lázních, který řídil, nesl jeho jméno. Po vysídlení Němců z Československa a znárodnění byl institut přejmenován na Výzkumný ústav balneologický. Je také autorem sborníku věnovaného historickému vývoji Mariánských Lázní, místním minerálním pramenům, léčebným postupům a metodám.\n\nZa svůj přínos medicíně a balneologii byl Karl Zörkendörfer oceněn Goetheho medailí za umění a vědu.\n\n"}
{"id": "1206456", "url": "https://cs.wikipedia.org/wiki?curid=1206456", "title": "Nebrodi", "text": "Nebrodi\n\nNebrodi () je pohoří na severovýchodě Sicílie v Itálii. Společně se sousedními pohořími Madonie a Peloritani je součástí Sicilských Apenin.\n\nSeverní hranici pohoří tvoří Tyrhénské moře, jihovýchodně od pohoří leží Etna. Nebrodi má délku až 80 km a šířku okolo 30 km. Některé vrcholy hor mají nadmořskou výšku přes 1 500 m, nejvyšším bodem je \"Monte Soro\" s 1 847 m.\n\nGeologicky pohoří tvoří především pískovce a jílové minerály, místy se nachází i vápenec.\n\nVelká část pohoří je zalesněna. Ve vyšších polohách rostou buky, v nižších především duby korkové. Až do výšky 1 000 m jsou místy vinice.\n"}
{"id": "1206458", "url": "https://cs.wikipedia.org/wiki?curid=1206458", "title": "Mariánské Lázně (nádraží)", "text": "Mariánské Lázně (nádraží)\n\nNádraží Mariánské Lázně je hlavní železniční stanice ve stejnojmenném městě v okrese Cheb Karlovarského kraje.\n\nNádraží leží na železniční trati číslo 178 spojující Beroun s Chebem a dále trať číslo 149 vedoucí sem z karlovarského Dolního nádraží.\n\nVybudováno bylo roku 1872 a na počátku 20. století (roku 1902) prošlo přestavbou v secesním stylu. Zajížděli sem drožkaři a mezi roky 1902 a 1952 tady končily také tramvaje, jež následně (po jejich zrušení) nahradily trolejbusy.\n\nV letech 2008-2011 prošla staniční budova rekonstrukcí včetně historické budovy. Mariánskolázeňské nádraží je jednou ze tří železničních stanic (Praha hlavní nádraží, Karlovy Vary dolní nádraží a Mariánské Lázně) zařazených do pilotního projektu česko-italské společnosti Grandi Stazioni, v jehož rámci má být provedena jejich revitalizace a následná správa po dobu 30 let.\n\n"}
{"id": "1206459", "url": "https://cs.wikipedia.org/wiki?curid=1206459", "title": "Ryan Callahan", "text": "Ryan Callahan\n\nRyan G. Callahan (* 21. března 1985, Rochester, New York) je americký hokejový útočník hrající v severoamerické National Hockey League (NHL) za tým Ottawa Senators. V této soutěži hrál také za Tampa Bay Lightning a New York Rangers, kde po tři sezóny plnil úlohu kapitána mužstva.\n\nKdyž vyrůstal byl jeho oblíbeným hráčem Kanaďan Brendan Shanahan.\n\nSvého prvního zápasu v National Hockey League (NHL) se dočkal 1. prosince 2006, když s New Yorkem Rangers nastoupil proti Buffalu Sabres. Po tomhle utkání by však poslán zpátky na farmu Hartford Wolf Pack v American Hockey League (AHL). Dne 17. března 2007 pak vstřelil své první dvě branky v NHL, když překonal Joeyho MacDonald z Bostonu Bruins. První asistenci v této soutěži si pak připsal 21. března a první vítěznou branku 1. dubna. První branku v play-off o Stanley Cup zaznamenal 17. dubna 2007, když dvakrát skóroval ve čtvrtfinále východní konference proti Atlantě Thrashers při výhře 7:0.\n\nDne 1. ledna 2010 byl Callahan jmenován do týmu USA pro ZOH 2010 v kanadském Vancouveru, kde s mužstvem získal stříbrnou medaili, když ve finále turnaje podlehli Kanadě.\n\nCallahan hrál za Spojené státy také na následujících zimních olympijských hrách v ruské Soči v roce 2014, ale po porážce 0:5 od Finska v zápase o bronz nezískal žádnou medaili.\n\nDne 27. května 2016 ho v dodatečné nominaci John Tortorella doplnil na svou soupisku pro Světový pohár v ledním hokeji 2016 v Torontu. Později však musel kvůli operaci pravé kyčle z nominace odstoupit.\n\n\n"}
{"id": "1206463", "url": "https://cs.wikipedia.org/wiki?curid=1206463", "title": "Lovci", "text": "Lovci\n\nLovci (\"The Hunters\") je třetí díl fantasy literární série Bratrstvo od australského spisovatele Johna Flanagana. Český překlad knihy vyšel v roce 2013 u nakladatelství Egmont. Originál byl vydán v roce 2012 v Austrálii přes nakladatelství Random House.\n\nPoté, co Volavkám po dobytí Limmatu těsně unikl pirát Zavak, který ukradl skandijský poklad Andomal pokračuje Halova posádka v pronásledování. Ingvarovi se ovšem zhorší zranění, které utržil v bitvě o Limmat a tak musí pronásledování přerušit a přistát na břehu. Nakonec zhoršující horečku přemůžou pomocí rozdrcené vrbové kůry, kterou dají Ingvarovi vypít a vydávají se znovu za Zavakem. V Bayratu jsou ovšem zadrženi díky Zavakovi, který si zaplatil, aby byli zatčeni a pověšeni za vraždu piráta Rikarda. Ten jim prozradil, kam má Zavak namířeno a byl zabit prvním důstojníkem Havrana ve městě Krall, kde ho posádka Volavek pustila na svobodu. Díky Lydii, která předstírá, že k posádce nepatří a vyhne se tak vězení se jim podaří z Bayratu utéct.\n\nPřed pirátskou baštou Raguza, do které se Zavak uchýlil, Halova posádka zachrání obchodní bárky před útokem pirátských dlouhých člunů. Poté jsou s pomocí droghanské válečné lodi zahnáni do Raguzy, kde se vydávají za piráty, které Zavak zradil při útoku na Limmat. Jejich verzi příběhu podpoří i pytlíček se smaragdy z Limmatu, které jim dá Lydia a také fakt, že Zavak svoje smaragdy zatajil Mihajovi, vůdci Raguzy, čímž porušil místní pravidla. V Raguze totiž musí všechny lodě odevzdat deset procent ze své kořisti. Hal pak vyzývá Zavaka na souboj loď proti lodi a Zavak, který v souboji vidí snadnou výhru, výzvu přijímá.\n\nSouboj, konaný před Raguzou se ovšem Zavakovi vymkne z rukou a jeho loď je poničena zničujícími střelami z Drtiče. Poté Hal s Volavkou vrazí do obšívky na Havranově boku a s posádkou vtrhne na palubu. Útoku vedeném Stigem a Thornem se podaří zatlačit posádku Havrana na příď lodi a Hal vnikne do Zavakovi kajuty. Tam narazí na Zavaka se kterým začne bojovat a na poslední chvíli mu Thorn zachrání život a s Andomalem se stáhnou zpět na palubu Volavky, zatímco se Havran spolu se Zavakem potopí. Po úspěšném získání Andomalu se Volavky s Lydií vrací jako hrdinové do Hallasholmu, kde je jim při velké slavnosti oberjarlem Erakem vráceno zpět vítězství v soutěži bratrstvech a jsou znovu přijmutí do skandijské společnosti.\n"}
{"id": "1206464", "url": "https://cs.wikipedia.org/wiki?curid=1206464", "title": "Judo na Letních olympijských hrách 2016 – seznam účastníků", "text": "Judo na Letních olympijských hrách 2016 – seznam účastníků\n\nSeznam účastníků LOH v Rio de Janeiro v judu vykrystalizoval z olympijské kvalifikace konané v období 31. 5. 2014 až 29. 5. 2016. Systém kvalifikace zajišťoval přímou účast v každé váhové kategorii 22 mužům a 14 ženám vždy z jednoho státu. Zbytek účastníků se doplnil dle právně komplikované kontinentální kvóty a pozvánky od organizátora olympijských her, Mezinárodního olympijského výboru.\n\nDvouletý systém kvalifikace určil 22 můžu (resp. 22 zemí) v každé váhové kategorii, kteří si zajistili přímou účast pomocí bodů z výsledného žebříčku z kvalifikačních turnajů. Národní olympijský výbor jednotlivé země má právo kvalifikanta na olympijské hry nenominovat, v takovém případě kvalifikační místo propadá. V případě více kvalifikantů z jedné země Národní olympijský výbor daného státu nominuje jednoho účastníka olympijských her. V případě že dva a více judistů na posledním postupovém místě mají rovný počet bodů, postupuje judista s větším počtem bodů získaných z mistrovství světa. V případě, že judisté získali stejný počet bodů i z mistrovství světa, rozhoduje větší bodový zisk z turnajů grand slam/prix a masters. Pokud je jejich zápis identický postupují oba judisté přímo.\n\npozn:\n\nDvouletý systém kvalifikace určil 14 žen (resp. 14 zemí) v každé váhové kategorii, které si zajistily přímou účast pomocí bodů z výsledného žebříčku z kvalifikačních turnajů. Národní olympijský výbor jednotlivé země má právo kvalifikantku na olympijské hry nenominovat, v takovém případě kvalifikační místo propadá. V případě více kvalifikantek z jedné země Národní olympijský výbor daného státu nominuje jednu účastnici olympijských her.\n\npozn:\n\n Brazílie jako každá pořadatelská země olympijských her a jako judistická velmoc se nemusela olympijské kvalifikace účastnit. Brazilský olympijský výbor určil podmínky kvalifikace s předpokladem obsadit všechny váhové kategorie jak mezi muži tak mezi ženami. O nominaci brazilského judistického týmu pro olympijské hry v Riu rozhodovala koncem května 2016 technická komise Brazilské judistické konfederace (CBJ) a výsledky nominaci byly představeny 1. června 2016 na facebookových stránkách Brazilské judistické konfederace osobnostmi brazilského juda.\n\nV seznamu jsou uvedeni judisté, kteří získali v kvalifikačním období alespoň sto bodů.\n\n\nKontinentální kvóty umožňují start judistům, kteří se přímo nekvalifikovali na olympijské hry. Jde komplikovaný systém, který nebere v potaz různou úroveň výkonnosti sportovců v jednotlivých vahových kategoriích. Jak známo v mužské těžké váze je mnohem menší konkurence než ve váze polostřední, přitom pro obě váhové kategorie platí stejné podmínky. Celkový počet kvalifikantů přes kontinentální kvóty byl stanoven na 100 judistů. Každá jednotlivá kontinentální unie má rozdílné kvóty. Každá země může získat jednu kontinentální kvótů bez ohledu nato jdeli o muže či ženy. V každé váhého kategorii mužů i žen mohou kvalifikační kvótu získat maximálně dva judisté. V případě že národní olympijský výbor odmítne judistu nominovat nastene značně komplikovaný posun pro nového účastníka např. pokud polský olympijský výbor odmítne nominovat Arletu Podolakovou tak namísto ní postoupí v lehké váze její krajan Damian Szwarnowiecki, ale ten zároveň vezme kvalifikační kvótu Portugalcům Nuno Saraiva/André Alves, ale naproti nim postoupí v nejlehčí váze jejich krajan Nuno Carvalho a o postup tak přijde Fin Juho Reinvall.\n\nV tabulkách jsou uvedení judisté, kteří získali v olympijské kvalifikaci alespoň 50 bodů, mimo judistů kteří získali kvótu s nižším počtem bodů.\n\nEvropská judistická unie dostala pro olympijskou kvalifikaci limit 14 mužů a 11 žen, celkem 25 účastníků. \n\nAsijská judistická unie dostala pro olympijskou kvalifikaci limit 12 mužů a 8 žen, celkem 20 účastníků. \n\"pozn. U Íránských sportovců již řadu let dochází k neúčastí v disciplínách, kde potenciálně hrozí přímá konfrontace se sportovci Izraele. Alireza Khojastehbyl z nominace na olympijské hry stažen oficiálně z rodiných důvodů. Íránci tím zamezují politickému skandálu, který vypukl na olympijských hrách v Athénách v roce 2004, kdy byl velký favorit na vítězství Araš Mir'esmaejlí z politických důvodů stažen přímo z olympijských her (neúčastnil se předturnajového vážení). Uvolněná kvóta propadle ve prospěch Filipín a jeho zástupce Koda Nakana.\"\n\nPanamerická judistická konfederace dostala pro olympijskou kvalifikaci limit 13 mužů a 8 žen, celkem 21 účastníků. \nAfrická judistická unie dostala pro olympijskou kvalifikaci limit 14 mužů a 10 žen, celkem 24 účastníků.\n\npozn. Jihoafrická judistická asociace (JSA) společně s Jihoafrickým olympijským výborem (SASCOC) určili v roce 2015 přísnější kritéria pro kvalifikaci na Olympijské hry v Riu. Jihoafrický olympijský výbor podle bodu č. 3 nominuje jedině judistu, který se kvalifikuje na olympijské hry přímo dle žebříčku IJF. Tedy Jihoafrický olympijský výbor neakceptuje kontinentální kvótu, která tím propadá ve prospěch dalšího afrického státu.\n\nOceánská judistická unie dostala pro olympijskou kvalifikaci limit 7 mužů a 3 ženy, celkem 10 účastníků. \n\n\"pozn. Rexly Theuil z Vanuatu se z olympijských her odhlásil z pracovních důvodů. Uvolněné místo zabral jeho krajan Joe Mahit.\"\n\nOceánská judistická unie obsadila z původních 7 míst v mužích pouze 6. Zbylé místo obsadila země, jejíž judista získal na nepostupovém místě nejvyšší počet bodů ze všech kontinentálních unií.\nOceánská republika Palau nenominovala Jennifer Ansonovou a Oceánské judistické unii propadla kontinentální kvóta mezi ženami. Kvótu obsadila země, jejíž judistka získala nejvyšší počet bodů ze všech kontinentálních unií.\n\n\nJednotlivé národní olympijské výbory měly k dispozici 20 pozvánek v judu pro účast na Olympijských hrách v Riu. Žádost o pozvánku se zasílala Mezinárodnímu olympijskému výboru (MOV) do 15. ledna 2016. Podmínkou uznání žádosti byla maximální účast osmi sportovců v individuálních sportech na předchozích dvou olympijských hrách v letech 2008 a 2012. O přidělení pozvánek rozhodovala po skončení olympijské kvalifikace 30.5.2016 tripartitní komise složená z Mezinárodní judistické federace (IJF), Mezinárodního olympijskému výboru (MOV) a olympijských výborů zemí, které vyhověli podmínkám udělení pozvánky.\n\nMezinárodní olympijský výbor (MOV) nominaci doplnil o dva účastníky humanitárního projektu nazvaného \"Uprchlický olympijský tým\" jednoho sportovce z válkou zmítané Sýrie a jednu sportovkyni ze Saúdské Arábie, kde mají ženy kvůli politice země omezené podmínky pro provozování sportu.\n\n\n\nMezinárodní judistická federace (IJF) získala zpět jednu kvóta po diskvalifikaci Karima Gharbiho ze San Marina, který byl v červenci pozitivně testován na anabolický steroid dehydrochlormethyltestosterone. IJF uvolněnou kvótu udělila jako divokou kartu prvnímu nepostupujícímu judistovi/ce s největším počtem získaných bodů během olympijské kvalifikace. Judista/ka obrdžela divokou kartu 4.8.2016, dva dny před záhájením olympijských soutěží v judu.\n\n\n"}
{"id": "1206465", "url": "https://cs.wikipedia.org/wiki?curid=1206465", "title": "American Crime Story (1. řada)", "text": "American Crime Story (1. řada)\n\nPrvní řada amerického televizního seriálu American Crime Story nesla název \"The People v. O. J. Simpson: American Crime Story\". Vysílána byla na stanici FX od 2. února do 5. dubna 2016 a obsahovala 10 dílů. Zabývá se soudním procesem s O. J. Simpsonem a je natočena podle knižní předlohy Jeffreyho Toobina \"\".\n\n"}
{"id": "1206469", "url": "https://cs.wikipedia.org/wiki?curid=1206469", "title": "Johnny Cecotto", "text": "Johnny Cecotto\n\nJohnny Cecotto, původním jménem Alberto Cecotto (* 25. ledna 1956 Caracas) je bývalý venezuelský motocyklový a automobilový závodník.\n\nPochází z rodiny italských přistěhovalců. Už v sedmnácti letech se stal mistrem Venezuely v závodě silničních motocyklů. Startoval na závodě Daytona 200, kde v roce 1975 skončil třetí, i když startoval až z poslední řady, a v roce 1976 vyhrál. Od roku 1975 startoval na mistrovství světa silničních motocyklů, hned v prvním ročníku vyhrál kubaturu do 350 cm³ a stal se nejmladším mistrem světa v historii. O rok později byl ve stejné kategorii na druhém místě. V roce 1978 vyhrál mistrovství světa Formula 750. Po řadě zranění ukončil v roce 1980 kariéru motocyklového závodníka, v níž vyhrál čtrnáct závodů Grand Prix.\n\nOd roku 1980 startoval v závodech Formule 2 za tým Minardi, v sezóně 1982 vyhrál v týmu March Engineering tři závody a skončil na druhém místě celkového pořadí. V letech 1983 až 1984 jezdil šampionát Formule 1 ve stájích Theodore Racing a Toleman, jediný bod získal na Grand Prix USA Západ 1983. Po odchodu z Formule 1 přešel na závody cestovních vozů: v roce 1985 skončil spolu s Robertem Ravagliou druhý v závodě Bathurst 1000 v Austrálii, v roce 1986 vyhrál závod Guia Race v Macau, v roce 1989 vyhrál Italian Superturismo Championship, v roce 1990 obsadil celkové druhé místo v sérii Deutsche Tourenwagen Meisterschaft a dvakrát se zúčastnil závodu 24 hodin Le Mans: v roce 1996 byl v týmu s Nelsonem Piquetem a Dannym Sullivanem osmý, v roce 1998 do cíle nedorazil.\n\nJeho syn Johnny Cecotto Jr. je rovněž automobilovým závodníkem, startuje v GP2 Series.\n\n"}
{"id": "1206473", "url": "https://cs.wikipedia.org/wiki?curid=1206473", "title": "André Franquin", "text": "André Franquin\n\nAndré Franquin [\"andré frake\"](3. leden 1924, Etterbeek - 5. leden 1997, Saint-Laurent-du-Var) byl belgický valonský komiksový scenárista a výtvarník. Tvůrce komiksu \"Gaston\".\n\nStudoval na \"École Saint-Luc\", avšak roku 1943 školu zavřeli Němci, okupující Belgii. Franquin nastoupil do bruselského studia animovaného filmu \"Compagnie Belge d'Animation\". Potkal zde řadu budoucích legend belgické animace a komiksové školy: Maurice de Bevere (tvůrce \"Lucky Luka\") či Pierra Culliforda (tvůrce \"Šmoulů\"). Po válce nastoupil Franquin i většina jeho kolegů do komiksového nakladatelství Dupuis, které vydávalo jeden z nejznámějších belgických komiksových časopisů \"Spirou\". Vlajkovou lodí časopisu byl kreslený seriál \"Spirou et Fantasio\" a Franquin se stal jedním ze čtyř hlavních tvůrců (též zvaných \"La bande des quatre\"; Gang čtyř). Vizuální styl, který společně vytvořili, bývá někdy nazýván Marcinellská škola (v městečku Marcinelle totiž nakladatelství Dupuis sídlilo). V rámci tohoto komiksu Franquin vymyslel postavičku zvanou Marsupilami, opici se podobající bytost s velmi dlouhým krkem. Ta se časem osamostatnila do vlastní série příběhů. Podobně to Franquin udělal s postavičkou Le Petit Noël.\n\nRoku 1955 se Franquin s vedením Dupuis pohádal a nakrátko nastoupil do konkurenčního časopisu \"Tintin\". Výsledkem byl komiks \"Modeste et Pompon\", na němž se podílel i René Goscinny (tvůrce Asterixe) a Pierre Culliford (zvaný Peyo). Do \"Spirou\" se po čase vrátil, ale protože byl smluvně vázán i v Tintinovi, publikoval souběžně v obou časopisech, což je v komiksovém světě dosti neobvyklé.\n\nRoku 1957 pro \"Spirou\" vymyslel postavu kancelářského poslíčka, poplety a \"packala\" Gastona Lagaffa. Původně měl zaplnit prázdnou půlstranu v časopise nějakou jednoduchou groteskou. Nakonec šlo o Franquinův nejúspěšnější komiks. Gastonovy příběhy jsou seřazeny do 19 knih.\nV životě ho několikrát postihly silné deprese. Během těchto etap se trochu měnil charakter jeho tvorby, která byla jinak groteskní a lehká. Nakonec během jedné depresivní epizody, roku 1977, vymyslel i temnější komiks \"Idées Noires\" (černé myšlenky), určený na rozdíl od jeho předchozích děl spíše dospělým. Řešil v něm problémy války, znečištění životního prostředí či vykořisťování.\n\nPro \"Spirou\", spolu s týmem spolupracovníků, vytvořil i komiks \"Isabelle\", kde hlavní hrdinka byla malou čarodějkou ve světě plném strašidel. Jméno získala podle Franquinovy dcery.\n"}
{"id": "1206476", "url": "https://cs.wikipedia.org/wiki?curid=1206476", "title": "Karel II. Gonzaga", "text": "Karel II. Gonzaga\n\nKarel II. Gonzaga (22. října 1609 – 30. srpna 1631) se narodil jako syn Karla Gonzagy a Kateřiny Lotrinské. Společně se svým otcem byl vévodou z Nevers a Rethel.\n\nV roce 1621 se stal nástupcem svého strýce Jindřicha Lotrinského jako vévoda z Mayenne.\nRoku 1627 se oženil se svou sestřenicí Marií Gonzagovou, markrsběnku z Montferratu a dědičkou mantovského vévodství. Nicméně, Cesare II. Gonzaga a císař Ferdinand II. odmítli její nároky na Mantovu, což vedlo k válce o dědictví mantovské.\n\nKarel se nikdy nestal pravým mantovským vévodou, poněvadž zemřel v Cavrianě šest let před svým otcem. Když ten v roce 1637 zemřel, stal se Karlův osmiletý syn Karel mantovským vévodou a jeho matka Marie, vdova po Karlovi, vládla jako regentka. Karlova dcera Eleonora se stala císařonou Svaté říše římské.\n\nV prosinci 1627 se oženil s Marií Gonzagovou, se kterou měl tři děti:\n\n"}
{"id": "1206479", "url": "https://cs.wikipedia.org/wiki?curid=1206479", "title": "Karel Kříž (poslanec Moravského zemského sněmu)", "text": "Karel Kříž (poslanec Moravského zemského sněmu)\n\nKarel Kříž (2. listopadu 1836 Třebíč – 8. června 1877 Třebíč) byl rakouský právník a politik české národnosti z Moravy, poslanec Moravského zemského sněmu.\n\nPůsobil jako advokátní koncipient v Třebíči. Později zemský advokát. Byl jedním z hlavních představitelů českého národního hnutí v Třebíči. V létě roku 1867 inicioval vyslání deputace třebíčských představitelů včetně starosty města do Brna, kde přivítali české korunovační klenoty, které byly tehdy po prusko-rakouské válce převáženy z Vídně zpět do Prahy. Zasedal v třebíčském obecním zastupitelstvu, kde reprezentoval český blok. Do zastupitelstva byl zvolen roku 1867 i roku 1870, kdy zvítězili Češi, i ve volbách roku 1873, kdy radnici ovládl německý tábor. V listopadu roku 1867 se po obecních volbách podílel na vypracování nového jednacího řádu radnice, kterým byl formalizován stav českého úřadování. Když byla roku 1861 v Třebíči založena Měšťanská beseda, byl Karel Kříž jejím členem.\n\nZapojil se i do vysoké politiky. V zemských volbách v lednu 1867 byl zvolen na Moravský zemský sněm, kde zastupoval kurii městskou, obvod Třebíč, Vel. Meziříčí. Uspěl zde i v krátce poté konaných zemských volbách v březnu 1867. Byl oficiálním kandidátem českého volebního výboru (Moravské národní strany, staročeská). Poslanecký slib skládal v únoru 1867 v češtině.\n\nZemřel v červnu 1877. Příčinou smrti byl břišní tyfus. Bylo mu 41 let.\n"}
{"id": "1206481", "url": "https://cs.wikipedia.org/wiki?curid=1206481", "title": "Dněpr (motocykl)", "text": "Dněpr (motocykl)\n\nKMZ \"Dněpr\" () je obchodní označení motocyklů firmy KMZ s postranním vozíkem z Kyjeva na Ukrajině, vyráběných Kyjevským motocyklovým závodem (, ve zkratce ￼￼ KMZ) vycházejících z německého motocyklu BMW (typ BMW R 71), jejichž výroba v Sovětském svazu byla zahájena pod označením M-72 („M“ pro „Motocykl“, ).\n\n"}
{"id": "1206483", "url": "https://cs.wikipedia.org/wiki?curid=1206483", "title": "Henrietta Marie Braniborsko-Schwedtská", "text": "Henrietta Marie Braniborsko-Schwedtská\n\nHenrietta Marie Braniborsko-Schwedtská (\"Henriette Marie von Brandenburg-Schwedt\", 2. března 1702, Berlín – 7. května 1782, Köpenick) byla dědičná kněžna württemberská, vnučka „Velkého kurfiřta“ Fridricha Viléma I. Byla dcerou Jany Šarloty Anhaltsko-Desavské a jejího manžela Filipa Viléma Braniborsko-Schwedtského. Titul kněžny získala díky sňatku s Fridrichem Ludvíkem Württemberským.\n\nHenrietta Marie se narodila 2. března 1702, pravděpodobně v Berlíně. Manželství Henriettiných rodičů bylo poměrné šťastné a ona byla jedinou přeživší dcerou, která z tohoto sňatku vzešla. Zbylé dvě dcery, Bedřiška Dorota a Šarlota, zemřely ještě před dovršením věku dvou let. Filip Vilém ale zemřel předčasně ve věku dvaačtyřiceti let a vdova Jana Šarlota se i se svými dětmi, dvěma syny a dcerou, se přestěhovala do Berlína.\n\nDne 8. prosince 1716 se v Berlíně čtrnáctiletá Henrietta Marie vdala za württemberského knížete Fridricha Ludvíka (1698-1731), syna Eberharda Ludvíka a jeho manželky Jany Alžběty. Fridrich Ludvík byl jediným dítětem vzešlým z tohoto manželství a titul i veškeré dědictví tak měl téměř jisté. Fridrich Ludvík ale nakonec zemřel ještě před svým otcem a nemohl tedy nic dědit. Až dva roky po Fridrichově smrti zemřel i jeho otec, po kterém na trůn nastoupil Karel Alexandr. Z manželství, které trvalo až do Fridrichovy smrti roku 1731, vzešly dvě děti, ale jen jediné se dožilo dospělosti. První dítě, syn se tedy Henriettě narodil, když jí bylo jen šestnáct let.\n\n\nMezi lety 1749-1782, tedy až po smrti manžela, žila Henrietta Marie v zámku Köpenicku. Zde také, ve věku jednaosmdesáti let, dne 7. května 1782 zemřela. Její dcera nechala na její památku vytvořil černou mramorovou desku se zlatým písmem, kterou umístila do kryptu poblíž matčina těla. Rakev i s mumifikovaným tělem byla v pozdních 60. letech 20. století se souhlasem členů rodu Hohenzollernů zpopelněna. Účelem bylo uvolnit místo v rodinné kryptě.\n"}
{"id": "1206484", "url": "https://cs.wikipedia.org/wiki?curid=1206484", "title": "FK Horka nad Moravou", "text": "FK Horka nad Moravou\n\nFotbalový klub Horka nad Moravou je moravský fotbalový klub z Horky nad Moravou na Olomoucku, který byl založen roku 1936. Od sezóny 2009/10 hraje Okresní přebor Olomoucka (8. nejvyšší soutěž).\n\nKlub své domácí zápasy odehrává na stadionu v Horce nad Moravou, tento pojme 1 000 diváků. Za klub v minulosti chytali mj. Jiří Kubíček a Zdeněk Psotka, na jaře 1999 zde hrál také Karel Maceček.\n\nZdroj: \n\nPoznámky:\nPoznámky:\n\n"}
{"id": "1206486", "url": "https://cs.wikipedia.org/wiki?curid=1206486", "title": "Salvio Huix Miralpéix", "text": "Salvio Huix Miralpéix\n\nBlahoslavený Salvio Huix Miralpéix O.C. (22. prosince 1877 Santa Margarita de Vellors, Španělsko – 5. srpna 1936 Lleida, Druhá Španělská republika) byl španělský římskokatolický duchovní z řádu oratoriánů, titulární biskup selymbrijský a apoštolský administrátor diecéze Ibiza (1928–1935) a biskup leridský (1935–1936). Během Španělské občanské války byl zajat, uvězněn a zavražděn republikány.\n\nBlahořečen byl 13. října 2013 ve skupině 522 španělských mučedníků, Katolická církev si připomíná jeho památku jednak o výročním dnu jeho mučednické smrti, jednak v rámci celé skupiny 6. listopadu.\n\n"}
{"id": "1206487", "url": "https://cs.wikipedia.org/wiki?curid=1206487", "title": "Peloritani", "text": "Peloritani\n\nPeloritani () je pohoří na severovýchodě Sicílie v Itálii. Je součástí Sicilských Apenin. Rozkládá se z jihozápadu na severovýchod v délce okolo 65 km. Tvoří výběžek Sicílie v oblasti Messinského průlivu, v těsné blízkosti pevninské Itálie.\n\nZe severu je pohoří ohraničeno Tyrhénským mořem, z východu Jónským mořem, ze západu pohořím Nebrodi a z jihu Etnou. Vrcholky hor mají nejčastěji nadmořskou výšku 800 až 1 000 m, nejvyšší bod je \"Montagna Grande\" (1 374 m).\n\nPohoří je přerušováno hlubokými údolími a soutěskami s potoky a říčkami. Peloritani je tvořeno vyvřelými a metamorfovanými horninami. Často se vyskytují žula, ruly a fylit.\n\nVegataci tvoří louky, duby cesmínovité, duby korkové, buky, borovice.\n\nPohořím prochází turistická trasa \"Dorsale dei Peloritani\".\n"}
{"id": "1206490", "url": "https://cs.wikipedia.org/wiki?curid=1206490", "title": "Ignát Přerovský", "text": "Ignát Přerovský\n\nIgnát Přerovský, též Ignác Přerovský (22. července 1826 Třebíč – 27. září 1885 Třebíč), byl rakouský politik české národnosti z Moravy, poslanec Moravského zemského sněmu a první novodobý český starosta Třebíče.\n\nByl třebíčským rodákem. V období let 1867–1873 působil jako první uvědoměle český starosta Třebíče. Podílel se na zakládání místních spolků. Pocházel ze starobylého třebíčského rodu, který se od 17. století zabýval soukenictvím. Ignát Přerovský ale soukenictví kvůli upadající perspektivě této živnosti opustil a byl obchodníkem. Jeho nástup do čela radnice byl výsledkem obecních voleb v roce 1867, v nichž poprvé převládla česká strana. Již předtím ve volbách roku 1864 byl zvolen do městské rady. Post starosty obhájil i po volbách roku 1870. Ovládnutí městské samosprávy Čechy vyvolalo ostrou opozici třebíčských Němců. Jejich předák Paul Böhm kritizoval české vedení radnice pro finanční nedostatky v hospodaření. V roce 1872 adresoval na místodržitelství petici, na jejímž základě bylo zastupitelstvo rozpuštěno. V nových komunálních volbách roku 1873 zvítězil německý tábor a Přerovský skončil na postu starosty. Po obecních volbách roku 1879 zůstali Němci v převaze, Přerovský se ale stal členem obecního výboru. Stejný post si udržel i po volbách roku 1882, v nichž Češi definitivně převládli (starostou Alois Hassek).\n\nZapojil se i do vysoké politiky. V zemských volbách v roce 1870 byl zvolen na Moravský zemský sněm, kde zastupoval kurii městskou, obvod Třebíč, Velké Meziříčí. Byl oficiálním kandidátem českého volebního výboru (Moravská národní strana, staročeská).\n\nZemřel v září 1885. Příčinou smrti bylo \"ochrnutí srdce\". Byl pohřbený na starém hřbitově v Třebíči.\n"}
{"id": "1206493", "url": "https://cs.wikipedia.org/wiki?curid=1206493", "title": "Třída Takacuki", "text": "Třída Takacuki\n\nTřída Takacuki byla třída protiponorkových torpédoborců Japonských námořních sil sebeobrany. Skládala se ze čtyř jednotek, provozovaných v letech 1967–2003. Torpédoborce nesly velmi silnou protiponorkovou výzbroj, naopak proti hladinovým a vzdušným cílům mohly použít pouze své 127mm kanóny. Tento nedostatek byl u prvních dvou jednotek odstraněn modernizací. Modernizace druhého páru se neuskutečnila.\n\nVšechny čtyři torpédoborce této třídy postavila japonská loděnice Mitsubishi Heavy Industries v Kobe.\n\nJednotky třídy \"Takacuki\":\n\nPo dokončení hlavňovou výzbroj tvořily dva 127mm kanóny. Velmi silná byla protiponorková výzbroj – jeden osminásobný vrhač raketových torpéd ASROC, jeden čtyřhlavňový 375mm protiponorkový raketomet Bofors a dva trojhlavňové 324mm torpédomety. Na zádi byla navíc plošina pro tři protiponorkové vrtulníky DASH (ze všech byla odstraněna roku 1977). Torpédoborce nesly trupový sonar SQS-23 (druhý pár novější OQS-3). Pohonný systém tvořily dvě převodové turbíny a dva kotle. Výkon poonu byl 60 000 shp. Nejvyšší rychlost dosahovala 32 uzlů.\n\n\"Takacuki\" a \"Kikuzuki\" byly během služby výrazně modernizovány. Nejprve v letech 1970 a 1972 dostaly sonar s měnitelnou hloubkou ponoru SQS-35J. V letech 1984–1986 byla zesílena výzbroj proti hladinovým a vzdušným cílům. Na zádi byl instalován osminásobný kontejner protiletadlových řízených střel Sea Sparrow. Zadní dělovou věž nahradil 20mm kanónový systém bodové obrany Phalanx CIWS a plavidla získala také dva čtyřnásobné kontejnery protilodních střel Boeing Harpoon. Příďový sonar byl nahrazen modernějším OQS-3 a vlečený sonar SQS-35J typem SQR-18A. Kvůli nárůstu standardního výtlaku o 150 tun rychlost torpédoborců poklesla o jeden uzel.\n"}
{"id": "1206494", "url": "https://cs.wikipedia.org/wiki?curid=1206494", "title": "Bizerta", "text": "Bizerta\n\nBizerta nebo také Banzart (francouzsky \"Bizerte\", arabsky بنزرت) je město v Tunisku, žije v něm 136 917 obyvatel (sčítání v roce 2014). Je nejsevernějším městem Afriky, nachází se přes 60 km severozápadně od hlavního města Tunisu nedaleko Bílého mysu mezi pobřežím Středozemního moře a Bizertským jezerem, které je s mořem spojeno umělým průplavem. Město je sídlem stejnojmenného guvernorátu.\n\nJe pokládána za nejstarší město na tuniském území, založili ji Féničané z Týru v 11. století př. n. l.. V římských dobách nesla název \"Hippo Diarrhytus\", což je dosud jméno titulární diecéze. Byzantinci zde vybudovali velkou pevnost, v roce 647 město dobyli Arabové. Bizerta patřila k základnám berberských pirátů, v letech 1535 až 1574 ji obsadili Španělé, od roku 1881 se stala stejně jako zbytek Tuniska francouzským protektorátem. Vzhledem k jeho strategickému významu si Francouzi město spolu se sousedním Ferryville podrželi i po roce 1956, kdy získalo Tunisko nezávislost. V červenci 1961 nastala Bizertská krize, kdy se tuniská armáda pokusila enklávu obsadit, v následujících bojích padlo okolo sedmi set tuniských vojáků, kterým byl na místním hřbitově odhalen pomník. Francie nakonec předala Bizertu Tunisku 15. října 1963.\n\nMěsto přitahuje turisty díky plážím i zachovanému historickému centru zvanému Medina. Bizerta je důležitým obchodním i vojenským přístavem, má největší ropnou rafinérii v Tunisku. Významný je také cementárenský, textilní a potravinářský průmysl.\n\n\n\n\n\n"}
{"id": "1206498", "url": "https://cs.wikipedia.org/wiki?curid=1206498", "title": "Letectvo carského Ruska", "text": "Letectvo carského Ruska\n\nLetectvo carského Ruska () bylo založeno v roce 1912 pro Ruské impérium. Fungovalo pouhých pět let a bojů se účastnilo jen za první světové války než bylo roku 1917 přejmenováno a reorganizováno po tom, co vzniklo sovětské Rusko. Později z neho vzešlo sovětské letectvo.\n\nPočátky ruského letectví se dají vystopovat do 80. let 19. století k teoretickým pracím lidí jako byl Nikolaj Kibalčič a Alexandr Možajskij. V dalších letech na ně navázal Konstantin Ciolkovskij. V letech 1902-1903 během vojenských manévrů v kyjevském vojenském okruhu použila carská armáda několik balonů k průzkumu a koordinaci dělostřelecké palby. Letecká kompanie (Отдельная воздухоплавательная рота) byla pod velením plukovníka A. M. Kovanka.\n\nV roce 1904 Nikolaj Žukovskij založil první aerodynamický institut (\"Аэродинамический институт\") v Kučině u Moskvy.\n"}
{"id": "1206500", "url": "https://cs.wikipedia.org/wiki?curid=1206500", "title": "Charles Brenton Huggins", "text": "Charles Brenton Huggins\n\nCharles Brenton Huggins (22. září 1901 Halifax – 12. ledna 1997 Chicago) byl kanadsko-americký fyziolog a onkolog, spolu s Francisem Peytonem Rousem nositel Nobelovy ceny za fyziologii a lékařství za rok 1966. Obdržel ji za svůj objev z roku 1941, že hormony mohou řídit šíření některých typů rakoviny. Byl to první známý případ vlivu některé chemikálie na rakovinné bujení. Medicínu vystudoval na Harvardově univerzitě a je spojován zejména s prvními vědeckými pokroky v oblasti léčby rakoviny prostaty.\n"}
{"id": "1206504", "url": "https://cs.wikipedia.org/wiki?curid=1206504", "title": "Děnis Glušakov", "text": "Děnis Glušakov\n\nDěnis Borisovič Glušakov (rusky Денис Борисович Глушаков; * 27. ledna 1987, Millerovo, RSFSR, SSSR) je ruský fotbalový záložník a reprezentant, který hraje od roku 2013 za klub FK Spartak Moskva. \n\n\nNastupoval za ruskou reprezentaci do 21 let.\n\nV A-mužstvu Ruska debutoval 29. 3. 2011 v přátelském utkání v Dauhá proti reprezentaci Kataru (remíza 1:1).\nZúčastnil se mistrovství Evropy 2012, pořádaného Polskem a Ukrajinou, a mistrovství světa 2014 v Brazílii.\n\nNa mistrovství Evropy 2012 odehrál jeden ze tří zápasů ruského týmu v základní skupině A (poslední — proti Řecku, porážka 0:1). Rusko na postup do čtvrtfinále nedosáhlo.\n\nItalský trenér Ruska Fabio Capello jej vzal na Mistrovství světa 2014 v Brazílii. Rusko obsadilo se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Glušakov odehrál na turnaji všechny tři zápasy svého týmu ve skupině B.\n\n"}
{"id": "1206509", "url": "https://cs.wikipedia.org/wiki?curid=1206509", "title": "Francis Peyton Rous", "text": "Francis Peyton Rous\n\nFrancis Peyton Rous (5. října 1879 – 16. února 1970) byl americký virolog.\n\nSpolu s Charlesem Brentonem Hugginsem získal Nobelovy ceny za fyziologii a lékařství za rok 1966 za objev toho, že některé viry mohou přenášet rakovinu. \n\nVystudoval medicínu na Univerzitě Johnse Hopkinse a svůj objev o spojitosti virů a rakoviny učinil v roce 1911. Na Nobelovu cenu byl poprvé navržen již roku 1926, ale protože byl vědecký outsider, trvalo dlouho, než se byl jeho objev doceněn vědeckou komunitou.\n"}
{"id": "1206511", "url": "https://cs.wikipedia.org/wiki?curid=1206511", "title": "Madonie", "text": "Madonie\n\nMadonie je pohoří na severu Sicílie v Itálii. Nachází se zde nejvyšší hora Sicilských Apenin Pizzo Carbonara (1 979 m). Pohoří má shodnou délku a šířku okolo 25 km.\n\nPohoří se utvářelo v průběhu posledních 20 miliónů let, v období od miocénu do pleistocénu. Je tvořeno vápenci a dolomity. Nachází se zde většina hornin, které jsou charakteristické pro geologii Sicílie (vyjma sopečné činnosti). V centrální části pohoří leží rozsáhlá krasová oblast. V celé oblasti pohoří byla nalezena řada fosilií.\n"}
{"id": "1206513", "url": "https://cs.wikipedia.org/wiki?curid=1206513", "title": "Robotická noha", "text": "Robotická noha\n\nRobotická noha je mechanická noha, která dokáže provádět stejnou funkci jako opravdová noha. Robotické nohy je podobný protézám; nicméně, robotické nohy mohou být ovládány elektricky nebo mechanicky. Aby robotické nohy vykazovaly chování jako lidská noha, lékaři musí přesměrovat nervy. V robotické noze jsou taky přidány senzory pro měření elektrického impulsu, které jsou vytvářeny jak re-inervované svalové kontrakce.\n"}
{"id": "1206514", "url": "https://cs.wikipedia.org/wiki?curid=1206514", "title": "Třída Minegumo", "text": "Třída Minegumo\n\nTřída Minegumo byla třída protiponorkových torpédoborců Japonských námořních sil sebeobrany. Skládala se ze tří jednotek. Všechny již byly ze služby vyřazeny.\n\nCelkem byly postaveny tři jednotky této třídy. \"Minegumo\" postavila loděnice Mitsui Engineering & Shipbuilding v Tamano, \"Nacugumo\" loděnice Uraga Heavy Industries v Uraga a \"Murakumo\" loděnice Maizuru Heavy Industries v Maizuru.\n\nJednotky třídy \"Minegumo\":\nPlavidla konstrukčně vycházela z předcházející třídy \"Jamagumo\". Výzbroj tvořily čtyři 76,2mm kanón ve dvoudělových věžích, jeden čtyřhlavňový 375mm protiponorkový raketomet Bofors a dva trojhlavňové 324mm torpédomety. Na zádi byla navíc instalována plošina pro dva protiponorkové vrtulníky DASH, pro které lodě nesly malý hangár. Po roce 1978 byl systém DASH nahrazen osminásobným vrhačem raketových torpéd ASROC. Zadní dělová věž \"Minegumo\" byla navíc nahrazena jedním licenčním 76,2mm kanónem OTO Melara Compact.\n\nPohonný systém tvořilo šest dieselů o výkonu 26 500 bhp, pohánějících dva lodní šrouby. Nejvyšší rychlost dosahovala 27 uzlů. Dosah byl 7000 námořních mil při rychlosti 20 uzlů.\n"}
{"id": "1206515", "url": "https://cs.wikipedia.org/wiki?curid=1206515", "title": "Haldan Keffer Hartline", "text": "Haldan Keffer Hartline\n\nHaldan Keffer Hartline (22. prosince 1903 – 17. března 1983) byl americký fyziolog a neurobiolog, nositel Nobelovy ceny za fyziologii a lékařství za rok 1967. Spolu s ním cenu dostali Ragnar Granit a George Wald. Hartline cenu dostal za přínos k pochopení neurofyziologie vidění. Byl prvním, komu se podařilo zaznamenat signály, přenášené z oka jediným nervovým vláknem. Působil postupně na několika amerických univerzitách a k jeho žákům patřil biolog Paul Greengard.\n"}
{"id": "1206516", "url": "https://cs.wikipedia.org/wiki?curid=1206516", "title": "Marie Hohenzollernská", "text": "Marie Hohenzollernská\n\nMarie Hohenzollernská (\"Marie Luise Alexandrine Karoline\", 17. listopadu 1845 - 26. listopadu 1912) byla princezna Hohenzollern-Sigmaringen, později pouze Hohenzollernská, a matka krále Alberta I. Belgického.\n\nMarie Luisa se narodila jako dcera prince Karla Antonína Hohenzollernského, pruského premiéra a princezny Josefíny Bádenské. Marie byla tedy sestrou Karla I. Rumunského a tetou jeho nástupce, Ferdinanda I. Rumunského.\n\nMarie byla považována za potenciální manželku budoucího krále Eduarda VII. Ačkoli jeho rodina jí pokládala za \"docela milou\", kvůli svému katolickému vyznání nemohla být vhodnou chotí pro britského následníka. 25. dubna 1867 se Marie v Berlíně provdala za Filipa Belgického, druhého syna Leopolda I. Belgického a Luisy Marie Francouzské.\n\nMěli spolu pět dětí:\n\n\nPrincezna Marie byla vynikající umělkyní, i když své obrazy vystavovala jen příležitostně na bruselském veletrhu. Měla literární salon, který byl místem setkávání mnoha autorů, stejně jako rysem bruselského společenského života a to po dobu čtyřiceti let. Také prokázala, že má smysl pro hudbu, poté, co to při příležitosti udělení zlaté medaile Zoellnerovu kvartetu, předvedla královské rodině.\n\nMarie Luisa zemřela v Belgii v roce 1912 ve věku 67 let, několik dní poté, co onemocněla zápalem plic. Byla pohřbena v kostele Panny Marie v Laekenu.\n\n\n"}
{"id": "1206517", "url": "https://cs.wikipedia.org/wiki?curid=1206517", "title": "Dněpr (rozcestník)", "text": "Dněpr (rozcestník)\n\nNázev Dněpr () může znamenat\n\n"}
{"id": "1206518", "url": "https://cs.wikipedia.org/wiki?curid=1206518", "title": "Neznámí hrdinové", "text": "Neznámí hrdinové\n\nNeznámí hrdinové je dokumentární cyklus České televize, který byl v premiéře vysílán v letech 2008 až 2012 a který ve 135 dílech popisuje osudy obyčejných lidí, jež se dostali do konfliktu s totalitní mocí, ať již nacistickou nebo komunistickou. \n\nVýběr 16 příběhů z cyklu zpracoval do podoby knihy vydané pod stejnojmenným názvem Pavel Taussig. \nČást příběhů byla zahrnuta do knižních výběrů, který pod názvy \"Neznámí hrdinové – O české statečnosti\" a \"Neznámí hrdinové – řekli ďáblovi \"NE\"\" zpracovali Adam Drda a Mikuláš Kroupa. Avšak knihy zahrnuje i některé příběhy obsazené v televizním cyklu.\n\n"}
{"id": "1206531", "url": "https://cs.wikipedia.org/wiki?curid=1206531", "title": "Fritz Albert Lipmann", "text": "Fritz Albert Lipmann\n\nFritz Albert Lipmann (* 12. června 1899 – 24. července 1986) byl americký biochemik židovského původu narozený v Německu (dnes území Ruska). Spolu s Hansem Adolfem Krebsem nositel Nobelovy ceny za fyziologii a lékařství za rok 1953. Oceněn byl za to, že roku 1945 spoluobjevil koenzym A. Objev učinil jako výzkumník Massachusettské všeobecné nemocnice v Bostonu. Později působil jako profesor na Harvardově univerzitě a Rockefellerově univerzitě.\n"}
{"id": "1206534", "url": "https://cs.wikipedia.org/wiki?curid=1206534", "title": "Farní sbor Českobratrské církve evangelické v Mariánských Lázních", "text": "Farní sbor Českobratrské církve evangelické v Mariánských Lázních\n\nFarní sbor Českobratrské církve evangelické v Mariánských Lázních je sborem této církve v Mariánských Lázních. Vznikl roku 1947 a je součástí Západočeského seniorátu. V jeho čele stojí farář Daniel Matouš spolu s kurátorem Jaroslavem Krausem.\n\n"}
{"id": "1206535", "url": "https://cs.wikipedia.org/wiki?curid=1206535", "title": "Frank Macfarlane Burnet", "text": "Frank Macfarlane Burnet\n\nSir Frank Macfarlane Burnet (3. září 1899 Traralgon, Victoria – 31. srpna 1985 Melbourne) byl australský imunolog a virolog, spolu s Peterem Medawarem nositel Nobelovy ceny za fyziologii a lékařství za rok 1960. Cenu obdržel za vypracování takzvané klonálně-selekční teorie tvorby protilátek. \n\nBurnet studoval v Melbourne a Londýně. Jako badatel působil ve výzkumném ústavu Walter and Eliza Hall Institute of Medical Research v Melbourne, jehož ředitelem byl v letech 1944 až 1965. Od roku 1965 až do odchodu na odpočinek v roce 1978 pak působil na Univerzitě Melbourne. Byl zakladatelem a předsedou Australské akademie věd.\n"}
{"id": "1206539", "url": "https://cs.wikipedia.org/wiki?curid=1206539", "title": "Peter Brian Medawar", "text": "Peter Brian Medawar\n\nSir Peter Brian Medawar (28. února 1915 – 2. října 1987) byl britský biolog narozený v Brazílii, spolu s Frankem Macfarlaneem Burnetem nositel Nobelovy ceny za fyziologii a lékařství za rok 1960. Jeho výzkum odmítnutí transplantátu a objev získané imunologické tolerance, za který dostal Nobelovu cenu, napomohl pokroku v transplantologii. Medawarův otec pocházel z Libanonu, matka byla Britka. Peter Brian Medawar byl profesorem zoologie na Univerzitě Birmingham a na londýnské University College London.\n"}
{"id": "1206542", "url": "https://cs.wikipedia.org/wiki?curid=1206542", "title": "Mariánské Lázně město", "text": "Mariánské Lázně město\n\nMariánské Lázně město je železniční zastávka v Mariánských Lázních na trati číslo 149 spojující toto město s Karlovými Vary. Nachází se v nadmořské výšce 575 metrů. Severně od zastávky se nachází areál místní nemocnice. V roce 2017 proběhla na trati rekonstrukce kolejiště, v rámci které bylo částečně rekonstruováno i nástupiště.\n"}
{"id": "1206544", "url": "https://cs.wikipedia.org/wiki?curid=1206544", "title": "Anglikánský kostel (Mariánské Lázně)", "text": "Anglikánský kostel (Mariánské Lázně)\n\nAnglikánský kostel v Mariánských Lázních je památkově chráněný objekt, vedený v Okresním seznamu památek okresu Cheb. Nachází se ve svahu pod dnešní Ruskou ulicí.\n\nKostel byl postaven za darovanou částku 12 000 zlatých od paní Ann Scott of Rondono. Chtěla tak uctít památku svého zesnulého manžela Johna Scotta of Rondono. Pro stavbu kostela bezplatně poskytl pozemek tepelský klášter. Stavební práce vedl stavitel Fridrich Zickler podle plánů architekta Williama Burghese. Budova novogotického kostela ve stylu anglického venkova byla zasvěcena Ježíši Kristu roku 1879. Vlastníkem kostela byl zapsán tehdejší starosta August Herzig a působil zde i jako správce. Věhlasu se kostel dočkal při pobytech anglického krále Edwarda VII. (1897–1909).\n\nPo První světové válce byl znovu nainstalován sejmutý bronzový zvon a zrenovován interiér kostela. Oficiálním vlastníkem kostela byla londýnská Společnost pro šíření anglikánské víry v cizině (S.P.G.), správcovstvím byl po smrti Dr. Herziga pověřen jeho syn JUDr. August Herzig.\n\nPo 2. světové válce se pro dlouhodobě nevyjasněné majetnické vztahy o kostel nikdo nestaral a v roce 1973 došlo k jeho uzavření. Kostel byl pak postupně vykrádán a jeho plenění pokračovalo až do 90. let.\n\nAnglikánský kostel v Mariánských Lázních v románsko-novogotickém slohu je typickou ukázkou anglické venkovské sakrální architektury druhé poloviny 19. a počátku 20. století. Obdobný kostel navrhl architekt Wiliam Burghes ve městě Fleet v hrabství Hampshire (v roce 2015 byl z velké části poničen požárem).\n\nJednolodní stavba je postavena z neomítnutých, červených, ostře pálených, dutinových cihel. Presbytář s půlkruhovým ukončením je od lodi výrazně oddělen obloukem z kamenných článků. Okna lodi i presbytáře mají gotikou inspirovaný lomený oblouk sdružený s jednoduchou rozetou. Vchod do kostela s členěným kamenným portálem je kryt dřevěným pavlánem. V průčelí kostela je umístěna velká osmidílná rozeta. Strmá sedlová střecha je pokrytá taškami. Na obou protilehlých koncích střechy jsou umístěny kulaté kříže.\n\nLoď je zaklenutá dřevěnou klenbou ve tvaru lomeného oblouku. Původní okenní výplně z barevné mozaiky zobrazovaly výjevy ze života Ježíše Krista a byly opatřeny jmény donátorů stavby. Z původního vybavení kostela se zachovala pouze cihlová půlkruhová kazatelna a mramorová pamětní deska z roku 1911, připomínající časté návštěvy britského panovníka, krále Edwarda VII.\n\nV letech 1993–1994 byla provedena komplexní stavební úprava exteriéru i interiéru kostela (včetně nového přístřešku před vchodem). V současné době je majitelem Anglikánského kostela v Mariánských Lázních město Mariánské Lázně a je využíván jako koncertní a výstavní síň.\n\n"}
{"id": "1206545", "url": "https://cs.wikipedia.org/wiki?curid=1206545", "title": "Maximilian Loewy", "text": "Maximilian Loewy\n\nMaximilian Loewy (5. ledna 1875 Zádub-Závišín, – 16. ledna 1948 Mariánské Lázně) byl česko-rakouský lékař a univerzitní profesor židovského původu, kterému se během druhé světové války podařilo uniknout holokaustu. Zabýval se obory jako jsou psychiatrie, neurologie, balneologie a psychoanalýza. .\n\nMaximilian Loewy po absolvování gymnázia pokračoval ve studiu medicíny na univerzitách ve Štrasburku a Praze. Po promoci působil přes léto jako lázeňský lékař a psychiatr v Mariánských lázních a v zimních měsících na psychiatrické klinice v Praze. V letech 1912 až 1914 pracoval jako neurolog v Helwánu u Káhiry. Během první světové války byl v letech 1914 až 1918 plukovním lékařem Rakousko-uherské armády a byl několikrát vyznamenán, získal mimo jiné i Karlův vojenský kříž. Od roku 1919 byl soukromým docentem v Praze a od roku 1924 řádným profesorem neurologie a psychiatrie na Karlově univerzitě. Loewy publikoval nejméně 64 vědeckých prací. Jeho manželství s Paulou, roz. Scheier (* 17. ledna 1883) bylo bezdětné.\n\nPro svůj židovský původ byl deportován do terezínského ghetta, kam dorazil 7. května 1942. Loewy byl v ghettu považován za „prominenta“ a zde byl také 8. května 1945 osvobozen, když sem dorazily jednotky Rudé armády. Vrátil se do Mariánských Lázní, kde 16. ledna 1948 zemřel. \n\n\n"}
{"id": "1206547", "url": "https://cs.wikipedia.org/wiki?curid=1206547", "title": "Igor Smolnikov", "text": "Igor Smolnikov\n\nIgor Alexandrovič Smolnikov (rusky Игорь Александрович Смольников; * 8. srpna 1988, Kamensk-Uralskij, RSFSR, Sovětský svaz) je ruský fotbalový obránce/záložník a reprezentant, který hraje od roku 2013 za klub Zenit Petrohrad. \n\nSe Zenitem Petrohrad vyhrál v sezóně 2014/15 nejvyšší ruskou ligu a v sezóně 2015/16 ruský fotbalový pohár.\n\n\nNastupoval za ruské mládežnické reprezentace včetně týmu do 21 let.\n\nV A-mužstvu Ruska debutoval 19. 11. 2013 v přátelském utkání v Dubaji proti reprezentaci Jižní Korey (výhra 2:1).\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Smolnikov odehrál na turnaji všechny tři zápasy svého týmu ve skupině.\n\n"}
{"id": "1206550", "url": "https://cs.wikipedia.org/wiki?curid=1206550", "title": "Flora (palác)", "text": "Flora (palác)\n\nPalác Flora je původně víceúčelová budova (hotel, kino, vinárna, kavárna) z 20.–30. let 20. století na pražských Vinohradech, na rohu Orlické a Vinohradské ulice. Byla navržena architektem Aloisem Kroftou a dnes patří Všeobecné zdravotní pojišťovně.\n\nArchitekt Krofta byl v době otevření nejen projektantem, ale i majitelem. S původním účelem byl objekt provozován i po znárodnění v roce 1948. V roce 1990 byla budova uzavřena a během pětiletého období restitučních sporů chátrala. Potomkům architekta Krofty byla navrácena v restituci v roce 1995. Od nich ji v roce 1998 odkoupila ve zdevastovaném stavu Všeobecná zdravotní pojišťovna. Ke kupní ceně 150 miliónů Kč bylo nutno investovat dalších 241,5 miliónů Kč do komplexní rekonstrukce. Budova je nyní využívána pro potřeby pojišťovny. Rekonstrukce proběhla pod dohledem památkářů.\n\nJedná se o významný příklad meziválečné architektury – monumentálně navrženou stavbu architekta Aloise Krofty. Byla vystavěna ve dvou etapách, které proběhly v letech 1926 a 1935. Architekt použil jako výrazný prvek zaoblená nároží, využil motivy obloučkového slohu a art deco i klasických prvků.\n\nUvedení do provozu bylo oznámeno v tisku dvoustránkovou inzertní přílohou dne 14. března 1928. V ní byl objekt podrobně popsán a uvedeny firmy, které se na výstavbě podílely.\nV době zahájení provozu (1. března 1928) bylo kino Flora největší nejen v Praze (Praha tehdy měla 80 kin), ale v celém Československu. Podle dobové zprávy byla jeho kapacita přes 1200 diváků.\n\nSál o rozměrech 24,3 × 14,7 m byl umístěn v podzemí paláce a vyzdoben v rokokovém stylu. Byl vybaven orchestřištěm, balkonem, šatnami, kuřárnou, bufetem a sociálním zařízením. Vstupní část zdobily (a dodnes zdobí) mramorové sochy muže a ženy v nadživotní velikosti, držící v rukou svitky filmu. Jejich autorem byl sochař Emanuel Kodet. Sochy představují akty muže a ženy rozvíjející filmový pás. Od května 1931 začalo kino promítat zvukové filmy.\n\nZ bývalého kina se nejprve stala odbavovací hala pro styk s veřejností; po jejím přemístění je sál využíván pouze příležitostně. Lustr ve stropu byl při rekonstrukci budovy nahrazen zasklenou kupolí, která přivádí do sálu denní světlo.\n\nHotel Flora inzeroval 300 pokojů a garáže.\n\nKavárna v prvním patře budovy oznamovala v tisku pravidelně taneční večery a večery s programem.\n\nVinárna měla vchod z Vinohradské ulice. V šedesátých letech byla obnovena pod názvem \"U bzenecké lipky\", jako součást interhotelu Flora.\n\nJedná se o nemovitou kulturní památku, památkově chráněnou od 21. října 2003.\n\nPo uzavření pražského kina Bystrica (dříve Maceška, po znovuotevření opět Bystrica, pak Illusion) v roce 1948 bylo kino Flora přejmenováno. Název Bystrica neslo až do roku 1957, kdy se vrátilo k původnímu jménu.\n\n\n"}
{"id": "1206551", "url": "https://cs.wikipedia.org/wiki?curid=1206551", "title": "Ivo Šanc", "text": "Ivo Šanc\n\nIvo Šanc (* 15. května 1955 Vrchlabí) je český politik a geolog, od roku 2012 zastupitel Středočeského kraje (v letech 2016 až 2017 navíc radní kraje), v letech 1994 až 1999 a opět 2010 až 2014 starosta města Kutná Hora, v minulosti člen ODS a později člen a místopředseda Unie svobody.\n\nVystudoval geologii se specializací na mineralogii a krystalografii na Přírodovědecké fakultě Univerzity Karlovy v Praze. V letech 1980 až 1991 byl zaměstnán jako výzkumný pracovník Ústavu nerostných surovin v Kutné Hoře, mezi roky 1991 a 1993 pak toto pracoviště vedl jako ředitel. V roce 1994 působil krátce jako manažer obchodu v akciové společnosti Sklárny Kavalier ve městě Sázava na Benešovsku.\n\nPo odchodu z pozice kutnohorského starosty v září 1999 pracoval až do roku 2002 jako člen Mise OSN v Kosovu (UNMIK), kdy byl mezinárodním starostou kosovských měst Gnjilane a Priština. V roce 2003 se uvádí jako expert Rady Evropy v Kosovu pro otázky decentralizace veřejné správy. V letech 2004 až 2005 byl manažerem rozvojových projektů v akciové společnosti LESS Bohdaneč a v letech 2005 až 2006 ředitelem České styčné kanceláře pro výzkum a vývoj v Bruselu (CZELO). Mezi roky 2007 a 2010 se pak živil jako ředitel a jednatel pobočky španělské poradenské firmy Zabala CZ v Praze (projekty věda a výzkum EU).\n\nIvo Šanc je ženatý, s manželkou Jarmilou mají dvě děti (syn David a dcera Zuzana). Žije v Kutné Hoře, konkrétně v části Žižkov. V letech 1996 až 2002 se angažoval jako člen správní rady Open Society Foundation pro ČR. Mezi jeho zájmy patří sport (aktivně volejbal, lyžování, cyklistika, paragliding), jazyky, cestování a památky, fotografování a řemeslné práce.\n\nV roce 1996 mu byla udělena Cena ministra životního prostředí za iniciaci a realizaci ekologických aktivit města Kutná Hora v letech 1995 až 1996.\n\nVe volbách v roce 1994 byl jako člen ODS zvolen zastupitelem města Kutná Hora, když vedl kandidátku subjektu \"\"Koalice ODS, KDS\"\". Následně se stal starostou města. V ODS zastával pozici předsedy místního sdružení a člena krajské rady. Na konci roku 1997 však z ODS vystoupil a stal se členem nově vzniklé Unie svobody. Ve volbách v roce 1998 obhájil jako lídr Unie svobody mandát zastupitele města a později i post starosty. Dne 14. září 1999 na funkci starosty rezignoval. V roce 2001 potrestal soud desetitisícovou pokutou kutnohorského starostu Ivo Šance (tehdy Unie svobody) za to, že si se souhlasem radních, ale za zády zastupitelů vzal městské peníze a zaplatil s nimi své soukromé soudní výdaje ve výši necelých jedenácti tisíc korun. Také ve volbách v roce 2002 obhájil zastupitelský mandát za US-DEU, ze strany však v roce 2004 vystoupil. Ve volbách v roce 2006 nekandidoval.\n\nDo komunální politiky se vrátil po volbách v roce 2010, kdy jako nezávislý vedl kandidátku subjektu \"\"Šance pro Kutnou Horu\"\". Uspěl, stal se zastupitelem a vzhledem k vítězství subjektu, za něhož kandidoval, byl dne 10. listopadu 2010 zvolen i starostou města. Ve volbách v roce 2014 post zastupitele obhájil, když jako nestraník za hnutí STAN vedl kandidátku subjektu \"\"Šance pro Kutnou Horu\"\". Ve funkci starosty však v listopadu 2014 skončil, když jej vystřídal Martin Starý.\n\nV krajských volbách v roce 2012 byl z pozice nestraníka za STAN zvolen na kandidátce subjektu \"\"TOP 09 a Starostové pro Středočeský kraj\"\" zastupitelem Středočeského kraje. Ve volbách v roce 2016 post krajského zastupitele z pozice nestraníka za STAN obhájil. Dne 18. listopadu 2016 byl zvolen radním kraje pro oblast životního prostředí a zemědělství. Po rozpadu koalice byl ale v říjnu 2017 z funkce odvolán.\n\nV celostátní politice působil v letech 1998 až 1999 jako místopředseda Unie svobody. Za tuto stranu též kandidoval ve volbách do Poslanecké sněmovny PČR v roce 1998 ve Středočeském kraji, ale neuspěl (stal se druhým náhradníkem).\n\nVe volbách do Senátu PČR v roce 1996 kandidoval za ODS v obvodu č. 40 – Kutná Hora, ale neuspěl. Ve druhém kole ho poměrem hlasů 46,93 % ku 53,07 % porazil sociální demokrat Karel Floss. Znovu se pokusil do Senátu PČR dostat ve volbách v roce 2004 jako člen US-DEU, ale získal jen 15,30 % hlasů a skončil na 4. místě. Ve volbách do Senátu PČR v roce 2016 kandidoval ve volebním obvodu č. 40 – Kutná Hora po třetí, tentokrát jako nestraník za hnutí STAN. Se ziskem 25,00 % hlasů postoupil z druhého místa do druhého kola, v němž však prohrál poměrem hlasů 45,20 % : 54,79 % se sociálním demokratem Jaromírem Strnadem. Senátorem se tak ani na po třetí nestal.\n\nVe volbách do Evropského parlamentu v roce 2009 kandidoval jako nestraník za hnutí \"STAN\" v rámci subjektu \"\"Starostové a nezávislí - Vaše alternativa\"\" (tj. \"STAN\" a ALTER), ale neuspěl. Do Evropského parlamentu se mu nepovedlo dostat ani ve volbách v roce 2014, tentokrát jako nestraníkovi za STAN v rámci \"\"Koalice TOP 09 a STAN\"\".\n"}
{"id": "1206552", "url": "https://cs.wikipedia.org/wiki?curid=1206552", "title": "Evangelický kostel (Mariánské Lázně)", "text": "Evangelický kostel (Mariánské Lázně)\n\nEvangelický kostel je kulturní památka České republiky na Mírovém náměstí v Mariánských Lázních. Byl postaven mezi roky 1853–57, přičemž část nákladů hradil pruský král Friedrich Vilém IV. a zbytek němečtí evangelíci. Vysvěcen byl 27. června 1857. Po roce 1945 převzala kostel do opatrování Českobratrská církev evangelická, která zde od té doby pořádá bohoslužby střídavě s Církví československou husitskou.\n\nAč byl stavební pozemek zakoupen již v roce 1852, stavět se začalo až o rok později kvůli tomu, že hejtmanství v Plané, a následně i místodržitelství v Praze, odmítlo udělit stavební povolení, neboť považovalo nekatolický kostel za nežádoucí. Až poté, co se podařilo zemskému radovi W. von Kröcherovi díky podpoře Friedricha Viléma IV. získat povolení ve Vídni, vydaly místní úřady souhlas se stavbou. Autorem projektu kostela byl architekt a dvorní stavební rada Gottlieb Christian Cantian z Berlína.\n\n"}
{"id": "1206554", "url": "https://cs.wikipedia.org/wiki?curid=1206554", "title": "Římskokatolická farnost Mariánské Lázně", "text": "Římskokatolická farnost Mariánské Lázně\n\nŘímskokatolická farnost Mariánské Lázně je farnost vikariátu Cheb. Duchovní správu zajišťuje P. Řehoř Pavel Urban, O. Praem.\n\nMariánské Lázně\nVelká Hleďsebe\nLázně Kynžvart\nTrstěnice\nDrmoul\nTři Sekery\nStará Voda\n\n"}
{"id": "1206555", "url": "https://cs.wikipedia.org/wiki?curid=1206555", "title": "Kostel Nanebevzetí Panny Marie (Mariánské Lázně)", "text": "Kostel Nanebevzetí Panny Marie (Mariánské Lázně)\n\nKostel Nanebevzetí Panny Marie je římskokatolický děkanský kostel stojící uprostřed Goethova náměstí v Mariánských Lázních. Kostel byl postaven v novobyzantském slohu podle projektu architekta Johanna Gottfrieda Gutensohna. Staviteli byli Anton Thurner a Josef Kranner. Hlavním iniciátorem stavby nového kostela v Mariánských Lázních byl tepelský opat Marian Heinl. Základní kámen byl položen v roce 1844 a kostel byl slavnostně vysvěcen v roce 1848. Je chráněn jako kulturní památka České republiky.\n\nKostel v novobyzantském slohu byl postaven na místě zděné kaple Narození Panny Marie z roku 1820. Kaple byla ještě dvakrát stavebně rozšiřována (1835 a 1843), ale z kapacitních důvodů přestala vyhovovat a v roce 1848 byla stržena.\n\nO výstavbu nového chrámu se zasloužil především tepelský opat Marian Heinl, který zřídil v Mariánských Lázních samostatnou farnost. Přál si vybudovat kostel, který by se stal důstojnou dominantou města. Proto bylo pro stavbu vybráno vyvýšené, ze všech stran dobře viditelné místo. Do Mariánských Lázní přijížděli hosté z Východu i Západu a proto bylo opatovým přáním vyjádřit v architektuře chrámu myšlenku spojení západní a východní křesťanské kultury. Tomu nejlépe odpovídala představa mnichovského architekta Johanna Gottfrieda Gutensohna, který navrhl chrám podle vzoru byzantských osmibokých staveb. Stavba započala v roce 1844 a dokončena byla v roce 1848. Nad hlavním vchodem do kostela byl umístěn znak zakladatele kláštera Teplá, blahoslaveného Hroznaty, tři jelení parohy v zlatém poli. Uvnitř jsou písmena M. J. H. A. T. vyjadřující, že kostel nechal postavit Marian Josef Heinl, tepelský opat (Abt Teplensis).\n\nPrvní zasvěcení (benedikce) kostela opatem Marianem Heinlem se konalo dne 19. listopadu 1848. Oficiální zasvěcení (konsekrace) pražským arcibiskupem Bedřichem Schwarzenbergem proběhlo dne 8. září 1850.\n\nDo kostela se přichází po 33 schodech, které představují dovršený věk Ježíše Krista. Tři přerušení schodiště pak upomínají na tři klopýtnutí Krista při nesení kříže na Golgotu.\n\nPůdorys kostela má tvar osmiúhelníku. Na východní straně se nachází půlkruhová apsida krytá nízkou plechovou střechou nad níž přechází hlavní římsa v nízký trojúhelný štít. Mělký rizalit na západní straně je zakončen dvěma věžemi se zvonicemi a hodinami. Uprostřed, nad vchodem je umístěno velké rozetové okno s malbou Panny Marie s Ježíškem na skle od Josefa Kranera. Za oknem na galerii je umístěn kůr s varhanami. Trojice vysokých půlkruhových oken člení spolu s římsami fasádu v každém z osmi polí (kromě průčelí). Exteriér (i interiér) kostela je členěn osmi „vtaženými“ pilíři, na nichž jsou zvenku umístěny sochy andělů, které vytvořil Josef Max a v roce 1847 nainstaloval jeho žák Josef Paris.\n\nNad třemi vchody do kostela se nacházejí tři tympanony vyzdobené sochami Josefa Maxe. V tympanonu nad hlavním portálem jsou umístěny sochy sedící Panny Marie s žezlem v ruce a dvou andělů po stranách. V tympanonu severního portálu je modlící se Panna Marie, evangelista Lukáš a král David. Nad portálem jsou umístěny sochy světců premonstrátského řádu, zakladatele řádu sv. Norberta a učence sv. Augustina. V třetím tympanonu nad jižním portálem (trvale uzavřen) je Panna Maria se sv. Josefem v pozadí a se třemi králi, kteří se přišli poklonit Ježíškovi. Nad tympanonem stojí ještě sošky sv. Petra a sv. Pavla.\n\nKostel je ukončen osmibokým tamburem s pěticí půlkruhově zaklenutých oken v každé části. Tambur je zakryt nízkou stanovou střechou z eternitu.\n\nPrvním hlubokým dojmem na příchozí působí mohutná modrá klenba s množstvím hvězd (původně zlatých), připomínající noční oblohu. Dlažba kostela je geometricky uspořádaná, vzor ve tvaru čtyř velkých písmen M znamenajících: Marie, Mater Messiae Mundi (Marie, matka Spasitele světa) vychází na čtyři světové strany a vrací se do středu, který tvoří světový čtverec s kruhem, znak „věčného Boha“. V přízemí interiéru jsou mezi sloupy umístěny kaple, oddělené od vlastního prostoru trojdílnou arkádou. V patře se spojují arkády s galerií. V interiéru kostela se nachází mnoho uměleckých památek:\n\n\n\n\n"}
{"id": "1206556", "url": "https://cs.wikipedia.org/wiki?curid=1206556", "title": "Karl Heidler von Heilborn", "text": "Karl Heidler von Heilborn\n\nKarl Joseph Heidler Edler von Heilborn (26. leden 1792 Falkenau an der Eger, jako \"Joseph Karl Heidler\" – 13. května 1866 Praha), byl český lázeňský lékař, příznivec a propagátor Mariánských Lázní a autor nejméně 25 lékařských odborných publikací. Byl prvním lázeňským lékařem v Mariánských Lázních v nově zřízené funkci „Zemského knížecího lékaře pramenů“. Patří k osobnostem, které se významně zasloužily o vznik a rozvoj Mariánských Lázní.\n\nJoseph Karl Heidler se narodil jako syn falknovského měšťana a kožešnického mistra Johanna Antona Heidlera (1765–1829) a jeho ženy Clary, roz. Fischer (1754–1815). Jeho matka ovdověla v roce 1786, prvním manželem byl bednářský mistr Andreas Brambach (1757–1778), z tohoto manželství vzešel syn, který v roce zemřel. Její starší syn, Joseph Anton Heidler (1786–1864) byl otcem Karla Heidlera (1809–1887), rakousko-uherského generála (Generál štábní lékař – \"Generalstabsarzt\") a profesora, povýšeného do šlechtického stavu s titulem „von Egeregg“.\n\nKarl Heidler navštěvoval Piaristické gymnázium v Ostrově (\"Schlackenwerth\") a lyceum v Plzni. Poté pokračoval ve studiu medicíny na Karlově univerzitě v Praze, kde 14. dubna 1818 promoval jako Doktor medicíny a magistr porodnictví. Heidlerův otec Anton, už jako vdovec, se společně se synem přesunul do nově vznikajících lázní a postavil zde velký dům, zvaný \"Römer\".\n\nOd roku 1820 byl Heidler také osobním lékařem Johanna Wolfganga von Goethe, který jej nazval „moudrým mladým mužem“. Oba si vyměňovali své poznatky v oblastech zájmu o geologii a přírodní vědy a vzájemně se podporovali. Jejich práce zahrnovala 52stránkový herbář, který začal vytvářet Goethe v roce 1823 a Heidler jej později dokončil. Goetheho s Heidlerem pojilo přátelství, byl kmotrem jednoho z Heidlerových synů. Při křtu syna Michaela (1821–1892) byl kmotrem nejmladší syn ruského cara Pavla I. Michael Pavlovič Romanov (1798–1849).\n\nUž v roce 1822 označil mariánskolázeňské sady za významnou součást zdejšího léčebného procesu. Od roku 1822, kromě své lékařské práce, sestavoval za pomoci přítele z Prahy, Dr. Duchla, Dr. Kunze z Lipska a zakladatele lázeňských sadů, zahradníka Václava Skalníka soupis místního rostlinstva a zabýval se zejména určováním rostlin z rašeliništních polí. Václav Skalník byl také autorem ilustrací v jím sestavovaném herbáři.\n\nV roce 1828 byl Karl povolán do nové funkce funkce na místě zakladatele lázní Johanna Josefa Nehra, na doporučení místodržícího F. A. Kolowrata a přijat opatem opatem premonstrátského kláštera v Teplé Karlem Reitenbergrem.\nOd roku 1829 byl císařským radou, od roku 1832 měl titul Sasko-míšeňského lékařského rady (\"Herzogl. Sachsen-Meiningscher Medizinalrat\"), v roce 1835 byl jmenován carským státním radou a o dva roky později Saským dvorním radou.\n\nJeho zásluhou bylo i vybudování mnoha prospěšných lázeňských zařízení, jako byla čerpadla k jímání minerálních vod, užívání skleněných měřidel nebo úprava okolí lázeňských pramenů.\n\nV roce 1844 získal Karl Heidler panství zámek Staré Sedliště, který až do roku 1945 zůstal ve vlastnictví rodiny. Heidler byl v roce 1846 zakladatelem první městské nemocnice v rodném městě Falkenau, ke kterému patřila i zahrada. Jeho odborné znalosti, všestrannost a mezi jinými i poznatky o léčbě cholery jsou zaznamenány v různých dobových knižních tiscích.\n\nZa své zásluhy byl 12. února 1858 císařem Františkem Josefem I. povýšen do šlechtického stavu s čestným titulem \"Edler\" a predikátem \"von Heilborn\".\nHeidler odešel v roce 1857 na odpočinek, kromě Mariánských Lázní pobýval i v Praze, kde po cévní mozkové příhodě 13. května 1866 zemřel. Jeho tělo bylo převezeno do Mariánských Lázní, kde bylo 18. května 1866 uloženo vedle jeho manželky Theresie (1795–1861). Karl Heidler zanechal, kromě zámku ve Starém Sedlišti také dva velké domy v Mariánských Lázních.\n\nKarl Heidler von Heilborn se 14. dubna 1819 oženil s Marií \"Theresií\" Pfrogner (18. Januar 1795, Königswart – 17. srpna 1861, Mariánské Lázně). Jejími rodiči byli \"Dr. jur.\" Alexander Pfrogner (* 24. října 1761, Planá, úředník v Kynžvartu a advokát v Plané) a Victoria, roz. Steiner. Pfrogner přišel o svůj majetek v důsledku státního bankrotu Rakouského císařství v roce 1811 na základě „finančního patentu“ rakouského císaře Františka I.\n\nKarl a Theresie Heidlerovi měli v letech 1820 až 1831 sedm dětí, z nichž se ale dospělosti dožila pouze jediná dcera a syn:\n\n\n\n\nHeidler byl čestným, respektive korespondujícím členem většiny učených, lékařských a přírodovědeckých učených společností své doby (Vídeň, Berlín, Bonn, Vratislav, Drážďany, Halle (Saale), Jena, Lipsko, Brusel, Krakov, Londýn, Moskva, Paříž, Stockholm). Na jeho počest byla pojmenováno náměstí ulice v rodném Sokolově (tehdy \"Falkenau an der Eger\"), v lázeňském parku založeném Václavem Skalníkem v Mariánských lázních byl vztyčen pískovcový Heidlerův obelisk. Postavit jej nechali vděční polští lázeňští hosté (\"grati poloni\") v roce 1858.\n\n\n"}
{"id": "1206558", "url": "https://cs.wikipedia.org/wiki?curid=1206558", "title": "Letiště Skláře", "text": "Letiště Skláře\n\nLetiště Skláře je malé letiště v blízkosti Mariánských Lázní, v místní části Chotěnov-Skláře, v blízkosti Sklářů. V současnosti není využíváno.\n\nV září roku 1919 založil Julius Arigi provizorní letiště na louce u Velké Hleďsebe, v blízkosti Kosího potoka. Na louce stál dřevěný hangár a Julius Arigi odtud létal se svým dvouplošníkem na různé reklamní, vyhlídkové a soukromé lety.\n\nV roce 1921 založil Arigi společnost \"Bäder-Flugsgesellschaft\", která začala budovat nové letiště v blízkosti nádraží, na nedalekých Panských polích. Letiště mělo plochu 7 ha a od roku 1925 zde létala pravidelná linka Praha–Mariánské Lázně.\n\nVýstavbu mezinárodního letiště ve Sklářích započalo město Mariánské Lázně spolu s československým státem v roce 1927. Vedle přistávací plochy o rozměrech 600×800 metrů, byla postavena betonová letištní hala od mariánskolázeňského architekta Karla Guta. V ní bylo ředitelství, sanitární centrum, rádiová a meteorologická stanice, celní expozitura, pošta a restaurace. Vedle letištní budovy byl postaven hangár. Do provozu bylo letiště uvedeno 4. července 1927 (časopis Hamelika uvádí 3. července).\n\nJulius Arigi si vedle letiště postavil honosnou vilu, neboť očekával, že se stane ředitelem nového letiště, avšak Československé státní aerolinie jej nejmenovaly. Letiště bylo používáno jen po dobu lázeňské sezóny, tj. od května do září. Existovalo celkem 18 leteckých linek do hlavních měst evropských států.\n\nV říjnu 1939 začalo být letiště ve Sklářích používáno německou armádou k vojenským účelům. Po vypuknutí války letiště sloužilo jako pilotní škola „Deutsche Flugzeugsführerschule Marienbad“. Po roce 1940 byly na letišti budovány nové hangáry a výrobní haly pro výrobu radarů a radiostanic. Na konci války byly tyto výrobky ukryty do skladů, kde je našla americká armáda. V dubnu 1945 se letiště opakovaně stalo cílem náletů amerických letadel a na konci války bylo nepoužitelné. V květnu 1945 bylo letiště obsazeno americkou armádou a uzavřeno. Američané letiště používali až do listopadu 1945, kdy opouštěli Československo.\n\nPo válce byl mezi letištěm a železniční tratí objeven hromadný hrob s asi 200 oběťmi. Těla byla exhumována a odvezena pryč ze Sklář. Hrob byl detailně prozkoumán až po roce 2000.\n\nPo opuštění americkou armádou začalo být letiště využíváno ke shromažďování německého obyvatelstva, připravovaného k odsunu. Mezi lednem a říjnem 1946 odtud bylo vypraveno 11 transportů s celkem 11 891 německy mluvícími obyvateli z Mariánských Lázní a přilehlého okresu.\n\n"}
{"id": "1206567", "url": "https://cs.wikipedia.org/wiki?curid=1206567", "title": "Petr Třešňák (politik)", "text": "Petr Třešňák (politik)\n\nPetr Třešňák (* 4. ledna 1983 Mariánské Lázně) je český politik a jaderný inženýr, od října 2017 poslanec Poslanecké sněmovny PČR, od roku 2016 zastupitel Karlovarského kraje, v letech 2015 až 2018 starosta města Mariánské Lázně, člen Pirátů.\n\nJe absolventem Elektrotechnické fakulty na Západočeské univerzitě v Plzni. Následně sedm let působil v Písku, kde se věnoval jaderné energetice.\n\nJe členem České pirátské strany, za niž v komunálních volbách v roce 2010 kandidoval do Zastupitelstva města Mariánské Lázně, ale neuspěl. Ve volbách v roce 2014 se však stal zastupitelem města, když Piráti ve městě volby vyhráli a získali celkem pět z 21 zastupitelských míst. Po volbách se stal starostou města Vojtěch Franta a Třešňák byl jeho zástupcem na pozici druhého místostarosty. Na jednání rady 26. května 2015 starosta na svou funkci rezignoval (kvůli sporům ve své straně) a zastupitelé pak do čela města zvolili právě jeho stranického kolegu Třešňáka. Také Třešňák však na svou funkci rezignoval, a to v únoru 2018 kvůli souběhu funkcí poslance a starosty.\n\nV krajských volbách v roce 2016 byl za Piráty zvolen zastupitelem Karlovarského kraje. Ve volbách do Poslanecké sněmovny PČR v roce 2017 byl lídrem Pirátů v Karlovarském kraji. Získal 1 316 preferenčních hlasů a byl zvolen poslancem.\n\nV září 2018 rezignoval na post krajského zastupitele, ale v komunálních volbách v roce 2018 obhájil za Piráty post zastupitele města Mariánské Lázně.\n"}
{"id": "1206569", "url": "https://cs.wikipedia.org/wiki?curid=1206569", "title": "Max Delbrück", "text": "Max Delbrück\n\nMax Ludwig Henning Delbrück (4. září 1906 – 9. března 1981) byl německo-americký biofyzik a genetik, nositel Nobelovy ceny za fyziologii a lékařství za rok 1969. Za objevy týkající se replikačního mechanismu a genetické struktury vitrů ji spolu s ním obdrželi Alfred Hershey a Salvador Luria.\n\nMax Delbrück pocházel z Berlína. Jeho otec Hans Delbrück byl historik, pradědečkem z matčiny strany byl chemik Justus von Liebig. Maxovi sourozenci Justus Delbrück a Emmi Bonhoefferová, byli členy protinacistického odboje. Právník Justus byl spolu se svými příbuznými Klausem a Dietrichem Bonhoefferovými v roce 1945 popraven za přípravu atentátu na Hitlera. \n\nMax Delbrück získal roku 1930 doktorát z fyziky na Univerzitě Göttingen. Od roku 1932 pracoval jako asistent Lise Meitnerové na výzkumu radiaktivního štěpení a radioaktivního záření. Fenomén disperze elektronů na jádrech atomů, který v té době přepovědl, byl později nazván podlě něho. \n\nRoku 1937 Delbrück získal stipendium na Kalifornském technologickém institutu (Kaltech), kde se začal věnovat výzkumu v oblasti molekulární biologie. Roku 1939 zde s E. L. Ellisem publikovali článek „The growth of bacteriophage“, v němž popsali, že viry se množí naráz v jednom kroku, nikoli postupně dělením jako buněčné organismy. \n\nPo vyčerpání stipendia roku 1939 přešel Delbrück na Vanderbiltovu univerzitu v Nashville, kde učil fyziku a vedl biologickou laboratoř. Roku 1941 se seznámil se Salvadorem Luriou a oba vědci začali spolupracovat. Později se k jejich týmu připojil i Alfred Hershey. Jejich první výsledky se týkaly bakteriální rezistence vůči virové infekci. Takzvaným fluktuačním testem pak dokázali, že Darwinova teorie přirozeného výběru následkem náhodných mutací se vztahuje i na bakterie, čímž přispěli k definitivnímu zamítností lamackistických teorií dědičnosti. \n\nRoku 1947 se Delbrück vrátil na Kaltech, kde zůstal jako profesor biologie až do konce své kariéry. Mimoto založil Institut molekulární genetiky v Kolíně nad Rýnem.\n"}
{"id": "1206571", "url": "https://cs.wikipedia.org/wiki?curid=1206571", "title": "Kaplička Lasky", "text": "Kaplička Lasky\n\nKaplička Lasky je památkově chráněný objekt, vedený v Okresním seznamu památek okresu Cheb. Nachází se ve svahu nad Lesním pramenem a Chopinovou ulicí v Mariánských Lázních.\n\nKaplička je pojmenovaná po řediteli místního divadla Juliovi Laskovi, který se na toto místo chodíval modlit za uzdravení své matky. Ač matka zemřela, kapli stejně nechal postavit, podle pamětní desky „\"jako následek slibu, poděkování a úcty k Panně Marii a na památku své, nyní v Pánu odpočívající matky\"“. Kapli projektoval Josef Forberich ve pseudogotickém stylu. Postavena byla v roce 1909. Po roce 1945 byla kaplička známá jako „Kaplička lásky“.\n"}
{"id": "1206573", "url": "https://cs.wikipedia.org/wiki?curid=1206573", "title": "Třída Jamagumo", "text": "Třída Jamagumo\n\nTřída Jamagumo byla třída protiponorkových torpédoborců Japonských námořních sil sebeobrany. Skládala se ze šesti jednotek postavených ve dvou skupinách v letech 1964–1978. Všechny již byly ze služby vyřazeny. Jejich domácí klasifikace byla Goeikan, tedy doprovodné plavidlo.\n\nNejprve byla v letech 1964–1967 postavena tříčlenná skupina tvořená torpédoborci \"Jamagumo\", \"Makigumo\" a \"Asagumo\". První postavila loděnice Mitsui Engineering & Shipbuilding v Tamano, druhý loděnice Uraga Heavy Industries v Uraga a třetí loděnice Maizuru Heavy Industries v Maizuru. Třída byla velmi úspěšná, a proto byla později přiobjednána ještě trojice mírně vylepšených torpédoborců, které všechny postavila loděnice Sumitomo Heavy Industries v Uraga (ex Uraga Heavy Industries).\n\nJednotky třídy \"Jamagumo\":\n\nTorpédoborce byly vyzbrojeny čtyřmi 76,2mm kanóny ve dvoudělových věžích, jedním čtyřhlavňovým 375mm protiponorkovým raketometem Bofors, jedním osminásobným vrhačem raketových torpéd ASROC a dvěma trojhlavňovými 324mm torpédomety. Detekci ponorek zajišťoval trupový sonar SQS-23 (u druhé trojice novější OQS-3), přičemž během služby plavidla získala také sonar s měnitelnou hloubkou ponoru SQS-35J. Pohonný systém tvořilo šest dieselů o výkonu 26 500 bhp, pohánějících dva lodní šrouby. Nejvyšší rychlost dosahovala 27 uzlů. Dosah byl 7000 námořních mil při rychlosti 20 uzlů.\n"}
{"id": "1206574", "url": "https://cs.wikipedia.org/wiki?curid=1206574", "title": "Kostel svatého Antonína Paduánského (Brumovice)", "text": "Kostel svatého Antonína Paduánského (Brumovice)\n\nKostel svatého Antonína Paduánského je římskokatolický chrám v obci Brumovice v okrese Břeclav. Je chráněn jako kulturní památka České republiky.\n\nKostel s farou je v obci výslovně připomínán k roku 1478. Není jisté, zda byl v té době katolický, ale protože obvykle poddaní následovali ve víře svou vrchnost, lze předpokládat. Až Jan z Lipé, jenž se ujal vlády nad panstvím v roce 1541, se přidal k bratrské církvi. V průběhu 16. století se v Brumovicích usadili příslušníci jednoty bratrské a Čeněk z Lipé jim daroval místo pod kostelem ke zřízení sboru, vysvěceného v roce 1581. Po bělohorské bitvě došlo v zemi k rekatolizaci, v Brumovicích však neměli vlastního katolického kněze, kostel v roce 1637 vyhořel, a tak byli přifařeni ke Kobylí.\n\nMarie Antonie z Lichtenštejna zde nechala roku 1716 vystavět kapli sv. Antonína Paduánského, jež byla v roce 1784 zvětšena na kostel. Za úprav roku 1798 byla původně plochostropá loď zaklenuta, v letech 1901 až 1903 byla loď zvětšena o novobarokní vstupní útvar s věží, současně bylo upraveno členění fasád, přestavěna sakristie s oratoří a vestavěna hudební kruchta.\n\nJedná se o jednolodní stavbu s odsazeným kněžištěm čtvercového půdorysu, k jehož jižní zdi přiléhá čtyřboká sakristie. Fasády člení vpadlé výplně, v nichž jsou prolomena okna s půlkruhovým záklenkem. Vstup do kostela je křížově zaklenutým podvěžím. Sakristie a oratoř jsou plochostropé. zařízení je jednotné historicky romantického charakteru ze 70. let 19. století.\n\nJe to farní kostel farnosti Brumovice na Moravě.\n\n"}
{"id": "1206577", "url": "https://cs.wikipedia.org/wiki?curid=1206577", "title": "Adrien de Gerlache", "text": "Adrien de Gerlache\n\nAdrien-Victor-Joseph de Gerlache de Gomery (2. srpen 1866, Hasselt – 4. prosinec 1934, Brusel) byl belgický námořní důstojník, polárník, a cestovatel.\n\nV letech 1897-1899 vedl první antarktickou expedici, která se zaměřovala výhradně na vědecké pozorování. Na lodi \"Belgica\" plul tehdy i Gerlachův přítel Roald Amundsen, který později jako první dosáhl jižního pólu. Výprava začala objevy severně od Grahamovy země, pak však Gerlache navigoval \"Belgicu\" do ledových ker, kde zůstala uvězněná po dobu 13 měsíců, a stala se tak první lodí, která strávila celou zimu v Antarktidě.\n\nPo této slavné výpravě se zúčastnil i dalších: roku 1901 do Perského zálivu, roku 1905 řídil oceánografické studie u východního pobřeží Grónska, roku 1907 severně od Skandinávie a Ruska, roku 1909 v Barentsově moři a znovu v Grónsku. Při této příležitosti roku 1909 Gerlache přešel celé Grónsko od západu k východu na 77 ° severní šířky.\n\nPomáhal anglickému cestovateli Ernestu Henry Shackletonovi při plánování britské Trans-antarktická expedice, jež se konala v letech 1914-1917.\n"}
{"id": "1206579", "url": "https://cs.wikipedia.org/wiki?curid=1206579", "title": "Luisa Markéta Pruská", "text": "Luisa Markéta Pruská\n\nLuisa Markéta Pruská, CI (celým jménem \"Luisa Markéta Alexandra Viktorie Anežka Pruská\", 25. července 1860, Postupim, Pruské království – 14. března 1917, Clarence House, Londýn, Anglie) byla německá princezna z rodu Hohenzollernů a díky sňatku s Arturem Sasko-Koburským i členka britské královské rodiny. Markéta Luisa je přímou předkyní Karla XVI., Markéty II., nebo Anny Marie Dánské.\n\nLuisa Markéta, celým jménem Luisa Markéta Alexandra Viktorie Anežka Pruská, se narodila v Marmorpalais nedaleko Postupimi v tehdejším Pruském království. V Postupimi se, den před Luisou, narodila i Šarlota Pruská. Luisiným otcem byl Fridrich Karel Pruský (1828–1885), syn Karla Pruského a jeho manželky Marie Sasko-Výmarsko-Eisenašské. Její matkou byla Marie Anna Anhaltsko-Desavská (1837–1906), dcera Leopolda IV. Anhaltského, kterému se po více než 280 letech podařilo sjednotit Anhaltsko.\n\nDne 13. března 1879 se Markéta Luisa vdala za Artura Sasko-Koburského, vévodu z Connaughtu a Strathearnu. Obřad se odehrál v kapli sv. Jiřího ve hradu Windsor. Princ Artur byl sedmé dítě, ale teprve třetí syn britské královny Viktorie a jejího manžela Alberta. Pár obdržel mnoho svatebních darů, včetně diamantového diadému a perlových šperků. Svatby se též účastnilo mnoho příslušníků jak pruské, tak britské královské rodiny. Výjimkou nebyli ani Eduard VII. a Alexandra Dánská.\n\nČerstvá vévodkyně z Connaughtu strávila prvních dvacet let manželství jako doprovod svého manžela při jeho vojenských nasazeních po celé Velké Británii. Luisa Markéta doprovázela svého manžela i do Kanady, kam se rodu 1911 vydal, aby se zde stal generální guvernér kolonie.\n\nManželský pár získal jako dar i park Bagshot v hrabství Surrey a po roce 1900 pobýval v Clarence House v Londýně.\n\nMěla slabé zdraví a cestování ji značně vyčerpávalo. Roku 1917 onemocněla bronchitidou, ke které se později přidala i chřipka. Tyto dvě nemoci způsobily skon Luisy Markéty dne 14. března toho roku, kdy jí bylo šestapadesát let. Zemřela v Clarence House a stala se první členkou britské královské rodiny, která si přála být zpopelněna. Její přání bylo vyplněno v krematoriu Golders Green. Její popel v urně byl nakonec umístěn na královský hřbitov Frogmore, kde je pohřbena například i vévodkyně z Kentu Marina. Samotnou Luisu Markétu přežil její manžel Artur a téměř pětadvacet let.\n\nZ manželství s Arturem Sasko-Koburským vzešly tři děti: dvě dcery a syn.\n"}
{"id": "1206583", "url": "https://cs.wikipedia.org/wiki?curid=1206583", "title": "Navbahor Namangan", "text": "Navbahor Namangan\n\nNavbahor Namangan (uzbeckou cyrilicí ПФК Навбаҳор Наманган) je uzbecký fotbalový klub z města Namangan v Namanganské oblasti na východě Uzbekistánu. Byl založen v roce 1978 (webová stránka Uzbecké profesionální fotbalové ligy však uvádí letopočet založení 1974). Název vychází z uzbeckého \"nav bahor\" (česky \"nové jaro\").\n\nSvá domácí utkání hraje na stadionu Navbahor s kapacitou cca 28 460 diváků. Klubové barvy jsou bílá a zelená.\n\n\n"}
{"id": "1206590", "url": "https://cs.wikipedia.org/wiki?curid=1206590", "title": "Pomník Charlotty Garrigue-Masarykové", "text": "Pomník Charlotty Garrigue-Masarykové\n\nPomník Charlotty Garrigue-Masarykové v Hutisku Za kopcem je jediným památníkem Charlotty G. Masarykové na našem území. Byl odhalen v roce 1926 z iniciativy Cyrila Macha, řídícího učitele a osvětového pracovníka z Hutiska – Zákopčí. Pomník tvoří opracovaný pískovcový balvan, do jehož přední strany je zasazena deska s bustou Charlotty Masarykové a dvojjazyčným nápisem: „\"Ženě trpitelce a všem jejím sestrám – To the Suffering Woman and all her Sisters.“\"\n\nStavbu pomníku inicioval řídící učitel z obecné školy v Hutisku Za kopcem Cyril Mach. K záměru jej přiměl pohled na mohutný pískovcový balvan na stráni nad školou. Mezi zdejšími pověrčivými venkovany se nesla pověst, že jej přinesl čert. Mach se rozhodl pověrečnou bázeň venkovských duší překonat. Svolal k balvanu děti i dospělé a vyložil jim, že by bylo krásné, kdyby se takto mohutný a neobvyklý balvan využil jako symbol něčeho podobně mocného a velikého. Poté nechal své žáky hlasovat, komu by měl být monument věnován. Někteří hlasovali pro Husa, jiní chtěli Žižku, nejvíce dětí se nicméně vyslovilo pro Komenského. Když však 13. května 1923 zemřela Charlotta Masaryková, rozhodl Mach se svými žáky, že památník bude postaven na její počest. \n\nPráce na stavbě památníku začala v říjnu 1923. O její náročnosti svědčí zápis, který Mach učinil do školní kroniky: \"„Práce byla velice namáhavá. Jen několik cm se balvan přes 180 q vážící nadzvedl. Spoje byly doplňovány. Konečně po 21 dnech kámen postaven. Ale ještě poslední den vylámalo se všecko lešení. Znova stavěn a kámen definitivně upraven, vše odklizeno.“\" Zřejmě právě náročnost stavby pomníku, možná průtahy s jeho povolením či jiné faktory způsobily, že byl kompletně dohotoven a připraven k odhalení až v roce 1926. \n\nKoncem jara toho roku byla do čela pomníku vsazena obdélníková deska s reliéfem Charlotty Masarykové, zhotovená sochařem Václavem Machem; pod ní byl vyryt a vyzlacen dvojjazyčný nápis. Okolí pomníku zvelebili Machovi žáci. Okolní stráně osadili mladými smrčky a břízkami, kamenité skupiny poblíž pomníku prosili prstí a osázeli květinami. Práce se nakonec protáhly tak, že nebylo možné dodržet původní termín odhalení plánovaný na květen, úmrtní měsíc Charlotty Masarykové. Proto bylo odhalení pomníku přeloženo na polovinu července, nedlouho po skončení VIII. všesokolského sletu, aby při té příležitosti mohli navštívit Valašsko a Hutisko četní hosté včetně návštěvníků ze zahraničí. \n\nSlavnostní odhalení památníku se konalo o víkendu 17. – 18. července 1926. O okázalost celého obřadu se přičinila Ženská národní rada, jež nad ním převzala patronát, zlínský továrník Tomáš Baťa jeho konání podpořil peněžitým darem 1000 korun. V sobotu navečer byly ceremonie odstartovány koncertem brněnského pěveckého sdružení Foerster v lázeňském domě v nedalekém Rožnově pod Radhoštěm a zapálením slavnostních ohňů za doprovodu valašské lidové muziky. Vyvrcholení představovaly nedělní obřady na Hutisku. Zahájil je stejně jako předešlého dne pěvecký spolek Foerster, po jehož ranním koncertu a dopoledním matiné následovaly odpolední ceremonie. Zúčastnili se jich zástupci dorostu Československého červeného kříže, příslušníci četnictva a vojska, legionáři, hasiči i ženy a muži v lidových krojích. Okázalá oslava vyvrcholila odhalením památníku za účasti předních představitelek ženského hnutí, u jehož zrodu Charlotta Masaryková stála.\n\nPomník je jedním z turistických cílů v Hutisku a okolí. Kolem pomníku prochází zelená turistická značka z Hutiska na Vsackou Tanečnici a asi 30 m nad pomníkem ve stráni se nachází studánka, označovaná též jako Charlottina studánka či studánka u Charlotty. \n\n"}
{"id": "1206594", "url": "https://cs.wikipedia.org/wiki?curid=1206594", "title": "Amacukaze (DDG-163)", "text": "Amacukaze (DDG-163)\n\nAmacukaze (DDG-163) byl torpédoborec Japonských námořních sil sebeobrany. Byl to první japonský (raketový) torpédoborec vyzbrojený řízenými střelami. Ve službě byl v letech 1965–1995. Z hlediska protiletadlové výzbroje se jednalo o ekvivalent americké třídy \"Charles F. Adams\".\n\nTorpédoborec postavila loděnice Mitsubishi Heavy Industries. Kýl plavidla byl založen 29. listopadu 1962, trup byl na vodu spuštěn 5. října 1963 a torpédoborec byl do služby přijat 15. února 1965.\n\nHlavňovou výzbroj plavidla představovaly čtyři 76,2mm kanóny ve dvoudělových věžích na přídi. K ničení vzdušných cílů sloužilo jednoduché odpalovací zařízení Mk 13 pro protiletadlové řízené střely RIM-24 Tartar umístěné na zádi. Neseno bylo celkem 40 střel. Protiponorkovou výzbroj tvořil osminásobný vrhač raketových torpéd ASROC, dva salvové vrhače hlubinných pum Hedgehog a dva trojhlavňové 324mm torpédomety. Detekci ponorek zajišťoval trupový sonar SQS-23. Řízené střely naváděly dva radary SPG-51 umístěné na zádi.\n\nPohonný systém tvořily dva kotle a dvě převodové turbíny, pohánějící dva lodní šrouby. Výkon pohonného systému byl 60 000 shp. Nejvyšší rychlost dosahovala 33 uzlů.\n\nRoku 1978 bylo plavidlo vyzbrojeno výkonnějšími řízenými střelami Standard SM-1MR a příslušnou elektronikou. Počet nesených střel se nezměnil. Roku 1982 byly instalovány vrhače klamných cílů Mark 36 SRBOC a satelitní komunikační systém SATCOM.\n"}
{"id": "1206595", "url": "https://cs.wikipedia.org/wiki?curid=1206595", "title": "352 (číslo)", "text": "352 (číslo)\n\nTři sta padesát dva je přirozené číslo, které následuje po čísle tři sta padesát jedna a předchází číslu tři sta padesát tři. Římskými číslicemi se zapisuje CCCLII.\n\n\n\nSilnice II/352 je česká silnice II. třídy vedoucí na trase I/19 – Polná – Jihlava\n\n\n"}
{"id": "1206599", "url": "https://cs.wikipedia.org/wiki?curid=1206599", "title": "Nemocnice Mariánské Lázně", "text": "Nemocnice Mariánské Lázně\n\nNemocnice Mariánské Lázně je zdravotnické zařízení v Mariánských Lázních v Karlovarském kraji. Vznikla roku 1894, kdy disponovala 24 lůžky. Na počátku 20. století, roku 1913, zde vídeňský profesor Hans Rubrit založil jedno z prvních urologických oddělení na území Rakousko-Uherska. Během přestavby v roce 1928 byla vybudována patrová nástavba nad stávající objekty. O dva roky později (1930) pak přibyl operační sál a nemocniční kaple. V té době mělo zařízení kapacitu 45 lůžek.\n\nVlivem přestavby na přelomu let 1949 a 1950 se zvýšil počet nemocničních lůžek na 218. Roku 1954 přibyla oční a ORL oddělení. Následující rok (1955) vzniklo rentgenologické oddělení. Po sametové revoluci byla privatizovaná a postupně se střídali její majitelé. Mezi roky 2008 a 2011 ji například vlastnil Roman Šmucler.\n"}
{"id": "1206600", "url": "https://cs.wikipedia.org/wiki?curid=1206600", "title": "Hansi Knoteck", "text": "Hansi Knoteck\n\nJohanna „Hansi“ Knoteck, rodným jménem \"Johanna Gnoteck\" (2. března 1914 Vídeň – 23. února 2014 Eggstätt) byla rakouská filmová a divadelní herečka.\n\nJohanna Gnoteck se narodila jako dcera ředitele pojišťovny ve Vídni. Byla praneteří vídeňské herečky Kathariny Schratt. Od 14 let navštěvovala vyhlášenou vídeňskou baletní školu a tři roky studovala na Univerzitě hudebních a dramatických umění ve Vídni. Debutovala v divadle Mariánských Lázních rolí ve hře \"Junge Liebe\" („Mladá láska“). Po účinkování v Moravské Ostravě získala angažmá v Altes Theater v Lipsku, kde slavila úspěch ve hře \"Der junge Baron Neuhaus\" („Mladý baron Neuhaus“). Poté co ji angažovala společnost UFA, objevovala se na divadelních prknech pravidelně. Hrála ve hrách Richarda Billingera \"Stille Gäste\", Carla Gozziho \"Turandot\".\n\nFilmovou kariéru jako dvacetiletá, debutovala v roce 1934 hlavní rolí v adaptaci díla Ludwiga Ganghofera \"Schloß Hubertus\" režiséra Hanse Deppeho.\nJejí předchůdkyní byla Maria Schell, nástupkyní Lien Deyers. Hansi Knoteck byla celkem sedmkrát obsazena jako představitelka Ganghoferových dívčích a ženských postav ve filmech žánru označovaného jako \"Heimatfilm\". Tyto filmy zobrazovaly venkovské prostředí a jednoduché moralitní příběhy v sentimentálním stylu, což bylo důvodem, proč se z Hansi Knoteck jako představitelky jejich rolí nestala dramatická herečka.\n\nŠiroce populární se stala jako partnerka Adolfa Wohlbrücka ve filmu \"Der Zigeunerbaron\" („Cikánský baron“, 1935). K jejím nejznámějším filmům z 30. let patří \"Fürst Woronzeff\" (1934), „Das Mädchen vom Moorhof“ (1935), \"Das Schweigen im Walde\" (1937), \"Der Mann, der Sherlock Holmes war\" (1937) po boku herců jako Hans Albers a Heinz Rühmann a \"Waldrausch\" z roku 1939.\n\nBěhem válečných let její filmová aktivita poklesla. V roce 1940 se vdala za herce Viktora Staala (1909–1982). V roce 1942 se páru narodil syn Hannes. Rodina Staalových od té doby žila v Mnichově.\n\nPo skončení války ve své práci stejným stylem a v podobných filmech pokračovala. Ke snímkům z období 50. let patří \"Grenzstation 58\" (1950), \"Der Jagerloisl vom Tegernsee\" (1951, na námět díla Ludwiga Thomy a \"Der Pfarrer von Kirchfeld\" (1955). V roce 1974 slavila Hansi Knoteck ve filmu \"Der Jäger von Fall\" jako matka hlavního hrdiny svůj malý comeback. Poté ale svou filmovou kariéru ukončila.\n\nHansi Knoteck zemřela několik dní před svými 100. narozeninami v bavorském Eggstättu. Pohřbena je na mnichovském hřbitově Nordfriedhof (hrob č. 64-5-14). Náhrobní kámen sem převezl její manžel z Gautingu.\n\n\n"}
{"id": "1206603", "url": "https://cs.wikipedia.org/wiki?curid=1206603", "title": "353 (číslo)", "text": "353 (číslo)\n\nTři sta padesát tři je přirozené číslo, které následuje po čísle tři sta padesát dva a předchází číslu tři sta padesát čtyři. Římskými číslicemi se zapisuje CCCLIII.\n\n\n\nSilnice II/353 je česká silnice II. třídy vedoucí na trase Polička – Borovnice – Fryšava pod Žákovou horou – Žďár nad Sázavou – Nové Veselí – Bohdalov – dálnice D1 – Jihlava\n\n\n"}
{"id": "1206610", "url": "https://cs.wikipedia.org/wiki?curid=1206610", "title": "Baron Aberconway", "text": "Baron Aberconway\n\nBaron Aberconway z Bodnantu je šlechtický titul ve Spojeném království. Vytvořen byl 21. června 1911 pro liberálního politika Charlese McLarena, 1. baroneta. Předtím byl 8. srpna 1902 povýšen na baroneta z Bodnantu, Gwylgre a Hilders.\n\n\nJeho nástupcem je jeho syn Charles Stephen McLaren (nar. 1984).\n"}
{"id": "1206614", "url": "https://cs.wikipedia.org/wiki?curid=1206614", "title": "Charles McLaren, 1. baron Aberconway", "text": "Charles McLaren, 1. baron Aberconway\n\nCharles McLaren, 1. baron Aberconway (12. května 1850, Edinburgh – 23. ledna 1934, Londýn) známý také jako Sir Charles McLaren, 1. baronet, byl skotský právník a liberální politik.\n\nNarodil se 12. května 1850 v Edinburghu jako syn Duncana McLarena a Priscilly Bright. Vzdělával se na Grove House School a studoval na univerzitě Heidelberg a univerzitě v Bonnu. Získla magisterský titul.\n\nDne 6. března 1877 se oženil s Laurou s dcerou chemika Henryho Davise Pochina. Spolu měli čtyři děti:\n\nPo univerzitě začal s žurnalismem a později odešel na práva. V Lincoln's Inn se stal advokátem. Roku 1880 byl zvolen do Dolní sněmovny Spojeného království jako člen parlamentu za Stafford a později za Bosworth.\n\nRoku 1897 byl jmenován královniným advokátem a roku 1902 byl povýšen do šlechtického stavu baroneta z Bodnantu. Roku 1911 byl opět povýšen a to na barona Aberconway.\n\nByl přítelem malíře Jamese McNeilla Whistlera.\n\nZemřel 23. ledna 1934 v Londýně.\n"}
{"id": "1206617", "url": "https://cs.wikipedia.org/wiki?curid=1206617", "title": "FK Qo'qon 1912", "text": "FK Qo'qon 1912\n\nFK Qo'qon 1912 (uzbeckou cyrilicí ПФК Қўқон-1912, rusky Футбольный клуб Коканд 1912) je uzbecký fotbalový klub z města Kokand ve Ferganské oblasti na východě Uzbekistánu. Byl založen v roce 1912, jak naznačuje jeho název.\n\nSvá domácí utkání hraje na stadionu Kokand s kapacitou cca 10 000 diváků.\n\nV roce 1992 se stal finalistou uzbeckého fotbalového poháru.\n\n"}
{"id": "1206621", "url": "https://cs.wikipedia.org/wiki?curid=1206621", "title": "Arthur Kornberg", "text": "Arthur Kornberg\n\nArthur Kornberg (3. března 1918 – 26. října 2007) byl americký biochemik a lékař, nositel Nobelovy ceny za fyziologii a lékařství za rok 1959. Spolu s ním ji získal Severo Ochoa a cena byla udělena za objev mechanismu biosyntézy RNA. Kornberg přišel do Ochoovy laboratoře na Univerzitě v New Yorku roku 1946 a specializoval se na chemii enzymů. Úspěchy v jejich syntéze ho později přivedly k výzkumu toho, jak se dá DNA složit z jednodušších molekul. \n\nRoku 1953 se Kornberg stal profesorem na Washingtonově univerzitě v St. Louis, kde se mu podařilo izolovat první DNA polymerázu, dnes zvanou DNA polymeráza I. V roce 1959 se stal profesorem a vedoucím biologické laboratoře na Stanfordově univerzitě. V 60. letech se intenzivně věnoval rovněž biologii bakterálních spor, avšak tento výzkum žádné převratné výsledky nepřinesl. \n"}
{"id": "1206622", "url": "https://cs.wikipedia.org/wiki?curid=1206622", "title": "Dickinson W. Richards", "text": "Dickinson W. Richards\n\nDickinson Woodruff Richards, Jr. (30. října 1895 – 23. února 1973) byl americký fyziolog a lékař, nositel Nobelovy ceny za fyziologii a lékařství za rok 1956. Cena byla udělena za vynález srdeční katetrizace a klasifikaci řady srdečních onemocnění a spolu s Richardsem ji dostali André Cournand a Werner Forssmann.\n\nDickinson W. Richards působil v laboratořích nemocnice Presbyterian Hospital v New Yorku, od roku 1945 v nemocnici Bellevue Hospital ve stejném městě. Od roku 1947 byl navíc profesorem Kolumbijské univerzity. \n"}
{"id": "1206627", "url": "https://cs.wikipedia.org/wiki?curid=1206627", "title": "Kostel svatého Šimona a Judy (Zabrušany)", "text": "Kostel svatého Šimona a Judy (Zabrušany)\n\nŘímskokatolický farní kostel svatého Šimona a Judy (a svatého Antonína) v Zabrušanech je sakrální stavba stojící v obci vedle průjezdní silnice pod slovanským hradištěm. Od 3. května 1958 je kostel chráněn jako kulturní památka České republiky.\n\nPrvní kostel a jeho přesný vzhled a stavební vývoj v místě není přesně znám. Tento první kostel nahradila v letech 1723–1728 barokní novostavba. Ta dominovala obci až do počátku 20. století. V letech 1906–1910 byly staré Zabrušany zbourány kvůli těžbě hnědého uhlí, aby uvolnil prostor pro povrchový uhelný důl Hermann. Nové Zabrušany byly na náklad těžařů postaveny o několik set metrů severněji, pod valy někdejšího hradiště. Jako poslední objekt z původní obce byl roku 1910 demolován i barokní kostel.\n\nObec si prosadila stavbu repliky kostela v nové poloze. Při jejím budování v roce 1910 byly zřejmě využity architektonické a sochařské články původního objektu. Do něho se přesunula i část vnitřního zařízení.\nPo roce 1945, kdy byli vysídleni původní německy mluvící obyvatelé, kostel postupně zchátral.\n\nZařízení kostela je převážně novodobé z období stavby repliky původního kostela. Kostel má hlavní oltář, boční oltář svatého Vojtěcha, kazatelnu a varhany. Oltář svatého Benedikta je barokní a pochází z období kolem roku 1720. Oltář sv. Anežky je ze druhé čtvrtiny 18. století. Soška svaté Barbory, která se nachází v lodi kostela je z období mezi lety 1740–1750. Obraz \"sv. Anny s Pannou Marií\" pochází z období před polovinou 18. století.\n\nV průčelní jižní věži na dřevěné konstrukci se nachází malý nedatovaný zvon na železné tyči. V konstrukci je místo ještě nejméně pro tři zvony, další se v minulosti nacházel v sanktusníku, kde po něm zbyl ocelový závěs. Doložen je zde zvon z roku 1508 s latinským nápisem a zvon z roku 1827 od Josefa Pitschmanna.\n\nSocha sv. Jana Nepomuckého pochází z období kolem poloviny 18. století. Její sokl je z 19. století.\n\n"}
{"id": "1206628", "url": "https://cs.wikipedia.org/wiki?curid=1206628", "title": "Werner Forßmann", "text": "Werner Forßmann\n\nWerner Theodor Otto Forßmann (psán také Forssmann, 29. srpna 1904 – 1. června 1979) byl německý chirurg a urolog, nositel Nobelovy ceny za fyziologii a lékařství za rok 1956. Cenu s ním dostali také André Cournand a Dickinson Richards a byla mu udělena za vynález srdeční katetrizace. \n\nWerner Forssmann byl jediné dítě právníka Julia Forssmanna a jeho manželky Emmy roz. Hindenbergové. Vystudoval medicinu na univerzitě Fridricha Wilhelma (dnes Humboldtova) v Berlíně. Již během studií se zajímal o kardiální diagnostiku. V roce 1929 pracoval v nemocnici v Eberswalde, kde provedl sám na sobě test na srdeční katetrizaci. Zavedl si kanylu do žíly a 65 cm dlouhý katetr až do pravé srdeční komory, jak bylo dokumentováno v pořízeném rentgenovém snímku. Tento postup publikoval 5. listopadu 1929 v odborném tisku, ale větší odezvu v odborné veřejnosti měla až jeho přednáška na konferenci Německé společnosti pro chirurgii v dubnu 1931. Katetrizace byla použita již v předchozích letech na zvířatech i lidech (Ernst Unger, Fritz Bleichröder, Walter Löb v r. 1912), ale prvenství díky publikování bylo přiznáno Forssmannovi. Jeho článek s názvem \"Katetrizace pravé strany srdce\" v časopisu \"Klinische Wochenschrift\" je dnes považován za jeden z mezníků rozvoje medicíny. Ve své době však Forssmann neměl podporu pro širší uplatnění této metody na svém pracovišti. O zdokonalení katetrizace a její zavedení do klinické praxe se zasloužili až ve 40. letech A. Cournand a D. W. Richards. \n\nForssmann krátce pracoval v berlínské nemocnici Charité a od července 1932 v městské nemocnici v Mohuči, kde se seznámil se svou budoucí ženou Elisabeth Engelovou. Vzali se v prosinci 1933, a protože jako manželé nemohli zůstat na jednom pracovišti, přijal nové zaměstnání jako urolog v nemocnici Rudolfa Virchowa v Berlíně. V následujících letech pracoval jako vedoucí chirurg v několika dalších nemocnicích v Berlíně a Drážďanech. Byl členem NSDAP. Roku 1939 byl povolán do Wehrmachtu jako zdravotní důstojník - chirurg a během 2. světové války se zúčastnil bojů v Polsku, Norsku a Sovětském svazu. V roce 1942 se vrátil do Berlína a zde pracoval až do konce války. Z Berlína uprchl a dostal se do zajetí Američanů, ze kterého byl propuštěn v říjnu 1945. Vrátil se ke své rodině do Wiesu (Kleines Wiesental) u Freiburgu. V poválečných letech jako bývalý člen NSDAP měl Forssman zákaz vykonávat činnost a vypomáhal zde v soukromé praxi své manželky.\n\nOd roku 1950 pracoval v různých nemocnicích jako urolog, v této oblasti absolvoval i vědecký výzkum. Kardiologií se již v praxi nezabýval, své zkušenosti s katetrizací prezentoval na přednáškách. V roce 1954 obdržel Leibnizovu medaili Německé akademie věd v Berlíně za přínos terapeutické kardiochirurgii. V roce 1956 získal společně s André Frédéricem Cournandem a Dickinsonem W. Richardsem Nobelovu cenu ve fyziologii a lékařství za objevy týkající se srdeční katetrizace a patologických změn v oběhovém systému. Od r. 1958 pracoval Forssmann jako vedoucí chirurg v nemocnici v Düsseldorfu, kde zůstal až do odchodu do penze v r. 1969. I když se nevěnoval vědecké práci a byl kritizován pro své členství v NSDAP, udělení Nobelovy ceny přineslo Forssmannovi mnohá další ocenění: Spolkový záslužný kříž r. 1959, jmenování čestným profesorem na univerzitách v Cordobě (Argentina) a Düsseldorfu, čestné členství v lékařských společnostech, členství v Akadmii věd Indie, čestný doktorát Humboldtovy univerzity v Berlíně (r. 1977) .\n\nPo odchodu do důchodu žil v Wies-Wambachu a napsal paměti, které byly vydány v roce 1972 pod názvem \"Pokus na sobě\" (\"Selbstversuch\"). Zemřel 1. června 1979 na infarkt. \n\n"}
{"id": "1206631", "url": "https://cs.wikipedia.org/wiki?curid=1206631", "title": "Rekola", "text": "Rekola\n\nRekola je český projekt sdílení jízdních kol (\"bikesharing\"). Projekt vznikl díky iniciativě programátora Vítka Ježka v roce 2013. V roce 2014 už fungoval v Praze, Brně a Olomouci. V následujících letech se rozšířil do Brna, Českých Budějovic, Frýdku-Místku, Kladna, Liberce, Mladé Boleslavi, Olomouce, Ostravy, Písku a finského Vaasa. K roku 2019 firma provozuje celkem přes 2000 kol a zaměstnává více než 100 lidí.\n\nFirma měla na podzim 2019 registrováno přes 220 000 uživatelů. Podle statistiky v roce 2019 je průměrnému uživateli Rekol v Praze mezi dvaceti až třiceti lety, přičemž z této skupiny Rekola v životě vyzkoušel každý 2,7. člověk.\n\nRekola vznikla jako menší projekt v Praze v roce 2013. Vše fungovalo na systému přidruženého členství v místním nebo centrálním spolku, vznikajícího zaplacením členského příspěvku. Prvotně šlo o ojetá kola, která Vít Ježek a jeho bratr Filip koupili za 50 tisíc korun. Po Praze jich tehdy jezdilo 40 a využívalo je 380 lidí, ale už za rok fungování to bylo celkem 2000 lidí. Např. v hlavním městě, kde projekt získal také podporu magistrátu, bylo pro rok 2016 připraveno 300 kol. Rok 2015 uzavřela Rekola s 28 000 výpůjčkami.\n\nOd roku 2016 byly Rekola zapsána do rejstříku jako nezisková organizace. Od roku 2017 se stala společností s ručeným omezením.\n\nV prosinci 2016 spolek Rekola z.s. úspěšně napadl u ÚOHS vypsaný pražský Soutěžní dialog. Rekola argumentovala diskriminačními kritérii Soutěžního dialogu. Projekt pro Prahu tak byl pozastaven, ale to nebránilo postupnému vstupu dalších provozovatelů mikromobility jako Lime nebo Freebike do hlavního města.\n\nV listopadu 2016 byl oznámen vstup investičního partnera do Rekol, a to investičního fondu Reflex Capital, ve kterém je řídícím partnerem Ondřej Fryc, zakladatel Mall.cz. Rok 2016 končil bikesharing s 96 000 výpůjčkami.\n\nV roce 2017 vstoupila Rekola do sezóny poprvé s novými koly. Zakladatel a CEO Vítek Ježek se dostal do žebříčku Forbes 30 pod 30 a obrdžel titul EU Společensky prospěšný podnikatel roku. Rok zavíral bikesharing se 180 tisíci výpůjčkami.\n\nV roce 2018 obdržela Rekola ocenění Křišťálová Lupa za zajištění náhradní dopravy přes Libeňský most. Celou sezónu končil bikesharing se 170 000 registrovanými uživateli a provozem více než tisícovky kol. Kromě českých měst Rekola expandovala do zahraničí a otevřela provoz ve finské Vaase.\n\nV sezóně 2019 kromě flotily nových na míru vyrobených kol, nabízela Rekola i elektrokola, sportovní kola, skateboardy, koloběžky nebo paddleboardy. Firma v této sezóně vstoupila do jihočeského Písku a do Mladé Boleslavi, kde zaznamenala v tuto sezónu třetí největší počet jízd ze všech měst.\n\nV listopadu 2018 Rekola poprvé spustily testovací zimní provoz 2018/2019 a to v Praze, Brně, Olomouci a Českých Budějovicích. V ostatních městech byla kola tradičně uklizena a do ulic se vrátila až v březnu 2019. V zimě 2019/2020 budou fungovat Rekola pouze v Českých Budějovicích a Mladé Boleslavi.\n\nNa podzim 2019 firma spustila i firemní bikesharing. Mezi první firemní půjčovaná elektrokola patří KPMG nebo CDN77. V roce 2019 také Rekola spolupracovala s obchodními domy Centrum Černý Most, Chodov nebo Novodvorská Plaza na alternativní dopravě pro jejich zákazníky.\n\nJízdní kolo si člověk může vypůjčit přes mobilní aplikaci Rekola jednorázově (30 minut v Praze 24 Kč, v Českých Budějovicích 16 Kč) nebo s předplatným na měsíc, které platí ve všech městech, kde Rekola působí za 195 Kč (pro klienty Hello Bank za 97 Kč) nebo na rok. V roce 2019 bylo prvních deset 15minutových jízd ve všech městech hrazených Hello Bank! nebo lokální radnicí nebo partnerem. A uživatelé karty MultiSport mají dvě jízdy denně na rekole hrazené.\n\nPo registraci je možné najít nejbližší Rekolo, naskenovat QR kód a kolo tak odemknout a začít používat. Poté je třeba kolo zase uzamknout a v mobilní aplikaci je označit jako vrácené spolu s místem vrácení. Kola lze vracet kdekoli v růžové zóně vyznačené v aplikaci, která obvykle pokrývá významnou část města. Ve všech městech jsou k vracení využívány běžné stojany či třeba dopravní zábradlí. Kola je možné zamknout kdekoli, kde nepřekáží, neporušují předpisy a nezasahují do soukromého objektu. V Ostravě a v Brně Rekola mohou uživatelé kola vracet jen v mikrozónách vyznačených na mapě. Všechna kola zapojená do systému jsou charakteristická svou růžovou barvou.\n\nVšechna Rekola mají specifickou růžovou barvu. Původně proto, že růžová kola se méně kradou a bazary mají zakázáno součástky takových barev vykupovat. Před rokem 2016 šlo pouze o recyklovaná kola, později o kola sériově vyráběná speciálně pro Rekola. Dnes už provozují Rekola jen kola nová.\n\nV létě 2018 spustila firma v Praze také sdílení skateboardů a odrážecích koloběžek, které funguje ve vybraných městech, kde Rekola jezdí. A v létě 2019 nabízela Rekola také půjčení paddleboardů.\n\nOd června 2019 fungují také růžová elektrokola, mají přilákat více uživatelů a dostat kola více do kopců. Na začátek jich bylo po Praze rozmístěno 70. Vývoj podpořila firma Innogy a vznikla ve spolupráci s českou firmou Apache Bikes.\n\nOd roku 2019 jezdí ve městech, kde Rekola působí, také sportovní kola, na která přispěla firma Red Bull po splněné výzvě, ve které cyklisté ujeli společně přes 500 000 kilometrů.\n\nV sezóně 2019 Rekola fungují v celkem jedenácti českých městech. V zimě 2019 fungoval tento bikesharing v Praze, Brně a Olomouci.\nToto je statistika počtu výpujček za jednotlivé roky existence Rekol:\n\n"}
{"id": "1206634", "url": "https://cs.wikipedia.org/wiki?curid=1206634", "title": "Kostel svatého Šimona a Judy (Žibřidice)", "text": "Kostel svatého Šimona a Judy (Žibřidice)\n\nŘímskokatolický farní kostel svatého Šimona a Judy v Žibřidicích je raně barokní sakrální stavba postavená v roce 1672. Od roku 1966 je kostel společně s farou chráněn jako kulturní památka.\n\nStojí místě dřevěného kostela, jehož existence je doložena k roku 1352 v soupisu papežských desátků. Tehdy šlo o dřevěnou stavbu, která zde v různých podobách stála až do počátku 70. let 17. století. Tehdy se hrabě Christoph Rudolf von Breda, majitel panství Lemberk, k němuž Žibřidice náležely, rozhodl zásadně obnovit zdejší kostelní okrsek. Kromě fary nechal postavit zejména zcela nový raně barokní kostel. Autorem stavby byl zřejmě hraběcí stavitel Caesar Biot, který ve stejné době přestavoval i bredovské rodové sídlo. Kostel byl tehdy zřejmě vybaven i novým vnitřním zařízením, které bylo obnoveno v následujícím století. Naposledy byl opraven již novými farníky, poté kdy byli vysídleni původní německy mluvící obyvatelé, roku 1948, což dokládá letopočet nad západním portálem. Poté kostel začal postupně chátrat.\n\nKostel je obdélný, jednolodní. Má polokruhový presbytář a západní hranolovou věž. Na hranách je věž obložená kvádry. Na věži je helmice s dvojitou lucernou. Krytá je břidlicovými destičkami. Ve štítu je socha sv. Floriána.\n\nUvnitř má kostel plochý strop. V lodi je trojramenná dřevěná kruchta. Na poprsnici kruchty je čtrnáct maleb \"Krista a evangelistů\", které pocházejí ze 2. poloviny 18. století.\n\nHlavní oltář pochází z 1. poloviny 18. století. Je barokní, portálový a sloupový. Nachází se na něm oproti době výstavby kostela novější oltářní obraz. Na oltáři jsou však původní plastiky. Ostatní zařízení je rokokové z 2. poloviny 18. století. Sochy v kostele jsou novější a pocházejí z konce 19. století. Křtitelnice je ze 2. poloviny 17. století. Je raně barokní, kamenná, tesaná a nacházejí se na ní hlavičky andílků. Barokní sochy dvou františkánských světců jsou z 1. poloviny 18. století.\n\nKostel je obklopen bývalým hřbitovem. V rámci obnovy kostelního areálu po třicetileté válce nechal Christoph Rudolf von Breda, majitel lemberského panství, zřejmě podle projektu svého stavitele Caesara Biota postavit novou farní budovu. Fara je raně barokní z roku 1672. Jedná se o volně stojící, obdélnou, jednopatrovou stavbu s mohutným kamenným portálem v ose jižního průčelí. Ostatní průčelí jsou nezdobená. Severní průčelí, které je směrem ke kostelu, podpírají mohutné opěráky. Fara sloužila svému původnímu účelu ještě krátce po II. světové válce. Později byla využita jako ubytovací kapacita. Mezi kostelem a farou se nachází raně barokní reliéf Piety ze 17. století.\n\n"}
{"id": "1206636", "url": "https://cs.wikipedia.org/wiki?curid=1206636", "title": "Julius Axelrod", "text": "Julius Axelrod\n\nJulius Axelrod (30. května 1912 – 29. prosince 2004) byl americký biochemik, farmakolog a neurolog, nositel Nobelovy ceny za fyziologii a lékařství za rok 1970. Cena byla udělena za práci o neurotransmiterech a s Axelrodem ji získali také Bernard Katz a Ulf von Euler. Axelrod se kromě toho zasloužil o pochopení funkce šišinky a o řadu dalších objevů. Pracoval ve výzkumném ústavu National Heart Institute, nyní zvaném National Heart, Lung, and Blood Institute. Rovněž se politicky angažoval v několika kauzách, například za propuštění vědců vězněných v Sovětském svazu. \n"}
{"id": "1206638", "url": "https://cs.wikipedia.org/wiki?curid=1206638", "title": "Laila Ali", "text": "Laila Ali\n\nLaila Ali (* 30. prosince 1977, Miami Beach, USA) je bývalá americká profesionální boxerka.\n\nNarodila se jako osmé z devíti dětí svého otce, boxera Muhammada Aliho. Její matkou se stala jeho třetí manželka Veronica Porsche.\n\nNež se začala věnovat boxu, pracovala jako manikérka ve vlastním nehtovém studiu. Boxovat začala v 18 letech, k prvnímu zápasu nastoupila jako 21letá v říjnu 1999. \n\nV roce 2001 se v ringu utkala s Jackie Frazier-Lyde, dcerou jiného slavného boxera – Joe Fraziera. Souboj byl označen jako \"Ali/Frazier IV\" v narážce na tři legendární zápasy jejich otců. Těsně na body zvítězila rozhodnutím jediného ze tří rozhodčích Laila Ali. Podle zbylých dvou sudí zápas skončil nerozhodně. \n\nNaposledy ve své profesionální kariéře boxovala v únoru 2007. Celkově se zúčastnila 24 zápasů, ani jednou nebyla poražena. Byla však podezírána z toho, že v zájmu udržení nepřerušené série vítězství se pod záminkami vyhýbala silným soupeřkám, např. Ann Wolfe. \n\nLaila Ali je podruhé vdaná, jejím druhým manželem je od roku 2007 bývalý hráč NFL Curtis Conway. Mají spolu syna a dceru.\n"}
{"id": "1206640", "url": "https://cs.wikipedia.org/wiki?curid=1206640", "title": "Bernard Katz", "text": "Bernard Katz\n\nSir Bernard Katz (26. března 1911 – 20. dubna 2003) byl britsko-německý biofyzik židovského původu, nositel Nobelovy ceny za fyziologii a lékařství za rok 1970. Téhož roku byl také povýšen do šlechtického stavu. Spolu s ním Nobelovu cenu za práci o neurotransmiterech získali i Julius Axelrod a Ulf von Euler. \n\nBernard Katz se narodil v Lipsku do židovské rodiny ruského původu. Na tamní univerzitě absolvoval roku 1934 a v roce 1935 uprchl před nacisty do Anglie. Doktorát získal roku 1938 na University College London (UCL), kde ho zpočátku vedl Archibald Vivian Hill. Poté Katz působil v Austrálii a za války bojoval v Tichomoří. Občanství získal roku 1941. Po návratu do Anglie se stal roku 1952 profesorem na UCL. Na odpočinek odešel roku 1978.\n"}
{"id": "1206641", "url": "https://cs.wikipedia.org/wiki?curid=1206641", "title": "Gerald Edelman", "text": "Gerald Edelman\n\nGerald Maurice Edelman (1. července 1929 – 17. května 2014) byl americký imunolog, neurovědec a filozof, nositel Nobelovy ceny za fyziologii a lékařství za rok 1972. Cenu za práce o struktuře protilátek spolu s ním získal Rodney Robert Porter. Edelmanova vědecká kariéra je spojena především s Rockefellerovou univerzitou.\n"}
{"id": "1206647", "url": "https://cs.wikipedia.org/wiki?curid=1206647", "title": "Christian de Duve", "text": "Christian de Duve\n\nChristian René Marie Joseph de Duve (2. října 1917 – 4. května 2013) byl belgický cytolog a biochemik, nositel Nobelovy ceny za fyziologii a lékařství za rok 1974. Za objevy v oblasti strukturální a funkční organizace buněk ji spolu s ním dostali Albert Claude a George Emil Palade. Christian de Duve byl profesorem zároveň na Katolické univerzitě v Lovani a na Rockefellerově univerzitě v USA. Roku 1989 byl povýšen do šlechtického stavu. \n"}
{"id": "1206648", "url": "https://cs.wikipedia.org/wiki?curid=1206648", "title": "Howard Martin Temin", "text": "Howard Martin Temin\n\nHoward Temin (10. prosince 1934 – 9. února 1994) byl americký virolog a genetik, nositel Nobelovy ceny za fyziologii a lékařství za rok 1975. Cenu obdržel za objev reverzní transkriptázy a spolu s ním ji získali Renato Dulbecco a David Baltimore. Teminova vědecká kariéra je spojena především s Wisconsinskou univerzitou v Madisonu.\n"}
{"id": "1206652", "url": "https://cs.wikipedia.org/wiki?curid=1206652", "title": "Třída Akizuki (1959)", "text": "Třída Akizuki (1959)\n\nTřída Akizuki byla lodní třída torpédoborců Japonských námořních sil sebeobrany. Skládala se ze dvou jednotek, sloužících v letech 1960–1993. Plavidla měla sloužit jako vlajkové lodě flotil torpédoborců. Byly to poslední japonské torpédoborce vycházející z koncepce torpédoborců druhé světové války.\n\nJaponská loděnice Mitsubishi Heavy Industries v letech 1958–1960 postavila celkem dvě jednotky této třídy. Stavba byla financována americkým programem vojenské pomoci z roku 1957.\n\nJednotky třídy \"Akizuki\":\n\nTorpédoborce nesly tři 127mm kanóny v jednohlavňových věžích a čtyři 76,2mm kanóny ve dvoudělových věžích. Uprostřed trupu byl umístěn čtyřhlavňový 533mm torpédomet se čtveřicí náhradních torpéd. Protiponorkovou výzbroj tvořil jeden raketový vrhač hlubinných pum Mk 108, dva salvové vrhače hlubinných pum Hedgehog, dále dva klasické vrhače a dvě skluzavky hlubinných pum. Detekci ponorek zajišťoval trupový sonar SQS-29. \n\nPohonný systém tvořily čtyři kotle a dvě převodové turbíny o výkonu 45 000 shp, pohánějících dva lodní šrouby. Nejvyšší rychlost dosahovala 32 uzlů.\n\nV letech 1967–1968 torpédoborce dostaly nový vlečný sonar OQA-1 a modernější trupový sonar SQS-23. V letech 1976–1979 byla modernizována jejich protiponorková výzbroj. Původní výzbroj byla sejmuta a nahradil ji jeden čtyřhlavňový 375mm protiponorkový raketomet Bofors a dva trojhlavňové 324mm protiponorkové torpédomety.\n\nV letech 1985–1986 byly oba torpédoborce upraveny na pomocné lodě. Mimo jiné z nich byly odstraněny torpédomety.\n"}
{"id": "1206660", "url": "https://cs.wikipedia.org/wiki?curid=1206660", "title": "Seversky SEV-3", "text": "Seversky SEV-3\n\nSeversky SEV-3 byl americký třímístný obojživelný jednoplošník. Byl to první letoun navržený a vyrobený společností Seversky Aircraft Corporation.\n\nSEV-3 byl celokovový samonosný dolnoplošník poháněný hvězdicovým motorem Wright J-6 Whirlwind o výkonu 420 k (313 kW). Letoun měl dva kokpity s odsouvatelnými překryty, umístěné v tandemu. V předním seděl pilot a v zadním dva cestující. Letoun mohl být vybaven dvěma plováky se zabudovanými koly, umožňujícími vzlet a přistání ze země i z vody, nebo pevným záďovým podvozkem s hlavními koly umístěnými ve velkých kapotách.\n\nSEV-3 poprvé vzlétl v červnu 1933 jako plovákový letoun. Stroj se vyznačoval vynikajícími výkony v obojživelné i pozemní verzi. Bylo postaveno menší množství letounů, hlavně na export.\n\nV roce 1933 dosáhl SEV-3 světového rychlostního rekordu v kategorii obojživelných letounů, poháněných pístovým motorem. 15. září 1935 letoun poháněný motorem Wright Cyclone dosáhl světového rekordu rychlostí 370,8 km/h. Tento rekord nebyl překonán dalších 49 let.\n\nPozemní verze označená BT-8 byla používána americkým letectvem jako cvičný letoun. Konstrukce letounu ovlivnila dlouhou řadu letounů Seversky (později Republic), která vyvrcholila typem P-47 Thunderbolt.\n\n\n\nData z \"United States Military Aircraft since 1909\"\n\n\n"}
{"id": "1206666", "url": "https://cs.wikipedia.org/wiki?curid=1206666", "title": "Urawa (Saitama)", "text": "Urawa (Saitama)\n\nUrawa bývalo hlavní město prefektury Saitama, než bylo sloučeno s městy Ómija a a Jono v roce 2001, aby dalo vzniknout  stejnojmennému městu. Turističtí průvodci z tehdejší doby uvádějí i pro něj obdobné charakteristiky tj. satelitní město Tokia, odkud se dojíždí primárně do Tokia za prací.\n\nVlakovým spojením z tokijského nádraží Šindžuku byla linka Sainkjó-sen.\n"}
{"id": "1206667", "url": "https://cs.wikipedia.org/wiki?curid=1206667", "title": "Henry McLaren, 2. baron Aberconway", "text": "Henry McLaren, 2. baron Aberconway\n\nHenry McLaren, 2. baron Aberconway (16. dubna 1879, Londýn – 23. května 1953, Hiraethog) byl britský politik a průmyslník.\n\nNarodil se 16. dubna 1879 v Londýně jako syn Charlese McLarena, 1. barona Aberconway a Laury McLaren, baronky Aberconway. Studoval na Eton College a na Balliol College získal magisterský titul. Roku 1903 se stal advokátem v Lincoln's Inn.\n\nRoku 1906 byl zvolen do parlamentu za West Staffordshire a do roku 1908 byl soukromým podsekretářem Davida Lloyda George.\n\nRoku 1910 nahradil svého otce na místě za Bosworth. Roku 1922 odešel z politiky a roku 1934 zdědil po svém otci titul barona.\n\nByl známým průmyslníkem, působil v John Brown & Company či v Tredegar Iron and Coal Company.\n\nOženil se s Christabel Mary Melville Macnaghten, s dcerou Sira Melvilla Macnaghtena. Spolu měli pět dětí:\n\nZemřel 23. května 1953 v Hiraethogu.\n"}
{"id": "1206675", "url": "https://cs.wikipedia.org/wiki?curid=1206675", "title": "Všechno nebo nic", "text": "Všechno nebo nic\n\nVšechno nebo nic (2017) je česko-slovenský film podle námětu a scénáře slovenské autorky Evy Urbaníkové. Scénář napsala spolu s režisérkou filmu Martou Ferencovou. Jde o romantickou vztahovou komedii, do hlavních rolí byli obsazeni Táňa Pauhofová, Klára Issová, Ondřej Sokol, Petra Hřebíčková a další. \n\nLinda (Táňa Pauhofová) a Vanda (Klára Issová) jsou nerozlučné kamarádky a taky spolumajitelky malého knihkupectví v centru města. Linda je rozvedená, vzdělaná, praktická, má malou dceru a pocit zodpovědnosti. Ten naopak chybí Vandě, svobodné, veselé, nezávislé krásce, která sice muže přitahuje jako magnet, ale její živelnosti žádný nestačí. A tak hledá toho pravého. Aktivně. V obchodě s nimi pracuje Edo (Ľuboš Kostelný), který taky touží po lásce na věky věků, ale jako plachý, citlivý a introvertní gay to má těžké… \n\nŽivoty téhle trojice nakonec stejně zamotá několik mužů. Lindě charismatický developer Jakub (Michał Żebrowski), který není tím, kým se zdá být. Vandě bývalý profesor z vysoké školy Aladar (Krzysztof Tyniec), jehož je ochotná si vzít, „protože ji má rád\". A Edo se už zase přizpůsobuje dalšímu příteli, Leovi (Petr Vaněk)… Nakonec ale všechno dopadne úplně jinak, než všichni čekali…\n\n"}
{"id": "1206676", "url": "https://cs.wikipedia.org/wiki?curid=1206676", "title": "Taormina", "text": "Taormina\n\nTaormina je historická obec, menší město, v provincii Messina, na severovýchodě Sicílie v Itálii. Město leží na pobřeží Jónského moře, na hoře \"Monte Tauro\", v nadmořské výšce 204 m. Taormina je jedno z hlavních turistických center na Sicílii. Obec je výjimečná svojí historií, dochovanými památkami a polohou na skále nad mořem s výhledem na pevninskou Itálii a Etnu.\n\nHlavní památkou v Taormině a jednou z hlavních na Sicílie, je řecké divadlo (\"Teatro Greco\"). Bylo založeno ve 3. století př. n. l. a v 1. století bylo Římany přestavěno. Má průměr 109 m a je z něho výhled na Etnu, město a pobřeží. Hlavní ulicí v Taormině je promenáda \"Corso Umberto I.\" s historickými paláci, obchody a restauracemi. K dalším památkám náleží katedrála \"San Nicolo\" z 13. století, gotický palác \"Palazzo Corvaio\" z konce 14. století, kostel \"Santa Caterina\" ze 17. století, gotický palác \"Duchi di Santo Stefano\", městská brána \"Porta Catania\" z 15. století, klášterní komplex \"Badia Vecchia\" ze 14. století nebo \"Castello di Taormina\" na vrcholu hory Monte Tauro.\n"}
{"id": "1206677", "url": "https://cs.wikipedia.org/wiki?curid=1206677", "title": "Masakr v obci Alchan-Jurt v Čečensku", "text": "Masakr v obci Alchan-Jurt v Čečensku\n\nMasakr v obci Alchan-Jurt v Čečensku byl spáchán v prosinci 1999 ve vesnici Alchan-Jurt ruskými vojsky pod velením generála Vladimira Anatoljeviče Šamanova ().\n\nRuská vojska vstoupila do vesnice 1. prosince 1999 a procházela dům od domu, aby zajistila, že bojovníci v obci nezůstali. Přitom došlo téměř okamžitě k plenění a vhazování granátů do sklepů, kde byli civilisté, zatímco mnoho civilistů bylo vyhnáno do asi 2 km vzdálené vesnice Kulary.\n\nPodle výpovědí vesničanů bylo při zničujícím řádění ruských vojsk zničeno mnoho ze zbývajících domů ve vesnici a popraveno mnoho civilistů, kteří se bránili rabování. Při krádežích a rabování dosáhlo řádění takového stupně, že kromě lidí bylo zabíjeno vše živé včetně zvířectva. Podle výpovědí bylo zabito asi 41 civilistů.\n\nLidskoprávní organizace potvrdily a zdokumentovaly 17 případů vražd a tři případy znásilnění. Podle Human Rights Watch (HRW) se nejedná o ojedinělý případ, neboť ruské jednotky systematicky plenily vesnice a města pod jejich kontrolou.\n\nMinistr obrany Ruska zprvu popřel, že by k nějakému masakru v obci Alchan-Jurt došlo. Mluvčí ministerstva obrany později pod podmínkou zachování anonymity sdělil francouzské agentuře Agence-France Presse, že incident je prošetřován.\n\n"}
{"id": "1206678", "url": "https://cs.wikipedia.org/wiki?curid=1206678", "title": "CD Leganés", "text": "CD Leganés\n\nCD Leganés (celým názvem Club Deportivo Leganés S.A.D.) je španělský fotbalový klub z města Leganés poblíž Madridu. Založen byl roku 1928. Domácí zápasy hraje na stadionu Estadio Municipal de Butarque s kapacitou cca 10 958 míst. Klubové barvy jsou modrá a bílá. Jeho největším rivalem je tým Getafe CF.\n\nKlub se od data založení pohyboval v nižších španělských ligách.\nV sezóně 2015/16 postoupil poprvé ve své historii do španělské nejvyšší soutěže Primera División.\n\n"}
{"id": "1206683", "url": "https://cs.wikipedia.org/wiki?curid=1206683", "title": "Čcha Bom-kun", "text": "Čcha Bom-kun\n\nČcha Bom-kun, písmem hangul 차범근 (* 22. května 1953 Hwasong) je jihokorejský fotbalový trenér a bývalý hráč, proslulý jako technicky vybavený útočník s prudkou a umístěnou střelou. S padesáti pěti brankami je historicky nejlepším střelcem jihokorejské fotbalové reprezentace, Mezinárodní federace fotbalových historiků a statistiků ho vyhlásila nejlepším asijským fotbalistou 20. století.\n\nJako devatenáctiletý vysokoškolák byl povolán do reprezentace na mistrovství Asie ve fotbale 1972, kde vstřelil jednu branku a pomohl svému týmu k zisku stříbrných medailí. Byl také členem týmu, který vyhrál fotbalový turnaj na Asijských hrách 1978. Německý trenér Friedel Rausch mu nabídl angažmá v Bundeslize, povolení odejít dostal po absolvování vojenské služby v roce 1978 jako první Korejec v historii. Po krátkém působení v SV Darmstadt 98 přestoupil do Frankfurtu, se kterým vyhrál Pohár UEFA 1979/80 a DFB-Pokal 1981. Od roku 1983 hrál za Bayer 04 Leverkusen, kde získal druhé vítězství v Poháru UEFA (ročník 1987/88). Ve finále německý klub prohrál na půdě RCD Espanyol 0:3, ale v domácí odvetě zvítězil stejným rozdílem, když Čcha Bom-kun vstřelil třetí gól, a v penaltovém rozstřelu si zajistil trofej. Čcha byl v letech 1988 až 1999 držitelem rekordu nejlépe střílejícího cizince v Bundeslize. Frankfurtští fanoušci na jeho počest napsali píseň \"Hymne auf Bum Kun Cha\", pojmenovala se podle něj také místní rocková skupina Bum Kun Cha Youth.\n\nReprezentoval Jižní Koreu na mistrovství světa ve fotbale 1986 v Mexiku, čtyřikrát s ní vyhrál domácí turnaj Prezidentský pohár (1974, 1975, 1976, 1978) a čtyřikrát pohár Merdeka v Malajsii (1972, 1975, 1977, 1978).\n\nPo ukončení hráčské kariéry se stal trenérem, vedl jihokorejský tým na mistrovství světa ve fotbale 1998, s klubem Suwon Samsung Bluewings dvakrát vyhrál K League Classics (2004 a 2008) a superpohár v roce 2005.\n\nHlásí se ke křesťanské víře, říká, že je pro něj v životě nejdůležitější jeho rodina, Bůh a fotbal.\n\nJihokorejským fotbalovým reprezentantem byl i jeho syn Čcha Tu-i.\n\n"}
{"id": "1206687", "url": "https://cs.wikipedia.org/wiki?curid=1206687", "title": "Piráti z Karibiku: Salazarova pomsta", "text": "Piráti z Karibiku: Salazarova pomsta\n\nPiráti z Karibiku: Salazarova pomsta (v anglickém originále Pirates of the Caribbean: Dead Men tell no tales, alternativně též \"Pirates of the Caribbean: Salazar's revenge\") je americký dobrodružný film, pátý díl filmové série Piráti z Karibiku. Jeho režie se ujala dvojice Joachim Rønning a Espen Sandberg, scénář napsal Jeff Nathanson. V hlavních rolích se opět objevili Johnny Depp, Geoffrey Rush a Kevin McNally, nově je doplnil Javier Bardem, Brenton Thwaites či Kaya Scodelario.\n\nPremiéra ve Spojených státech amerických se konala 26. května 2017. V České republice byla premiéra o den dříve, 25. května 2017.\n\nJack Sparrow, pirát a bývalý kapitán Černé perly, jemuž se den ode dne lepí smůla na paty, je nucen čelit dosavadně nejhorší hrozbě, která jej v životě potkala. Onou hrozbou je nemrtvá posádka kapitána Salazara, bývalého lovce pirátů španělského původu, jenž byl zaklet v Ďáblově trojúhelníku. Jedinou možností, jak čelit Salazarovi, je za pomoci Henryho Turnera, mladého syna Willa Turnera, Hectora Barbossy a Cariny Smythové, nadané astronomky, najít bájný Poseidonův trojzubec, s jehož pomocí by se mohl Salazarovy hrozby zbavit. Ale to není zase tak jednoduché, když karibským mořím vládnou duchové... Salazar a jeho posádka se nemůže dotknout souše, protože když tak učiní, rozplynou se.\n\nJack Sparrow, Hector Barbossa, Henry Turner a Carina Smythová vyplouvají spolu s posádkou na Černé perle najít trojzubec. Kurz lodi stanovuje Carina na základě deníku svého otce a matematických výpočtů. Ve chvíli, kdy se přiblíží k cíli své cesty, je napadne Salazar a jeho posádka. Černá perla úspěšně zakotví na souši, ovšem Henry Turner je na poslední chvíli unesen Salazarem. Carina všechny zavede k jednomu z červených rubínů, který jako jediný nezáří. Když do něj vloží úlomek, který byl na otcově deníku, i tento kámen se rozzáří, moře se rozevře a oni se propadnou na mořské dno. Prochází úzkou cestou podél kolmých vodních mas (jako když Mojžíš vyváděl židovský lid z Egypta) až k trojzubci. Salazar se mezitím převtělil do Henryho, aby se mohl vydat na souš. Hrdinové svádí boj o trojzubec, mezitím Salazar vystoupí z Henryho a Henry spolu s Carinou přijdou na to, že kletby lze zrušit rozlomením trojzubce. Henry trojzubec přesekne a tím všechny kletby zruší. Salazar i jeho posádka jsou zase lidmi. Vodní masy se začínají řítit. Posádka Černé perly spouští kotvu s Hectorem, aby se po ní mohli Jack, Henry a Carina vyšplhat do bezpečí. Kotvy se ovšem zachytí i Salazar a šplhá nahoru dokonat svou pomstu na Jackovi. V jednu chvíli se kvůli nárazu Carina neudrží a pustí, naštěstí ji chytí Hector. Carina si všimne jeho tetování na ruce, které je stejné jako ústřední motiv deníku. Dochází jí, že Hector Barbossa je její otec. Hector se pak obětuje, pouští se, a jak padá, probodne Salazara. Oba pak padají do zavírající se hlubiny.\n\nPozději se Henry šťastně shledává se svým již vysvobozeným otcem Willem Turnerem, vzápětí přibíhá i Elizabeth a šťastně si s Willem padnou do náručí.\n\nPo titulcích se objevuje závěrečná scéna, kdy Will leží s Elizabeth v posteli a do jejich ložnice vstoupí Davy Jones. Pak se Will s leknutím probudí a myslí si, že to byl jen sen. Přivine si Elizabeth k sobě a usíná. Kamera sjíždí dolů a odhaluje, že pod postelí něco je, že to nebyl sen…\nHlavní natáčení probíhalo od jara do července 2015 v Austrálii. Ještě od 24. března do 13. dubna 2016 pak následovaly dotáčky v kanadském Vancouveru.\n\n"}
{"id": "1206693", "url": "https://cs.wikipedia.org/wiki?curid=1206693", "title": "Trzebiatów", "text": "Trzebiatów\n\nTrzebiatów () je město v okrese Gryfice v Západopomořanském vojvodství na severozápadě Polska. V roce 2014 v něm žilo 10 202 obyvatel. Protéká jím řeka Rega, která se o devět kilometrů dále na sever vlévá do Baltského moře. V centru města se dochovala řada historických památek, mezi které patří částečně dochované hradby s příkopem, gotická fara, klasicistní zámek, radnice a skupina měšťanských domů.\n\nNa místě chráněném ze tří stran řekou Regou vznikla slovanská opevněná osada již v devátém století. Archeologický průzkum z let 1931–1932 odhalil zbytky budov, zlomky slovanské keramiky a římské mince použité pravděpodobně jako obětiny v Perunově svatyni.\n\nPrvní písemná zmínka pochází z roku 1170, kdy pomořanský kníže Kazimír I. věnoval jedenáct vesnic a patronátní práva nad kostelem v Trzebiatowě osadníkům ze švédského Lundu, kteří v nedalekých Białobokách založili mužský klášter. Třinácté století je spojeno s rozvojem obchodu na pobřeží Baltského moře. V roce 1277 uzavřel kníže Barnim I. dohodu s klášterem o otevření knížecí mincovny a správě města. Ze stejného roku pochází listina, která osadu povyšuje na město. Spolu s ní získalo město privilegia, ke kterým patřilo právo na volnou přepravu zboží po řece a opevnění hradbami. Białobokovský klášter měl dostávat polovinu městských platů. Za účast v bitvě u Stargardu v roce 1283 získalo město právo pečetit červeným voskem. Roku 1416 se Trzebiatów stal hanzovním městem. Obchodoval se sledi, pivem, solí, sladem a cibulí a perníkem. Zavedl úzkou spolupráci s Kolobřehem, ale obchodoval i s dalšími městy na pobřeží Baltského moře (např. s Kodaní). V roce 1465 však bylo město z hanzy vyloučeno.\n\nPrávo na plavbu po řece přispělo k rozvoji města, ale také ke sporům s Gryficí, která chtěla získat výhradní právo plavby pro sebe. Představitelé Gryfice si stěžovali až u papeže, a když neuspěli, uchýlili se k vojenským útokům na Trzebiatów. Důsledkem bylo několik válek, které skončily úpadkem Trzebiatowa. Další rozvoj města začal až ve druhé polovině šestnáctého století, kdy se v něm začaly konat koňské a dobytčí trhy. V sedmnáctém století však silné bouře zanesly městský přístav v Regoujśce bahnem, které znemožnilo plavbu lodí. Nepomohlo ani vyhloubení plavebního kanálu a vybudování nového přístavu u vesnice Mrzeżyno.\n\nV šestnáctém století hrál Trzebiatów významnou roli ve vývoji církevní reformace. Roku 1534 ve městě proběhlo jednání zemského sněmu známé jako Trzebiatowský sněm, na kterém se pomořanská šlechta dohodla na přijetí luteránství jako dominantního náboženství a odmítla tak nadvládu římskokatolické církve.\n\nBěhem třicetileté války město strádalo vojenskými aktivitami obou znepřátelených stran. Neblahý byl zejména rok 1643, kdy město zcela vyplenila carská armáda. Po roce 1648 se Trzebiatów stal součástí Braniborska. V letech 1631, 1635 a 1679 město poničily rozsáhlé požáry. Poslední zničil mimo jiné radnici, knížecí zámek a cihelnu.\n\nRoku 1754 se ve městě narodil Fridrich I., budoucí württemberský král. V roce 1761 město dobyla ruská armáda, která v té době obsadila Pomořansko. Po osvobození byla do města umístěna pruská vojenská posádka, která v něm zůstala až do druhé světové války. Přesto bylo město v roce 1807 znovu dobyto, tentokrát Napoleonovou armádou.\n\nPo skončení první světové války přetrvávaly hospodářské problémy spojené s německou hyperinflací, které se město pokusilo čelit vydáním vlastních peněz, tzv. notgeldů. Na konci druhé světové války se Trzebiatów stal součástí Polska. Německé obyvatelstvo muselo odejít do Německa, a tak v polovině roku 1945 mělo město jen 300 obyvatel polské národnosti, což byli většinou demobilizovaní členové 1. varšavské jízdní brigády, kteří zde založili rodiny.\n\n\n\n"}
{"id": "1206694", "url": "https://cs.wikipedia.org/wiki?curid=1206694", "title": "Corendon Airlines", "text": "Corendon Airlines\n\nCorendon Airlines je turecká letecká společnost se sídlem v Antalyi, provozující nízkonákladové a charterové lety. Společnost byla založena v roce 2004, lety zahájila v dubnu 2005.\n\nSpolečnost provozuje více než 36 linek na více než 150 letišť. V letní sezóně operuje charterové lety z Turecka a Nizozemska do celé Evropy. V létě 2016 provozuje letecká společnost nepravidelné lety mezi Prahou a Antalyí s pokračováním do Ercanu.\n\nV červnu 2016 letecká společnost Corendon Airlines provozovala tyto typy letadel:\n\n"}
{"id": "1206695", "url": "https://cs.wikipedia.org/wiki?curid=1206695", "title": "Filosofie matematiky", "text": "Filosofie matematiky\n\nFilosofie matematiky je odvětví filosofie zkoumající filosofické předpoklady, nálezy a důsledky matematiky. Cílem filozofie matematiky je definovat základní podstatu a metodologii matematiky a rozumět roli matematiky v životě lidí. Logická podstata matematiky samotné je fundamentálním mechanismem vesmíru a většinou považována za jeden z přírodních zákonů.\n\nMezi opakující se motivy patří:\n\nPátrání po podstatě a původu matematiky sahá až do antiky. Existují tradiční směry jak ve východní, tak v západní filozofii. Západní filozofie pramení již z Platónových pracích o ontologické podstatě matematických objektů či Aristotelových úvahách o logice a nekonečnu.\n\nŘecká filozofie byla velmi ovlivněna studiem geometrie. Právě zde se nejlépe ujal platonismus i se svou komplexní filozofií čísel.\n\nVe dvacátém století se filozofie matematiky znovu dostala do popředí se zkoumáním konceptů jako je formální logika, teorie množin, axiomizace matematiky, teorie nekonečen, matematika 4D objektů či komplexních čísel.\n\nVšechny tyto teorie daly vzrůst mnohým filozofickým školám jako je moderní platonismus (\"full-blooded platonism)\", empiricismus, matematický monismus, logicismus, formalismus, konvencionalismus, psychologismus, intuicionismus, konstruktivismus, finitismus, strukturalismus či fikcionalismus a filozofie dnes důsledně zkoumá jejich důsledky na všech polích vědy.\n\n"}
{"id": "1206697", "url": "https://cs.wikipedia.org/wiki?curid=1206697", "title": "Synagoga v Mariánských Lázních", "text": "Synagoga v Mariánských Lázních\n\nSynagoga v Mariánských Lázních je bývalá židovská modlitebna postavená roku 1884. Nacházela se na Kaiserstrasse (dnešní Hlavní třída) v centru města, v místě dnešní proluky severně od domu Hlavní třída 166/62.\n\nSynagogu vyprojektoval místní architekt židovského původu Eduard Stern. Celý projekt výstavby byl financován ze sbírek mezi židovskými hosty. Pozemek pro stavbu poskytl předseda židovské obce Salamon Šimon na Hlavní třídě. Slavnostní otevření synagogy proběhlo 1. srpna 1884. V roce 1898 věnoval syn bývalého starosty Josefa Dionyse Halbmayra varhany. O Křišťálové noci roku 1938 byla synagoga zapálena a zničena. Brzy nato bylo místo zcela srovnáno se zemí.\n\n"}
{"id": "1206699", "url": "https://cs.wikipedia.org/wiki?curid=1206699", "title": "Anton Július Hiray", "text": "Anton Július Hiray\n\nAnton Július Hiray, pokřtěn \"Antonius Julianus Hiraÿ\", (* 17. února 1770 Nová Baňa – 21. října 1842 Banská Štiavnica) byl slovenský hudební skladatel, varhaník a trubačský mistr.\n\nNarodil se jako Antonius Julianus Hiraÿ 17. února 1770. Trubačem se vyučil v Banské Bystrici. Stal se městským trubačem a později i varhaníkem a regenschorim farního kostela Nanebevzetí Panny Marie v Banské Bystrici. Tyto funkce zastával od roku 1790 do roku 1820. Na počest příchodu uherského palatina do Banskej Bystrice složil v roce 1798 Banskobystrický pochod. \n\nV roce 1820 se přestěhoval do Banské Štiavnice, kde půspbil jako regenschori a městský kapelník až do své smrti v roce 1842. Byl jedním z posledních představitelů trubačské tradice na Slovensku.\n\nKomponoval nejen chrámové, ale i světské a taneční skladby. Byl ovlivněn vídeňskou, německou a italskou hudbou raného klasicismu.\n\n\n\n"}
{"id": "1206700", "url": "https://cs.wikipedia.org/wiki?curid=1206700", "title": "Václav Skalník", "text": "Václav Skalník\n\nVáclav Skalník (29. června 1776 Praha – 7. října 1861 Mariánské Lázně) byl český umělecký zahradník, botanik a představený Mariánských Lázní. Narodil se do rodiny uměleckých zahradníků. Studoval v Anglii, ve Francii a ve Vídni. Po návratu začal pracovat na hořínském zámku pro hraběte Antona Isidora Lobkovice, ale podílel se na parkových úpravách také v Bílině. Jeho práce znal i opat tepelského kláštera Karel Kašpar Reitenberger, který plánoval zvelebit Mariánské Lázně. Vyjednal si proto u hraběte Lobkovice, aby se Skalník směl na úpravách lázní podílet.\n\nSe soustavnou prací v Mariánských Lázních začal Skalník roku 1818. Vypracoval plán terénních a sadových úprav, v jehož centru se nacházel park, kolem kterého pak komponoval zástavbu. Obdiv k jeho zdejším úpravám vyjadřoval například Johann Wolfgang von Goethe. Posléze si Skalník v Mariánských Lázních zakoupil parcelu a nechal na ní postavit dům. Když pak zvažoval odchod od Lobkoviců, přesídlil i vlivem Reitenbergerova naléhání do Mariánských Lázní. V nich se stal roku 1824 představeným obce a tuto funkci zastával 19 let, nejdéle ze všech jejích představitelů. Během té doby se podílel na vzniku Veřejné lázeňské nemocnice, díky které mohli lázeňské léčení absolvovat i lidé méně majetní. Za jeho působení se lázeňské sídlo napojilo na síť císařských silnic a město navštívily osobnosti tehdejšího politického či kulturního života.\n\nVedle prací v Mariánských Lázních realizoval Skalník úpravu parku v Karlových Varech, kde založil tamní nejstarší sady. Věnoval se též mapování a vykreslování podob květeny, která v okolí Mariánských Lázní rostla. Jím vytvořené skici nalezených rostlin se staly součástí geografické publikace popisující krajinu v okolí lázeňského sídla. Než pak Skalník zemřel, předal péči o parky v Mariánských Lázních svému synovi Karlovi.\n\nNa Skalníka upomínají jak názvy několika mariánskolázeňských veřejných prostranství, tak upravená rodinná hrobka či dva pomníky situované v centrální části tohoto města. Skalníkovo jméno nese také jím vytvořený sad v Karlových Varech.\n\nSkalník se narodil do rodiny hořínských uměleckých zahradníků, manželům Antonínovi a Rozálii Skalníkovým. Hned následující den po narození (30. června 1776) jej nechali rodiče v pražském malostranském kostele svatého Mikuláše od kaplana P. Václava Rottenberga pokřtít. Při tomto obřadu získal druhé křestní jméno Adalbert (česky Vojtěch). Otec Antonín působil v oboru uměleckého zahradnictví u Lobkoviců. A stejně tak Václavův starší bratr Antonín pracoval v Praze pro členy tohoto šlechtického rodu, nejprve pro Antona Isidora Lobkovice a následně i jeho syna Augusta Longina. Pro své znalosti oboru byl bratr Antonín ceněn, za působení Augusta Longina založil ve dvacátých letech 19. století v pražské Lobkovické zahradě první alpinum v Čechách.\n\nVáclav Skalník již od mládí pronikal do zahradnického oboru. Ve věku šestnácti let (1792) nastoupil do učení u Christiana Kühnla, jenž byl uměleckým zahradníkem u Šporků. Výuční list dostal 18. listopadu 1795. Následně, v devatenácti letech (1795), odešel na zkušenou do Anglie, kde se seznamoval s tehdy začínajícími anglickými přírodními parky, a pak se vzdělával ve Francii, kde se jednak naučil tamní jazyk, ale také poznával místní postupy při navrhování zahrad a parků. Pracoval i ve Vídni, ve které se nacházely nejkrásnější parky v celém Rakousku. Z Vídně se přesunul do Mostu nad Litavou, kde pracoval v zahradách patřících hraběcímu rodu Harrachů. Zde se seznámil se svojí budoucí manželkou, Teresií Mayerovou, dcerou místního řezbáře, se kterou se 18. ledna 1801 oženil.\nPo svatbě se vrátil i s manželkou zpět do Čech a začal pracovat pro hraběte Antonína Isidora Lobkovice na hořínském zámku. Tady se Skalníkovým 3. listopadu 1802 narodil syn Karel, jehož o čtyři roky později – 15. listopadu 1806 – následoval František. V letech 1806 až 1811 pracoval na úpravách někdejšího francouzského parku kolem hořínského zámku, který roku 1784 poškodila povodeň. Při jeho úpravách na park anglický nevěnoval Skalník pozornost pouze desetihektarovému parku, ale zaměřoval se také na jeho vazbu na okolní krajinu. Ve svých třiceti letech (1806) se Skalník řadil mezi uznávané dendrology a botaniky. Stal se členem řezenské Botanické společnosti a hrabě Kašpar Šternberk jej pozval na odbornou konferenci konanou roku 1814 na jeho zámku v Březině. I Lobkovic poznal Skalníkovy vlohy pro návrhy zahrad a umožnil mu, v rámci rozvoje jeho dovedností, podílet se na parkových úpravách u sídel dalších šlechtických rodů. Ke Skalníkovým prvotním dílům patřila úprava parků v Bílině, jejíž lázně vlastnili Lobkovicové.\n\nSkalníkovy práce znal také Karel Kašpar Reitenberger, jenž byl od roku 1813 opatem tepelského kláštera, pod nějž oblast Mariánských Lázní patřila. Ty v tu dobu měly podobu několika dřevěných srubových staveb vybudovaných kolem léčivého pramene a jezírka s výrony oxidu uhličitého. Okolní krajina, jak uváděla zpráva zakladatele lázní MUDr. Jana Josefa Nehra z roku 1779, obsahovala mnoho bažin a skalisek, které podle lékaře a mariánskolázeňského historika Dr. Adalberta Eduarda Danzera omezovaly vycházky lázeňských hostů. Aby se mohlo místo rozvíjet, bylo nutné lázně i jejich okolí zvelebit, neboť na příjemném prostředí pro pacienty dle představitelů města závisel úspěch zdejších lázní. K prvním Reitenbergerovým úpravám již v roce jeho zvolení opatem patřilo budování dvou alejí, mezi něž umístil malou oplocenou zahradu vybavenou lavičkami. Pro další úpravy ale již hledal zahradního architekta. Opat měl totiž vizi vybudovat pro klášter nejkrásnější lázně světa. Když se roku 1817 hrabě Lobkovic léčil v Mariánských Lázních, oslovil ho opat se žádostí, zda by mu při budování lázní pomohl. Lobkovic souhlasil a poskytl představenému tepelského kláštera svého uměleckého zahradníka Skalníka a navíc přislíbil i povýšení města na veřejné léčebné místo. Ještě téhož roku se Skalník vydal do lázní, aby se seznámil s tamními podmínkami. Krátce po příjezdu a poznání lokality stanovil, aby se v okolí pramenů vysadila zeleň. Druhá část Lobkovicova příslibu ovšem byla náročnější. František Antonín hrabě Kolovrat-Libštejnský, nejvyšší purkrabí země České, který o povýšení lázní rozhodoval, z vlastní zkušenosti místo znal a nevěřil, že by se dalo zvelebit. Své rozhodnutí odkládal více než rok. Oblomil ho až přislib hraběte Lobkovice, že potřebné úpravy bude plánovat a provádět Václav Skalník. Dekret nakonec purkrabí vydal 6. listopadu 1818. Ještě téhož roku zpracoval Skalník plán terénních a sadových úprav, z něhož vycházel následující rok pražským Zemským stavebním ředitelstvím vytvořený zastavovací plán. Jeho základem je kompozičně výjimečný systém zástavby kolem rozsáhlé plochy centrálního parku. Podle schváleného plánu pak architekt Jiří Fischer a stavitel Antonín Turner umisťovali jednotlivé lázeňské stavby do plánovaných sadových úprav.\n\nDlouhodobou a soustavnou práci v Mariánských Lázních zahájil Skalník roku 1818, kdy započal s odvodňováním bažin, budováním cest a výsadbou zeleně. To vše dle svých plánů, které si nechal téhož roku schválit od představitelů tepelského kláštera. Do středu města v návrhu naplánoval na plochu o rozloze 18 hektarů anglický park, terén dále výškově rozdělil do stupňů a v centrální části svého projektu navrhl rozsáhlou kolonádu. Realizaci svých představ Skalník řídil ze svého hořínského bydliště a do Mariánských Lázní pouze dojížděl. Při realizacích Skalníkova plánu dělníci nejenže naráželi na skály, které jejich práci zpomalovaly, ale překonávat museli také bažiny či povrchové a podzemní vody. Navíc všechny přesuny zeminy se prováděly bez jakékoliv mechanizace a realizované úpravy také značně měnily dosavadní podobu sídla. Jeho návštěvníci, jež v té době v lázních pobývali, nesměli býti rušeni pohledem na staveniště. Proto Skalník při úpravách využíval rychle rostoucích keřů a stromů, především topolů, aby zakryl pohled na přestavované části a aby co možná nejdříve zajistil požadovaného vzhledu i potřebného zastínění po vykácení původního porostu.\nV roce 1819 zemřel Antonín Isidor Lobkovic a správu nad rodovými majetky převzal jeho syn August. Ten ovšem z důvodu pracovních povinností často pobýval mimo ně a nebyl ani takovým znalcem umění jako jeho otec. Skalník měl kvůli tomu obavy, že ve službách Lobkoviců nadále nebude moci plně rozvíjet své zahradnické umění, a poohlížel se po místě jinde. Oslovil proto vídeňskou botanickou zahradu, zda by pro ni mohl pracovat na pozici vrchního zahradníka. Prezident Musea Království Českého Kašpar Maria Šternberk, s nímž se znal z dřívějších společných účastí na odborných konferencích, napsal Skalníkovi v listopadu 1819 doporučující dopis, v němž jej označil za „schopného a šťastného pěstitele“. Když se o Skalníkových úmyslech na opuštění místa u Lobkoviců dozvěděl tepelský opat Reitenberger, snažil se Skalníka získat pro službu v Mariánských Lázních. Doporučoval mu, aby si v Mariánských Lázních postavil dům, přesídlil sem a naplno začal organizovat přeměnu města. Navíc 8. srpna 1820 poslal Skalníkovi dopis, který obsahoval návrh smlouvy vzájemné spolupráce, a současně ho v něm ujistil, že je vše s jeho dosavadním zaměstnavatelem, rodinou Lobkoviců, dohodnuto. To ovšem nebyla pravda a Lobkovic se nechtěl vzdát služeb svého nadaného a slavného zahradníka. Jenže výstavba Mariánských Lázní již vyžadovala trvalou Skalníkovu přítomnost, jeho dovednosti totiž nedokázal nikdo nahradit. Proto opat i jeho blízký spolupracovník páter Vendelín Gradl psali Skalníkovi dopisy, v nichž na něho naléhali, aby svůj příjezd do lázní co možná nejvíce urychlil. Skalník však své rozhodnutí odkládal, protože pociťoval zájem Lobkoviců, aby zůstal v jejich službách.\n\nRoku 1820 se poprvé do Mariánských Lázní přijel léčit Johann Wolfgang Goethe, německý básník a autor úprav sadů ve Výmaru na anglický park. Jakmile se Goethe 28. dubna toho roku poprvé se Skalníkem setkal a seznámil se s jeho plány na úpravu lokality, velmi se mu zamlouvaly a ve svých dopisech, které odsud psal, Skalníka několikrát chválil. Když roku 1821 začal Skalník připravovat zbudování terasy u hlavní mariánskolázeňské kolonády, nechtěl mu opat Reitenberger vydat svolení k zahájení prací, neboť se zde nacházela bažina. Skalník se proto obrátil na Goetheho, s nímž se postupně spřátelil, se žádostí o podporu. To opata obměkčilo a stavbu terasy povolil. Zbudovat kolonádu stihl Skalník ještě během téhož roku (1821). Osázel ji čtyřmi řadami topolů, aby tyto rychle rostoucí stromy vytvořily klid a stín pro korzující pacienty. Z místa se pak stalo společenské centrum lázní.\n\nNa podzim, 10. října 1821, si od Jana Adama Braunera za 200 zlatých zakoupil v Mariánských Lázních stavební parcelu. Pozemek se nacházel v blízkosti Křížového pramene a dříve na něm stála jedna z nejstarších místních chalup, zvaná Fischerova. Když jej ale Skalník kupoval, byla již chalupa přestěhovaná. Na uprázdněné parcele si mezi roky 1822 a 1823 nechal postavit dům číslo popisné 25 nazvaný \"Strauss\". Ve svahu za domem si Skalník ještě založil vlastní zásobní zahradu. Smlouva o koupi pozemku ale byla podepsána tepelským klášterem, jakožto zdejší vrchností, až 23. dubna 1823, kdy se Skalník rozhodl do Mariánských Lázní přesídlit natrvalo.\n\nV závěru roku 1823 se začal Skalník plně věnovat Mariánským Lázním. Jeho původního zaměstnavatele, knížete Augusta Lobkovice, o tom zpravil opat Reitenberger. Kníže měl pochopení, že se Skalník věnuje práci jinde, neboť již podle šlechtice neměl takové uplatnění jako míval u jeho otce. Jen ho mrzelo, že pokud Skalník pociťoval nějaké obtíže, měl si to s knížetem nejprve vyříkat či mu napsat dopis, a ne dát rovnou výpověď. Skalník proto oslovil svého přítele Goetheho a požádal ho, zda by mu pomohl s vyjednáváním propuštění z Lobkovicových služeb. Goethe souhlasil a Skalníkovo uvolnění vyjednal.\n\nKdyž se Skalník přestěhoval do Mariánských Lázní, jmenoval ho roku 1824 tepelský klášter představeným obce (purkmistrem neboli starostou). Stal se tak posledním v tomto úřadu, jehož jmenoval tepelský klášter. S ohledem na Skalníkovy schopnosti mu byly postupně přidělovány ještě další funkce. K červnu 1826 zastával vedle představeného obce také úlohy vedoucího místního stavebního úřadu, kulturního úřadu, finančního a chudinsko-sociálního úřadu, dále působil na pozici zatímního inspektora pramenů, dozoroval provoz lázní a pečoval o zasílání minerálních vod. S řízením obce mu pomáhal místní lékárník Karl Brem. Skalník se tak podílel na vybudování, jak uvádí Ladislav Kochánek ve své sbírce \"1000 českých nej… a ještě něco navíc\", nejkrásnějšího zahradního města.\nNa úpravu lázní opat Reitenberger vynakládal veškeré příjmy svého kláštera. Finanční náročnost přestavby lázní si navíc v klášteře vyžádala zavedení úsporných opatření, což se nezamlouvalo některým zdejším spolubratrům. Začali proto opata obviňovat, že majetek kláštera utratí za úpravy bažin. Opat ale trval na svém a v pracích pokračoval. Oponenti tak začali na opata donášet k císařskému dvoru ve Vídni. Když se pak jednou Reitenberger nelichotivě vyjádřil o císařovně Karolíně Augustě Bavorské, musel z příkazu jejího manžela – císaře Františka I. – roku 1827, po 14 letech, co byl jeho opatem, klášter opustit a odejít do Tyrolska. Tam až do své smrti (1860) marně čekal, než se mu dostane zadostiučinění.\n\nPři odchodu opata Reitenbergera z tepelského kláštera byl také Skalník nařčen, že plánoval odtržení Mariánských Lázní od kláštera, avšak vzhledem k tomu, že tehdy byla jeho osoba pro rozvoj města nepostradatelná, nikam neodešel a naopak dál pečoval o lázeňské sídlo. Roku 1825 zde vznikla \"Veřejná lázeňská nemocnice\", díky níž lázeňské kúry mohli absolvovat i ti, kteří na ně neměli finanční prostředky. Pacienti sem byli přijímáni bez ohledu na svou národnost či náboženské vyznání. Roku 1850 se zde například léčil Jan Thomayer pocházející z Trhanova, obce na Chodsku, který tam působil zřejmě jako zámecký zahradník a byl otcem zahradního architekta Františka Thomayera a jeho bratra lékaře Josefa Thomayera.\n\nBěhem období, kdy Skalník zastával funkci v čele obce, byla v Mariánských Lázních roku 1818 zbudována klasicistní kolonáda Křížového pramene a ve stejném slohu také Zřídelní sál (1827). Skalník navíc pokračoval v úpravách podoby města. Povedlo se mu spojit jeho centrum s okolní krajinou tak dokonale, že není patrné, kde je konec parku a kde začátek volné přírody. Postupně z původně bažin v pustém údolí vytvořil sadové město, které během Skalníkova působení navštívily osobnosti kultury té doby. Patřil mezi ně nejen Goethe, jenž zde potkal mladou baronesu Ulriku von Levetzow, do níž se zamiloval, ale také například Napoleon III. (1824) či Ferdinand I. Dobrotivý (1835), který pobýval v Kynžvartském domě vybudovaném hrabětem Metternichem. V roce 1836 lázně navštívil i klavírista Fryderyk Chopin. Počátkem třicátých let 19. století získaly lázně napojení na císařské silnice, což podpořilo rozvoj místa. Významnou se stala spojka do Velké Hleďsebe a do Hamrníků, díky čemuž dvorní kočáry na trase z Prahy do Chebu jezdily přes Mariánské Lázně.\n\nVedle zvelebování lázní se Skalník věnoval i místní květeně. Spolu s Karlem Heidlerem, dr. Duchlem z Prahy a dr. Kunzem z Lipska mapoval a určoval zdejší flóru, a to především tu, jež rostla v tamních rašeliništích. S ohledem na kvalitu Skalníkova vykreslení jednotlivých druhů nalezených rostlin mohli poté rytci Jan Berka a Jiří Döbler připravit ilustrace publikací připravovaných Karlem Heidlerem spolu s Fr. Richterem, jež se věnovaly Mariánským Lázním.\n\nRoku 1830 byl Skalník pozván do Karlových Varů, kde měl vybudovat park v okolí Nového a Tereziina pramene, u kterého stál kamenný „templ“, jehož autorem byl německý architekt Josef Esch. Lokalita měla podobu příkré skalní stráně. Na parku Skalník pracoval od 23. září 1830 do 15. května 1831. Vysadil zde například čtyři druhy javorů, dále jírovce červené, višně, mišpule či čilimník spolu s barvínkem, dřišťálem, tavolníkem a šeříkem. Zasadil také 210 růží a v průběhu jara i topoly. V parku bylo zbudováno rovněž jezírko s vodotryskem. Tím vznikly nejstarší karlovarské sady. Mezi roky 1871 a 1878 ale byla dolní část Skalníkova parku zabrána Kamennou kolonádou u Mlýnského pramene vybudovanou podle návrhu Josefa Zítka.\n\nDne 30. března 1843 se opatem tepelského kláštera stal Marian Josef Heinl. Ten Mariánským Lázním udělil právo volby svého představitele. Prvním zvoleným se toho roku stal Josef Dionys Halbmayr, čímž skončilo devatenáctileté Skalníkovo působení v této funkci. Nikdo jiný neřídil Mariánské Lázně déle než Skalník.\n\nPo zbytek svého života se věnoval mariánskolázeňským parkům a péči o ně. Tuto činnost však postupně převáděl na svého syna Karla a ten zas posléze na své dva syny Karla a Alberta. Spolupracoval též s Janem Evangelistou Purkyněm na přeměně francouzské zahrady u Thun-Taxisovského zámku Loučeň na anglický park. Václav Skalník zemřel 7. října 1861 v Mariánských Lázních ve věku 85 let. Poslední pomazání obdržel 24. září 1861 od pozdějšího opata tepelského kláštera Alfréda Clementsa. Při pohřbu, který se konal 9. října 1861, bylo Skalníkovo tělo uloženo do rodinné hrobky, nacházející se podél severní ohradní zdi mariánskolázeňského hřbitova. Noviny Bohemia uveřejnily roku 1861 nekrolog sepsaný dr. Danzerem, který v něm obdivuje Skalníka, že „…z divokého údolí pramenů vytvořil nádherný park“. Další nekrology vyšly také v zahraničních periodikách. Vedle Goetheho oceňoval Skalníka například i Ludwig Zschock.\n\nPo Skalníkově úmrtí nebyl v Mariánských Lázních vybudován žádný pomník, jenž by ho připomínal. Až více než dvacet let po jeho úmrtí pronesl vrchní mariánskolázeňský učitel Johann Schlesinger na zasedání místní městské rady dne 2. prosince 1882 projev, v němž uvedl, že ve městě stojí pomníky Jana Nehra, Karla Kašpara Reitenbergera a Karla Heidlera, ovšem na Skalníka neupomíná žádný. Navrhoval proto, aby na domě, v němž Skalník bydlíval, byla osazena pamětní deska. Nápad městská rada přijala a na domě se deska roku 1883 objevila. Ovšem po rekonstrukci objektu ji jeho nový majitel roku 1905 odstranil.\n\nKdyž skončila první světová válka, dostaly tři mariánskolázeňské ulice pojmenování po někdejších představitelích obce, a to po Františku Josefu Seidlovi ('), Wenzelu Lippertovi (') a Václavu Skalníkovi (\"\"). Po druhé světové válce roku 1945 ovšem byly všechny tyto názvy zrušeny. Skalníkova ulice dostala nové jméno \"U Pily\".\n\nRoku 1956 nechal městský národní výbor upravit Skalníkovu rodinnou hrobku a doplnil na ni plaketu se Skalníkovým poprsím, jejímž autorem je pražský sochař Břetislav Benda. Na hrobce je uveden text: „Václav Skalník – budovatel města a parků Mariánských Lázní“. V akademickém roce 2002/2003 proběhla na Zahradnické fakultě Mendelovy univerzity v Brně soutěž na zvelebení Skalníkova náhrobku. Za vítězný návrh vybrala porota, mezi jejíž členy patřil například místostarosta města Mariánské Lázně Pavel Poc, dílo Kláry Zahradníčkové.\n\nV centrální části Mariánských Lázní se nachází park, jenž Skalník založil. Před druhou světovou válkou se jmenoval \"\" (tedy „Ústřední park“), ale roku 1960 byl přejmenován na „Sady Boleslawa Bieruta“, a to na počest někdejšího socialistického polského prezidenta Bolesława Bieruta. Po sametové revoluci pak došlo k další změně názvu a lokalita se od té doby jmenuje „Skalníkovy sady“. Roku 2011 se v anketě hledající nejhezčí park na území České republiky umístil na druhém místě. V den 101. výročí Skalníkova úmrtí, to jest 7. října 1962, byla v sadech za účasti jeho potomků, například pravnuka profesora Maxe Wenkeho, u kolonády poblíž Reitenbergerova pomníku odhalena pískovcová busta, kterou vytvořil sochař Josef Bezděk z Karlových Varů. Posléze však došlo k přesunu sochy k Hlavní třídě. Ve Skalníkových sadech se také nachází památník vytvořený roku 1981 místním sochařem Vítězslavem Eiblem. Na něm je vedle plastiky věnované Jiřímu Fischerovi též skulptura Václava Skalníka.\n\nPo sametové revoluci v listopadu 1989 byla přejmenována někdejší mariánskolázeňská Fučíkova ulice v místní části Úšovice na ulici Skalníkovu. Dále část parku v Karlových Varech, který Skalník mezi roky 1830 a 1831 založil a budoval, získala po svém zakladateli název Skalníkovy sady.\n\nTeoretik architektury a památkář Dušan Riedl, který se ve svém bádání zaměřoval také na historické zahrady, označil Skalníka v \"Nové encyklopedii českého výtvarného umění\" za „první velkou tvůrčí osobnost krajinářské architektury v českých zemích“.\n\n\n"}
{"id": "1206702", "url": "https://cs.wikipedia.org/wiki?curid=1206702", "title": "Myší kyselka", "text": "Myší kyselka\n\nMyší kyselka též \"Valská kyselka\" je hydrogenuhličitanová vápenato-hořečnatá železnatá slabě mineralizovaná kyselka. Pramen se nachází severozápadně od hájenky \"PRAMEN\" a 200 metrů severně od železniční trati do Chebu. První analýzu provedl Miroslav Dovolil v roce 1959 a evidoval ji ve své diplomové práci pod názvem \"Šance - pramen čís.83\" a řadil ji k početnému výskytu pramenů v této lokalitě.\n\nDostupnost: Volně přístupný.\n\nNázev: Kyselka dostala jméno „Myší“, protože se v ní často nacházely utopené myši. Dříve byla známá pod názvem „Valská kyselka“, jelikož ji znali hlavně občané Šancí (Valů). \n\n"}
{"id": "1206704", "url": "https://cs.wikipedia.org/wiki?curid=1206704", "title": "Nura Bazdulj-Hubijar", "text": "Nura Bazdulj-Hubijar\n\nNura Bazdulj-Hubijar (*20. srpna 1951 Mrđenovići, okres Foča, Federativní lidová republika Jugoslávie) je bosenskohercegovská lékařka a prozaička bosňáckého původu. \n\nOd roku 1954 žila v Sarajevu, kde dokončila základní, střední a vysokou školu. Po dokončení studia medicíny roku 1975 se přestěhovala do sředobosenského Travniku, kde žije dodnes. Pracuje jako specialistka lékařské mikrobiologie. \n\nNapsala tři desítky próz, což jí řadí mezi nejplodnější současné bosenskohercegovské autory. Mezi její nejznámější díla patří romány \"Ljubav je sihirbaz babo\" (Láska je sihirbaz, táto, Sarajevo 1994), \"Naše međutim je rat\" (Naše mazitím je válka, Sarajevo 1995) a \"Kad je bio juli\" (Když byl červenec, Sarajevo 2005). \n\nJejí syn Muharem Bazdulj (*1977) je novinář, překladatel a prozaik.\n\n"}
{"id": "1206708", "url": "https://cs.wikipedia.org/wiki?curid=1206708", "title": "Karel Alois Lichnovský z Voštic", "text": "Karel Alois Lichnovský z Voštic\n\nKarel Alois Lichnovský z Voštic (německy \"Karl Alois Fürst Lichnowsky\", \"Fürst Karl Alois Johann Nepomuk Vinzenz Leonhard Lichnowsky\"; 21. června 1761, Vídeň – 15. dubna 1814, Vídeň) byl slezský šlechtic a významný hudební mecenáš, známý především svými kontakty např. s Wolfgangem Amadeem Mozartem, Ludwigem van Beethovenem a také s Johannem Wolfgangem von Goethem. Patřily mu statky mj. na Moravě.\n\nV letech 1776–1782 studoval práva v Lipsku a Göttingenu. V Göttingenu posléze navázal kontakt s varhaníkem a hudebním badatelem Johannem Nikolausem Forkelem.\n\n"}
{"id": "1206709", "url": "https://cs.wikipedia.org/wiki?curid=1206709", "title": "Kýlatec", "text": "Kýlatec\n\nKýlatec (\"Vochysia\") je rod rostlin z čeledi kýlatcovité. Jsou to dřeviny s jednoduchými vstřícnými nebo přeslenitými listy. Květy jsou žluté, mají jedinou tyčinku a ostruhatý kalich a jsou uspořádané v podlouhle latovitých květenstvích. Plodem je tobolka. Rod zahrnuje asi 140 druhů a je to největší rod čeledi kýlatcovité. Je rozšířen v tropické Americe od Mexika po Paraguay. Nejvíc druhů roste v tropické Jižní Americe, zejména v Brazílii. Kýlatce jsou těženy pro dřevo, pěstují se v tropech jako okrasné dřeviny a mají význam v tradiční medicíně.\n\nKýlatce jsou keře a stromy, výjimečně i polokeře. Některé druhy dorůstají výšky až přes 50 metrů. Listy jsou jednoduché, vstřícné nebo přeslenité, kožovité, s drobnými trojúhelníkovitými palisty. Žilnatina je zpeřená. Ochlupení se skládá z jednoduchých nebo vidličnatých chlupů, případně jsou rostliny lysé. Květy jsou žluté, uspořádané v latách složených z 1 až 10-květých vijanů. Kalich je pětičetný, zadní lalok je 3x až 4x delší než ostatní a přeměněn v ostruhu. V poupěti je ostruha svinutá a obklopuje ostatní květní části. Koruna je nejčastěji složená ze 3 čárkovitých až lžicovitých lístků. Tyčinka je jediná, v květu jsou dále přítomny 2 drobné patyčinky. Semeník je svrchní, srostlý ze 3 plodolistů a se stejným počtem komůrek. Na vrcholu nese jedinou čnělku zakončenou vrcholovou nebo postranní bliznou. Plodem je kožovitá až dřevnatá tobolka pukající 3 chlopněmi. Obsahuje 3 křídlatá semena.\n\nRod kýlatec zahrnuje asi 130 až 140 druhů. Je to největší rod čeledi kýlatcovité, rozšířený v tropické Americe od Mexika po Brazílii, Paraguay a Bolívii. Většina druhů se vyskytuje v tropické Jižní Americe, zejména v Brazílii, kde roste celkem asi 85 druhů. Ve Střední Americe roste 8 druhů, v Mexiku 2, na Karibských ostrovech není tento rod zastoupen. Do Paraguaye zasahují 2 druhy.\n\nKýlatce rostou zejména podél říčních toků v nížinných i horských deštných lesích, některé druhy i na savanách, v poloopadavých lesích nebo různých typech keřové vegetace. Několik druhů roste i na vrcholech venezuelských stolových hor (tepuís) až do nadmořské výšky 2000 metrů. V brazilském biotopu cerrado roste asi 17 druhů a v některých oblastech tvoří typickou složku vegetace.\n\nKvěty kýlatců mají v rámci různých druhů poměrně jednotnou stavbu a jsou specializovány na opylování včelami, které jsou také jejich nejefektivnějšími opylovači. Rostliny jsou vesměs cizosprašné. Nektar se shromažďuje v ostruze vzniklé přeměnou spodního kališního lístku. V brazilském cerrado navštěvují květy je zejména různé větší i drobnější druhy včel z rodů \"Epicharis\", \"Euglossa\", \"Centris\", \"Eufriesea\" aj. a rovněž čmelák \"Bombus morio\", dále lišajové (např. \"Aellopos fadus\"). Vyhledávají je také některé druhy kolibříků, zejména kolibřík zrcadlový (\"Amazilia fimbriata\") a kolibřík ametystouchý (\"Colibri serrirostris\"). Z motýlů je navštěvují např. žluťásci \"Phoebis sennae\" nebo soumračníkovitý motýl \"Pyrrhopyge charibdes\". Bylo rovněž zaznamenáno opylování netopýry.\n\nKřídlatá semena jsou šířena větrem.\nNěkteré druhy rostoucí v otevřené krajině (savana, cerrado) jsou přizpůsobeny periodickým požárům. Patří mezi ně např. brazilský druh \"V. pumila\". Nadzemní část je polokeřovitá a rostlina přežívá pomocí podzemního dřevnatého kmene, který po požáru opět obráží.\nNěkteré druhy kýlatců akumulují ve vegetativních částech hliník, např. \"V. guianensis\". Jeho obsah v listech může dosáhnout až 1 %. Druh \"V. thyrsoidea\" z brazilského cerrado dokonce může růst pouze v půdách se zvýšeným obsahem tohoto prvku.\n\nCelá řada druhů kýlatců je těžena pro dřevo. Je používáno zejména v tesařství, na venkovní obklady, dlabané kánoe, bedny, levný nábytek, dýhy aj. Dřevo jihoamerických druhů \"V. guianensis\" a \"V. tomentosa\" je obchodováno pod názvem \"kwarie\", dřevo středoamerického kýlatce \"V. hondurensis\" pod názvem \"yemeri\". Dřevo \"V. vismiifolia\" je velmi trvanlivé a používá se ke stavbě mostů, na různé stavby a obklady a podobně.\nZe šťávy \"V. thyrsoidea\" je získávána klovatina s velkou viskozitou.\n\nNěkteré druhy jsou v tropické Americe pěstovány jako okrasné a pouliční dřeviny nebo se používají k zalesňování. Patří mezi ně např. \"Vochysia divergens\", \"V. divergens\", \"V. cinnamomea\", \"V. bifalcata\", \"V. tucanorum\" a \"V. magnifica\". V době květu jsou nápadné a zdobné.\n\nRůzné druhy kýlatců slouží v domorodé medicíně např. k léčení kašle, vykašlávání krve, astma aj.\nKůra a listy \"V. lomatophylla\" se používají ve směsi s horkým kvašeným nápojem čiča (\"chicha\") jako abortivum. Šťáva \"V. divergens\" se používá jako oční kapky. Kůra \"V. surinamensis\" slouží v Guyaně jako analgetikum při bolestech zubů.\n\n"}
{"id": "1206714", "url": "https://cs.wikipedia.org/wiki?curid=1206714", "title": "Třída Murasame (1958)", "text": "Třída Murasame (1958)\n\nTřída Murasame byla lodní třída torpédoborců Japonských námořních sil sebeobrany. Skládala se ze tří jednotek, sloužících v letech 1959–1988. V letech 1984–1985 byly všechny torpédoborce upraveny na pomocné lodě. V letech 1987–1988 byly vyřazeny.\n\nCelkem byly v letech 1957–1959 postaveny tři jednotky této třídy.\n\nJednotky třídy \"Murasame\":\nPlavidla byla koncipována jako protiletadlové torpédoborce. Hlavní výzbrojí byly tři americké 127mm kanóny Mk 39 s délkou hlavně 54 ráží v jednohlavňových věžích. Tyto kanóny byly sejmuty z letadlových lodí třídy \"Midway\". Dále nesly čtyři 76,2mm kanóny Mk 33 s délkou hlavně 50 ráží ve dvoudělových věžích. Protiponorkovou výzbroj tvořil jeden salvový vrhač hlubinných pum Hedgehog, dva protiponorkové torpédomety a dva klasické vrhače hlubinných pum. Detekci ponorek zajišťoval trupový sonar SQS-29. Pohonný systém tvořily dva kotle a dvě převodové turbíny o výkonu 30 000 shp, pohánějících dva lodní šrouby. Nejvyšší rychlost dosahovala 30 uzlů.\n\nRoku 1968 byl torpédoborec \"Harusame\" vybaven vlečným sonarem OQA-1. V letech 1975 byla z \"Murasame\" demontována protiponorková výzbroj, kterou nahradily dva trojhlavňové 324mm torpédomety. Stejně byl roku 1979 upraven torpédoborec \"Harusame\".\n"}
{"id": "1206717", "url": "https://cs.wikipedia.org/wiki?curid=1206717", "title": "Javory u obrázku", "text": "Javory u obrázku\n\nJavory u obrázku je pojmenování pro jeden javor mléč (\"Acer platanoides\"), původně pro čtveřici památných stromů javorů mléčů. Roste nad levým břehem Kosového potoka vlevo od silničky z Vysoké, části obce Stará Voda, do malé osady Háj u Staré Vody v okrese Cheb v Karlovarském kraji. Vedle památného stromu stojí dřevěná boží muka – Steinmüllerův kříž z konce 18. století. Poprvé bylo seskupení uváděno v roce 1932 Schweinitzerem v soupisu významných stromů bývalého okresu Mariánské Lázně.\n\nV prosinci 2016 byla rozhodnutím Městského úřadu Mariánské Lázně zrušena právní ochrana tří javorů ze skupiny. Důvodem pro zrušení a pokácení byla provozní bezpečnost, kdy i přes jejich ošetření přetrvával jejich špatný zdravotní stav. Následovala výsadba nových stromů.\n\nZa památné byla skupina javorů vyhlášena v roce 2005 jako stromy významné vzrůstem a součást kulturní památky.\n\n\n"}
{"id": "1206719", "url": "https://cs.wikipedia.org/wiki?curid=1206719", "title": "Enes Karić", "text": "Enes Karić\n\nEnes Karić (* 16. května 1958 Višnjevo, okres Travnik, Federativní lidová republika Jugoslávie) je bosenskohercegovský teolog, pedagog, překladatel a spisovatel bosňáckého původu.\n\nZákladní školu navštěvoval v obci Han-Bila. Vystudoval Gazi Husrev-begovu medresu v Sarajevu (1973–1978), vyšší islámskou teologickou školu, a poté ve stejném městě absolvoval tři fakulty: islámskou (bakalářský stupeň ukončil 1981), politických věd (bakalářský stupeň ukončil 1982), a filosofickou (magisterský stupeň ukončil 1986). Doktorát získal roku 1989 na Filologické fakultě v Bělehradě s tématem práce \"Hermeneutické (tafsírské) problémy při překladu Kur’ánu do srbochorvatského jazyka\" (\"Hermeneutički problemi prevođenja Kur’āna na srpskohrvatski jezik\").\n\nOd roku 1981 působí na Fakultě islámských věd v Sarajevu, založené roku 1977 pod jménem Islámská teologická fakulta, kde přednáší tafsír, kurʼánskou exegenezi. Častokrát hostoval nebo přednášel na zahraničních univerzitách. Mezi léty 2003 a 2007 na své \"alma mater\" zastával post děkana.\n\nRoku 2005 kandidoval do úřadu nejvyššího duchovního vůdce, reisu-l-ulemy, Islámského společenství v Bosně a Hercegovině. Post nakonec ve vyrovnaném duelu 25. září obhájil stávající reis Mustafa-efendija Cerić. Karić přitom dlouhodobě kritizoval Cerićovo veřejné vystupování a jeho politické aspirace.\n\nPůsobil či stále působí v redakcích řady periodik převážně duchovního zaměření. Odborné i popularizační články a eseje publikoval v bezpočtu domácích tiskovin, mnohé uveřejnil i v knižní podobě.\n\nV letech 1994–1996 byl ministrem školství, vědy, kultury a sportu Bosny a Hercegoviny a zároveň Federace Bosny a Hercegoviny.\n\nSoustavně se věnuje překládání z arabštiny a angličtiny. Zvláště ceněný je jeho překlad Kur’ánu (Sarajevo 1995). V posledních letech publikuje vlastní tvorbu, která je vřele přijímána čtenáři i kritikou. Jeho odborné práce a prózy byly přeloženy do řady jazyků.\n\n\n\n\n"}
{"id": "1206722", "url": "https://cs.wikipedia.org/wiki?curid=1206722", "title": "Dževad Karahasan", "text": "Dževad Karahasan\n\nProf. dr. Dževad Karahasan (* 25. ledna 1953 Duvno, dnes Tomislavgrad, Federativní lidová republika Jugoslávie) je bosenskohercegovský dramatik, esejista, romanopisec a pedagog bosňáckého původu.\n\nVystudoval srovnávací literaturu a divadelní vědu na Filozofické fakultě v Sarajevu, doktorát získal na Univerzitě v Záhřebu. Dlouhá léta pracoval jako redaktor v kulturním časopisu \"Odjek\" (Ohlas), šéfredaktor literárního časopisu \"Izraz\" (Výraz) a dramaturg Bosenského národního divadla v Zenici. V letech 1986–1993 působil jako docent na Akademii scénických umění v Sarajevu. Od roku 1993 se zdržuje převážně v rakouském Štýrském Hradci, kde mimo jiné pracoval jako dramaturg v divadelní společnosti ARBOS – Gesellschaft für Musik und Theater. Opakovaně přednášel na univerzitách v Salzburku, Innsbrucku, Berlíně a Göttingenu. V roce 2012 obdržel prestižní Goetheho medaili, ocenění města Frankfurt nad Mohanem za kulturní přínos. Roku 2014 byl zvolen předsedou Spolku spisovatelů Bosny a Hercegoviny.\n\nDo širšího povědomí čtenářského publika vstoupil románem \"Istočni diwan\" (Východní díwán, Sarajevo 1989) a následně rozsáhlejšími prózami \"Šahrijarov prsten\" (Šahrijárův prsten, Sarajevo 1994) a \"Noćno vijeće\" (Noční sněm, 2005). Širokého přijetí se dostalo i jeho divadelním hrám a sbírkám esejů. Jeho díla byla přeložena do řady evropských jazyků, mezi nimiž nechybí ani čeština: \"Dnevnik selidbe\" (Deník stěhování, česky jako Loučení se Sarajevem, Praha 1995).\n\nJeho manželkou je Dragana Tomaševićová (* 1958), spisovatelka, literární kritička a novinářka.\n\n"}
{"id": "1206723", "url": "https://cs.wikipedia.org/wiki?curid=1206723", "title": "Městský stadion Karviná", "text": "Městský stadion Karviná\n\nMěstský stadion v Karviné je fotbalový stadion, který se nachází ve slezské Karviné. Stadion byl postaven na místě starého „jäkláckého\" stadionu z šedesátých let.\n\nStadion, jehož vlastníkem je město Karviná, byl otevřen v létě 2016, tedy těsně před startem nové fotbalové sezóny, ve které Karviná premiérově startovala v nejvyšší soutěži. Na stadionu od září 2014 probíhala rozsáhlá rekonstrukce starého sportoviště. Na místě betonových ochozů byly postaveny nové tribuny, které tak spolu s hlavní tribunou vytváří kolem celého stadionu uzavřený prstenec. Hlavní tribuna byla zachována, avšak prošla také rozsáhlou modernizací, zahrnující nové sedačky, audiotechniku a především zcela nové tiskové centrum. Byl položen nový vyhřívaný trávník na hrací plochu, vybudovány vstupní brány a zcela postavena nová budova se zázemím. V řijnu 2016 bylo také instalováno umělé osvětlení, čímž byla celá rekonstrukce stadionu fakticky zakončena. První zápas v atraktivním čase pod umělým osvětlením se odehrál 22. října 2016 proti severočeskému klubu FK Teplice.\n\nNutno podotknout, že s otevřením nového fotbalového stánku a také postupem klubu do nejvyšší fotbalové soutěže v Karviné rapidně stoupl zájem o fotbal a při domácích utkáních je průměrná návštěvnost 4 000 diváků.\n\n"}
{"id": "1206726", "url": "https://cs.wikipedia.org/wiki?curid=1206726", "title": "Třída Ajanami", "text": "Třída Ajanami\n\nTřída Ajanami byla lodní třída torpédoborců Japonských námořních sil sebeobrany. Skládala se ze sedmi jednotek, sloužících v letech 1958–1990.\n\nCelkem bylo v letech 1956–1960 postaveno sedm jednotek této třídy. První čtyři byly objednány v rámci programu z roku 1955, přičemž v programech pro roky 1957–1958 byly objednány ještě další tři.\n\nJednotky třídy \"Ajanami\":\nTorpédoborce byly vyzbrojeny šesti 76,2mm kanóny ve dvoudělových věžích. Uprostřed trupu byl umístěn čtyřhlavňový 533mm torpédomet a přebíjecí zařízení s rezervní sadou torpéd. Protiponorkovou výzbroj tvořily dva salvové vrhače hlubinných pum Hedgehog a dvě skluzavky hlubinných pum. První čtveřice nesla radary OPS-1, OPS-2 a trupový sonar OQS-12. Druhá skupina této třídy nesla modernější radar OPS-15 a trupový sonar OQS-14. Pohonný systém tvořily dva kotle a dvě převodové turbíny o výkonu 35 000 shp, pohánějících dva lodní šrouby. Nejvyšší rychlost dosahovala 32 uzlů.\n\nV letech 1965–1967 dostaly \"Ajanami\", \"Isonami\" a \"Takanami\" vlečný sonar OQA-1. \"Isonami\" a \"Šikinami\" byly v letech 1975–1976 upraveny na cvičnéí lodě – byly z nich demontovány torpédomety, které nahradily nové nástavby.\n"}
{"id": "1206728", "url": "https://cs.wikipedia.org/wiki?curid=1206728", "title": "Hamrníky (zámek)", "text": "Hamrníky (zámek)\n\nHamrnický zámeček, dříve Hamrnický dvůr (), je jedna z nejstarších staveb v blízkosti Mariánských Lázní. Nachází se mezi nádražím Mariánské Lázně a sídlem Hamrníky, v dnešním katastrálním území Úšovice. Objekt je památkově chráněn jako \"zámek Hammerhof,\" v současnosti je však v dezolátním stavu.\n\nZáznam z roku 1657 uvádí existenci svobodného dvora na Kosím potoce, zvaného \"Froschhammer\". Toto jméno bylo nejspíše převzato podle mlýna, který stál u Kosího potoka ještě před dvorem, resp. podle hamru, který zde byl ještě před ním.\n\n22. března dvůr odkoupil tepelský klášter a po požáru jej dal opat kláštera Raymund I. Wilfert znovu vystavět jako \"Hammerhof,\" tj. \"Hamerský dvůr,\" Když v roce 1706 stavba znovu vyhořela, stavitel Kryštof Dienzenhofer nechal postavit v jihovýchodním cípu dvora zámeček a po dokončení stavby v roce 1708 získal přední trakt dvora název \"Villa Hammerhoviana\".\n\nNově vystavěný zámeček byl určen k rekreaci tepelských premonstrátů a byly zde prováděny i léčebné kúry. K tomuto léčení však byly využívány prameny z Františkových Lázní. Po otevření klášterních lázní přímo u pramenů, se zámeček stal častým místem výletů lázeňských hostů. Byl zde hostinec, kavárny a od lázní sem vedla silnice lemovaná kaštanovou alejí. V roce 1832 byl v okolí zámečku vybudován park, v němž byly pěšiny a lavičky. Do dnešních dnů z parku přetrval pouze Dub u Hamrnického zámečku, který je chráněn jako památný.\n\nPo vybudování železnice přes Mariánské Lázně ve druhé polovině 19. století byla silnice odkloněna k nádraží a zámeček začal být opět využíván převážně jako hospodářské stavení. Klášter zde choval skot a počátkem 20. století zde vznikla klášterní mlékárna, která dodávala mléko do lázní.\n\nPo první světové válce v roce 1920 byl Hamrnický dvůr převzat pozemkovým úřadem v Praze a správcem se stal Ing. Dr. Rudolf Procházka, starosta místní obce Sokolské. V roce 1938 byl dvůr připraven k prodeji, ale německé vojsko obsadilo pohraničí dříve, než k prodeji došlo a statek převzala saská společnost Sächsische-Bauernsiedlung. Během války ve dvoře pracovaly ženy a služba s pracovní povinností.\n\nPo roce 1948 se majitelem zámečku staly Státní statky. V roce 1970 je zde uváděno 66 dojnic a v přilehlém zahradnictví pracovalo 15 zaměstnanců. Po sametové revoluci byl dvůr nevyužitý a chátral. Postupně se přilehlé stavby začaly bortit a 30. července 2007 zámeček vyhořel.\n"}
{"id": "1206730", "url": "https://cs.wikipedia.org/wiki?curid=1206730", "title": "Teodor Hirner", "text": "Teodor Hirner\n\nTeodor Hirner (20. dubna 1910 Smolenice – 14. května 1975 Bratislava) byl slovenský hudební skladatel, varhaník, dirigent a pedagog.\n\nPo maturitě na gymnáziu v Trnavě se stal učitelem v Pezinku. Řídil tam také pěvecký sbor. V letech 1939–1949 působil jako vojenský kapelník v Bratislavě. Vedle toho studoval hru na varhany na bratislavské konzervatoři a hudební vědu na Univerzitě Komenského v Bratislavě a na Karlově univerzitě v Praze. Absolvoval v roce 1948.\n\nV letech 1949–1954 pracoval v košickém rozhlasovém studiu a poté byl tvůrčím tajemníkem \"Svazu slovenských skladatelů\". Od roku 1961 působil jako ředitel konzervatoře v Košicích. Sbíral lidové písně z oblasti východního a středního Slovenska. Některé z nich vyšly v roce 1954 v Bratislavě ve dvou svazcích pod názvem \"Slovenské ľudové písně\".\n\n\n\n\n\n"}
{"id": "1206731", "url": "https://cs.wikipedia.org/wiki?curid=1206731", "title": "Inamullah Khan", "text": "Inamullah Khan\n\nInamullah Khan (1912–1997) byl muslimský aktivista indického původu. Byl spoluzakladatelem a od roku 1949 prvním generálním tajemníkem Světového muslimského kongresu. V této funkci vydržel přes čtyři desetiletí. V roce 1988 mu byla udělena Templetonova cena; proti tomu protestovala židovská Liga proti pomluvám, jelikož podle jejího názoru Dr. Khan podporoval antisemitismus.\n"}
{"id": "1206732", "url": "https://cs.wikipedia.org/wiki?curid=1206732", "title": "Javor u brány", "text": "Javor u brány\n\nJavor u brány je památný strom rostoucí u obce Teplá části Staré sedlo v okrese Cheb Karlovarského kraje na západě České republiky. Nachází se na jižním okraji obce Staré Sedlo, poblíž usedlosti číslo 12. Jmenovaný javor klen (\"\") dosahuje výšky okolo 18 metru a obvod jeho činí 348 centimetrů (měření 2014). Chráněný je od 19. února 2008 na základě rozhodnutí městského úřadu v Mariánských Lázních.\n\n"}
{"id": "1206735", "url": "https://cs.wikipedia.org/wiki?curid=1206735", "title": "FK Zvezda Irkutsk", "text": "FK Zvezda Irkutsk\n\nFK Zvezda Irkutsk (rusky футбольный клуб «Звезда» Иркутск) byl ruský fotbalový klub z města Irkutsk v Irkutské oblasti. Byl oficiálně založen roku 1957. Své domácí zápasy hrál na stadionu Trud s kapacitou 25 000 míst. Klubové barvy byly červená a bílá.\n\nV roce 2008 hrál ruský Pervyj divizion (druhá nejvyšší ruská liga), sezónu byl nucen ukončit v říjnu 2008 kvůli nedostatku financí, hlavní sponzor – aerolinky Interavia se potýkaly s finančními problémy.\n\n\n"}
{"id": "1206737", "url": "https://cs.wikipedia.org/wiki?curid=1206737", "title": "Keiko Fujimoriová", "text": "Keiko Fujimoriová\n\nKeiko Fujimori (* 25. května 1975, Lima) je peruánská politička, dcera bývalého prezidenta Alberta Fujimoriho. Po rozvodu svých rodičů se stala roku 1994 v 19letech nejmladší první dámou Latinské Ameriky. \n\nJejím bratrem je politik Kenji Fujimori. Je vdaná za Marka Villanellu.\n\nV dubnu roku 2016 zvítězila v prvním kole prezidentských voleb, avšak nezískala požadovanou většinu hlasů. Zároveň proti její kandidatuře demonstrovaly v ulicích tisíce lidí z obavy, že by mohla představovat ohrožení pro tamější demokracii. V druhém kole voleb, konajících se na začátku června, prohrála se ziskem 49, 88% hlasů s neoliberálním ekonomem Pedrem Pablem Kuczynskim. \n\n"}
{"id": "1206738", "url": "https://cs.wikipedia.org/wiki?curid=1206738", "title": "Beranovská olše", "text": "Beranovská olše\n\nBeranovská olše je památný strom rostoucí u Beranovky, místní části města Teplá v okrese Cheb Karlovarského kraje na západě České republiky. Nachází se jižně od Beranovky v nivě Podhájského potoka. Jmenovaná olše lepkavá (\"\") dosahuje výšky okolo 18 metru a její obvod činí 635 centimetrů. Chráněna je od 25. března 2005 na základě rozhodnutí městského úřadu v Mariánských Lázních. Tato památná olše je nejmohutnějším stromem svého druhu v České republice.\nJe to pozoruhodná srostlice šesti olšových kmenů, vyrůstajících ze společné boulovité báze.\nPři pohledu zdálky vypadá olše jako starý dub.\n\nPamátný strom je ponechán přirozenému vývoji až do konečné fáze odumření a nepředpokládá se provádění jakýchkoli zásahů.\n\n"}
{"id": "1206739", "url": "https://cs.wikipedia.org/wiki?curid=1206739", "title": "The Holographic Principle", "text": "The Holographic Principle\n\nPřed vydáním desky Epica k albu zveřejnila dva singly, „Universal Death Squad“ a „Edge of the Blade“. Ke druhé jmenované písni vyšel také videoklip. Nahrávka se probojovala na přední příčky některých evropských hitparád. V rámci podpory alba Epica v listopadu a prosinci 2016 odehrála šňůru koncertů v Severní Americe a během roku 2017 se konalo také evropské, asijské a jihoamerické turné k albu. Na samostatné koncerty navázala Epica vystupováním na letních metalových festivalech a severoamerickým turné. V průběhu zbytku roku 2017 následně proběhlo evropské turné, v jehož rámci tentokrát Epica vystupovala jako hlavní skupina.\n\nPrvní nápady k albu začal kytarista Mark Jansen dávat dohromady již v roce 2014. S nahráváním poté Epica začala v prosinci 2015 ve studiu Sandlane Recording Facilities v nizozemském městě Rijen. Členové skupiny dříve skládali a zkoušeli nové písně ve svých domácích studiích, od alba \"The Quantum Enigma\" (2014) ovšem začala kapela zkoušet společně. Podle Delahaye to nahrávce „přidalo na dynamice a výrazu“. Pro album měla Epica napsaných celkem dvacet sedm písniček, ze kterých následně vybrala osmnáct, které začala nahrávat.\n\nRole producenta se opět ujal Joost van den Broek, který s kapelou začal spolupracovat při nahrávání předchozí desky \"The Quantum Enigma\". Během nahrávání alba také Epica místo samplů poprvé ve své historii použila plnohodnotný živý symfonický orchestr. Na desce dostaly prostor i \"brutální\" řevy a heavymetalové riffy, které se podle Jansena stylově podobají kapele Amon Amarth. O ty se na albu postaral právě Jansen a bubeník Ariën van Weesenbeek. Delahaye o tvrdším stylu skupiny řekl, že „Epica byla dříve orchestr doprovázený metalovou kapelou, kdežto teď je to metalová kapela doprovázená orchestrem.“ Zpěvačka Simone Simons při nahrávání alba zkoušela nové pěvecké polohy a díky tomu se dle vlastních slov na desce výrazově pohybuje od opery a rocku až po pop, přičemž v baladách zpívá hodně jemným hlasem.\n\nNahrávání alba skončilo 15. května a konečný mix byl dokončen o necelé dva týdny později. Album smíchal Jacob Hansen za pomoci van den Broeka. Z osmnácti nahraných písniček pak členové skupiny na album vybrali konečných dvanáct. Dne 29. července oficiálně vyšel první singl z alba, píseň „Universal Death Squad“ a 8. září poté Epica vydala další singl s názvem „Edge of the Blade“. K této písni rovnou natočila také videoklip.\n\n\"The Holographic Principle\" oficiálně vyšlo 30. září 2016 u vydavatelství Nuclear Blast na CD a v digitální podobě. Je k dostání v základní edici obsahující CD s albem, ve verzi vinylové LP dvojdesky (průhledné, modré nebo černé provedení), v digibook edici obsahující bonusové CD \"The Acoustic Principle\" (obsahuje akustické předělávky několika písní z alba) a v earbook edici. Tato verze obsahuje obsahuje základní a dvě bonusová CD, \"The Acoustic Principle\" a \"The Instrumental Principle\", které obsahuje instrumentální nahrávky písní z alba.\n\nDen po vydání Epica vystoupila na svém vlastním festivalu Epic Metal Fest. Její vystoupení se skládalo převážně z písní z právě vydaného alba \"The Holographic Principle\".\n\nSedmé studiové album Epicy uvádí dvou a půlminutové intro „Eidola“, které postupně vrcholí a ke konci nastupuje velký orchestr a sbory. Po intru následuje „Edge of the Blade“, kde se poprvé objevuje i zpěvačka Simone Simons. Pozadí písně tvoří epické prvky a podladěné kytary, které připomínají styl Amon Amarth. Ten podtrhuje i kytarista Mark Jansen se svým growlingem. U následující „A Phantasmic Parade“ má úvodní slovo orchestr, do kterého se přidá Simons a dvojzpěvy. Píseň následně graduje, zrychluje a do popředí se dostávají metalové riffy i Jansenovy řevy. Další písní je první singl, „Universal Death Squad“. Začátek písně obstaralo violoncello a klavír. Následně melancholickou atmosféru roztrhnou rychlé metalové riffy, do kterých se připojí smyčce, sbory a nakonec i Simons, která zde zpívá také v nižších polohách. Na pozadí další písně, „Divide and Conquer“, se zprvu ozývají tajemné hlasy a lesní rohy a úvod je spíše klidný. Do něj začne duet Jansena a Simons, který doplňují sbory. Následující „Beyond the Matrix“ zní nezvykle vesele a filmově. Přibližně v polovině skladby přestanou znít mohutné aranže a riffy a nastane klidná, téměř pohádková část písně. Tu svými growly naruší Jansen a opět se rozezní mohutné kytarové riffy. Jansen při psaní skladby vycházel z filmu Matrix. Tuto skladbu Epica znovu nahrála v roce 2018, a to pouze za doprovodu orchestru Metropole Orkest.\nDruhou polovinu alba otevírá „Once upon a Nightmare“, což je spíše filmová a hodně emotivní balada s čistým hlasem Simone Simons. „The Cosmic Algorithm“ je pro změnu svižná skladba, ve které se střídají Simonsiny zpěvy a sbory. Devátou písní je „Ascension – Dream State Armageddon“, která začíná v pomalém tempu a na pozadí se postupně objevují metalové riffy, píseň graduje a ke slovu se dostává i Jansen s growly. Podle něj se jedná o jednu z nejtvrdších skladeb na desce. Album pokračuje svižnou písní „Dancing in a Hurricane“. Text této písně je o dětech, kteří se snaží užívat si život v nebezpečném prostředí a byl inspirován uprchlickou krizí. Píseň tedy přímo nezapadá do konceptu alba. Úvod další písně „Tear Down Your Walls“ obstaraly převážně smyčce a klavír, poté ovšem Epica opět nasadí rychlé metalové tempo, které následně trošku zmírní. Závěrečnou písní alba je dvanáctiminutový epos „The Holographic Principle – A Profound Understanding of Reality“. Epica v této skladbě shrne prakticky vše, co doposud na albu zaznělo. Velký prostor v písni dostal také symfonický orchestr.\n\nDavid Havlena, redaktor českého časopisu Spark, již při prvním poslechu alba uvedl, že nahrávka bude pro mnohé album roku a že formu Epicy v roce 2016 nejspíše nikdo nepřekoná. Následně v recenzi pro Spark ještě doplnil, že \"The Holographic Principle\" staví Epicu na samotný „vrchol symfonického řetězce“. S jeho slovy souhlasil i další redaktor, Robert Čapek, který potvrdil, že současná Epica nemá soupeře, a spolu s Havlenou nahrávku ohodnotil 6 body, což je ve Sparku maximální počet. Kritikou na albu ovšem nešetřila Jana Vrbková, která prohlásila, že je na ni \"The Holographic Principle\" až „příliš sladké a melodické“, a nahrávku ohodnotila pouhými 3 body. V celkovém hodnocení redaktorů Sparku byla deska ohodnocena 4,26 body z 6. Sandra Yeomans v recenzi pro hudební server Metal Wani ohodnotila album 8 body z 10 a uvedla, že největší chybou je místy přeprodukovaný zvuk.\n\nNahrávka první týden po vydání obsadila čtvrté místo v nizozemské hitparádě Mega Album Top 100 a deváté místo v německé hitparádě Media Control Charts. V belgickém žebříčku Ultratop se umístila nejlépe na dvanácté pozici. V České republice se album nejlépe umístilo na třinácté pozici prodejnosti pro 40. týden v roce 2016 (3. října – 9. října).\n\nV rámci podpory alba se Epica vydala na turné po Severní Americe. To probíhalo v listopadu a prosinci 2016 a bylo nazváno \"The North American Principle Tour\". Na toto turné měla Epica jet společně s kapelami Fleshgod Apocalypse, Xandria a The Agonist. Kvůli problémům s vízy byla ovšem Xandria donucena své turné v Severní Americe zrušit. V době, kdy byly skupiny v Severní Americe, vyšlo lyric video k písni „Ascension – Dream State Armageddon“. Na jeho pozadí byly použity záběry ze živého vystoupení skupiny na festivalu Epic Metal Fest.\n\nDalší koncertní šňůra proběhla na začátku roku 2017 na společně s kapelou Powerwolf, duo skupin doprovodila třetí kapela Beyond the Black, která vystupovala jako předkapela. Během turné, které začalo 12. ledna 2017 v německém městě Wiesbaden, kapely navštívily celkem deset zemí. Mezi nimi bylo i Česko, kde vystoupily v pražském Foru Karlín. Na konci února a na začátku března Epica na turné samostatně pokračovala v Rusku a ve Skandinávii. V severských zemích ji jako předkapela podpořili islandští Skálmöld.\n\nV dubnu 2017 Epica zavítala do Japonska, Tchaj-wanu a Jižní Koreje a o měsíc později vystupovala v Jižní Americe. Poté následovaly koncerty na metalových festivalech.\n\nPo Jižní Americe skupina opět zavítala do Severní Ameriky a do Evropy. Severoamerická část koncertní série proběhla v září 2017 a jako předkapely se jí zúčastnily skupiny Lacuna Coil, Insomnium a Elantris. V rámci evropského turné, které začalo v půlce listopadu, proběhl též koncert ve Zlíně, a tentokrát Epica vystupovala jako headliner. V roli předskokanů ji doprovázely skupiny Vuur a Myrath.\n\n\n"}
{"id": "1206740", "url": "https://cs.wikipedia.org/wiki?curid=1206740", "title": "George MacLeod", "text": "George MacLeod\n\nGeorge Fielden MacLeod, Baron MacLeod of Fuinary (17. června 1895 – 27. června 1991) byl skotský voják a duchovní Skotské církve. Bojoval v první světové válce, za což byl několikrát vyznamenán. Válečná zkušenost ho vedla k příklonu k náboženství; vystudoval teologii a roku 1924 byl ordinován pastorem. Roku 1930 se dobrovolně stal pastorem v chudé čtvrti Glasgowa a postupně se propracovával k socialistickým a pacifistickým postojům. Roku 1938 založil ekumenickou křesťanskou Komunitu Iona na ostrově Iona ve Vnitřních Hebridách. Roku 1967 byl jako doposud jediný skotský pastor povýšen do šlechtického stavu a později se stal jediným členem Sněmovny lordů podporujícím Stranu zelených. V roce 1989 obdržel spolu s Carlem Friedrichem von Weizsäckerem Templetonovu cenu.\n"}
{"id": "1206742", "url": "https://cs.wikipedia.org/wiki?curid=1206742", "title": "L. Charles Birch", "text": "L. Charles Birch\n\nLouis Charles Birch (8. února 1918 Melbourne – 19. prosince 2009 Sydney) byl australský genetik specializující se na populační ekologii a zároveň myslitel, píšící o vztahu vědy a náboženství. Působil jako profesor na Univerzitě Sydney. Roku 1990 získal Templetonovu cenu jako uznání za to, že ve svém díle oceňuje hodnotu veškerého života. \n"}
{"id": "1206743", "url": "https://cs.wikipedia.org/wiki?curid=1206743", "title": "Marienbad (lokomotiva)", "text": "Marienbad (lokomotiva)\n\nMarienbad byla lokomotiva určená k tahání nákladních vlaků.\n\nVýrobu lokomotivy spolu s dalšími pěti stroji zadala železniční společnost Severní státní dráha továrně Maffei z Mnichova. Objednávka se uskutečnila v rámci přípravy zajištění provozu na železniční trati z Prahy do Podmokel. Dodané stroje měly jména podle měst, a sice Vyšehrad, Ústí nad Labem ('), Josefov ('), Františkovy Lázně ('), Mimoň (') a Mariánské Lázně. Jméno spolu se svým číslem měla každá z lokomotiv vyraženo na kotli. Stroje byly vhodné na rovinaté tratě, a proto je společnost na svou další trať – z Brna do České Třebové – příliš nenasazovala.\n\nRoku 1862 nechala společnost lokomotivu \"Marienbad\" v dílnách v pražských Bubnech rekonstruovat a po dalších deseti letech provozu (1872) ji vyřadila. Stroj tak nikdy nevjel do města, jehož jméno nosil, neboť mariánskolázeňské nádraží bylo otevřeno až roku 1873.\n"}
{"id": "1206745", "url": "https://cs.wikipedia.org/wiki?curid=1206745", "title": "Seznam dílů seriálu Spartakus", "text": "Seznam dílů seriálu Spartakus\n\n'Toto je seznam dílů seriálu \"Spartakus\" a \"\".\n\n<onlyinclude>\n</onlyinclude>\n\n"}
{"id": "1206747", "url": "https://cs.wikipedia.org/wiki?curid=1206747", "title": "Dub letní v Chodovské Huti", "text": "Dub letní v Chodovské Huti\n\nDub letní v Chodovské Huti je památný strom rostoucí u obce Tři Sekery části Chodovská Huť v okrese Cheb Karlovarského kraje na západě České republiky. Nachází se jihozápadně od obce Chodovská Huť směrem na Jezevčí vrch. Jmenovaný dub letní (\"\") dosahuje výšky okolo 28,5 metru a jeho obvod činí 457 centimetrů. Chráněn je od 14. února 1985 na základě rozhodnutí městského úřadu v Mariánských Lázních. Tento památný dub je nejmohutnějším v České republice. Stav stromu je označen jako silně poškozený.\n"}
{"id": "1206750", "url": "https://cs.wikipedia.org/wiki?curid=1206750", "title": "Kateřina Württemberská", "text": "Kateřina Württemberská\n\nKateřina Württemberská (21. února 1783 – 29. listopadu 1835) byla druhou manželkou Jérôma Bonaparta, který v letech 1807 až 1813 vládl jako vestfálský král.\n\nKateřina se narodila v Petrohradě v Ruském impériu jako dcera pozdějšího krále Fridricha I. Württemberského a Augusty Brunšvicko-Wolfenbüttelské. Když jí bylo pět let, matka zemřela a otec se oženil s matčinou sestřenicí Šarlotou Hannoverskou.\n\nKateřina se 22. srpna 1807 na zámku ve Fontainebleau ve Francii provdala za Jérôma Bonaparta, jehož byla druhou manželkou. Sňatkem se stala královnou Vestfálska. Když bylo království po pádu napoleonské říše zrušeno, následovala svého manžela do exilu.\n\nKateřina měla s Jérômem tři děti:\n\n\nZemřela v Lausanne ve Švýcarsku 29. listopadu 1835.\n\n"}
{"id": "1206751", "url": "https://cs.wikipedia.org/wiki?curid=1206751", "title": "Kjóngdžik Han", "text": "Kjóngdžik Han\n\nKjóngdžik Han (한경직, anglickým přepisem nejčastěji Kyung-Chik Han, 29. prosince 1902 – 19. dubna 2000) byl korejský křesťanský pastor a misionář. Po studiích v Koreji své teologické vzdělání završil na Princeton Theological Seminary v USA. Ordinován byl roku 1933 v Korejské presbyteriánské církvi. Roku 1945 založil v Soulu sbor pro utečence z komunisty ovládaného severu Koreje, jehož pastorem a později emeritním pastorem zůstal až do smrti. Roku 1992 získal Templetonovu cenu; v té době měl jeho sbor (ve světě známý jako Young Nak Presbyterian Church) asi 60 tisíc členů a kolem 500 sesterských sborů po celém světě. \n"}
{"id": "1206755", "url": "https://cs.wikipedia.org/wiki?curid=1206755", "title": "Kostel svatého Jiljí (Teplá)", "text": "Kostel svatého Jiljí (Teplá)\n\nDěkanský kostel svatého Jiljí v Teplé je farní kostel, postavený v letech 1762-1765 tepelský stavitel Wenzl Hausmann.\n\nNa místě dnešního kostela je zmiňován kostel již v roce 1384. Ten byl přestavěn v letech 1667-1694. Nový kostel zachovává dispozici původního. Výstavba nového kostela proběhla v letech 1762-1765. Kostel byl poškozen požárem v roce 1794. Ambity, které byly původně plánovány byly vystavěny v letech 1808-1838. V letech 1850-1853 proběhla oprava kostela, během které byla rovněž dokončena věž. V roce 1896 byly opraveny fresky.\n\nKostel byl prohlášen památkou v roce 1958.\n\nKostel je jednolodní, závěr presbytáře je polokruhový. Po straně přiléhají sakristie. Na ně navazují nízké ambity. Střecha lodi je valbová, ambity jsou zastřešeny pultovou střechou.\n\nPrůčelí jsou členěna lizénami\n\nNástropní malby s výjevy ze života svatého Jiljí jsou dílem Elliase Dollhopffa z roku 1765. Fresky sv. Cecílie, krále Davida a trůnící Madony vypracoval A. Waller v roce 1896.\n\n\n"}
{"id": "1206760", "url": "https://cs.wikipedia.org/wiki?curid=1206760", "title": "Miguel Torga", "text": "Miguel Torga\n\nMiguel Torga, rodným jménem Adolfo Correia da Rocha (12. srpen 1907, São Martinho de Anta — 17. leden 1995, Coimbra) byl portugalský spisovatel.\n\nVystudoval lékařství na univerzitě v Coimbře. Poté si otevřel lékařskou praxi, souběžně začal být literárně činný. Roku 1927 patři k zakladatelům literárního časopisu \"Presença\". Rok poté publikoval svou první sbírku básní pod názvem \"Ansiedade\" (\"Úzkost\"). Roku 1935 vydal svůj nejúspěšnější román \"A criacão do mundo\" (\"Stvoření světa\"), roku 1941 sbírku povídek \"Montanha\" (\"Hory\"). Řada jeho próz byla autobiografických. Dnes je nejznámější díky svému šestnáctidílnému \"Deníku\" (\"Diário\") z let 1941–1993, v nichž dal nahlédnout do své vášnivé religiozity.\n"}
{"id": "1206761", "url": "https://cs.wikipedia.org/wiki?curid=1206761", "title": "Charles Colson", "text": "Charles Colson\n\nCharles Wendell „Chuck“ Colson (16. října 1931 Boston, Massachusetts – 21. dubna 2012 Falls Church, Virginia) byl americký právník, republikánský politik a později po své náboženské konverzi evangelikální misionář a náboženský vůdce. V letech 1969 až 1973 byl jedním z hlavních poradců prezidenta Nixona, zapletl se do aféry Watergate a byl prvním ze sedmi prezidentských poradců, kteří šli za tuto kauzu do vězení. V roce 1973 prošel náboženským obrácením („znovuzrozením“) a po strávení sedmi měsíců ve výkonu trestu založil Prison Fellowship, dnes největší organizaci na pomoc vězňům, bývalým vězňům a jejich rodinám v USA. Angažoval se také jako veřejný řečník a autor více než 30 knih. Roku 1993 získal Templetonovu cenu.\n\n"}
{"id": "1206766", "url": "https://cs.wikipedia.org/wiki?curid=1206766", "title": "Strom v Ténéré", "text": "Strom v Ténéré\n\nStrom v Ténéré ( \"L'Arbre du Ténéré\") byla osamělá akácie (pravděpodobně druhu akácie zkroucená nebo akácie paprsčitá), která rostla uprostřed pouště Ténéré v severním Nigeru. Byla označována jako nejosamělejší strom na světě (nejbližší další strom rostl 400 km od ní) a jediný strom zakreslený na mapě v měřítku 1:4 000 000. Strom byl důležitým orientačním bodem pro karavany, domorodí Tuaregové ho uctívali jako posvátný. Jeho kořeny sahaly do čtyřicetimetrové hloubky a rostl na vydatném prameni podzemní vody, proto dokázal přežít i v extrémních podmínkách. Věk akácie byl při vědeckém zkoumání v roce 1938 odhadován na tři sta let. Byla zničena v roce 1973, kdy do ní narazil kamion libyjského řidiče, který zřejmě v opilosti sjel z cesty. Zbytky stromu byly převezeny do Národního muzea v Niamey, na místě vznikla jako upomínka kovová replika stromu od neznámého umělce.\n\n"}
{"id": "1206767", "url": "https://cs.wikipedia.org/wiki?curid=1206767", "title": "Cefalù", "text": "Cefalù\n\nCefalù (sicilsky \"Cifalù\", řecky \"Κεφαλοίδιον\", latinsky \"Cephaloedium\", arabsky \"Gafludi\") je historické město a letovisko v metropolitním městě Palermo na severozápadě Sicílie v Itálii.\nHistorické staré město s normanským dómem a pláže činí z Cefalù jedno z hlavních turistických center v regionu i na Sicílii.\n\nMěsto leží na pobřeží Tyrhénského moře, 75 km východně od Palerma a 175 km západně od Messiny. Jižně od Cefalù se rozkládá pohoří Sicilských Apenin Madonie. Historické jádro města se nachází pod útesem \"La Rocca\", 270 metrů vysoké výpencové skály s pevností.\n\nNejstarší archeologické nálezy z území starého města pocházejí z pravěku. V době klasické řecké kultury patřilo k území říše \"Graecia magna\", vyrostlo zde město zvané \"Kephaloidion\", o němž podal svědectví k roku 396 př. n. l. řecký historik Diodóros Sicilský. Za římské vlády bylo město od roku 254 př. n. l. nazýváno \"Cephaloedium\". Oba názvy znamenají hlavu a byly odvozeny od tvaru skály Rocca di Cefalù, na které nejstarší sídlo původně leželo. O město se bojovalo během punských válek. Bylo také pravidelně zmiňováno římskými geografy (Strabón, Plinius starší, Klaudios Ptolemaios).\n\nKolem roku 858 n. l. město dobyli Arabové, nazvali je \"Gafludi\" a připojili ke svému emirátu Sicílie. Roku 1063 se města zmocnili Normané. Za normanského krále Rogera II. bylo centrum města přesunuto k úpatí vápencové skály a ve 12. století nastal všeobecný rozkvět hospodářství, (zvl. rybářství), obchodu a kultury. Tehdy byla postavena katedrála a v ní umístěny dva sarkofágy z tehdy vzácného červenohnědého porfyru pro Rogera II. a jeho nástupce. Teprve císař Fridrich II. Štaufský dal kosti svého otce Jindřicha VI. i se sarkofágem přenést do katedrály v Palermu. Cefalù se ve 13. století stalo sídlem biskupství. Roku 1861 bylo Cefalù připojeno ke sjednocené Itálii.\n\nHistorické staré město se nachází pod útesem \"La Rocca\". Hlavní památkou ve městě je normanská katedrála založená v roce 1131 z podnětu Rogera II. Hlavní ulicí na starém městě je \"Corso Ruggero\", které vede až ke katedrále. Ve městě se nachází řada dalších kostelů a paláců z období od 13. do 18. století. Na hoře La Rocca se pak nachází zbytky \"Dianina chrámu\" z 9. století před naším letopočtem a středověké opevnění \"La Rocca di Cefalù\".\n\n\n"}
{"id": "1206768", "url": "https://cs.wikipedia.org/wiki?curid=1206768", "title": "Dějiny Židů", "text": "Dějiny Židů\n\nDějiny Židů či židovské dějiny jsou dějiny židovského národa, jeho náboženství a kultury. Podle Tóry pochází celý národ z jednoho rodu patriarchů, jimiž byli Abrahám, Izák a Jákob. Nejstarší dochované zmínky o židovském národě pochází ze 13. století př. n. l. z Merenptahovy stély. V 11. a 10. století př. n. l. došlo ke sjednocení izraelských kmenů do Sjednoceného izraelského království. Významný dopad na židovské dějiny mělo vyhnání většiny Židů ze země izraelské po zničení prvního a druhého jeruzalémského chrámu a vznik židovské diaspory, která se postupně rozšířila po celém světě. Ve 20. století je nejvíce ovlivnil návrat Židů do země izraelské (započal v 80. letech 19. století), který vyvrcholil v roce 1948 vznikem Izraele, a druhá světová válka, kdy bylo během holocaustu systematicky vyvražděno šest milionů Židů.\n"}
{"id": "1206770", "url": "https://cs.wikipedia.org/wiki?curid=1206770", "title": "Bill Bright", "text": "Bill Bright\n\nWilliam R. „Bill“ Bright (19. října 1921, Coweta – 19. července 2003, Orlando) byl americký evangelikální misionář. Roku 1951 založil na Kalifornské univerzitě v Los Angeles organizaci Campus Crusade for Christ (česky zhruba „Univerzitní křížová výprava pro Krista“), dnes zvanou Cru, aby se starala o misii a duchovní péči mezi členy akademické obce. Roku 1952 napsal vlivnou knihu \"The Four Spiritual Laws\" (\"Čtyři duchovní zákony\"). Roku 1996 získal Templetonovu cenu, na odpočinek odešel roku 2001.\n"}
{"id": "1206773", "url": "https://cs.wikipedia.org/wiki?curid=1206773", "title": "Sante Geronimo Caserio", "text": "Sante Geronimo Caserio\n\nSante Geronimo Caserio (8. září 1873 Motta Visconti – 16. srpna 1894 Lyon) byl italský anarchista a vrah Sadiho Carnota, prezidenta Třetí Francouzské republiky. Dne 24. června 1894 smrtelně pobodal prezidenta Carnota při odjezdu z banketu, který v časných ranních hodinách následujícího dne svým zraněním podlehl. Caserio svůj čin vysvětlil jako pomstu za to, že prezident nařídil popravit anarchisty Augusta Vaillanta a Émila Henryho. Caserio byl odsouzen k trestu smrti gilotinou, reakcí na atentát byly četné násilné útoky na italské přistěhovalce na mnoha místech Francie.\n\nSante Caserio se narodil v Lombardii do rolnické rodiny a měl několik bratrů a sester. Jeho otec byl převozník a pojmenoval ho Geronimo na počest apačského náčelníka. Otec zemřel na pelagru, v té době běžnou nemoc mezi zemědělci, jejichž chudá strava byla často tvořena jen kukuřicí. V deseti letech Sante Caserio opustil rodinný domov a odešel do Milána, kde získal práci jako učeň u pekaře a také první kontakty s anarchisty.\n\nV Miláně vstoupil do malé anarchistické skupiny jménem \"A pèe\" (v té době synonymum pro „bez peněz“). Anarchistický básník a intelektuál Pietro Gori na Caseria pamatoval jako na velkorysého člověka, který mezi chudými dělníky a nezaměstnanými rozděloval chléb a i přes svůj skrovný plat tiskl anarchistické letáky. V roce 1892 byl odsouen na osm měsíců do vězení za šíření anarchistických materiálů. V osmnácti leteh byl nucen uprchnout z Itálie a poté co byl prohlášen za dezertéra odešel do Švýcarska, kde hledal práci jako pekař. 21. července 1893 se přestěhoval do Lyonu kde pracoval jako kurýr.\n\nU soudu Caseiro popsal detailně průběh atentátu:\nSlyšel jsem \"Marseillaise\" a výkřiky \"Viva Carnot!\" Viděl jsem přijíždět jezdectvo. Pochopil jsem že přišla ta chvíle a byl jsem připraven. Když jsem uviděl prezidentův kočár, vytáhl jsem dýku a pouzdro odhodil pryč. Ve chvíli kdy mě míjel jsem vyskočil vpřed na schod kočáru, levou rukou jsem se jej držel a pravou jsem zabořil dýku do prezidentovi hrudi. \n\nA vzkázal všem zúčastněným:\nPokud tedy proti nám můžou vladaři použít zbraně, pouta a vězení, musíme my anarchisté naše životy bránit. Musíme v takovém případě dodržovat naše zásady? Ne. Naopak, naše odpověď vladařům bude dynamit, nože a dýky. Ve zkratce, musíme udělat všechno možné pro zničení buržoazie a vlády. Vy, zástupci buržoazní třídy, jestli chcete mou hlavu, vemte si ji!\n\nNikdy se své činy nesnažil zapírat nebo žádat soudce o milost. Byla mu nabídnuta možnost soudit ho jako duševně chorého, výměnou za to, že prozradí jména svých kompliců, ale to odmítl. Policii řekl: \"Caserio je pekař, ne práskač.\" Caserio byl popraven gilotinou v Lyonu přesně v 5 hodin ráno dne 16. srpna 1894. Už když měl hlavu pod gilotinou, zvolal: \"Coraggio Cugini-evviva l'anarchia!\" (\"Odvaha, bratranci - ať žije anarchie!\")\n\n"}
{"id": "1206780", "url": "https://cs.wikipedia.org/wiki?curid=1206780", "title": "Doubek (Ralská pahorkatina)", "text": "Doubek (Ralská pahorkatina)\n\nDoubek (též \"Dubový vrch\" a \"Hradový vrch\", 336 m n. m.) je vrch v okrese Česká Lípa Libereckého kraje. Leží asi 6 km východně od města Mimoň, západně u bývalých Svébořic (na stejnojmenném katastrálním území), v bývalém vojenském prostoru Ralsko. Na vrcholu stával středověký hrádek.\n\nJe to kupovitý vrch – okrouhlík zhruba trojúhelníkového profilu. Dle geologické mapy je tvořen pouze křemenným pískovcem (na vrcholu je místy proželezněný) středního až svrchního turonu, ale od severu se k němu sbíhají dvě čedičové žíly.\n\nDoubek těsně obkružuje z východu, severu a západu Svébořický potok, na němž v okolí leží několik rybníků (některé byly kdysi zrušeny). Vrch je zalesněný smíšenými porosty. V jižním sousedství vrchu začíná oplocená obora Židlov. Z vrchu jsou mezi stromy výhledy na bývalé Svébořice a vrch Brada.\n\nVe východním sousedství stávala, později zaniklá obec Svébořice. Obec musela po 2. světové válce ustoupit bývalému vojenskému prostoru a v epoše pobytu sovětské armády byly v okolí vrchu vybudovány vojenské objekty a střelnice.\n\nVrchol kopce obíhá okružní příkop, díky zapuštění do svahu vytvářející ještě vnější val. Ten souvisí se středověkým hradem, který zde podle archeologických nálezů stával cca od druhé poloviny 13. a do 14. století. Vrchol kopce byl narušen právě sovětskou armádou, která zde zbudovala několik zákopů a šachtu pro vodojem.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina a podokrsku Svébořická pahorkatina.\n\nAutomobilem je možné se jednoduše dopravit k vrchu po silnici Mimoň (Hvězdov) – bývalé Svébořice – Hamr na Jezeře (Osečná).\n\nHrad na Dubovém vrchu\n"}
{"id": "1206783", "url": "https://cs.wikipedia.org/wiki?curid=1206783", "title": "Pándurang Šástrí Áthavalé", "text": "Pándurang Šástrí Áthavalé\n\nPándurang Šástrí Áthavalé (anglicky obvykle Pandurang Shastri Athavale, 19. října 1920 – 25. října 2003) byl indický filozof, duchovní vůdce, sociální aktivista a hinduistický reformista. Roku 1954 založil hnutí Rodina sebevýchovy, které se věnuje samostudiu \"Bhagavadgíty\" a má údajně přes 5 milionů přívrženců v asi 100 000 indických vesnicích. V roce 1997 byl vyznamenán Templetonovou cenou. \n"}
{"id": "1206788", "url": "https://cs.wikipedia.org/wiki?curid=1206788", "title": "Sigmund Sternberg", "text": "Sigmund Sternberg\n\nSir Sigmund Sternberg (2. června 1921 – 18. října 2016) byl britský podnikatel, filantrop a jakožto žid podporovatel mezináboženského dialogu. Pocházel ze židovské rodiny z Budapešti, odešel do Británie roku 1939 a britské občanství získal roku 1947. K jeho úspěchům patří podpora přesunu katolického kláštera v Osvětimi na jiné místo, aby nerušil židovské truchlící, dále dojednání první papežské návštěvy synagoogy v roce 1986 a uznání Státu Izrael ze strany Vatikánu. Roku 1968 založil nadaci Sternberg Foundation. Roku 1976 byll povýšen do šlechtického stavu a roku 1998 vyznamenán Templetonovou cenou.\n"}
{"id": "1206792", "url": "https://cs.wikipedia.org/wiki?curid=1206792", "title": "Vojenský hřbitov (Karlín)", "text": "Vojenský hřbitov (Karlín)\n\nVojenský hřbitov v Karlíně se v 18. a 19. století nacházel v pražském předměstí Karlíně pod severním svahem vrchu Vítkov, mezi ulicemi Šaldova, Pernerova a U Invalidovny v městské části Praha 8.\n\nRoku 1732 zároveň se stavbou Invalidovny byl pro její potřeby založen hřbitov pro invalidy, situovaný jihozápadně od plánované stavby. Na něm roku 1781 postavili evangeličtí kupci kryptu pro pohřby a založili malý evangelický hřbitov. Roku 1786 byl hřbitov rozšířen pro potřeby vojska. Nově vzniklá část obklopila původní hřbitov z východu, severu a západu.\n\nV severní a východní části se nacházel hřbitov pro mužstvo. Poblíž vchodu na severní straně stál pomník vojáků padlých roku 1848 a pomník 286 pruských vojáků padlých roku 1866. V této části byl roku 1813 vztyčen pomník darovaný carem Alexandrem I. ruským vojákům, kteří byli zraněni při bitvách u Drážďan a Chlumce a zemřeli Praze. Pomník obsahoval nápis v ruštině a němčině: „Posvátné jsou vaše kosti na těchto místech, nezapomenuti zůstanete ve své vlasti.“ \n\nV západní části byl hřbitov pro důstojníky s barokní hřbitovní kaplí. Sloužil pro pohřby pražských velitelů a důstojníků z městské posádky a pro pohřby ruských a pruských velitelů a důstojníků zraněných v bitvách, kteří zemřeli v pražských špitálech. Například ostatky generála Gerharda Scharnhorsta zraněného u Drážďan byly uloženy ve hřbitovní kapli a později převezeny do Berlína.\n\nPo zatopení hřbitova povodní roku 1890 bylo rozhodnuto celý hřbitov zrušit, uskutečněno roku 1894. Vojenské hroby byly v letech 1905 - 1906 přeneseny na Olšany na odd. 10b na IX. hřbitově. Vojáci, kteří zemřeli v letech 1848 – 1849 a do roku 1866 v Praze a jejím okolí, byli pohřbeni na Olšanech do šachtového hrobu. Na Olšany byl přenesen také náhrobek šikovatele Michaela Hartmanna (sloužil 69 let u 28. pražského pluku), jeden ze 34 přenesených cenných náhrobků. Pomník darovaný carem Alexandrem I. byl po zrušení hřbitova poprvé přenesen na Olšany na I. obecní hřbitov odd. 6, poté přenesen na II. obecní hřbitov na olšanském pohřebišti ruských vojáků. Ostatky a některé pomníky byly přeneseny také k památníku ve Štěrboholích, kde tak vznikl nový hřbitov. Pozemky karlínského hřbitova v letech 1906 - 1911 odkoupila karlínská obec, která jejich část roku 1917 prodala Akciové společnosti strojírny (dříve Breifeld, Daněk a spol.) k rozšíření továrny a stavbě vlečky.\n\nJedinou připomínkou na zaniklý hřbitov je památkově chráněná barokní kaple, v jejímž interiéru je fresková malba znázorňující Korunovaci Panny Marie, české patrony a anděly. Kaple byla postavena roku 1753 na důstojnické části hřbitova a původně byla situována uprostřed jižní hřbitovní zdi. Jedná se o čtvercovou kapli s okrouhlým presbytářem. Její průčelí je zakončeno segmentovým štítem a odpovídá přelomu pozdního baroka a raného klasicismu. Na střeše má drobnou věžičku čtvercového půdorysu se skosenými nárožími a bání. Po zrušení hřbitova byl pozemek prodán a ve 20. století využíván jako překladiště n.p. ČKD Dukla. V kapli v té době býval dieselagregát, který zajišťoval oběh tepla do okolních hal.\n\n\n\n"}
{"id": "1206793", "url": "https://cs.wikipedia.org/wiki?curid=1206793", "title": "Ian Barbour", "text": "Ian Barbour\n\nIan Graeme Barbour (5. října 1923 – 24. prosince 2013), byl americký badatel v oblasti vztahu mezi náboženstvím a vědou. Vystudoval fyziku (doktorát na Chicagské univerzitě v roce 1950) a teologii (bakalaureát na Yaleově univerzitě roku 1956). Pracoval jako učitel na Carleton College. V letech 1989–1991 konal na Aberdeenské univerzitě přednášky v rámci programu Gifford lectures, na jejichž základě napsal knihu \"Religion in an Age of Science\" (\"Náboženství v epoše vědy\"). Roku 1999 získal Templetonovu cenu.\n\nSvou vlivnou teorii vztahu vědy a víry nazval Barbour kritický realismus a vycházel ze systémového srovnání vědy a náboženství a zejména objektivních a subjektivních stránek obou systémů.\n\n"}
{"id": "1206795", "url": "https://cs.wikipedia.org/wiki?curid=1206795", "title": "Třída Harukaze", "text": "Třída Harukaze\n\nTřída Harukaze byla lodní třída torpédoborců Japonských námořních sil sebeobrany. Skládala se ze dvou jednotek, sloužících v letech 1956–1985.\n\nCelkem byly v letech 1954–1956 postaveny dvě jednotky této třídy. Objednány byly v rámci programu z roku 1953, tedy ještě před vznikem samotných japonských námořních sil sebeobrany.\n\nJednotky třídy \"Harukaze\":\n\nTorpédoborce byly vyzbrojeny třemi 127mm kanóny v jednodělových věžích. Sekundární výzbrojí bylo osm 40mm kanónů Bofors. Protiponorkovou výzbroj tvořily dva salvové vrhače hlubinných pum Hedgehog, osm klasických vrhačů a jedna skluzavka hlubinných pum. Plavidla nesla radary SPS-6B, OPS-37 a trupový sonar SQS-11. Pohonný systém tvořily dva kotle a dvě převodové turbíny o výkonu 30 000 shp, pohánějících dva lodní šrouby. Zatímco \"Harukaze\" měl turbíny Mitsubishi/Escher Weiss a kotle Hitachi/Babcock, \"Jukikaze\" poháněly turbíny Westinghouse a kotle Combustion Engineering. Nejvyšší rychlost dosahovala 28 uzlů.\n\nV roce 1958 byla výzbroj rozšířena o dva jednohlavňové 324mm protiponorkové torpédomety, pro torpéda MK 32. Roku 1975 byl \"Jukikaze\" používán pro zkoušky vlečného sonaru SQA-4. Z plavidla byla mimo jiné odstraněna zadní dělová věž, čtyři vrhače a jedna skluzavka hlubinných pum. Roku 1980 byla výzbroj plavidel redukována na jeden 127mm kanón a čtyři 40mm kanóny a následně byly oba torpédoborce převedeny mezi pomocné jednotky.\n"}
{"id": "1206796", "url": "https://cs.wikipedia.org/wiki?curid=1206796", "title": "Muzeum Vysočiny Pelhřimov", "text": "Muzeum Vysočiny Pelhřimov\n\nMuzeum Vysočiny Pelhřimov je muzeum v Pelhřimově, umístěno je v pelhřimovském zámku na Masarykově náměstí čp. 12, založeno bylo v roce 1901, prakticky však začalo fungovat o několik let později, zestátněno bylo v roce 1954 a od té doby funguje pod různými názvy ve stávající podobě. Muzeum také spravuje další budovy, jsou jimi: Městská šatlava, Domeček F. B. Vaňka a hrad Kámen.\n\nO založení muzea v Pelhřimově se zasloužil ředitel gymnázia v Pelhřimově Václav Petrů, ten vydal několik spisů z historie města – první vydal v roce 1976, později další spisy vydával ještě Vladimír Charvát a Anna Šebestová-Ledecká, ta organizovala i místní Národopisnou výstavu v roce 1895. V roce 1893 se konala ve městě ještě hospodářská výstava a v roce 1906 se konala výstava ženských ručních prací.\n\nVáclav Petr pak v roce 1901 podal návrh na založení místního muzejního spolku a muzea, pelhřimovské zastupitelstvo tento návrh schválilo 11. září 1901, sbírkové předměty pro muzeum pocházely z národopisné výstavy v roce 1895 a také ze sbírky pana Rožánka. Spolek byl v roce 1907 reorganizován, v jeho vedení stanuly Jan Fried, Karel Jun a Antonín Linhart, v roce 1908 pak byla v pelhřimovském zámku uveřejněna expozice, celkem se předměty nacházely ve třech místnostech zámku. Muzejní spolek pak vydával i historické a vlastivědné monografie jako je například knížka o Pelhřimovu od Karla Polesného a Zdeňka Wirtha a další knížky. V roce 1908 získalo do dlouhodobého užívání zámek právě muzeum.\n\nJan Fried vedl muzeum až do roku 1951, posléze v roce 1954 bylo muzeum zestátněno a bylo přejmenováno na \"Okresní vlastivědné muzeum v Pelhřimově\" a nadále bylo řízeno Okresním národním výborem. Do roku 1960 muzeum nebylo plně samostatné, fungovalo jako pobočka Krajského muzea v Jihlavě, později bylo pod správou Jihočeského muzea v Českých Budějovicích. V roce 1967 byla z ideového donucení otevřena expozice síně grafika, typografa a písmomalíře Oldřicha Menharta a později i síň literátů, původní expozice však byla zanechána až do roku 1977.\n\nPozději byla připravena expozice v zámku, připravovala se po tři roky a v roce 1981 byla otevřena, její název byl \"Vítěznou cestou KSČ\", v roce 1985 byla pak otevřena další část expozice, ta už nebyla v zámku, ale byla otevřena v Šrejnarovském domě v čp. 10 na Masarykově náměstí a zabývala se historií Pelhřimova a okolí. Expozice byla v roce 1990 zrušena.\n\nV roce 1991 byly otevřeny nové expozice, stálá expozice v zámku, tam byly představeny osobnosti z okolí Pelhřimova a z města, stejně tak jsou ukázány předměty z depozitů muzea. Později byla upravena i expozice v sousedním domě čp. 10. V roce 2003 bylo muzeum reorganizováno a přejmenováno z \"Okresního muzea Pelhřimova\" na příspěvkovou organizaci kraje Vysočina – Muzeum Vysočiny Pelhřimov.\n\nV pelhřimovském zámku v čp. 12 na Masarykově náměstí je umístěno zázemí muzea a také dvě stálé expozice, jsou jimi historická expozice a otec a syn Šejnostové.\n\nV expozici zabývající se historií jsou umístěny nejstarší sbírkové předměty v majetku muzea, např. tzv. Pelhřimovský graduál a další předměty, ty jsou umístěny v části expozice zabývající se středověkem v Pelhřimově a okolí. V části o společnosti a společenském životě jsou umístěny předměty denní potřeby a také stylizovaný pokoj. V tzv. freskovém sále jsou umístěny fresky namalované v 18. století Janem Jakubem Quirinem Jahnem.\n\nV roce 2005 byla vytvořena expozice věnovaná Josefovi Šejnostovi (medailér a sochař) a Zdeňkovi Šejnostovi (akademický sochař), muzeum získalo pozůstalost otce a syna Šejnostových, celkem je expozice umístěna ve třech místnostech zámku.\n\nV městské šatlavě jsou uvedeny sbírky související s historií věznice v Pelhřimově, městská věznice byla v místech stavby na čp. 11. na Masarykově náměstí přibližně od 16. století, zpřístupněno je nádvoří, mučírna, cela a věžeňská kaple. V mučírně jsou uvedeny sbírkové předměty související s mučením a tresty, v kapli je oltář a další liturgické předměty.\n\nFrantišek Bernard Vaněk byl děkanem v Pelhřimově, postupně byl začleněn do majetku muzea, dům byl postaven v roce 1934, jeho součástí jsou informace o děkanovi Vaňkovi a také předměty denní potřeby.\n\nNa hradě Kámen je přibližně od roku 1970 instalována expozice jednostopých motorových vozidel, od půlky devadesátých let jsou uvedeny v expozici předměty zámeckého života, například empírová ložnice přímo z hradu.\n\n"}
{"id": "1206797", "url": "https://cs.wikipedia.org/wiki?curid=1206797", "title": "Kližel", "text": "Kližel\n\nKližel (\"Penaea\") je rod rostlin z čeledi kliželovité. Jsou to keře a polokeře s hustými, tuhými lístky a žlutými nebo purpurovými květy. Rod zahrnuje 4 druhy, rostoucí jako endemity výhradně v jihoafrickém Kapsku.\n\nKližely jsou nízké, bohatě větvené keře nebo polokeře. Mladé větévky jsou čtyřhranné. Listy jsou jednoduché, vstřícné, tuhé, husté a zpravidla překrývající se. Žilnatina je zpeřená. Květy jsou žluté nebo purpurové, pravidelné, oboupohlavné, jednotlivé v úžlabí listovitých listenů. Korunní trubka je válcovitá, někdy se k bázi i k ústí poněkud zužující, mnohem delší než laloky. Tyčinky jsou asi stejně dlouhé jako korunní laloky, s krátkými nitkami. Prašníky jsou spojené dužnatým spojidlem. Semeník je svrchní, se 4 komůrkami obsahujícími po 2 až 4 vajíčkách. Čnělka nese 4 podélná blanitá křídla. Plodem je tobolka pukající 4 chlopněmi.\n\nRod kližel zahrnuje 4 druhy. Vyskytují se jako endemity pouze v Kapsku v Jihoafrické republice. Areál zahrnuje jih a jihozápad Západního Kapska a jih Východního Kapska.\n\nNejblíže příbuznými rody jsou podle výsledků fylogenetického výzkumu rody \"Stylapterus\" a \"Brachysiphon\".\n\n"}
{"id": "1206799", "url": "https://cs.wikipedia.org/wiki?curid=1206799", "title": "Jakovlev Jak-27", "text": "Jakovlev Jak-27\n\nJakovlev Jak-27 (kód NATO \"Flashlight-C\") byl sovětský nadzvukový letoun vyvinutý v roce 1958 z prototypu Jak-121. Nejvíce vyrobených kusů se dočkala průzkumná varianta Jak-27R (kód NATO \"Mangrove\").\n\nPrototyp Jak-121 byl vyvinut jako nástupce stroje Jak-25 a stal se základem pro nadzvukové stíhače a taktické průzkumné letouny Jak-27. Stíhací Jak-27 a Jak-27K vyzbrojené kanonem a raketami K-8 dosáhly požadavků, ale byly překonány výkonnějším strojem Suchoj Su-9, a tak výroba nebyla zahájena.\n\n\n\n\n\n"}
{"id": "1206800", "url": "https://cs.wikipedia.org/wiki?curid=1206800", "title": "Dálnice A7 (Francie)", "text": "Dálnice A7 (Francie)\n\nDálnice A7 (francouzsky \"Autoroute du soleil\") je pokračováním A6 z Paříže do Lyonu, konkrétně mezi centrálním Lyonem a středem Marseille. Je dlouhá 302,5 km a její části jsou součástí koridorů E15, E80 a E714.\n\nDálnice je vysoce zatížena během celého roku. Úseky v údolí Rhony jsou většinou tranzitními, avšak množství míst podél celé trasy činí tuto šestiproudou dálnici poměrně silně zatíženou.\n\n"}
{"id": "1206804", "url": "https://cs.wikipedia.org/wiki?curid=1206804", "title": "Arthur Peacocke", "text": "Arthur Peacocke\n\nArthur Robert Peacocke (29. listopadu 1924 – 21. října 2006) byl britský anglikánský teolog a biochemik. Věnoval se výzkumu struktury DNA a od roku 1959 učil biochemii na Oxfordské univerzitě. Zatímco v mládí byl agnostikem, v Oxfordu se začal zajímat o náboženství a studoval teologii. Roku 1971 byl vysvěcen na anglikánského kněze a začal se vědecky věnovat problému vztahů mezi vědou a vírou. Například v otázce vztahu stvoření a evoluce sice zamítal přímý vliv Boha na průběh evoluce, ale vykládal darwinovsky chápnou evoluci jako součást širšího božího plánu se světem. Pro svůj zájem o dialog mezi vědou vírou si Peacocke získal velké uznání a byl vícekrát vyznamenán, mimo jiné Templetonovou cenou (2001). \n"}
{"id": "1206809", "url": "https://cs.wikipedia.org/wiki?curid=1206809", "title": "Alois Gotsmich", "text": "Alois Gotsmich\n\nAlois Gotsmich (28. dubna 1895 Blažkov – 15. května 1974 Erlangen) byl sudetoněmecký klasický archeolog, filolog a epigrafik.\n\nAlois Gotsmich pocházel ze selského rodu z jižních Čech. Narodil se v Blažkově (německy Laschkles, dnes část obce Omlenice). Do roku 1913 studoval na gymnáziu v hornorakouském cisterciáckém klášteře ve Wilheringu nedaleko od Lince. Maturoval na C. k. Německém státním gymnáziu v Českých Budějovicích. Po maturitě nastoupil ke studiu klasické archeologie, klasické filologie a historie na Německé univerzitě v Praze. Absolvoval v roce 1921 prací o starokrétském vázovém malířství. Nejvíce jej ovlivnili učitelé Alois Rzach, Heinrich Swoboda a především Wilhelm Klein, který jej k archeologii přivedl a jako jehož asistent Gotsmich později působil. Habilitoval se u Camilla Praschnikera prací \"Studien zur altgriechischen Kunst\". V letech 1935–1945 působil na Německé univerzitě v Praze jako mimořádný profesor klasické archeologie, přednosta Archeologického institutu a ředitel Archeologicko-epigrafického semináře. V květnu 1945 byl vězněn, v říjnu 1946 pak vyhnán do německého uprchlického tábora Monheim u bavorského Donauwörthu. Roku 1947 přesídlil do Erlangen, kde znovu začal s vědeckou prací. V letech 1947–1954 vyučoval na filosoficko-teologických vysokých školách v Bamberku a v Řezně, od roku 1949 i na univerzitě v Erlangen, kde v letech 1954–1963 působil už jako profesor archeologie a epigrafiky, jakož i spolupřednosta archeologického semináře. Od 1. října 1963 se stal na univerzitě Erlangen-Nürnberg emeritním profesorem.\n"}
{"id": "1206812", "url": "https://cs.wikipedia.org/wiki?curid=1206812", "title": "Holmes Rolston", "text": "Holmes Rolston\n\nHolmes Rolston (pro odlišení od otce a děda stejného jména označovný i Holmes Rolston III, * 19. listopadu 1932) je americký filozof. Věnoval se zejména etice životního prostředí a vztahu mezi vědou a náboženstvím. Je profesorem filozofie na Coloradské státní univerzitě. V roce 2003 byl vyznamenán Templetonovou cenou.\n"}
{"id": "1206821", "url": "https://cs.wikipedia.org/wiki?curid=1206821", "title": "Wissenschaftszentrum Berlin für Sozialforschung", "text": "Wissenschaftszentrum Berlin für Sozialforschung\n\nWissenschaftszentrum Berlin für Sozialforschung, zkr. WZB (angl. Social Science Research Center in Berlin) je středisko sociálního výzkumu v Berlíně, pravděpodobně největší svého druhu v Evropě. Zajímavé je také z architektonického hlediska.\n\nStirlingův design byl přijat po soutěži, která byla součástí Internationale Bauausstellung. První záměr architektů byl umístit komplex v těsné blízkosti Nové Státní galerie od Mies van der Roheho a Scharounovej filharmonie. Navržené plány pro budovu reprezentují hledání vhodných řešení odpovídající umístění centra v prominentní části Berlína a přisuzují tomuto ohniskové bodu jeho význam. Dalším cílem bylo integrovat čelní budovu, která byla postavena ve stylu Beaux-Arts, populárním na začátku dvacátého století. Postavena byla Augustem Busse v roce 1894 a tato historická struktura byla zrestaurována před zaintegrováním do komplexu. Na projektu Vědeckého centra se Stirlingem spolupracoval i Michael Willford. Nové vybavení centra bylo dokončeno v květnu 1988, po devíti letech plánování a konstruování. V období let 1994- 1995 byly přidány ještě dvě podlaží. Toto rozšíření bylo provedeno v souladu s původními plány, které počítaly se čtyřpodlažní objektem.\n\nStirlingův úmysl vytvořit přátelské a nekancelárské místo - opak institucionálního prostředí, možná více podobné fakultě univerzity než administrativní budově, byl architektonicky přeložen do konceptu obsahujícího čtyři nové budovy a rekonstruovanou historickou budovu. Všechny části jsou seskupeny kolem vnitřního dvora\n\nKomplex sestávající ze čtyř budov a restaurované historické budovy. Všechny části jsou seskupeny kolem vnitřního dvora. Každá z budov připomíná myšlenku familiární formy v historii architektury. Stoa a amfiteátr se zobrazují v půdorysu dvou budov, kafetérie, byt a přídavné kanceláře jsou situovány v budově ve tvaru kříže, budova knihovny připomíná kampanilu. V historické budově se nachází prezidentská kancelář a kanceláře personálu. Konferenční sál a přídavné konferenční místnosti se nacházejí na třetím podlaží. Další částí komplexu je půlkruhová budova - amfiteátr. V přízemí se zde nacházejí konferenční místnosti, na vyšších podlažích jsou kanceláře pro administrativu a pro členy výzkumu. Budova knihovny má sedm podlaží. V přízemí se nachází informační centrum, regály s knihami, encyklopediemi, slovníky, časopisy a obecnou literaturou. Budova podélného tvaru se nazývá také stoa a tvoří severní hranici komplexu. Odtud je velmi dobrý výhled na Kulturforum. Nacházejí se zde zaměstnanci výzkumného prostoru a zaměstnanci sociální struktury. Bazilikou se také nazývá budova, jejíž půdorys je ve tvaru kříže. V přízemí se nachází kavárna, odkud je velmi dobrý výhled na nádvoří. Na dalších dvou podlažích se nacházejí kanceláře a konferenční místnosti používané zaměstnanci z oblasti výzkumu.\n\nStirlingova řešení z velké části spojuje funkční a prostorové požadavky pro vědecké centrum tak specifické požadavky vnitřního designu diktovaného mezioborovost a internacionalitou výzkumů tohoto centra. Zahrnuje kanceláře s celkovou plochou 4120 m pro zhruba 280 lidí, zaměstnanců a také konferenční a jednací místnosti různých velikostí. Dispozice je založena na potřebách vyplývajících z různosti směrů, ve kterých centrum podniká výzkumy. Buď pro vědce pracujících samostatně, nebo v malých týmech. Koncept řešení počítá s oběma možnostmi a také se spoluprací ve velké měřítku, například s externími vědci. Technická i administrativní infrastruktura jsou zahrnuty v tomto funkčním kontextu.\n\n"}
{"id": "1206822", "url": "https://cs.wikipedia.org/wiki?curid=1206822", "title": "UFA Kristallpalast", "text": "UFA Kristallpalast\n\nUFA Kristallpalast je jedno z nejvýraznějších děl rakouské skupiny COOP Himmelb(l)au, postavené v letech 1993 – 1998 v Drážďanech v Německu. V roce 1999 byla tato budova oceněna \"Německou cenou za architekturu\".\n\nZáměrem bylo vytvořit prostor, který by nejen přitahoval pozornost a vzbuzoval emoce, ale který by se stal důstojným místem setkávání místních obyvatel.\n\nBudova se skládá ze dvou opticky i funkčně odlišených celků: masivní betonový blok, který obsahuje osm kinosálů různých velikostí s 2 600 místy k sezení a transparentní skleněný \"krystal\" sloužící jako vstupní prostor ke kinosálům a zároveň jako městské fórum zároveň. \"Křišťál\" obsahuje i volně zavěšenou dvojkuželovitou hmotu která slouží jako kavárna a bar.\n\nKrystalická forma je tvořena ocelovým nosným skeletem se skleněnými výplněmi. Kinoblok je z železobetonu.\n\n"}
{"id": "1206823", "url": "https://cs.wikipedia.org/wiki?curid=1206823", "title": "George Ellis", "text": "George Ellis\n\nGeorge Francis Rayner Ellis (* 11. srpna 1939) je jihoafrický matematik, fyzik, kosmolog a filozof. Působil na Univerzitě Kapské město jako profesor komplexních systémů. Spolu s fyzikem Stephenem Hawkingem napsal knihu \"The Large Scale Structure of Space-Time\" (\"Struktura časoprostoru ve velkém měřítku\", 1973). Je aktivním kvakerem a věnuje se i otázkám vztahu mezi vědou a vírou. V roce 2004 byl vyznamenán Templetonovou cenou.\n"}
{"id": "1206825", "url": "https://cs.wikipedia.org/wiki?curid=1206825", "title": "COOP Himmelb(l)au", "text": "COOP Himmelb(l)au\n\nCOOP Himmelb(l)au je rakouská skupina založená roku 1961, která se zabývá architekturou, urbanismem a designem ve stylu dekonstruktivismu\n\nChceme architekturu, která má více! Architekturu, která krvácí, která vysiluje, která se byť i láme. Architekturu, která svítí, píchá a která se rozpíná až do prasknutí. Architektura musí být propastná, ohnivá, hladká, tvrdá, hranatá, syrová, kulatá, barevná, obscénní, nemravná, snová, vlhká, suchá a srdcervoucí. Pokud má být studená, tak potom jako blok ledu. Když je horká, pak je horká jako plamen. Architektura musí hořet.\n\nCOOP Himmelb(l)au založili roku 1961 ve Vídni v Rakousku pánové Wolf D. Prix a Helmut Swiczinski. Třetím členem byl Rainer M. Holzer, který však skupinu po třech letech opustil. Zpočátku se skupina zabývala experimentální architekturou, například pneumatické prostorové koncepce (projekt pohyblivého nafukovacího obytného oblaku v letech 1968-1972)\nPřechod k svéráznému výrazu začal stavbou Reiss Baru ve Vídni roku 1977. Od té doby se řadí k zástupcům a průkopníkům dekonstruktivismu, stejně jako Zaha Hadid, či Gunther Behnisch. V roce 1988 vznikla dceřiná kancelář v Los Angeles v USA\n\nOtevřená geometrie, šikmé zasklení, zalomené trubky vystupující z fasády, špičaté a klikaté formy na pohledech, průniky masivních betonových prvků a lehkých skelných hmot, snaha o prolínání interiéru a exteriéru.\n\n\n"}
{"id": "1206828", "url": "https://cs.wikipedia.org/wiki?curid=1206828", "title": "Wolf D. Prix", "text": "Wolf D. Prix\n\nWolfgang Dieter Prix (* 12. prosinec 1942, Vídeň) je rakouský architekt, představitel dekonstruktivismu, v současnosti působící v architektonické kanceláři COOP Himmelb(l)au.\n\nPrix studoval architekturu na vídeňské technologické univerzitě, později the Architectural Association at London a nakonec the Southern California Institute of Architecture v Los Angeles.\n\nJako externí profesor vyučoval v The Architectural Association v Londýně v roce 1984, pak působil na Harvadské univerzitě v Cambridge v Massachusetts. Od roku 1993 působil jako profesor architektury na Univerzitě aplikovaného umění ve Vídni. Od roku 1995 - 1997 byl aktivním členem The Architectural committee v Austrian Federal Ministry of Science, Research, and Arts. Kromě toho je členem The Architectural Association Austria, Union of German Architects (BDA) v Německu, The Architectural Union Santa Clara na Kubě, The Royal Institute of British Architects (RIBA), The American Institute of Architects (AIA) a The Architectural Association Italy.\n\nV roce 2001 získal místo pomocného pedagoga v UCLA, také na Univerzitě Palermo v Buenos Aires v Argentině. V roce 2003 přijal místo vedoucího institutu architektury ve Vídni a v současnosti zastává funkci prorektora univerzity. V roce 2006 byl součástí komise ve výběrovém řízení při příležitosti reprezentování rakouské architektury na 10. mezinárodním ročníku bienále architektury v Benátkách.\n\n\n\n\n"}
{"id": "1206829", "url": "https://cs.wikipedia.org/wiki?curid=1206829", "title": "Julius Kofránek", "text": "Julius Kofránek\n\nJulius Kofránek (25. května 1848 Ledeč nad Sázavou – 8. prosince 1922 Třebíč) byl rakouský právník a politik české národnosti z Moravy, poslanec Moravského zemského sněmu.\n\nPocházel z Ledče nad Sázavou. Vychodil německou hlavní školu v Chrudimi a navštěvoval akademické gymnázium v Praze. Zde maturoval roku 1866. Pak studoval práva na Karlo-Ferdinandově univerzitě v Praze. Vysokou školu dokončil roku 1870. Roku 1873 tam získal titul doktora práv. Jeho manželkou byla Albína Kofránková, která byla hudebnicí. Absolvoval soudní a advokátní praxi v Praze u Antona Görnera. Ministr Antonín Randa ho inspiroval k tomu, aby po studiích odešel na Moravu. Do Třebíče se přistěhoval z Telče. V Telči působil od roku 1872 jako koncipient v advokátní kanceláři Josefa Sobotky. Podílel se na ustavení telčského Sokola a členem ředitelstva tamní záložny. Po přesídlení do Třebíče v říjnu 1877 si tam roku 1879 otevřel advokátní kancelář. Byl aktivní v komunální politice. Spolu s Janem Miloslavem Hanělem a Ignátem Přerovským se podíleli na českých snahách získat kontrolu nad místní samosprávou, kterou ovládali Němci. Po obecních volbách roku 1879 se dostal do třebíčské městské rady i obecního výboru za český blok. Po obecních volbách roku 1882, ve kterých Češi na radnici převládli, se stal náměstkem starosty Aloise Hasseka. Do městské rady se dostal i po volbách roku 1888. Působil i jako právní zástupce obce, člen ředitelstva městské spořitelny, občanské záložny a zasedal v místní školní radě. Po delší dobu zastával i posty ve vedení Hospodářského spolku v Třebíči. Na přelomu 19. a 20. století byl předsedou třebíčského spolku Měšťanská beseda. Byl aktivní i v rozvoji místního školství a hasičských spolků. V roce 1879 založil spolu s lékařem F. Dreyschuchem spolek Tělocvičná a hasičská jednota v Třebíči, který byl alternativou k existujícímu sboru dobrovolných hasičů, jenž byl v období dočasného obnovení německé převahy na radnici orientován německy. Od roku 1894 byl starostou hasičské župní jednoty pro politický okres Třebíč, Náměšť. Od roku 1908 zastával dlouhodobě funkci starosty samostatné třebíčské hasičské župy Svatopluka Čecha. Zasedal i ve výboru Moravské zemské jednoty hasičské a ve výboru Hasičské pojišťovny. V dubnu 1910 získal Řád Františka Josefa.\n\nZapojil se i do vysoké politiky. V zemských volbách roku 1884 byl zvolen na Moravský zemský sněm, kde zastupoval kurii městskou, obvod Třebíč, Velké Meziříčí, Stonařov. Na sněm se po několikaleté přestávce vrátil v zemských volbách roku 1896. Mandát zde obhájil i v zemských volbách roku 1902. Byl oficiálním českým kandidátem (Moravská národní strana, staročeská). Zasedal ve výkonném výboru staročeské strany na Moravě.\n\nZemřel v prosinci 1922. Příčinou úmrtí byla otrava krve po zranění, které utrpěl pádem ze schodů.\n"}
{"id": "1206832", "url": "https://cs.wikipedia.org/wiki?curid=1206832", "title": "Kofránek", "text": "Kofránek\n\nPříjmení Kofránek nosí tyto osobnosti:\n\n\n"}
{"id": "1206833", "url": "https://cs.wikipedia.org/wiki?curid=1206833", "title": "Ploužnický potok", "text": "Ploužnický potok\n\nNázev Ploužnický potok má více vodních toků:\n\n"}
{"id": "1206835", "url": "https://cs.wikipedia.org/wiki?curid=1206835", "title": "Bernard d'Espagnat", "text": "Bernard d'Espagnat\n\nBernard d'Espagnat (22. srpna 1921 – 1. srpna 2015) byl francouzský teoretický fyzik, filozof vědy a spisovatel, nejznámější pro své práce o povaze reality. Doktorát z fyziky získal pod vedením Louise de Broglie, spolupracoval i s Enricem Fermim a Nielsem Bohrem. Pracoval jako výzkumník mimo jiné v CNRS a v CERNu, od roku 1959 až do odchodu na odpočinek působil jako profesor na Sorbonně, po jejím rozdělení na Univerzitě Paříž XI. Roku 2009 mu byla udělena Templetonova cena.\n"}
{"id": "1206840", "url": "https://cs.wikipedia.org/wiki?curid=1206840", "title": "António Lobo Antunes", "text": "António Lobo Antunes\n\nAntónio Lobo Antunes (* 1. září 1942, Lisabon) je portugalský spisovatel. Roku 2007 získal Camõesovu cenu, nejvýznamnější ocenění pro portugalsky píšící autory.\n\nV době Salazarova režimu byl vojenským lékařem ve válce v Angole (1968-1973). Válka se stala velkým tématem i jeho prózy, zejména raných textů. Do Portugalska se vrátil v roce 1973 a začal zde pracovat jako klinický psychiatr. Brzy se však začal věnovat literatuře. Žije v Lisabonu.\n\nVydal romány \"Sloní paměť\", \"Jidášova díra\", \"Fado v alexandrínech\", \"Lodě\", \"Pojednání o vášních duše\", \"Smrt Carlose Gardela\", \"Portugalská nádhera\", \"Nevcházej tak rychle do té temné noci\", \"Zdravím vás, tam dole\", \"Včera jsem tě neviděla v Babylónii\". Vydal i několik souborů svých fejetonů, které vycházely v nedělních přílohách několika portugalských deníků.\n\nJeho knihy bývají vnímány jako temné a pesimistické.\n\n"}
{"id": "1206842", "url": "https://cs.wikipedia.org/wiki?curid=1206842", "title": "Louis Nirenberg", "text": "Louis Nirenberg\n\nLouis Nirenberg (28. února 1925 Hamilton – 26. ledna 2020) byl kanadsko-americký matematik. \n\nProslavil se zejména svými pracemi o parciálních diferenciálních rovnicích. Doktorát na New York University získal pod vedením Jamese Stokera a na stejné univerzitě pak působil jako profesor. Za svou práci obdržel mnoho ocenění, zejména Abelovu cenu, již spolu s ním roku 2015 získal i John Nash.\n\n"}
{"id": "1206849", "url": "https://cs.wikipedia.org/wiki?curid=1206849", "title": "Kostel svatého Petra a Pavla (Želkovice)", "text": "Kostel svatého Petra a Pavla (Želkovice)\n\nKostel svatého Petra a Pavla je římskokatolický filiální kostel v Želkovicích v okrese Louny. Od roku 1964 je chráněn jako kulturní památka. Stojí na návrší nad západním okrajem vesnice. Jádrem kostela je románská rotunda s apsidou z doby po roce 1230. Do rotundy vede portál z jižní strany. Její interiér je zaklenutý kupolí a apsida je sklenutá konchou. Na rotundu navazuje novorománská plochostropá loď z let 1852–1853 postavená podle plánů inženýra Wetzla. Po dostavbě lodi se z rotundy stal presbytář.\n\nZařízení je barokní. Do zdiva je vsazena plastika tzv. Turka.\n\nPřed západním průčelím kostela stojí na reliéfem zdobeném soklu socha svatého Josefa z roku 1762.\n\n"}
{"id": "1206856", "url": "https://cs.wikipedia.org/wiki?curid=1206856", "title": "Ludvík Chlum", "text": "Ludvík Chlum\n\nLudvík Chlum (19. srpna 1866 Klatovy – 19. února 1932 Praha) byl rakouský právník, novinář a politik české národnosti z Moravy; poslanec Moravského zemského sněmu a jeden z předáků české menšiny v Jihlavě a jihlavském jazykovém ostrově.\n\nNarodil se v západočeských Klatovech. Jeho otec Karel Chlum byl kapelníkem husarského pluku, matka Kateřina, rozená Pubcová pocházela též z Klatov. V období let 1875–1883 studoval na reálném a vyšším gymnáziu v Klatovech, pak studoval práva na české univerzitě v Praze. Během třetího roku studií působil jako jednoroční armádní dobrovolník ve Vídni. V květnu 1889 získal v Praze titul doktora práv. Po jeden rok pracoval na praxi u okresního soudu v Klatovech, pak další rok na praxi u zemského soudu v Praze. Následně nastoupil jako koncipient do klatovské advokátní kanceláře Karla Hostaše. Byl veřejně aktivní. Po dva roky předsedal akademickému spolku Úhlava, byl jednatelem občanského politického klubu v Klatovech a přednášel na veřejných schůzích. Podílel se na činnosti redakce \"Klatovských listů\".\nV červenci 1893 se přestěhoval do Jihlavy, kde se stal koncipientem v advokátní kanceláři Karla Maláta, jenž tehdy patřil mezi předáky jihlavské české menšiny. V září 1896 si otevřel vlastní advokátní kancelář. Byl tehdy jedním ze tří jihlavských českých advokátů. Angažoval se v českém spolkovém a politickém životě v Jihlavě. Společně s Malátem působil v \"Jihlavských listech\". Profiloval se jako mladočech a spolupracoval s Janem Mášou. V roce 1895 byl spolu s Mášou odsouzen v pokutě za své články, v nichž brojil proti německým aktivitám ve Štokách. Poté, co se Máša odstěhoval do Brna, koupil Chlum jihlavskou tiskárnu a pokračoval ve vydávání Jihlavských listů. Byl aktivní ve spolku Jihlavská beseda, podílel se na výstavbě nového Besedního domu dokončeného roku 1894. Patřil mezi aktivisty organizace Ústřední matice školská a inicioval vznik její pobočky Školská matice jihlavská roku 1907, jíž pak až do sklonku svého života předsedal. Školská matice jihlavská zajistila roku 1910 zřízení první třídy české měšťanské školy. V roce 1919 pak došlo k vzniku českého státního reálného gymnázia. Podobně aktivní byl i v menšinovém spolku Národní jednota pro jihozápadní Moravu (v letech 1910–1916 člen jejího ústředního výboru). Byl činný i v Sokole a působil coby jednatel jihlavské pobočky Klubu českých turistů. V roce 1904 založil úvěrní ústav v Jihlavě a byl jeho ředitelem.\n\nZapojil se i do vysoké politiky. V zemských volbách roku 1906 byl zvolen na Moravský zemský sněm, kde zastupoval kurii městskou, český obvod Třebíč, Náměšť, Jihlava atd. Do sněmu byl zvolen jako kandidát Lidové strany na Moravě (moravská odnož mladočeské strany). Ta se roku 1909 sloučením lidové a pokrokové strany transformovala na Lidovou stranu pokrokovou na Moravě, v jejímž klubu se Chlum uvádí.\n\nBěhem první světové války byl pod policejním dozorem. Podezření v očích státních úřadů budil zejména dar pro srbský Červený kříž, který poskytl před válkou. V roce 1915 byl odsouzen k šesti měsícům těžkého žaláře. Důvodem mělo být to, že nesmekl klobouk během rakouské hymny. Byl ale osvobozen a strávil jen tři dny v zajišťovací vazbě. Podle jiného zdroje ovšem strávil 19 měsíců ve vězení na Špilberku. Ve dnech bezprostředně po vyhlášení samostatného státu na přelomu října a listopadu 1918 byl členem Národního výboru v Jihlavě, který přebíral moc ve městě. Poté, co správu města převzal český vládní komisař, se Chlum stáhl z aktivní politiky. Nadále ovšem pokračoval ve svých aktivitách na podporu českého živlu v nyní již etnicky silně promíseném jihlavském jazykovém ostrově. Publikoval právní studie v odborném tisku. V prosinci 1929 se neúspěšně snažil o zvolení v komunálních volbách coby předák vlastní kandidátní listiny. Později se přiklonil k Československé straně národně socialistické. Krátce vydával list \"Slovo Českomoravské vysočiny\".\n\nV roce 1930 odjel na cestu do Istanbulu. Vrátil se těžce nemocný. Prodal advokátní kancelář a v srpnu 1931 se odstěhoval do Prahy. Zemřel v únoru 1932 v Praze v bytě svého syna, kde po nějakou dobu bydlel. Příčinou úmrtí byl zápal plic.\n"}
{"id": "1206860", "url": "https://cs.wikipedia.org/wiki?curid=1206860", "title": "Gazi Husrev-begova medresa", "text": "Gazi Husrev-begova medresa\n\nGazi Husrev-begova medresa je nejstarší střední teologická škola v Sarajevu.\n\nMedresa, vyšší islámská teologická škola, byla založena 8. ledna 1537 v Sarajevu osmanským místodržícím v Bosně Gazi Husrev-begem. Od samého začátku byla financována Gazi Husrev-begovým vakufem, islámskou nadací. Budovu medresy v centru Sarajeva navrhl osmanský architekt perského původu Acem Ali a roku 1537 ji postavili dubrovničtí a sarajevští zedníci, kameníci a kováři. Vzhledem k zastřešení medresy pomocí litého olova škola dostala název Kuršumlija (\"kurşun\" je turecky olovo). Součástí medresy byl \"Hanikah\" (dervišský internát) a \"kutubhana\" (knihovna). Za osmanské vlády školou prošly odhadem tisíce mladíků různého etnického původu, Bosňáci, Albánci, Arabové a Turci.\n\nZa rakousko-uherské okupace se škola etablovala jako nižší střední škola, na kterou do jisté míry navazovala Šarí‘atská soudní škola (\"Šeriatska sudačka škola\") v Sarajevu, zřízená roku 1881 a otevřená o šest let později. Před první světovou válkou došlo k významné reorganizace školy; roku 1913 k ní byl připojen i \"Daru-l-muallimin\", mužský islámský učitelský ústav, definitivně uzavřený ve školním roce 1919/1920. Poté 22. prosince 1921 došlo i k oficiálnímu spojení medresy a hanikahu pod názvem Gazi Husrev-begova medresa. V této době do školního vzdělávacího plánu ve větší míře pronikly i světské předměty (mj. matematika, zeměpis, přírodopis, krasopis, kreslení a bosenský jazyk). Tendence modernizovat islámské vyšší školství se tehdy mimo jiné projevila ve vzniku osmileté okružní medresy v Sarajevu (otevřena na podzim 1917 a po reorganizaci Gazi Husrev-begovy medresy rozpuštěna) a osmiletého Šarí‘atského gymnázia v Sarajevu (1918–1945), které financoval přímo stát. Roku 1933 k medrese přibyla ženská sekce, od roku 1940 jako Gazi Husrev-begova dívčí medresa (\"Gazi Husrev-begova ženska medresa\").\n\nV souvislosti s další reorganizací islámského školství v Jugoslávii se Gazi Husrev-begova medresa roku 1939 prakticky stala střední odbornou školou, která měla poskytovat ucelené islámské vzdělání budoucím džamátským (obecním) imámům, učitelům náboženství a dalším přidruženým profesím. Organizačně se výuka členila na dva čtyřleté cykly. V letech 1930–1932 se objevily snahy vybudovat v rámci školy i vyšší medresu (\"Alijja\"), ale od nového programu bylo po dvouletém zkušebním období upuštěno. Vedle medresy od roku 1937 v Sarajevu působila Vyšší šarí‘atsko-teologická škola (uzavřena 1945), vyhrazená pro vyšší duchovní činitele. Od školního roku 1940/1941 byl absolventům medresy umožněn zápis na filozofickou fakultu v Záhřebu.\n\nV důsledku německé invaze v dubnu 1941 škola pozastavila činnost, aby poté od srpna 1941 do roku 1945 dočasně přesídlila do budovy zvané \"Đulagin dvor\", postavené roku 1897 pro potřeby Gazi Husrev-begova mektebu (islámské základní školy). Po druhé světové válce v důsledku politickým změn a zavedení komunistické vlády v Jugoslávii došlo k rapidnímu omezení islámského vzdělávání, a tak vedle sarajevské medresy ve federaci působila pouze Alauddinova medresa v Prištině (\"Medreseja Alauddin Prishtinë\"), znovuotevřená roku 1951. Nedlouho po příchodu komunistů k moci došlo ke zrušení dívčí školy (11. 6. 1949) a zavedení společné výuky pro obě pohlaví, nadto medresu z materiálních důvodů opustili mnozí pedagogové i studenti. Až do poloviny 60. let škola hmotně živořila, v letech 1948–1954 a poté 1960–1962 z ní nevyšel jediný maturant.\n\nMedresa poté od konce války sídlila v dnešní sarajevské ulici Hamdije Kreševljakovića 58, aby se roku 1977 znovu vrátila do rekonstruovaného objektu \"Đulagin dvor\", který pak sdílela s Islámskou teologickou fakultou v Sarajevu. Doba politického uvolňování přinesla i možnost obnovení ženské medresy, k čemuž došlo 20. listopadu 1978. Ženská část od té doby sídlí v ulici Hamdije Kreševljakovića 58.\n\nRoku 1968 byl na půdě medresy založen studentský časopis \"Zemzem\", který vychází dodnes.\n\nVe školním roce 1993/1994 došlo k výraznější úpravě školního vzdělávacího programu, když vedle standardních předmětů (kira’at, aqaid, fiqh, ahlaq, tafsír, hadís, imámat, dějiny islámu, bosenský, arabský a turecký jazyk, historie, geografie, logika, filozofie, psychologie, pedagogika, sociologie aj.) přibylo více přírodovědných oborů, např. matematika, fyzika a chemie.\n\nNa základě nábožensko-vzdělávací ankety, která mezi muslimy proběhla roku 1912, bylo rozhodnuto o modernizaci medres v Bosně a Hercegovině. V rámci celkové reorganizace islámského vzdělávání v Sarajevu vznikla Okružní medresa – následně mělo vzniknout dalších pět v každém okruhu –, která byla zřízena jako nižší, čtyřletá střední odborná škola (od roku 1922 jako vyšší, osmiletá). První zápis do této školy byl proveden ve školním roce 1916/1917 a výuka začala o rok později. Vedle tradičních předmětů se ve škole uplatnily světské předměty, matematika, geografie, historie, fyzika, chemie a mnohé další. Vzhledem k válečným okolnostem a nedostatku financí a současně vzniku dalších dvou škol, osmiletého Šarí‘atského gymnázia a Gazi Husrev-begovy medresy, Okružní medresa byla trvale rozpuštěna. Prvním muderrisem a ředitelem medresy se stal Sakib Korkut. Roku 1920, kdy se Korkut stal poslancem, jeho místo převzal Munib Cerić.\n\nSeznam ředitelů:\n\n\n\n\n"}
{"id": "1206881", "url": "https://cs.wikipedia.org/wiki?curid=1206881", "title": "355 (číslo)", "text": "355 (číslo)\n\nTři sta padesát pět je přirozené číslo, které následuje po čísle tři sta padesát čtyři a předchází číslu tři sta padesát šest. Římskými číslicemi se zapisuje CCCLV.\n\n\n\nSilnice II/355 je česká silnice II. třídy vedoucí na trase Pardubice – Úhřetická Lhota – Hrochův Týnec – Chrast – Hlinsko\n\n\n"}
{"id": "1206889", "url": "https://cs.wikipedia.org/wiki?curid=1206889", "title": "Změna je život", "text": "Změna je život\n\nZměna je život může být:\n"}
{"id": "1206891", "url": "https://cs.wikipedia.org/wiki?curid=1206891", "title": "První vláda Ariela Šarona", "text": "První vláda Ariela Šarona\n\nPrvní vláda Ariela Šarona, v pořadí dvacátá devátá izraelská vláda, byla vytvořena 7. března 2001 po únorové přímé volbě premiéra, v níž Šaron porazil dosavadního premiéra Ehuda Baraka. Šlo v pořadí o třetí a zároveň poslední přímou volbu premiéra, a zároveň jedinou, která se konala odděleně od parlamentních voleb. Navzdory Šaronovu výraznému vítězství neměla jeho strana většinu v parlamentu, kde rozložení sil odpovídalo výsledku parlamentních voleb z roku 1999.\n\nVznikla tak vláda národní jednoty, která sestávala ze stran Likud, Jeden Izrael (Strana práce, Mejmad, Gešer), Šas, Národní jednota-Jisra'el bejtenu, Strana středu, Jisra'el ba-alija, Sjednocený judaismus Tóry a Derech chadaša. V průběhu volebního období došlo k změně koaličního uskupení. Strana Šas vládu opustila 23. května 2002, avšak již 3. června se vrátila. Aliance Jeden Izrael z vlády odešla 2. listopadu téhož roku.\n\nŠaronova vláda měla zpočátku 26 ministrů a 15 náměstků ministrů, a v té době šlo o největší vládu v dějinách Izraele. V průběhu volebního období počet ministrů ještě vzrostl až na 29. Vláda řádně fungovala až do 28. února 2003, kdy došlo k ustanovení nové vlády po lednových parlamentních volbách.\n\nBarakovou motivací k mimořádné přímé volbě premiéra bylo posílení jeho pozice v čele vlády. Chtěl se zároveň vyhnout střetu s někdejším premiérem Benjaminem Netanjahuem (ten v té době nebyl členem Knesetu a nemohl tak proti Barakovi kandidovat). Za stranu Likud se tak proti Barakovi měl postavil Ariel Šaron, nad nímž podle předvolebních průzkumů Barak vedl. Jeho kalkulace však byly chybné a v předčasných volbách ho Šaron výrazně porazil poměrem 62,4:37,6.\n\nFunkční období vlády trvalo od 7. března 2001 do 28. února 2003. V pořadí 29. izraelská vláda se skládala z následujících ministrů:\n\n"}
{"id": "1206894", "url": "https://cs.wikipedia.org/wiki?curid=1206894", "title": "Bad Homburg vor der Höhe", "text": "Bad Homburg vor der Höhe\n\nBad Homburg vor der Höhe je lázeňské město ve spolkové zemi Hesensko. Má asi 52 000 obyvatel. Od roku 1953 je partnerským městem Mariánských Lázní. V roce 1840 zde bylo otevřeno kasino a město se stalo významným lázeňským centrem. Označení \"Bad\" (lázně) město používá v názvu od roku 1912. Název města Homburg pochází z hradu \"Hohenberg\". Höhe je tradiční název pohoří Taunus užívaný do 18. století.\n\nPrvní písemná zmínka o městě pochází z roku 1180, což potvrdily i archeologické výzkumy. V polovině 19. století zde začalo vznikat lázeňství a po roce 1888 si Bad Homburg vybral jako letní sídlo císař Vilém II. Za druhé světové války bylo město těžce poškozeno leteckým bombardováním. Po založení Spolkové republiky Německo s hlavním městem Bonn sídlila v Bad Homburg \"Bundeswertpapierverwaltung\" (Spolková správa cenných papírů).\n\n\n"}
{"id": "1206896", "url": "https://cs.wikipedia.org/wiki?curid=1206896", "title": "Josef Czibulka", "text": "Josef Czibulka\n\nJosef Czibulka, též Josef Cibulka (13. října 1793 Boskovice – 16. listopadu 1868 Brno), byl rakouský soudce a politik německé národnosti z Moravy; poslanec Moravského zemského sněmu.\n\nPocházel z Boskovic. Působil nejprve jako úředník na magistrátu v Olomouci, později coby syndikus v Lipníku nad Bečvou. Byl též soudním úředníkem na panství ve Valašském Meziříčí, radou magistrátu v Brně a tamního krajského trestního soudu. Pak pracoval na různých postech na úrovni krajských soudů. Roku 1850 byl jmenován radou Vrchního zemského soudu v Brně. Je autorem několika publikací o dějinách moravských měst. Byl mu udělen Řád železné koruny III. třídy. S manželkou Annou měli dceru Josefu a Annu.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii městskou, obvod Boskovice. Na sněmu požíval značného vlivu. V srpnu 1848 byl zvolen náměstkem sněmu (poté, co funkci nepřijal Egbert Belcredi). Vyjadřoval se i ke státoprávním otázkám. Odmítal české státní právo, pokud by mělo znamenat narušení moravské svébytnosti. Prohlásil, že Morava nikdy nebyla závislá na Čechách, ale vždy samosprávnou a pouze dynasticky s Čechami spojenou zemí. Podporoval jazykovou rovnoprávnost. \"Brünner Zeitung\" měly podle něj vycházet v obou zemských jazycích. Nepodpořil zrušení šlechtických titulů, pouze vyzval ke zrušení šlechtických výsad. Na sněmu rovněž navrhl, aby byl císař Ferdinand I. nazýván v oficiálních sněmovních dokumentech Ferdinandem Dobrotivým.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii městskou, obvod Boskovice, Jevíčko, Konice, Tišnov. Rezignoval roku 1866. Byl členem sedmého sněmovního oddělení pro kontrolu volebních listin. Nevyvíjel větší aktivitu. Patřil mezi nejstarší poslance. Opětovně odmítal státoprávní spojení Čech a Moravy a zastával myšlenku jazykové rovnosti. Na sněm usedl za německé liberály. Šlo o tzv. Ústavní stranu, která byla liberálně, centralisticky a provídeňsky orientovaná. V tomto smyslu se přihlásil k prohlášení z dubna 1861, ve kterém je požadován jednotný rakouský stát.\n\nZemřel v listopadu 1868.\n"}
{"id": "1206900", "url": "https://cs.wikipedia.org/wiki?curid=1206900", "title": "Olinie", "text": "Olinie\n\nOlinie (\"Olinia\") je rod rostlin z čeledi kliželovité. Jsou to dřeviny se vstřícnými jednoduchými listy a drobnými, čtyř nebo pětičetnými květy. Plodem je peckovice. Rod zahrnuje 5 druhů a je rozšířen v tropické a jižní Africe. Nejvíc druhů roste v Jihoafrické republice. Dřevo jihoafrického druhu \"Olinia ventosa\" je ceněné a používané zejména k výrobě hudebních nástrojů a luxusního nábytku. V minulosti byl rod řazen do samostatné čeledi \"Oliniaceae\".\n\nOlinie jsou stromy a keře. Listy jsou jednoduché, vstřícné, celokrajné, se zpeřenou žilnatinou. Květy jsou pravidelné, oboupohlavné, čtyř nebo pětičetné. Kalich je přítomen pouze v podobě úzkého lemu na okraji češule. Koruna je složena ze 4 nebo 5 volných korunních lístků lžicovitého tvaru. Tyčinek je 4 nebo 5, mimo to jsou v různém počtu (4 až 10) přítomna sterilní staminodia. Semeník je spodní, srostlý ze 4 nebo 5 plodolistů a se stejným počtem komůrek, obsahujících zpravidla po 3 vajíčkách. Čnělka je 1, zakončená hlavatou bliznou. Plodem je dužnatá peckovice obsahující 3 až 5 semen.\n\nRod olinie zahrnuje 5 druhů a je rozšířen v subsaharské Africe. Nejvíc druhů (celkem 4, z toho 2 endemické) roste v Jihoafrické republice. Největší areál má druh \"O. rochetiana\", který se vyskytuje od Ugandy a Demokratické republiky Kongo po jihoafrický Transvaal.\nDruh \"Olinia vanguerioides\" roste v Zambii a Mosambiku,\n\"O. ventosa\" se mimo Jižní Afriky vyskytuje také na ostrově Svatá Helena.\n\nV minulosti byl rod \"Olinia\" řazen na základě silné morfologické odlišnosti (spodní semeník aj.) do samostatné čeledi \"Oliniaceae\" v rámci řádu \"Myrtales\", a to v klasické taxonomii (Cronquist Dahlgren Tachtadžjan) i v prvních verzích systému APG. V čeledi \"Penaeaceae\" se ocitl až v systému APG III z roku 2009.\n\nDřevo jihoafrického druhu \"Olinia ventosa\" je tvrdé, těžké, svými vlastnostmi podobné ořechovému. V současnosti je málo dostupné a proto drahé. Používá se zejména k výrobě hudebních nástrojů a luxusního nábytku, v minulosti se z něj dělaly i železniční pražce a vagóny. Je známo pod názvem \"hard pear\".\n\n"}
{"id": "1206902", "url": "https://cs.wikipedia.org/wiki?curid=1206902", "title": "Bedřich Chorinský", "text": "Bedřich Chorinský\n\nBedřich Chorinský, též Friedrich Chorinský (5. dubna 1802 Veselí nad Moravou – 6. listopadu 1861 Benátky), byl rakouský šlechtic z rodu Chorinských z Ledské a politik z Moravy; poslanec Moravského zemského sněmu.\n\nByl příslušníkem rodu Chorinských z Ledské. Měl titul hraběte. Patřilo mu panství Skalička u Zábřehu, ke kterému patřil malý zámek a pivovar. Hlavním sídlem rodu bylo Veselí nad Moravou. Jeho manželkou byla uherská šlechtična Marie Terezie Esterházy de Galántha.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii virilistů a velkostatků. Do politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii velkostatkářskou, II. sbor. Poslancem byl jen krátce, protože na podzim 1861 zemřel. Patřil mezi konzervativní velkostatkáře.\n\nZemřel v listopadu 1861 v Benátkách. Tělo pak bylo převezeno do Vídně a odtud mělo být dopraveno do Bzence.\n"}
{"id": "1206912", "url": "https://cs.wikipedia.org/wiki?curid=1206912", "title": "Jan Josef Schaffgotsche", "text": "Jan Josef Schaffgotsche\n\nJan Josef Schaffgotsche, též Johann Josef Schaffgotsche, též Schaffgotsch (17. září 1794 – 17. ledna 1874 Brno), byl rakouský šlechtic z rodu Schaffgotsch a politik z Moravy; poslanec Moravského zemského sněmu.\n\nByl příslušníkem rodu Schaffgotsch. Měl titul hraběte. Jeho bratrem byl brněnský sídelní biskup Antonín Arnošt Schaffgotsche. Jan Josef Schaffgotsche držel panství Biskupice. Měl titul c. k. komořího a tajného rady.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii virilistů a velkostatků. Na sněmu se vyjádřil kriticky ohledně tužeb obyvatel Vídně. Od 20. června 1848 byl členem sněmovní komise pro zřízení zemské.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii velkostatkářskou, II. sbor. Patřil mezi konzervativní velkostatkáře. Mandát obhájil v zemských volbách v lednu 1867.\n\nV roce 1861 byl rovněž císařem jmenován za doživotního člena Panské sněmovny (nevolená horní komora Říšské rady).\n\nZemřel v lednu 1874.\n"}
{"id": "1206917", "url": "https://cs.wikipedia.org/wiki?curid=1206917", "title": "Kostel Stětí svatého Jana Křtitele (Libčeves)", "text": "Kostel Stětí svatého Jana Křtitele (Libčeves)\n\nKostel Stětí svatého Jana Křtitele je římskokatolický farní kostel v Libčevsi v okrese Louny. Od roku 1964 je chráněn jako kulturní památka. Stojí uprostřed obce na nevysokém návrší.\n\nKostel je jednolodní. Nejstarší románskou částí kostela z doby okolo let 1220–1230 je obdélná loď s mohutnou hranolovou věží z opuky v západním průčelí a vezděným křížem z čedičových kamenů. Později byl upraven goticky a barokně. Přízemí věže je sklenuté valenou klenbou a v prvním patře se nachází zazděný portál. Fasáda lodi je ukončena obloučkovým vlysem. Na jižní straně do ní vede románský a ze severu gotický portál. V západní části lodi stojí barokní kruchta na dvou pilířích. Na loď navazuje gotický polygonální presbytář s odstupňovanými opěráky. Na severní straně se k němu připojuje barokní sakristie a předsíň s hřebínkovou klenbou k lodi na jihu. Presbytář zaklenutý žebrovou klenbou na konzolách od lodi odděluje lomený vítězný oblouk. Portál na severní straně vede do sakristie.\n\nZařízení kostela tvoří oltář z doby okolo roku 1700 s obrazem \"Stětí svatého Jana Křtitele,\" menší oltář svaté Anny a kamenná křtitelnice s rokajovým ornamentem ze druhé čtvrtiny osmnáctého století. Ze stejné doby pochází také kazatelna se sochou Dobrého pastýře. Interiér zdobí nástěnné malby. Na stropě lodi to jsou obrazy stětí svatého Jana Křtitele a Kázání svatého Jana Křtitele na poušti. Na stropě v podkruchtí je namalován obraz \"Kristus vyhání penězoměnce z chrámu\" a na její poprsnici jsou obrazy čtyř církevních Otců. Klenbu presbytáře zdobí Křest Kristův, čtyři evangelisté a Bůh Otec s anděli.\n\nUvnitř kostela se nacházejí také náhrobníky Václava Vřesovického z roku 1585, Wolfa Senfelda z roku 1575 a kněze Bohuše z roku 1612. Další, většinou poškozené, náhrobníky jsou zasazené do vnější zdi.\n\n"}
{"id": "1206920", "url": "https://cs.wikipedia.org/wiki?curid=1206920", "title": "Třída Isuzu", "text": "Třída Isuzu\n\nTřída Isuzu byla lodní třída fregat Japonských námořních sil sebeobrany. Skládala se ze čtyř jednotek, sloužících v letech 1961–1993. Byly to poslední japonské válečné lodě vyzbrojené klasickými 533mm torpédomety.\n\nCelkem byly v letech 1960–1964 postaveny čtyři jednotky této třídy. Dvě byly objednány v rámci programu z roku 1959 a další dvě v rámci programu z roku 1961.\n\nJednotky třídy \"Isuzu\":\n\nFrtegaty byly vyzbrojeny čtyřmi 76,2mm kanóny ve dvoudělových věžích – jedné na přídi a druhé na zádi. Mezi přední dělovou věží a můstkem se u prvního páru fregat nacházel vrhač raketových hlubinných pum Mk 108. Ten se ale neosvědčil a zbylé dvě fregaty na jeho místě nesly čtyřhlavňový 375mm protiponorkový raketomet Bofors. Protiponorkovou výzbroj doplňovaly dva trojité 324mm torpédomety, dále jeden klasický vrhač a jedna skluzavka hlubinných pum. Údernou výzbroj tvořil čtyřhlavňový 533mm torpédomet. Elektroniku tvořily radary OPS-1, OPS-16 a trupový sonar SQS-29.\n\nPohonný systém tvořily čtyři diesely o výkonu 16 000 bhp. Nejvyšší rychlost dosahovala 25 uzlů.\n\nU prvního páru byl v letech 1974–1975 vrhač Mk 108 nahrazen 375mm protiponorkovým raketometem Bofors. \"Mogami\" a \"Kitakami\" byly v letech 1966 a 1968 vybaveny vlečným sonarem OQA-1, který na zádi nahradil vrhač a skluzavku hlubinných pum. V letech 1987–1990 byly všechny fregaty upraveny na cvičné lodě. Mimo jiné byly demontovány 533mm torpédomety a sonar.\n"}
{"id": "1206921", "url": "https://cs.wikipedia.org/wiki?curid=1206921", "title": "Ferdinand Sternbach", "text": "Ferdinand Sternbach\n\nFerdinand von Wenzel-Sternbach (6. ledna 1815 Trens in Tirol – 22. dubna 1897 Třešť) byl rakouský šlechtic a politik z Moravy; poslanec Moravského zemského sněmu.\n\nByl šlechtického původu. Měl titul svobodného pána (hraběte). Jeho otcem byl Johann Wenzel von Sternbach, matkou hraběnka Marie Josefína Herbsteinová. Ferdinand se roku 1846 oženil s hraběnkou Gabrielle Kueniglovou. Měli syna Leopolda. Zpočátku se Ferdinand věnoval vojenské dráze. Po smrti svého bratra ovšem armádu opustil a převzal správu rodinných statků. Patřilo mu panství Třešť. Zasloužil se o rozvoj města, podílel se na mateřské školy s českým vyučovacím jazykem.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii virilistů a velkostatků. Do politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii velkostatkářskou, I. sbor. Rezignoval roku 1863. Na sněm se vrátil v zemských volbách v září 1871. Uspěl i v krátce poté konaných zemských volbách v prosinci 1871. Mandátu byl zbaven v roce 1872. Na sněmu hlasoval se Stranou konzervativního velkostatku.\n\nZemřel v dubnu 1897 ve věku 86 let.\n"}
{"id": "1206923", "url": "https://cs.wikipedia.org/wiki?curid=1206923", "title": "Silnice II/503", "text": "Silnice II/503\n\nSilnice II/503 je silnice II. třídy v Nymburku. Prochází městem v původní trase silnice I/38 před vybudováním obchvatu Nymburka v roce 2010.\n\nSilnice začíná severně od města na kruhovém objezdu na silnici I/38, prochází městem, kde překonává nadjezdem železniční trať 061 a řeku Labe.\nVe městě je vedena v souběhu se silnicemi II/331 a II/330.\nDále prochází obcemi Kovanice a Chvalovice, za kterými se na napojuje zpět na silnici I/38.\n\n"}
{"id": "1206925", "url": "https://cs.wikipedia.org/wiki?curid=1206925", "title": "Vincenc Hlaváček z Küstenwehru", "text": "Vincenc Hlaváček z Küstenwehru\n\nVincenc Hlaváček z Küstenwehru (; 6. července 1854 Chrudim – 12. července 1926 Vídeň) byl rakousko-uherský polní podmaršálek českého původu.\n\nPocházel z pražské měšťanské rodiny, byl synem Václava Hlaváčka, poddůstojníka 21. pěšího pluku v Chrudimi, a Anny, roz. Žďárské. Vojenské kariéře se věnoval již jeho děd Josef Hlaváček (1796–1858), v německých písemnostech vystupující od roku 1845 jako \"Joseph von Hlawaczek\", který sloužil mimo jiné pod maršálem Radeckým.\nOd roku 1876 byl poručíkem polního dělostřelectva, v jeho řadách se v roce 1878 zúčastnil obsazení Bosny a Hercegoviny. Poté byl roku 1882 povýšen do hodnosti nadporučíka a převelen k 5. uherskému pluku polního dělostřelectva. Roku 1896 je uváděn jako pedagog kadetní školy ve Vídni, od roku 1900 sloužil v haličské pevnosti Přemyšl. Roku 1901 povýšen na majora, roku 1905 na podplukovníka a roku 1908 na plukovníka dělostřeleckého štábu, přičemž se stal velitelem pluku pevnostního dělostřelectva č. 4. \nV roce 1913 byl povýšen na generálmajora, sloužil jako velitel 4. brigády opevňovacího dělostřelectva v istrijském přístavním městě Pula. Už roku 1915 byl za první světové války znovu povýšen, tentokrát do hodnosti polního podmaršálka. Mnohokrát se vyznamenal při obraně města: 20. prosince 1914 byly dělostřelbou z pevnosti zničeny dvě francouzské ponorky, 30. května 1915 odrazil nálet italské vzducholodi \"Città di Ferrara\" a 15. srpna 1915 byla zničena italská vzducholoď \"Città di Jesi\", přičemž její posádka upadla do zajetí. Dne 16. ledna 1916 bylo pod jeho velením sestřeleno italské letadlo a dva důstojnící byli zajati.\n\nDne 7. ledna 1917 byl rakouským císařem Karlem I., králem českým a uherským, povýšen do šlechtického stavu s titulem \"von Küstenwehr\", odkazujícím na jeho zásluhy při opevňování a obraně istrijského pobřeží. Císařským diplomem ze 26. března 1917 mu byl titul rozšířen na \"Edler von Küstenwehr\" a obdržel též erb.\n\nPo rozpadu rakousko-uherské monarchie byl v roce 1919 penzionován a až do své smrti žil ve Vídni, kde byl pravidelným hostem slavné kavárny \"Erzherzog Johann\".Během své vojenské kariéry byl několikrát vyznamenán, například Vojenským záslužným křížem, Císařským rakouským řádem Leopoldovým nebo řádem železné koruny III. třídy.\n\nVincenc Hlaváček z Küstenwehru, český vlastenec, loajální občan Rakouska-Uherska a později Rakouské republiky, zemřel bez dědiců (stejnojmenný syn Vincenc, narozený roku 1903 ve Vídni, záhy zemřel), potomci jeho rodiny však dosud žijí v Rakousku a Česku. Podle rakouského práva přešel šlechtický titul na jeho bratrance (potomkem je například historik a filosof Petr Hlaváček, prapravnuk jeho bratrance Františka Hlaváčka), v Československu byly ovšem šlechtické tituly ještě koncem roku 1918 zrušeny, a to \n\nV červeném štítě stojí na skále vystupující z moře hrad ze stříbrných kvádrů, sestávající ze dvou postranních věží, z nichž každá je prolomena černým oknem a pod ním jednou černou střílnou, spojených střední traktem se třemi černými střílnami vedle sebe. Hrad má cimbuří ve tvaru vlaštovčích ocasů, střední trakt je převýšen hořícím zlatým granátem. Na štítu spočívá korunovaná turnajová přílba s červeno-stříbrnými přikryvadly. Klenotem jsou dvě rozevřená černá křídla se zlatými letkami, mezi nimi meč se zlatým jílcem a záštitou.\n"}
{"id": "1206926", "url": "https://cs.wikipedia.org/wiki?curid=1206926", "title": "KOD", "text": "KOD\n\nZkratka KOD má více významů:\n\n"}
{"id": "1206927", "url": "https://cs.wikipedia.org/wiki?curid=1206927", "title": "Patrik Rikl", "text": "Patrik Rikl\n\nPatrik Rikl (* 6. ledna 1999 Bradenton, Spojené státy americké) je český tenista. Jeho dosavadním největším úspěchem je vítězství na grandslamu Roland Garros v juniorské čtyřhře společně s izraelským hráčem Yshaiem Olielem.\n\n"}
{"id": "1206929", "url": "https://cs.wikipedia.org/wiki?curid=1206929", "title": "Filip Stillfried", "text": "Filip Stillfried\n\nFilip Stillfried, též Philipp von Stillfried und Ratenitz (20. března 1808 Praha – 18. prosince 1887 Vizovice), byl rakouský šlechtic a politik z Moravy; poslanec Moravského zemského sněmu.\n\nByl šlechtického původu. Měl titul svobodného pána (hraběte). Jeho otcem byl Rudolf Stillfried, matkou Karolína de Mahy de Favras. Roku 1840 se jeho manželkou stala hraběnka Hermína Batthyányová. Měli čtyři dcery a čtyři syny. Filip Stillfried držel panství Vizovice . Vlastnil zde i palírnu a pivovar. Měl hodnost c. k. komořího a hejtmana na penzi. Byl mu udělen Císařský rakouský řád Leopoldův a Řád Pia IX.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii virilistů a velkostatků. 7. června 1848 se stal členem sněmovní komise pro zrušení roboty.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii velkostatkářskou, I. sbor. Mandát obhájil v zemských volbách v lednu 1867. Na sněm se ještě vrátil krátce v zemských volbách v září 1871. V roce 1863 byl na sněmu členem vyvazovacího odboru. Podal tehdy návrh na osvobození techniků z vojenské služby. Kandidoval za Stranu konzervativního velkostatku. Je popisován jako pravý katolík a zastánce Svatého stolce.\n\nZemřel v prosinci 1887 po několikaměsíční těžké nemoci. Pohřben měl být na hřbitově ve Vizovicích.\n"}
{"id": "1206930", "url": "https://cs.wikipedia.org/wiki?curid=1206930", "title": "Silnice II/330", "text": "Silnice II/330\n\nSilnice II/330 je silnice II. třídy spojující okresy Kolín a Nymburk ve Středočeském kraji. Silnice začíná v Českém Brodě, vede severovýchodním směrem přes Sadskou a Nymburk a u Činěvsi se napojuje na silnici I/32.\n\n\n\n"}
{"id": "1206932", "url": "https://cs.wikipedia.org/wiki?curid=1206932", "title": "Zen a umění psát", "text": "Zen a umění psát\n\nZen a umění psát (1990, Zen in the Art of Writing) je sbírka dvanácti esejů amerického spisovatele Raye Bradburyho s podtitulkem \"Eseje o tvořivosti\" (Essays on Creativity). Eseje byly napsány v letech 1961–1990 a jejich tématem je radost z psaní. Bradbury v nich líčí, jak a proč se dokáže skutečně těšit ze svého „řemesla“, popisuje své zkušenosti z doby, kdy se sám učil psát, a hledal svůj styl, snaží se vysvětlit, proč se mu obojí dařilo a ukazuje čtenářům, jak dosáhnout stejného výsledku.\n\nČeské vydání knihy obsahuje následujících deset esejůː\nAnglické vydání ještě obsahuje eseje \"The Long Road to Mars\" (1990) a \"Shooting Haiku in a Barrell\" (1982).\n\n"}
{"id": "1206937", "url": "https://cs.wikipedia.org/wiki?curid=1206937", "title": "Kluyveromyces marxianus fragilis B03999", "text": "Kluyveromyces marxianus fragilis B03999\n\nKluyveromyces marxianus fragilis B03999 je mléčná kvasinka s aktivními probiotickými vlastnostmi, která se liší od laktobacilů, bifidobakterií i kvasinek Saccharomyces. Kmen je izolovaný ze syrovátky a sýřeniny kravského mléka (uložen je v Belgian Coordinated ve sbírce mikroorganismů (BCCM) a zařazen do seznamu Evropského úřadu pro bezpečnost potravin (EFSA) kvalifikované presumpce bezpečnosti).\n\n\"K. marxianus B03999\" je silně přilnavý kmen k slizničním povrchům. Jako eukaryotický typ buněk je obdařen zvýšenou enzymatickou aktivitou k laktóze (β-galaktosidázu). Kvasí laktózu s produkcí kyseliny mléčné. Enzymatická aktivita, v anaerobních podmínkách typických pro střeva, je typu homofermenter, v tom, že se štěpí molekuly glukózy na kyselinu mléčnou, bez produkce plynu (CO2). To přispívá k modulaci střevního prostředí a úpravě pH. Dochází ke snížení pH sliznic tlustého střeva a lepší fermentaci. Štěpením polysacharidů (hlavních složek buněčné stěny) – glukanu a mannanu na oligosacharidy se stimuluje růst Bifidobacterium spp. Změna střevní mikroflóry v souvislosti s probiotickou aktivitou snižuje toxicitu střevního obsahu, dochází ke změně poměru koliformních bakterií / Lactobacillus, a to ve prospěch druhé. Normalizuje se celkové IgE. \"K. marxianus B0399\" zvyšuje koncentraci kyseliny octové i propionové jako hlavních konečných produktů fermentace cukrů.\nJe zvláště odolný proti působení antibiotik i žaludečním šťávám. \"K. marxianus B03999\" indukuje produkci prozánětlivých cytokinů IL-1, TNF-a, IFN-y a IL-6, které hrají klíčovou roli v obranných mechanismech hostitele. Produkují zymocíny (killer´s enzymy), které rozvolňují buněčnou stěnu i cytoplasmatickou membránu a dohází k úniku K i H iontů se zhroucením patogenu. Zymocín blokuje přepis DNA i činnosti Golgiho aparátu mikroorganismů. Má cytotoxický i cytostatický efekt.\n\n\"K. marxianus B03999\" významně zvýšuje hladiny bakterií patřících do rodu Bifidobacterium. Dochází k poklesu cytotoxického potenciálu i snížení toxicity střevního obsahu. Zlepšují se poruchy vstřebávání u chronické zácpy, dráždivého tračníku, nadýmaní a při intoleranci k laktóze, dochází také ke snížení infekcí urogenitálního traktu. Využívá se i v prevenci a normalizaci alergie u atopických onemocnění dětí.\n"}
{"id": "1206938", "url": "https://cs.wikipedia.org/wiki?curid=1206938", "title": "Svatý Vojtěch (zaniklá vesnice)", "text": "Svatý Vojtěch (zaniklá vesnice)\n\nSvatý Vojtěch (v minulosti též známý pod německým názvem ) je název zaniklé obce v dnešním Karlovarském kraji v okrese Cheb v sousedství obce Bezvěrov. Nedaleko se nachází též stejnojmenný rybník.\n\nPodle legendy byla obec založena někdy koncem desátého století na místě, kde údajně nějaký čas pobýval biskup Vojtěch, když se vracel z Říma do Čech. Sousední obci Bezvěrov měl dokonce její jméno dát přímo Vojtěch, neboť zde nalezl obyvatele holdující pohanským zvykům, tj. z jeho pohledu bez víry. Bez ohledu na legendu je faktem, že místo bylo uctíváno od nejstarších dob a bylo cílem poutníků. Význam tohoto místa byl dokonce podle některých historiků jedním z důvodů, proč si blahoslavený Hroznata kolem roku 1193 vybral pro založení premonstrátského kláštera nedalekou osadu Teplá, a naopak založení kláštera zároveň zase opět posílilo popularitu poutního místa. Poutníci navštěvovali především studánku či pramen (kolem roku 1945 zvaný místními Němci , tj. Vojtěšský pramen), o níž věřili, že z ní svatý Vojtěch pil a že má tedy léčivou sílu.\n\nU tohoto pramene byl nejprve postaven kříž, pak socha svatého Vojtěcha a nakonec kostel, který roku 1589 přestavěl opat tepelského kláštera Matthias Göhl. Roku 1722 byly v rozích kostelní zahrady postaveny sochy českých světců sv. Václava, sv. Jana Nepomuckého, sv. Prokopa a sv. Víta. Roku 1857 se kostel stal kostelem farním a byl při něm založen i malý hřbitov. Roku 1900 je zde uváděno 25 domů, v nichž žilo 146 obyvatel německé národnosti, a dvoutřídní škola.\n\nOsud obce byl zpečetěn po druhé světové válce: roku 1950 byla přeměněna v minometnou střelnici a zcela zničena, včetně legendární Vojtěšské studánky. Nejdéle přežil kostel. Návrh na jeho zrušení byl podán roku 1951 z důvodu jeho nevyužívání, neboť obec byla v té době již vyklizena. Kostel, rozkládající se na 252 m, byl ještě ve velmi dobrém stavu, pouze oltář byl napaden dřevokaznou houbou. Návrhu bylo vyhověno a kostel demolovala československá armáda roku 1959 za pomoci minometů a těžké techniky. Na místě zůstaly pouze sochy čtyř světců, které zde stály několik dalších let, až jim roku 1964 opilý cukrovarský dělník urazil hlavy (za vandalský čin byl odsouzen k podmíněnému trestu 15 měsíců a náhradě škody, kterou akademičtí sochaři vyčíslili na 18 500 Kčs). Roku 1968 byly poničené sochy převezeny do tepelského kláštera a umístěny v zahradě prelatury.\n"}
{"id": "1206939", "url": "https://cs.wikipedia.org/wiki?curid=1206939", "title": "Masakr v obci Komsomolskoje", "text": "Masakr v obci Komsomolskoje\n\nMasakr v obci Komsomolskoje byl spáchán v březnu 2000 v obci Komsomolskoje (, ) v Čečensku za druhé čečenské války.\nVýznamnou událostí tohoto incidentu se stal osud skupiny asi 72 čečenských bojovníků, kteří se vzdali ruskému vojsku dne 20. března po veřejném příslibu, že se jim nic nestane, pokud se vzdají. Přitom téměř všichni buď přišli o život nebo násilně „zmizeli“ krátce poté, co byli zajati. \n\nPodle korespondenta týdeníku Newsweek Owena Matthewse, který navštívil ruiny obce Komsomolskoje krátce po skončení incidentu, uviděl nejméně 11 čečenských bojovníků a prohlásil:\nVojenská pěchotní škola ve Fort Benning zveřejnila, že \"„ruské ministerstvo pro mimořádné situace pověřené odklízením těl civilistů a jejich přepravou do blízké vesnice k identifikaci .. odklízelo těla na břehu řeky, z nichž některá měla uřezané uši, nosy nebo prsty. Důvod zohavení těl stejně jako pachatel nebyl znám.“\"\n\nV rozhovoru s přední ruskou organizací pro lidská práva Memorial popsal v roce 2003 Rustam Azizov, který zajetí v Čečensku přežil a jehož paže musela být později kvůli nedostatku lékařské péče amputována, extrémní utrpení při nástupu do zajetí, které zahrnovalo těžké bití a mučení poté, co byl převezen do filtračního tábora v Urus-Martanu. Dále vypověděl, že byl svědkem, jak zranění Čečenci byli drceni pásy tanků, ubiti k smrti pažbami či dokonce rýči, jak „do sklepů, kam jsme snášeli naše raněné s uřezanými končetinami, byly vhazovány granáty nebo zakládány požáry“, masového zabíjení zajatců, kteří se vzdali na základě veřejného příslibu amnestie Vladimirem Putinem dne 20. března a toho, jak \"zmizelí\" zajatci byli přinuceni kopat vlastní hroby.\n\n"}
{"id": "1206941", "url": "https://cs.wikipedia.org/wiki?curid=1206941", "title": "Pushball", "text": "Pushball\n\nPushball je míčová hra, při níž se dvě družstva snaží dopravit do soupeřovy branky kožený míč, který má průměr 183 centimetrů a váží okolo 22 kilogramů. Hřiště má rozměry 122 × 45 metrů, na obou stranách je zpravidla jedenáct hráčů. Branka má podobně jako v ragby tvar písmene H, zásah do spodní poloviny je oceněn pěti body a do horní částí osmi body, za dotlačení míče za brankovou čáru mimo branku si tým připíše dva body.\n\nSport vymyslel v roce 1891 M. G. Crane ve městě Newton v americkém státě Massachusetts. Pushball se provozoval převážně mezi vysokoškoláky (Harvardova univerzita, Pensylvánská univerzita, Emoryho univerzita), stal se také součástí fyzické přípravy vojáků, policistů nebo hasičů. V roce 1902 se hrál v londýnském Křišťálovém paláci první pushballový zápas mimo USA. Pushball byl také ukázkovým sportem na Ženských světových hrách.\n\nV roce 1902 vznikla rovněž v USA varianta pushballu hraná na koních, česky zvaná \"velmíčem koňmo\". Rozměry hřiště a míče se v ní od lidského pushballu poněkud liší. Jezdec koně pouze vede, ale na rozdíl od koňského póla se nesmí sám míče dotknout.\n\n"}
{"id": "1206942", "url": "https://cs.wikipedia.org/wiki?curid=1206942", "title": "Karel Jenčík", "text": "Karel Jenčík\n\nKarel Jenčík (* 7. dubna 1952 Olomouc) je český bubeník. Během své kariéry hrál v mnoha kapelách - Benefit, Energit, skupina Karla Černocha, Orient, Projektil, Karamel, Arakain, Assesor, Rotor, Bluesteam nebo Doggybag.\n\n"}
{"id": "1206946", "url": "https://cs.wikipedia.org/wiki?curid=1206946", "title": "Rektifikace kružnice", "text": "Rektifikace kružnice\n\nRektifikace kružnice je jeden ze známých matematických problémů starověku (společně s kvadraturou kruhu, trisekcí úhlu a zdvojením krychle). Je to úloha matematicky ekvivalentní ke kvadratuře kruhu. Úkolem je sestrojit ke kružnici úsečku o stejné délce (tedy obvod kruhu se bude rovnat délce úsečky) pomocí tzv. eukleidovské konstrukce tzn. pouze pravítkem a kružítkem.\n\nK úplnému důkazu o nemožnosti řešení těchto matematických problémů se dospělo až v 18. a 19. století zásluhou francouzských a německých matematiků (Pierre Laurenta Wantzela, Johanna Heinricha Lamberta a Ferdinanda Lindemanna).\n\nProblém rektifikace kružnice je problém totožný ke kvadratuře kruhu (narýsování čtverce ke kruhu se stejným obsahem pomocí eukleidovské konstrukce), ačkoliv se tak k němu napříč historií nepřistupovalo.\n\nDůvod, proč se jedná o ekvivalentní úlohu, je zřejmý: \n\nMějme kružnici o poloměru \"r\". Taková kružnice má potom obvod a obsah:\n\nformula_1\n\nformula_2\n\nDosadíme-li z prvního vztahu do druhého, získáme rovnici:\n\nformula_3\n\nZe kterého vyplývá, že obsah kruhu je stejný, jako obsah trojúhelníku o straně \"O\" a výšce \"r\". K takovému trojúhelníku jsme schopní ale narýsovat obdélník, potažmo čtverec o stejném obsahu – pomocí rektifikace kružnice se nám podařilo získat čtverec o stejném obsahu jako daná kružnice.\n\nPřibližné postupy pro rektifikaci kružnice a v její části se v matematice (především v technickém kreslení) často používají. Vzdálenosti jsou ovšem samozřejmě zkreslené, v konkrétních případech ale mohou být tyto metody poměrně přesné. Pro oba dva následující příklady platí, že zobrazená délka je vždy kratší než skutečná délka kružnice, resp. oblouku.\n\nTato rektifikace, pojmenovaná podle polského matematika [[Adama Adamandy Kochańského, je konstrukce, kterou používáme pro narýsování úsečky o délce půlkružnice, popř. celé kružnice.\n[[Soubor:Kochaňského rektifikace.png|center|náhled|527x527px|Kochaňského rektifikace. Červeně je vyznačena přenesená délka tučného oblouku. Délka je touto metodou samozřejmě zkreslená – je menší, než skutečná délka]]\n\nSobotkovu rektifikaci, používáme pro rektifikaci kruhových oblouků, pro jejichž středový úhel platí, že formula_4.\n[[Soubor:Sobotkova rektifikace.png|center|náhled|486x486px|Sobotkova rektifikace. Červeně je vyznačena přenesená délka tučného oblouku. Tato metoda se používá pro oblouky s menším středovým úhlem. Délka je touto metodou samozřejmě zkreslená – je menší, než skutečná délka]]\n\n\n[[Kategorie:Matematické problémy]]\n[[Kategorie:Eukleidovské konstrukce]]\n[[Kategorie:Neřešitelné úlohy]]\n[[Kategorie:Kružnice]]"}
{"id": "1206947", "url": "https://cs.wikipedia.org/wiki?curid=1206947", "title": "Milazzo", "text": "Milazzo\n\nMilazzo je město v provincii Messina, na severovýchodě Sicílie v Itálii. Milazzo leží na pobřeží Tyrhénského moře, jižně od města se rozkládá pohoří Peloritani. Messina leží 35 km východně, Palermo 200 km západně. Pozoruhodné je umístění starého města s pevností (\"Castello di Milazzo\") na přibližně 5 km dlouhém a necelý 1 km širokém poloostrově vybíhajícím do Tyrhénského moře. Hlavními ekonomickými aktivitami v oblasti jsou zemědělství, rybolov a průmyslová výroba. Přístav v Milazze poskytuje spojení s Eolskými ostrovy.\n"}
{"id": "1206949", "url": "https://cs.wikipedia.org/wiki?curid=1206949", "title": "Biologické čtvrtky ve Viničné", "text": "Biologické čtvrtky ve Viničné\n\nBiologické čtvrtky ve Viničné jsou přednáškovým cyklem Přírodovědecké fakulty Univerzity Karlovy v Praze určeným všem zájemcům o evoluci, obecnější biologickou problematiku a o méně tradiční přístupy k této problematice.\n\nPrvní ročník Biologických čtvrtků ve Viničné proběhl v akademickém roce 1988/1989. Jedná se tedy o nejstarší přednáškový cyklus určený pro studenty i širší veřejnost probíhající na Přírodovědecké fakultě Univerzity Karlovy v Praze.\n\nBiologické čtvrtky ve Viničné se tradičně konají v místnosti \"Fotochemie\" (B3) v přízemí budovy Přírodovědecké fakulty Univerzity Karlovy ve Viničné ulici č.p. 7 na Praze 2. Probíhají zpravidla každý čtvrtek v zimním a letním semestru Přírodovědecké fakulty od 17:15. Součástí každé přednášky je diskuse a posléze společné posezení v hospodě.\n\nProgram Biologických čtvrtků ve Viničné je zpravidla zveřejňován na počátku daného semestru a stránkách Laboratoře evoluční biologie. Dostupný je ale i prostřednictvím facebookové stránky Biologické čtvrtky ve Viničné 7, webových stránek Přírodovědecké fakulty Univerzity Karlovy a řady jejích výzkumných pracovišť, časopisů Vesmír a Živa a přírodovědeckého portálu Přirodovědci.cz.\n\nAktuality týkající se přednáškového cyklu pořadatelé zveřejňují na facebookové stránce Biologické čtvrtky ve Viničné 7.\n\nZvukové a/nebo audiovizuální nahrávky řady historických přednášek jsou přístupné na stránkách Laboratoře evoluční biologie. Videozáznamy přednášek počínaje akademickým rokem 2011/2012 jsou potom přístupné na YouTube. Od května 2015 mají Biologické čtvrtky ve Viničné novou internetovou stránku na adrese www.bioctvrtky.cz.\n\nV průběhu bezmála 30 let existence přednáškového cyklu na něm vystoupilo již více než 260 přednášejících. Vedle dlouhé řady českých vědeckých kapacit v rámci cyklu přednášelo i mnoho zahraničních odborníků. Mezi nejvýznamnějšími zahraničními přednášejícími lze jmenovat např. známého psychologa J. Michaela Baileyho, teoretického biologa Marcella Barbieriho, předního makroekologa Briana J. Enquista, jednoho z hlavních představitelů hnutí evo-devo Gerda Müllera, světoznámého teoretického biologa Stuarta A. Kauffmana či obdobně proslulého ekologa Roberta Ricklefse.\n"}
{"id": "1206951", "url": "https://cs.wikipedia.org/wiki?curid=1206951", "title": "Katedrála Nanebevzetí Panny Marie (Siena)", "text": "Katedrála Nanebevzetí Panny Marie (Siena)\n\nKatedrála Santa Maria Assunta (italsky „\"Duomo di Siena\"“) se nachází v Sieně v italském regionu Toskánsko. Trojlodní bazilika se zvonicí byla ve 12. století zasvěcena Panně Marii. Katedrála je vystavěna převážně v italském románsko-gotickém slohu.\n\nJiž v 5. století zde pravděpodobně stál chrám bohyně Minervy. Malý kostel tu byl od 9. století.\n\nKostelík, který zahrnoval antický chrám, se začal přestavovat a rozšiřovat na baziliku. Ta byla 18. listopadu 1179 vysvěcena papežem Alexandrem III., jenž pocházel ze Sieny. Ve 13. století byl svěřen dohled na stavebními pracemi cisterciáckým mnichům ze San Galgana. V roce 1263 již stál chór s vynesenou kupolí. V blízkosti dómu se nacházel kapitulní sál, refektář a ambit, dále palác biskupa a baptisterium zasvěcené Janu Křtiteli.\n\nV roce 1265 došlo k uzavření smlouvy se sochařem Nicolou Pisanem na novou kazatelnu, která byla určena pro bohoslužby. Nicolu doprovodili i jeho nejbližší spolupracovníci - syn Giovanni Pisano a Florenťan Arnolfo di Cambio a Fra Guglielmo, jejichž rozdílný styl se odrazil i ve vypracování částí kazatelny. Pod dozorem Giovanniho Pisana, který byl od roku 1284 \"magister dell’opera\", bylo vytvářeno chrámové průčelí, jenž je hlavní dominantou exteriéru dómu. V roce 1297 při kontrole staveniště dómu byl ale zjištěn nepořádek a nešetrné zacházení s drahým materiálem. Žádné tresty nepadly, pouze bylo doporučeno dát vše do měsíce do pořádku. V té době přibližně padesátiletý Giovanni se však rozhodl odjet do Pisy, kde dostal v roce 1301 nabídku vytvořit kazatelnu. Fasáda byla roku 1317 dokončena bez něho. Krátce předtím, v roce 1313, byla dokončena zvonice.\n\nV období kolem roku 1325 byly hlavní loď a boční lodi částečně zaklenuty a katedrála byla téměř po sto letech dokončena.\n\nRoku 1339 bylo svoláno shromáždění, aby rozhodnlo o dalších přestavbě dómu kvůli vzrůstajícímu počtu obyvatel. Byl zde přednesen plán („c“) na změnu dosavadní příčné lodi a na vybudování nového trojlodí kolmo ke křížení s kupolí. Výsledné hlasování potvrdilo schválení projektu a začátek přestavby pod vedením sochaře a architekta Giovanniho di Agostina. První úpravou bylo umístění nového baptisteria níž než krypta chrámu, kvůli svažitému terénu. Baptisterium mělo vytvořit základ nového transeptu. To zapříčinilo objevení statických problémů celé stavby, kde hlavním důvodem bylo nedostatečné navržení základů a tloušťka pilířů, které nebyly přizpůsobené výšce chrámu a propojení původní a nové výstavby. Hrozilo zřícení kupole, proto byla výstavba pozastavena. Další nečekanou událostí, která rozhodla o osudu nového plánu dómu, byla morová epidemie v roce 1348. Práce byly pozastaveny až do roku 1357. Poté vedl stavbu chrámu až do roku 1370 Domenico di Agostino.\n\nDalší úpravy proběhly až v 15. století. Později byla katedrála barokizována a také v 19. století regotizována, od té doby si svůj vzhled zachovala.\n\nDóm se stal dominantou města díky své velikosti. Dóm je složen z trojlodní baziliky s transeptem, kde je uprostřed křížení vystavěna kupole. Součástí chrámu je také 77 metrů vysoká zvonice, která je zapuštěná v boční pravé lodi. Nosný stěnový systém stavby je z kamene.\n\nVstup do katedrály je portály západního průčelí, které je zčásti dílem sochaře Giovanniho Pisana. Hlavní loď je vyšší než boční lodi, tím vzniká možnost bazilikálního osvětlení pomocí oken zakončených lomeným obloukem. Okna hlavní lodi jsou zapuštěna do střechy boční lodi.\nMezi okny jsou připojeny pilíře, které pomáhají roznášet tlak klenby. Na vrchní části každého pilíře je umístěna socha. Okna na bočních lodí jsou zdobnější než okna hlavní lodi. Všechny okna bočních lodí jsou zakončená trojúhelníkovým prvkem tympanonem a pod dolní části oken je římsa. Na fasádách lodí vidíme vodorovné tmavé linie, které tvoří velice specifickou dekoraci celého dómu. Obložení se skládá z bílého mramoru („marmo bianco“) pocházející z oblasti Montagnola a černého mramoru („marmo nero“) pocházející z oblasti Vescovadi. V hlavní lodi jsou linie menšího rozestupu, než je tomu u bočních lodí. Hlavní loď je zastřešená sedlovou střechou. Vedle katedrály vpravo od západního průčelí se nachází nedostavěné průčelí a další prvky plánované přístavby dle plánů kolem roku 1339, kdy se měl chrám zásadně zvětšit. V plánu bylo změnit hlavní loď a boční loď na transept nové přístavby. Proces ukončila morová epidemie. Podařilo se vystavit pouze náznak nové pravé boční lodi a zaklenout dvě pole křížovou klenbou. Zdi a pilíře nové přístavby jsou zděné z cihel a následně obloženy mramorem.\n\nZápadní průčelí částečně vytvořil sochař Giovanni Pisano. Zadání mluvilo jasně: „Vytvoření brány se třemi portály a zároveň postavit ohromující kulisu pro církevní slavnosti a procesí odehrávající se na náměstí před chrámem.“ Pisano se nechal inspirovat jak antikou, tak francouzskou gotikou, kdy se snažil o vzájemné sloučení odlišných prvků. Průčelí je tvořeno třemi hlavními ústupkovými portály zakončenými archivoltami a ohraničenými tordovanými dříky a oddělenými fiálami. Průčelí je z obou stran obklopeno dvěma zapuštěnými věžemi doplněnými vimperky, chrliči a sochami, které znázorňují postavy ze Starého zákona. Nad portály můžeme vidět galerii s gotickými detaily. Uprostřed horní části průčelí se nachází kruhové okno s vitráží, které z exteriéru působí jako odrazné sklo a z interiéru jsou zde vytvořeny sklomalby výjevů ze života Panny Marie. Průčelní fasáda je završena v různých výškách atikovými štíty s mozaikami. V prostředním, nejvýše umístěném, je znázorněná Panna Marie s malým Kristem. Tyto mozaiky v letech 1877–1878 znovu vytvořili Luigi Mussini a Alssandro Franchi. Celé průčelí je zdobeno sochařskou výzdobou apoštolů, Kristovou rodinou, evangelistů a patronů města Sieny. Na průčelí je lehce porušený souvislý průběh svislých prvků.\n\nNapravo od hlavní lodi je zapuštěna zvonice se sdruženými okny, jejichž počet se směrem nahoru zvyšuje. Zvonice je rozčleněná do jednotlivých podlaží. Zvonice je zakončena čtyřmi malými nárožními věžičkami.\n\nKupole se nachází uprostřed transeptu. Kupole byla vystavěna z cihel a dokončena byla roku 1263. V dolní části kupole vidíme trpasličí galerii končící v stěnách hlavní lodi. Nad touto galerií se nachází další galerie, která je poněkud menší a obíhá kolem celého obvodu kupole. Kupoli zakončuje lucerna, na které je připevněný zlatý kříž. Lucerna sem byla zasazena až o několik století později (1667).\n\nHlavní dominantou interiéru je stejně jako u exteriéru zebrovitý černobílý obklad, který se nachází zejména na pilířích. Černá a bílá barva jsou znakem Sieny. Dóm se skládá z trojlodí. Přední část hlavní lodi má na obě strany vždy po pěti polích a zadní po 4. Boční lodi jsou nižší jednopatrové. Křížová klenba se vyskytuje ve všech polích. Klenba je vyzděná z cihel. Okna jsou členěna gotickou kružbou do tří částí. Pilíře oddělující boční lodí nesou žebrovou křížovou klenbu, jejíž líc je ve všech polích vyplněna výzdobou. Hlavice pilířů jsou korintského řádu a jejich dolní ukončení je pomocí stupňovitých patek. Klenební pásy a výseče jsou vyplněné malbou připomínající noční nebe. Po celé délce hlavní lodi se táhne římsa, která je nesena 104 krakorci, z níž 22 je ve formě lidských a zvířecích hlav.\nPod touto římsou mezi krakorci je připevněno 172 bust papežů a 36 králů.\nOblouky mezi pilíři jsou archivoltou. Ze spodní části je oblouk vyložen kazetovým vzorem. V západním i východním průčelí se nachází kruhová okna zasklená barevným sklem a umístěná naproti sobě. Kuhová okna jsou po bocích dekorována plastickými motivy znázorňujícími trsy ovoce. V bočních lodích se nachází edikuly, které tvoří zákoutí pro obrazy, a díky své plastičnosti obrazy zvýrazňují a udávají jim důležitost. Edikuly jsou vyzdviženy sloupy s korintskými hlavicemi. Uprostřed transeptu se nachází kupole. V prostoru pod kupolí stojí kazatelna od Nicola Pisana. Podlaha pod kupolí je tvořena šestiúhelníkem vyloženým z barveného mramoru z Aquánských Alp, jenž se skládá z pětiúhelníků. Dekorace této části podlahy je zcela odlišná od podlahy jinde v chrámu, která je zdobena centrálními obrazci, které znázorňují symboly státu, jako například vlčice a jiné, lemovanými do čtverce.\n\nChór se nachází ve východní části objektu. Od hlavní lodi je oddělen transeptem. Horní část chóru obsahuje několik oken po pravé a levé straně a propouští světlo do chóru. Kruhové okno umístěné v průčelí chóru bylo instalováno roku 1369.\nV chóru jsou pilíře odlišené pomocí hustoty vodorovných prvků z černého mramoru. Nástěnné malby v chóru jsou dílem Venturiho Salimbeniho. Dominantou chóru je oltář, původní retábl byl vytvořen malířem Ducciem di Buoninsegnou, zakladatelem sienské malířské školy. Do dómu byl slavnostně přenesen roku 1299. Dnes se jeho části nacházejí v muzeu dómu, neboť byl počátkem 16. století nahrazen. Na levé straně chóru je vstup do Piccolominiho knihovny.\n\nUvnitř katedrály se nachází kazatelna vytvořená v letech 1265–1268 Nicolou Pisanem a jeho žáky. Sloupová kazatelna je vytesaná z mramoru a je zdobená výjevy Ježíše, jak vyučuje, či Panny Marie s dítětem.\n\n\n\n"}
{"id": "1206956", "url": "https://cs.wikipedia.org/wiki?curid=1206956", "title": "Krupský potok", "text": "Krupský potok\n\nNázev Krupský potok má více vodních toků:\n\n"}
{"id": "1206960", "url": "https://cs.wikipedia.org/wiki?curid=1206960", "title": "Fatěž", "text": "Fatěž\n\nFatěž () je město v Kurské oblasti v Ruské federaci. Při sčítání lidu v roce 2010 měl přes pět tisíc obyvatel.\n\nFatěž leží na severním břehu Usoži (přítok Svapy v povodí Dněpru). Od Kursku, správního střediska oblasti, je vzdálen přibližně pětačtyřicet kilometrů severovýchodně.\n\nVesnice Fatěž vznikla v 17. století. Dne 23. května 1779 se stala městem.\n\nZa druhé světové války obsadila Fatěž 22. října 1941 německá armáda a 7. února 1943 jej dobyl zpět Brjanský front Rudé armády.\n\n"}
{"id": "1206963", "url": "https://cs.wikipedia.org/wiki?curid=1206963", "title": "Jeršov", "text": "Jeršov\n\nJeršov () je město v Saratovské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nJeršov leží jihozápadně od pramene Malého Uzeně ve východní části Saratovské oblasti. Od Saratova, správního střediska oblasti, je vzdálen přibližně 180 kilometrů východně, od hranice s Kazachstánem přibližně 100 kilometrů severozápadně. Nejbližší město je Balakovo 80 kilometrů severně od Jeršova.\n\nJeršov vznikl v roce 1893 u o rok později otevřené stanice \"Jeršovo\" na železniční trati z Pokrovska do Uralsku.\n\nMěstem je od roku 1963.\n\n"}
{"id": "1206973", "url": "https://cs.wikipedia.org/wiki?curid=1206973", "title": "Gil Vicente", "text": "Gil Vicente\n\nGil Vicente (asi 1475, Lisabon – 1536, Évora) byl středověký portugalský dramatik, zakladatel portugalského divadla. Vicenteho dramatické dílo je tvořeno 40 hrami, 17 je psáno v portugalštině, ostatní ve španělštině (kastilštině). Někdy je nazýván \"portugalský Plautus\".\n\nVystudoval práva, poté byl dvořanem a zlatníkem královy sestry Leonory. Když královna Marie v červnu 1502 porodila syna (budoucího krále Jana III.), byl do její komnaty několik dní po porodu pozván Vicente, aby jí recitoval pastorale (\"Monológo del Vaquero\"). Královna byla nadšena a před Vicentem se otevřela nová kariéra. O vánocích byl přizván k recitaci již zcela vlastního díla \"Auto dos reis magos\", což byl dialog šesti pastýřů. Od té doby se dramatická recitace stala oblíbenou zábavou královského dvora, a to jsou také prapočátky portugalské dramatiky.\n\nOd roku 1502 do roku 1536 psal Vicente každý rok pro dvůr minimálně jednu hru s náboženským motivem (tzv. \"autos\"). Jeho hry byly uváděny o slavnostních příležitostech – na vánoce, velikonoce a zelený čtvrtek. Prozatím neměly zápletky, rozuzlení či vykreslené charaktery. To se změnilo poté, co ho někteří učenci začali pomlouvat, že není původní a nemůže se měřit s dramatiky antickými. Uražený Vicente je vyzval, aby mu uložili téma a on jim ukáže, zda ho umí zpracovat skutečně dramaticky. Učenci zvolili téma \"Lepší je osel, jenž mne nese, než kůň, jenž mne shodí\". Vicente sepsal hru pod názvem \"Inez Pereira\", první pyrenejsou komedii (tzv. \"farce\"), která není ani parafrází středověké lidové frašky, ani imitací klasické komedie.\n\nKrál Jan III. pak Vicenteho požádal, aby napsal pokračování, což on učinil satirou proti jednomu z humanistických učenců Francisco de Sá de Miranda Clerigo da Beirovi. Později podobně v tragikomedii \"Côrtes de Jupiter\" útočil na jiného humanistu Garciu de Resonde.\n\nV komediích byl Vicente nejoriginálnější, použil v nich a osobitě rozvinul populární středověký typ Rotinha.\n\nOttův slovník naučný jeho dílo hodnotil takto: \"Ve farcích je nejnárodnější. Pozorování reality je tu šťastné, veselost poctivě buzená. Komédiím intrikovým vadí chatrnost zápletky, která je vůbec slabostí divadla portugalského. Vícente náleží v celku k nejskvělejším zjevům poesie portug. Vyznačují jej ryze národní vlastnosti: rytířskost a snivost náboženská, zdravý soud, mužná a poctivá otevřenost, duch reformační. Jeho hry obracely se k lidu a nacházely v něm půdu. Mnohé myšlénky jeho znepřátelily mu šlechtu. ale v lidu došly ohlasu. Není také nahodilé, že r. 1540, nedlouho po smrti G. V-ově, zavedena byla do Portugalska inkvisice. Literárně je G. V. představitelem středověkých národních tradicí a odpůrcem humanistického klassicismu. Byl duch všestranný, jako velicí spisovatelé renaissance.\"\n\nJeho dcera Paula se stala úspěšnou herečkou a roku 1562 připravila otcova díla k tisku. Syn Martim se stal také dramatikem, ale předčasně zemřel během cesty po Indii.\n\n\n"}
{"id": "1206975", "url": "https://cs.wikipedia.org/wiki?curid=1206975", "title": "NGC 6744", "text": "NGC 6744\n\nNGC 6744 (také známá jako Caldwell 101) je spirální galaxie v souhvězdí Páva vzdálená přibližně 28 milionů světelných let. Objevil ji australský astronom James Dunlop v roce 1826. \n\nNa obloze se nachází ve střední části souhvězdí Páva, 4 stupně jižně od kulové hvězdokupy NGC 6752 a 2,5 stupně jihovýchodně od hvězdy s magnitudou 4,2 λ Pavonis. Považuje se za jednu z galaxií nejpodobnějších Mléčné dráze v jejím blízkém okolí, protože má chomáčkovitá ramena a protažené jádro. Patří k ní také jedna narušená přidružená galaxie (NGC 6744A), která se trochu podobá jednomu z Magellanových oblaků.\n\nV galaxii NGC 1097 zatím byla pozorována jedna supernova typu Ic s magnitudou 16 a označením SN 2005at.\n\nNGC 6744 je nejvýznamnější člen Skupiny galaxií NGC 6744, která leží ve vzdálenosti 40 milionů světelných let a kam patří i NGC 6684, NGC 6684A a několik dalších galaxií.\n\n"}
{"id": "1206982", "url": "https://cs.wikipedia.org/wiki?curid=1206982", "title": "Buřňák obrovský", "text": "Buřňák obrovský\n\nBuřňák obrovský (\"Macronectes giganteus\") je druh ptáka z čeledi buřňákovití (Procellariidae) a rodu buřňák (\"Macronectes\"). Druh popsal Johann Friedrich Gmelin v roce 1789. Dle Mezinárodního svazu ochrany přírody je hodnocen jako málo dotčený.\nBuřňák obrovský se vyskytuje převážně na jižní polokouli v areálu od Antarktidy až po teplé oblasti v celkové rozloze 140 000 000 km, přičemž je adaptován na život u moře. Žije například v Argentině, Austrálii, Chile nebo jižní Africe. Vyhynul na Bouvetově ostrově, občasně je možno jej spatřit ve Francouzské Polynésii nebo na Fidži. Druh je pelagický. K životu dává přednost ostrovům s travnatým povrchem i bez něj v maximální výšce 300 m n. m. Hnízdí na zemi.\nBuřňák obrovský je velký druh ptáka připomínající racka mořského, jenž může měřit 87 cm, rozpětí křídel je odhadováno na 180 až 205 cm a hmotnost na 5 kg. Jedná se o největší druh z celé své čeledi. Křídla jsou zašpičatělá. Velký zahnutý zobák je opatřen typickým znakem trubkonosých, trubkovitými nosními dírkami. Slabé končetiny tohoto druhu jsou umístěny vzadu na těle. Tento druh dovede dobře chodit. Druh může mít 2 různé typy zbarvení: nejčastější barva druhu je tmavá u dospělců, méně často se objevuje bílá. Bílí jedinci tvoří cirka 5 % celkového počtu buřňáků obrovských. Mláďata jsou hnědá a připomínají mláďata buřňáků Hallových.\nBuřňák obrovský je společenský pták, přičemž se ptáci soustřeďují především tam, kde je hojnost potravy, již vyhledávají na zemi a na otevřeném moři. Jedná se převážně o mrchožrouta. Oblíbenou potravou jsou mršiny tuleňů a tučňáků, mnohdy též z lodí kradou lidmi ulovené ryby nebo vybírají vejce z hnízd, buřňáci však dovedou lovit též sami a zdolat například mláďata albatrosů, ryby nebo chobotnice, přičemž mezi pohlavími je rozdíl ve skladbě potravy: samice převážně samy loví, zatímco samci pojídají z větší části zdechliny. Pokud je druh vyrušen, po nepříteli může opakovaně plivnout páchnoucí tekutinu, což jim vyneslo anglické synonymum \"\".\n\nRozmnožování probíhá od října, přičemž během něj žijí v menších skupinách zhruba o 300 párech. Jednotlivé páry se opakovaně vrací na stejná hnízdiště. Do hnízda, které je postaveno z kamení nebo trávy, samice naklade jedno vejce o něž se stará 55 až 66 dní, mládě zůstává v hnízdě do března, po opeření je čeká migrace kolem Jižního oceánu. Dospělci jsou během starání se o mláďata hákliví na vyrušení a mohou opustit i hnízdo. Pohlavní dospělosti dosahují buřňáci obrovští okolo 4 let, avšak obvykle se poprvé páří mezi 6−10 lety.\n\nNa světě žije okolo 100 000 dospělců buřňáků obrovských a jeho populace vzrůstá. Nebezpečí představuje lov (mezi lety 1997−1998 jich bylo zabito mezi 2−4 000 jedinci), někteří buřňáci též umírají při lovu na dlouhé šňůry. Lokální úbytky jsou způsobeny například úbytkem rypoušů sloních (\"Mirounga leonina\"), kteří patří mezi důležitou část potravy tohoto druhu. Dle Mezinárodního svazu ochrany přírody je hodnocen jako málo dotčený druh, jenž je zapsán na seznam CMS a ACAP. Populace jsou sledovány v řadě oblastí a druh je chráněn v několika přírodních rezervacích, z nichž dvě jsou zařazeny na seznam UNESCO.\n\n\n"}
{"id": "1206983", "url": "https://cs.wikipedia.org/wiki?curid=1206983", "title": "Solgne", "text": "Solgne\n\nSolgne je francouzská obec v departementu Moselle v regionu Grand Est. V roce 2013 zde žilo 1 092 obyvatel.\n\nSousední obce jsou: Buchy, Luppy, Sailly-Achâtel, Secourt a Vigny.\n\n\"Počet obyvatel\"\n"}
{"id": "1206984", "url": "https://cs.wikipedia.org/wiki?curid=1206984", "title": "Jawa 350/360 Automatic", "text": "Jawa 350/360 Automatic\n\nJawa 350 typ 360 Automatic lidově zvaný Automatic je motocykl, vyvinutý firmou Jawa, vyráběný od roku 1964. Motocykl s automatickou převodovkou se na první pohled pozná podle spojkového víka motoru, které má válcovitý výstupek pro velký spojkový koš.\nV roce 1963 Jawa vyvinula jako první na světě model tohoto obsahu s motorem, který měl automatickou odstředivou spojku, která zajišťovala větší komfort při jízdě na motocyklu. Je nasazena na hlavním hřídeli převodovky, pracuje v oleji, má vícelamelovou konstrukci. Vedle samočinného spojování a rozpojování hnacího a hnaného dílu je vybavena i ručním ovládáním a poloautomatickým vypínáním, spraženým s řadicí pákou. K ovládání motocyklu stačí jen otočná rukojeť plynu, řadicí páka a brzdy. Při rozjezdu stačí přidat plyn a motocykl se plynule rozjede, při zastavení se spojka samočinně rozpojí a motor běží na volnoběh. Umožňuje i roztlačování motocyklu a byla jen o málo dražší než normální spojka. Díky rychlé reakci na přidání plynu a sníženému blatníku měl motocykl zvláštní sportovní atmosféru. Později byla spojka vylepšena proti proklouznutí při silném a náhlém záběru.\n\n\n\n\n"}
{"id": "1206992", "url": "https://cs.wikipedia.org/wiki?curid=1206992", "title": "Zonky", "text": "Zonky\n\nZonky.cz (oficiálně Benxy s.r.o.) je společnost, provozující tzv. P2P lending, což znamená, že on-line propojuje lidi, kteří chtějí půjčku, s lidmi, kteří chtějí půjčit a tím zhodnotit své peníze. Vlastníkem Zonky je česká investiční skupina PPF miliardáře Petra Kellnera. K počátku roku 2020 Zonky zprostředkovalo půjčky v hodnotě přes 10 miliard korun a zároveň spravuje portfolio desetitisícům investorů. \n\nSlužba Zonky vznikla v České republice v listopadu roku 2014. Hlavním investorem projektu byl nizozemský inovační fond Home Credit Lab N.V (do 23. 1. 2018), dceřiná firma Home Creditu, který patří do skupiny PPF, Home Credit International a.s. (do 18. 3. 2019), nyní Home Credit Group B.V. \n\nOd začátku působení na českém trhu spravoval Zonky na základě správcovské smlouvy startupový inkubátor CreativeDock v čele s Lucií Tvarůžkovou, kterou v dubnu 2017 nahradil Pavel Novák, jenž stále stojí v čele společnosti.\n\nS plánovaným vstupem na mezinárodní trhy se společnost v listopadu přejmenovala na Benxy s.r.o. Značka Zonky na českém trhu zůstane zachována a pro zákazníky se fungování firmy nebude nijak měnit. Ve státech Evropské unie bude značka vystupovat pod názvem Benxy.\n\nSlužba Zonky v roce 2018 vyhrála Soutěž finančních produktů Zlatá koruna v kategorii Fintech. V témže roce i v roce 2019 obsadilo Zonky druhé místo v indexu odpovědného úvěrování, který vydává nezisková organizace Člověk v tísni. Kromě toho v roce 2019 získalo Zonky ocenění Nejdůvěryhodnější značka v oblasti dodavatelů mimobankovních půjček za rok 2019, což potvrzuje poskytnutých 10 miliard korun.\n\n"}
{"id": "1206994", "url": "https://cs.wikipedia.org/wiki?curid=1206994", "title": "Kanton Saulnois", "text": "Kanton Saulnois\n\nKanton Saulnois (fr. \"Canton du Saulnois\") je francouzský kanton v departementu Moselle v regionu Grand Est. Tvoří ho 135 obcí. Zřízen byl v roce 2015.\n\n\n\n"}
{"id": "1207000", "url": "https://cs.wikipedia.org/wiki?curid=1207000", "title": "Chebský vikariát", "text": "Chebský vikariát\n\nVikariát Cheb je jedním z deseti vikariátů Diecéze plzeňské. \n\nVikariát Cheb se člení na následujících osm farností:\n"}
{"id": "1207008", "url": "https://cs.wikipedia.org/wiki?curid=1207008", "title": "Eurocorps", "text": "Eurocorps\n\nEvropský sbor (Eurocorps) je mezivládní vojenský sbor přibližně o 1000 vojácích umístěných ve Štrasburku ve francouzském Alsasku. Sbor byl založen v květnu 1992, aktivován v říjnu 1993 a v roce 1995 byl prohlášen za operační. Jádrem sil je francouzsko-německá brigáda založená v roce 1987. Štrasburská smlouva podepsaná v roce 2004, dala tomuto sboru formální právní základ, když vstoupila v platnost dne 26. února 2009. \n\nEvropské sbory nejsou v současné době zřízeny na úrovni EU (označované jako společná bezpečnostní a obranná politika, SBOP); nejedná se například o projekt Stálé strukturované spolupráce SBOP. Evropské sbory a jejich aktiva však mohou přispět k provádění SBOP, pokud jsou k dispozici jako mnohonárodní síly v souladu s článkem 42.3 Smlouvy o Evropské unii (SEU).\n\nPět zemí se účastní sboru jako členské národy. Smlouva umožňuje členskému státu EU, aby se stal členským státem Eurocorps, s výhradou schválení od stávajících členů Eurocorps. \n\nDalší čtyři státy jsou sdružené, a tak slíbili přispět personálem k zakládajícím členům. Polsko bylo přijato jako člen v roce 2010. Očekávalo se, že vstoupí do sil od 1. ledna 2016, ale vstup byl odložen na leden 2017 z důvodu změn ve vládě v souvislosti s polskými volbami v roce 2015 a to vedla k tomu, že žádost o plné členství byla stažena ve prospěch zbývajícího členů. Dne 25. února 2003 podepsaly Rakousko a Finsko smlouvu, která jim umožnila vyslat personál do velitelství sboru. Finsko zůstalo sdruženým národem sboru do 2005, a Rakousko do 2011. Rumunsko se stalo přidruženým národem v dubnu 2016. Navíc, Nizozemsko a Spojené království poslali styčné důstojníky k ředitelství sboru. \n\nEvropský sbor není podřízen žádné jiné vojenské organizaci. Je nasazen na základě pravomoci Společného výboru zastupujícího členské země, náčelníka obrany a politického ředitele ministerstva zahraničních věcí. Tento výbor zvažuje žádosti o podporu nadnárodních organizací, jako je OSN, NATO, OBSE nebo EU. Sbor může být také nasazen na žádost rámcových národů.\n\n"}
{"id": "1207009", "url": "https://cs.wikipedia.org/wiki?curid=1207009", "title": "José Luís Peixoto", "text": "José Luís Peixoto\n\nJosé Luís Peixoto [\"pejšotu\"] (* 4. září 1974, Galveias u Portalegre) je portugalský spisovatel.\n\nVystudoval moderní jazyky a literaturu na univerzitě v Lisabonu (\"Universidade Nova de Lisboa\"). V současnosti působí jako středoškolský profesor.\n\nNejvíce proslul svými romány. V roce 2001 získal cenu Josého Saramaga za román \"Nikdo se nedívá\" (\"Nenhum Olhar\"). Jde o jeho nejpřekládanější text, roku 2004 vyšel i česky.\n\nKrom románů píše též poezii, divadelní hry a filmové scénáře. Vydal také cestopis o Severní Koreji. Pravidelné sloupky publikuje v portugalských časopisech \"Jornal de Letras\" a \"Visão\".\n\n\n"}
{"id": "1207011", "url": "https://cs.wikipedia.org/wiki?curid=1207011", "title": "Bømlabrua", "text": "Bømlabrua\n\nBømlabrua je silniční visutý most přemosťující úžinu Spyssøysundet mezi ostrovy Nautøy v obci Stord a Spissøy v obci Bømlo v norském kraji Hordaland. \n\nMost byl postaven mezi březnem 1999 a zářím 2000 jako součást projektu Trekantsambandet, který spojuje ostrovy Stord a Bømlo s norskou pevninou a jeho součástí je podmořský tunel Bømlafjordtunnelen (ostrov Føyno - norská pevnina), visutý most Stordabrua (ostrovy Stord - Føyno), menší most spojující ostrovy Føyno a Nautøy, Bømlabrua a trámový most Spissøybrua spojující ostrovy Spissøy a Bømlo. Na rozdíl od Stordabrua a Bømlafjordtunnelen, které jsou součástí E39, byl však Bømlabrua (nacházející se na cestě \"Fylkesvei 542\") otevřený o 5 měsíců později a to 30. dubna 2001. Finanční náklady na výstavbu činily 275 mil. NOK.\n\nCelková délka mostu je 998 m, hlavní visuté pole s délkou rozpětí 577 m se řadí mezi nejdelší v zemi. Pylony jsou 105 m vysoké, mostovka má šířku 13 m. Výškový rozdíl mezi nejvyšším bodem mostovky a hladinou úžiny je 36 m.\n\n"}
{"id": "1207013", "url": "https://cs.wikipedia.org/wiki?curid=1207013", "title": "Askøybrua", "text": "Askøybrua\n\nAskøybrua je silniční visutý most spojující oblast Kjøkkelvik v části Bergenu Laksevåg a jižní část ostrova Askøy ve stejnojmenné obci v norském kraji Hordaland. Je součástí cesty \"Fylkesvei 562\" a přemosťuje fjord Byfjorden.\n\nCelková délka mostu je 1057 m a šířka mostovky je 15.5 m, z toho 2 jízdní pruhy mají šířku 4.36 m a šířka pruhu pro cyklisty a chodce je 3.45 m. Celkově má most 7 polí, hlavní se s délkou rozpětí 850 m stalo po dokončení nejdelším v zemi a bylo jím do roku 2013, kdy byl dokončen most Hardangerbrua. Výška mostovky nad hladinou fjordu je 63 m a výška hlavních pylonů je 152 m.\n\nPrvní plány na výměnu zdejšího trajektu za most byly navrženy již v 60. letech jako součást projektu na propojení Bergenu, Laksevågu, Sotra a Askøyu, v jehož rámci byl postaven i most Sotrabrua. V roce 1970 vznikla společnost \"Askøybrua AS\", která měla zajistit finance na výstavbu mostu, ale plánované náklady byly příliš vysoké na to, aby byly pokryté jen z mýtného. Kvůli tomu a nedostatku dálnic v západní části Bergenu byla výstavba mostu odložena. Výstavba se nakonec začala 24. dubna 1989 a dokončena byla o tři roky později. Most byl otevřen 12. prosince 1992 a po dokončení byl jedním z nejdelších mostů v zemi. Finanční náklady na výstavbu mostu pořízené vybíráním poplatků za použití trajektu mezi rokem 1984 a dokončením mostu činily 400 mil. NOK.\n\nDo 18. listopadu 2006 bylo na mostě vybírané mýtné.\n\n"}
{"id": "1207016", "url": "https://cs.wikipedia.org/wiki?curid=1207016", "title": "Dalsfjordbrua", "text": "Dalsfjordbrua\n\nDalsfjordbrua je visutý silniční most přemosťující fjord Dalsfjorden v blízkosti vesnice Dale mezi obcemi Askvoll a Fjaler v norském kraji Sogn og Fjordane.\n\nMost byl postaven jako součást projektu \"Dalsfjordsambandet\", který zajistil dopravní spojení Askvollu a Fjaleru. Spojení těchto dvou obcí bylo původně navrženo v 60. letech a jeho výstavba byla zahájena v roce 1975 u přístavu v Eike na severní straně fjordu, ale po 4 letech stavby, kdy byly dokončeny pouze čtyři kilometry cesty a jeden z tunelů, byly práce zastaveny a obnoveny až v roce 2010.\n\nVýstavba mostu byla zahájena v září 2010 a otevřený byl 14. prosince 2013. Most vchází z obou stran do tunelů; na západní straně vchází do tunelu Ottersteintunnelen a na východní do tunelu Nishammartunnelen. Celková délka mostu je 619 m, délka hlavního rozpětí je 523 m a šířka mostu je 12 m. Výška pylonů je 101 m. \n\nFinanční náklady na celý projekt činily 1,1 mld. NOK.\n"}
{"id": "1207017", "url": "https://cs.wikipedia.org/wiki?curid=1207017", "title": "Drammensbrua", "text": "Drammensbrua\n\nDrammensbrua je silniční trámový most v norském městě Drammen v kraji Viken. S celkovou délkou 1900 m je nejdelším mostem v zemi.\n\nPůvodní most byl dokončen v roce 1975 s celkovou délkou 1892 m, byl dvouproudý a celkově měl 42 polí, z toho největší mělo délku rozpětí 60 m. Na počátku 21. století však samotný dvouproudý most nevyhovoval a proto bylo rozhodnuto o výstavbě druhého dvoupruhového mostu, který měl vést paralelně se starým. Výstavba nového mostu byla zahájena v prosinci 2004 a otevřený byl v prosinci 2006. Finanční náklady na jeho výstavbu činily 874 milionů NOK. Délka nového mostu je 1900 m a výška mostovky nad hladinou řeky Drammenselva je 11 m. Během výstavby nového mostu byly také přestavěny původní pilíře starého mostu s obdélníkovým půdorysem na pilíře s kruhovým půdorysem.\n"}
{"id": "1207018", "url": "https://cs.wikipedia.org/wiki?curid=1207018", "title": "Penaltový rozstřel SK Baťov 1930 – FC Fryšták", "text": "Penaltový rozstřel SK Baťov 1930 – FC Fryšták\n\nPenaltový rozstřel SK Baťov 1930 – FC Fryšták se konal 3. června 2016 v rámci fotbalového přeboru Zlínského kraje. Předcházelo mu utkání mezi domácím týmem SK Baťov 1930 a hosty z FC Fryšták, které skončilo nerozhodně 3:3 (po prvním poločase vedli domácí 2:1) a muselo být rozhodnuto penaltovým rozstřelem. Utkání rozhodl až 52. pokutový kop, když hostující Jan Hřebačka neskóroval a Baťov zvítězil 22:21.\n\nByl tím vytvořen nový světový rekord v nejdelším penaltovém rozstřelu. Předchozí rekord vytvořily týmy KK Palace a Civics v Namibijském poháru v roce 2005. KK Palace vyhráli 17:16, a to po 48 pokutových kopech.\n\nZpráva o rekordním rozstřelu se dostala do řady médií po celém světě.\n\nRekordní rozstřel byl odehrán ve Sportovním areálu Baťov v Otrokovicích v rámci 24. kola krajského přeboru před necelými 200 diváky, trval 38 minut. Hráči Fryštáku, kteří kopali jako druzí v pořadí, měli třikrát mečbol, a to za stavu 4:4, 11:11 a 14:14. Baťov ale všechny odvrátil. Utkání rozhodl proměněnou penaltou baťovský fotbalista Petr Janovský, protože hostující Jan Hřebačka v následujícím kopu pouze přestřelil bránu.\n"}
{"id": "1207020", "url": "https://cs.wikipedia.org/wiki?curid=1207020", "title": "Sophia de Mello Breyner Andresenová", "text": "Sophia de Mello Breyner Andresenová\n\nSophia de Mello Breyner Andresenová (6. listopad 1919, Porto – 2. červenec 2004, Lisabon) byla portugalská básnířka, dramatička a autorka literatury pro děti. Roku 1999 jí byla udělena Camõesova cena, nejprestižnější literární ocenění pro portugalsky píšící autory.\n\nNarodila se v zámožné šlechtické rodině, po pradědečkovi zdědila dánské jméno Andresen. Dětství prožila v Campo Alegre nedaleko Porta, kde rodina vlastnila rozsáhlé pozemky. Často také pobývala na letním rodinném sídle u pláže v Granje, které se často objevuje i v jejím díle. K literatuře ji přivedl dědeček z matčiny strany, čtvrtý vévoda z Mafry. Studovala klasickou filologii na univerzitě v Lisabonu, ale studia nedokončila.\n\nLiterárně debutovala v časopise \"Cadernos de Poesia\" (\"Básnické sešity\"). První sbírku jejích básní (\"Poesia\") vydal roku 1944 její otec. Roku 1946 se vdala, odstěhovala se do Lisabonu a dlouho se věnovala výhradně rodině a svým pěti dětem. Tehdy začala vymýšlet vlastní pohádky, které o mnoho let později, roku 1957, vydala knižně pod názvy \"A Menina do Mar\" a \"A Fada Oriana\". Jimi se vrátila do literatury a brzy vydala novou sbírku básní \"Mar Novo\". \n\nNovým aspektem její tvorby se stala političnost. Jakkoli byla hluboce věřící katolička, ostře se stavěla proti salazarovské diktatuře. Ještě aktivnější v tom byl její manžel, právník a novinář Francisco Sousa Tavares. I Andresenová se stále více zapojovala do opozičních aktivit, patřila kupříkladu k zakladatelkám Národní komise pro podporu politických vězňů. Po karafiátové revoluci se oba zapojili do politického života. Andresenová byla v prvních svobodných volbách zvolena za Socialistickou stranu poslankyní Ústavního shromáždění, kde působila dva roky. Poté, roku 1976, z politiky odešla a věnovala se již výhradně literatuře.\n\n\n"}
{"id": "1207021", "url": "https://cs.wikipedia.org/wiki?curid=1207021", "title": "Sawuské moře", "text": "Sawuské moře\n\nSawuské moře (indonésky \"Laut Sawu\") je nevelké okrajové moře Tichého oceánu, nacházející se v Malajském souostroví. Je pojmenováno podle ostrova Sawu, dále je obklopují ostrovy Sumba, Flores, Lembata, Alorské ostrovy, Timor a Roti. Většina z nich patří k indonéské provincii Východní Nusa Tenggara, část Timoru je nezávislým státem Východní Timor. Sumbský průliv moře na severozápadě spojuje s Indickým oceánem a Ombaiský průliv na severovýchodě s Bandským mořem. Nejvýznamnějším přístavem na pobřeží Sawuského moře je Kupang.\n\nMoře má rozlohu 105 000 km², největší hloubka 3470 metrů byla naměřena jižně od ostrůvku Pantar. Povrchová teplota vody se pohybuje mezi 26 °C a 28 °C, salinita činí 34 ‰.\nV Sawuském moři se nacházejí korálové útesy, žije zde množství perlotvorek a ryb jako manta obrovská, tuňák žlutoploutvý nebo pyskoun vlnkovaný, hlubokomořské proudy využívají jako migrační trasu kytovci a mořské želvy. Proto zde byl v roce 2014 vyhlášen mořský park.\n\n"}
{"id": "1207024", "url": "https://cs.wikipedia.org/wiki?curid=1207024", "title": "FK Motorlet Praha", "text": "FK Motorlet Praha\n\nFK Motorlet Praha je český fotbalový klub hrající v ročníku 2017/2018 divizní skupinu B., tedy 4. nejvyšší soutěž v České republice. Byl založený v roce 1912 jako SK Butovice. Motorlet si zakládá na své mládeži, která ma dlouholetou tradici a hraje standardně nejvyšší soutěže. V současnosti hraje dorostenecké mužstvo FK Motorlet Praha Českou ligu skupiny A.\n\nFotbalový oddíl byl založen v roce 1912. Do prvních organizovaných soutěží stoupil v roce 1921 a byl zařazen do III. třídy. Z počátku tedy patřil pouze k menším pražským klubům a působil pouze v nižších pražských soutěží. O dva roky později si už klub vybojoval postup do II. třídy. V roce 1924 se začlo budovat nové hřiště na kterém klub působí doteď. V roce 1930 došlo k přejmenování klubu na SK Praha XVII.. V roce 1937 klub slaví první postup do I. třídy a bojuje opostup do Divize. To se změnilo po roce 1948, kdy došlo ke sloučení klubů SK Walter (ZSJ Šverma Jinonice), SK Praha XVII (Sokol Jinonice) a Viktorie Jinonice, čímž vznikl DSO Sokol Šverma Jinonice, později známí pod jménem Spartak Motorlet. Díky tomuto sloučení získal klub výborné finanční zajištění a dostatek kvalitních hráčů a tak klub múže v roce 1955 slavit postup do II. ligy. Největším úspěchem oddílu však byla účast v 1. československé lize, kterou hrál v sezóně 1963/1964. Od tohoto úspTento úspěch už však mužstvo nikdy nezopakovalo a naopak hned po sestupu z I. ligy sestoupilo i z II. ligy, kam už se vrátilo pouze jednou v sezóně 1982/83 a to pouze na 1 rok. O této doby působí klub převážně na úrovni Divize, mimo let 1981-1987, 1991/1992 a 2009/2010 kdy působil ve třetí nejvyšší soutěži. Znovu do ČFL postoupil v roce 2019.\n\nMezi známá jména, která vychoval zdejší klub, patří František Mošnička, Emil Mošnička, Zdeněk Zikán a Martin Poustka.\n\n\n\n"}
{"id": "1207034", "url": "https://cs.wikipedia.org/wiki?curid=1207034", "title": "Bohumil Macoun", "text": "Bohumil Macoun\n\nBohumil Macoun (21. prosince 1886, Královské Vinohrady - 1915) byl český fotbalista, záložník.\n\nHrál v předligové éře za SK Slavia Praha. Mistr Českého svazu fotbalového 1913. Vítěz Poháru dobročinnosti 1910, 1911 a 1912, finalista 1914 a 1915. Za českou reprezentaci nastoupil v letech 1906–1908 ve 2 utkáních.\n\n\n"}
{"id": "1207035", "url": "https://cs.wikipedia.org/wiki?curid=1207035", "title": "Franz Girziczek", "text": "Franz Girziczek\n\nFranz Girziczek, též František Jiříček (1. září 1807 Dřínov – ???), byl rakouský právník a politik německé národnosti z Moravy; poslanec Moravského zemského sněmu.\n\nPocházel z rodiny správců zámku v Dřínově Franze Girziczka a Veroniky Winklerové. Vystudoval práva a působil v justici. Po dobu několika let byl činný jako státní zástupce v Olomouci.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii městskou, obvod Vyškov. Na sněmu se profiloval jako právní expert. Byl členem komise pro zřízení zemské, robotní komise nebo komise pro státovědné zprávy. Podporoval zrušení všech výsad šlechty a zákaz udělování šlechtictví. V státoprávních otázkách prosazoval samostatné sněmovní zastoupení měst tak, aby byla protiváhou velkostatkářů. Zároveň to mělo zamezit převaze slovanského živlu nad německým. 20. ledna 1849 podpořil moravský dějepis.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii městskou, obvod Hranice, Lipník, Kelč. Byl sněmovním zapisovatelem. Připomínkoval některé procedurální a právní záležitosti fungování sněmu. V roce 1863 je uváděn jako příslušník sněmovního středu, v roce 1865 coby stoupenec sněmovní levice. V zemských volbách v lednu 1867 byl poražen. \"Národní listy\" ho řadí mezi centralisty, tzv. Ústavní strana (liberálně, provídeňsky orientovaná).\n"}
{"id": "1207036", "url": "https://cs.wikipedia.org/wiki?curid=1207036", "title": "Kostel svatého Štěpána (Řitonice)", "text": "Kostel svatého Štěpána (Řitonice)\n\nŘímskokatolický farní kostel svatého Štěpána v Řitonicích je gotická, později zbarokizovaná sakrální stavba. Od roku 1967 je kostel chráněn jako kulturní památka.\n\nJedná se o původně gotický kostel z druhé poloviny 14. století, který byl v letech 1669 a 1709 byl přestavěn do barokní podoby. Byl prodloužen na západním straně a opatřen novým průčelím. V letech 1897–1898 byl celkově restaurován, byl nově vymalován a nově zařízen J. Hübschem.\n\nKostel je obdélný, jednolodní. Má polygonálně ukončený presbytář, k němuž na jižní straně přiléhá oratoř, na severní straně pak sakristie. Loď je barokní s ozdobným trojčlenným průčelím, které je dělené pilastry, které nesou kladí. Nad ním je tabulový štít s volutovými křídly. V ose je kamenný portál s trojhranný štítem. Po stranách a na štítu se nacházejí niky, ve kterých jsou nové sochy. Dole se nachází socha sv. Jana Nepomuckého a sv. Josefa, ve štítu je socha Panny Marie. Jedná se o dílo hořické kamenické školy. Boky lodi jsou hladké. Mají obdélná okna s polokruhovými záklenky. Na jižní straně je gotický profilovaný portál, ve kterém je vsazen náhrobník Biberštejnů ze 16. století.\n\nPresbytář je vybaven opěráky a okny, které byly rozšířeny v roce 1870. Presbytář je sklenut křížem a v závěrem s klínovými žebry, které jsou nasazené na baldachýnových konzolách. Na jižní straně jdou dvoudílné hrotité sedile. Na severní straně je výklenkový sanktuář s hrotitým štítem. V lodi je strop z roku 1669.\n\nZařízení je pseudogotické od J. Hübsche z roku 1901. Z původního barokního zařízení se dochovala barokní socha anděla na zábradlí kruchty. V kostele jsou varhany. Dále je v prostoru kostela několik náhrobníků ze 16.-18. století. Pozoruhodné jsou figurální náhrobníky: chlapce z roku 1658 a děvčátka z roku 1639, a také barokní figurální náhrobek V. J. Rasche z Rizenberku z roku 1710.\n\n"}
{"id": "1207038", "url": "https://cs.wikipedia.org/wiki?curid=1207038", "title": "Lee Tae-min", "text": "Lee Tae-min\n\nLee Tae-min známý též jako Taemin (* 18. července 1993) je jihokorejský zpěvák, tanečník a herec. Debutoval jako zpěvák a hlavní tanečník ve skupině SHINee v květnu 2008. V roce 2009 započal svou hereckou kariéru s MBC komedií \"Tae Hee, Hye Kyo, Ji Hyun\", kde ztvárnil Junsu.\n\nTaemin debutoval jako sólový umělec 15. srpna 2014.\n\nJeho první EP s názvem \"Ace \"vydal\" \"18. srpna 2014, spolu s titulní skladbou \"Danger\". 23. února, 2016, Taemin zahájil své první studiové album, \"Press it\", kde představil titulní track \"Press Your Number\".\n\nTaemin se narodil 18. července, 1993 v Soulu, Jižní Korea. V roce 2005 byl objeven společností SM Entertainment po úspěšném konkurzu na \"SM Open Weekend Audition Casting\" ve věku 12 let. V roce 2007 studoval čínštinu v Pekingu v Číně.\n\nV březnu 2011 přešel do Hanlim Multi Art School z jeho předchozí školy, Chungdam High School, aby přizpůsobil jeho hektický rozvrh se SHINee. Školu dokončil v únoru 2012, ale nebyl schopen se účastnit ceremoniálu kvůli činnosti SHINee. V současné době studuje obor Muzikál a Film, na Myongji University. Je věřící římského katolicismu a jeho křestní jméno je Francesco (František).\n\nV roce 2008 byl Taemin vybrán jako člen SHINee. Skupina měla oficiální premiéru 25. května 2008, v programu SBS Inkigayo.\n\nDne 19. září 2012 Taemin vydal své první OST, \"U\", jako drama \"To The Beautiful You\". 16. října 2012 bylo oznámeno, že se Taemin spolu s Eunhyukem a Henrym ze skupiny Super Junior, Hyoyeon z Girls' Generation a s Kaiem a Luhanem ze skupiny EXO zúčastní jako šestičlenný taneční tým pro Veloster s písní \"Maxstep\", z alba ze spolupráce mezi SM Entertainment a Hyundai. Video ukázka z písně byla vidět na PYL Younique 17. října, 2012.\n\nV červnu 2013 vystupoval s Henrym a Kyuhyunem (Super Junior) se sólo písní \"Past\". V prosinci téhož roku se podílel na soundtracku seriálu \"Prime Minister and I\", \"Steps\". Píseň byla oficiálně představena dne 7. ledna 2014.\n\nDne 1. června vydal píseň \"That Name\" ve spolupráci s Jonghyunem (SHINee) pro OST na KBS2 pro \"Who Are You: School 2015\". Song debutoval na 36. místě na Gaon Singles Chart.\nTaemin v roce 2009 v MBC vystupoval v komedii \"Tae Hee, Hye Kyo, Ji Hyun\" jako Junsu.\n\nV prosinci 2011 se Taemin zúčastnil jako dabér pro korejský animovaný film s názvem \"Outback\" jako hlavní postava, Johnny bílá koala, spolu s kolegyní Sunny (Girls' Generation).\n\nV roce 2009 se objevil v televizních pořadech jako např.\" Idol Maknae Rebellion \"vedle kolegů Onew, Jonghyun a Key (SHINee) v několika epizodách, spolu se členy dalších skupin, včetně umělců Dongho, Shorry J, Jinwoon, Yunhwa, Seunghyun a Mir.\n\nV dubnu 2013 SM Entertainment oznámila, že Taemin bude se Son Na-Eun ze skupiny A-Pink hrát pár v reality show \"We Got Married\", kterým nahradili předchozí pár Kwanghee a Sunhwa.\n\nDne 8. února 2014 se vrátil s Immortal Song 2, kde nazpíval píseň \"Wait a Minute\" jako Joo Hyun-mi.\n\n3. února 2015 byl potvrzen pro obsazení do první sezóny \"Match Made in Heaven Returns\". Dne 23. března byla oznámena jeho účast v estrádě Off to School.\nDne 25. července bylo oznámeno, že Taeminův oficiální sólový debut vyjde v srpnu. Oficiální hudební videoklip pro jeho titulní píseň \"Danger\" vyšel 15. srpna. 18. srpna Lee Taemin vydal své sólové mini album \"Ace\", které obsahuje šest písní.\n\nV září roku 2015 se tvrdilo, že se Taemin připravuje na sólový comeback, který krátce poté potvrdil také na koncertu sám.\n\nDne 23. února, 2016 se vrátil se s jeho prvním albem \"Press it\", které obsahuje celkem deset skladeb, včetně titulní skladby \"Press Your Number\", na které se podílel známý zpěvák Bruno Mars. \n\nJeho japonský debut v podobě mini alba \"Solitary Goodbye\" vyšlo 27. června 2016. Na albu jsou 4 nové japonské písně a japonská verze \"Press Your Number\".\n\nV září 2017 se objevil v japonském krimi dramatu Final Love: Even If You Disappear Tomorrow, pro který vytvořil i oficiální soundtrack.\n\nTaeminovo druhé album \"Move\" bylo vydáno v říjnu 2017, které obsahuje i jeho dosud největší hit \"Move\". Album se umístilo na druhém místě na Gaon Album Chart a na třetím místě Billboard World Albums Chart. V prosinci téhož roku měl vystupovat na KBS Song Festivalu, ale kvůli úmrtí svého kolegy ze SHINee Jonghyuna svoji účast zrušil.\n\nDne 5. listopadu 2018 vydal své třetí album \"Taemin\". Dne 11. února 2019 vydal své druhé korejské EP \"Want\".\n\n"}
{"id": "1207039", "url": "https://cs.wikipedia.org/wiki?curid=1207039", "title": "Měšec.cz", "text": "Měšec.cz\n\nMěšec.cz je internetový zpravodajský server společnosti Internet Info, s.r.o., který se primárně věnuje osobním financím. Založen byl 8. ledna 2001.\n\nPrůvodce daňovým přiznáním včetně interaktivních formulářů a daňových kalkulaček, bankovní účty, spoření, úvěry a dluhy – srovnání, analýzy a doporučení, mzdy a důchody, pracovněprávní otázky, insolvence a oddlužení, odborné poradny, online kalkulačky, - plné znění více než 50 zákonů.\n\n"}
{"id": "1207041", "url": "https://cs.wikipedia.org/wiki?curid=1207041", "title": "Kostel svatého Václava (Hrubý Jeseník)", "text": "Kostel svatého Václava (Hrubý Jeseník)\n\nŘímskokatolický farní kostel svatého Václava v Hrubém Jeseníku je sakrální stavba, která spolu s farou a hřbitovem na jihozápadě uzavírá obec. Od roku 1965 je kostel chráněn jako kulturní památka.\n\nKostel je původně gotický ze 14. století. V roce 1763 vyhořel a v letech 1766–1769 byl postaven v dnešní pozdně barokní podobě, patrně podle návrhu F. Kermera nebo F. Jedličky.\n\nPravidelné bohoslužby se konají v neděli v 10:30 a ve středu v 18:00 hodin.\n\nJedná se o jednolodní, obdélnou stavbu s trojboce uzavřeným presbytářem a hranolovou věží v západním průčelí. Presbytář je ze smíšeného zdiva. Byl použit lomový kámen a cihly. Zevně je kostel opatřen opěráky, které se snad částečně zachovaly z původní gotické stavby. Stěny jsou zevně členěny pilastry a kasulovými okny. Věž má okna půlkruhově uzavřená s vlnitými nadokenními římsami, v nároží s pilastry.\n\nPresbytář je sklenut jedním polem valené klenby s lunetami a v závěru konchou s lunetami. Triumfální oblouk je půlkruhový. Loď má v klenbě tři pole valené klenby s lunetami. Na stropě jsou fresky ze svatováclavské legendy, které jsou snad dílem V. Kramolína.\n\nZařízení je rokokové z období kolem roku 1770. Hlavní oltář je rámový. Je na něm obraz sv. Václava, který je signovaný „\"V. Kramolín\" 1769“. Na obraze vpravo dole je pohled na zámek v Novém Ronově. Po stranách obrazu se nacházejí sochy sv. Vojtěcha a sv. Prokopa, které jsou současné s dobou vzniku oltáře. Obrazy na bočních oltářích jsou novodobé. V kostele se nachází hrobka J. F. Morzina z roku 1765.\n\nNa blízké faře se nachází pozdně barokní obraz sv. Jana Nepomuckého. Při cestě z Oskořínku na rozcestí k bažantnici stojí socha sv. Antonína Paduánského z období před polovinou 18. století.\n\n"}
{"id": "1207044", "url": "https://cs.wikipedia.org/wiki?curid=1207044", "title": "Madredeus", "text": "Madredeus\n\nMadredeus je portugalská hudební skupina, jejíž tvorba kombinuje vlivy tradičního portugalského hudebního stylu fado a moderního folku. Prodala přes 3 miliony alb po celém světě.\nZakládající členové kapely byli Pedro Ayres Magalhães (klasická kytara), Rodrigo Leão (klávesy), Francisco Ribeiro (violoncello) a Teresa Salgueiro (zpěv). Magalhães a Leão založil kapelu v roce 1985, Ribeiro se přidal v roce 1986. Zpěvačku Teresu Salgueiro našla kapela v jednom z nočních klubů Lisabonu. V roce 1987 Madredeus vydal první album \"Os dias da Madredeus\". Nahráno bylo ve zkušebně bývalého opatství v Lisabonu (\"Convento da Madredeus\").\n\nV roce 1993 Pedro Ayres Magalhães kapelu dočasně opustil a byl nahrazen v živých koncertech José Peixotem. Magalhães se později ke skupině znovu připojil, ale Peixoto již zůstal, takže kapela má od té doby ve svém zvuku dvě kytary.\n\nSkupina se na začátku 90. let stala velmi populární v Portugalsku, ale zůstávala dlouho neznámá v zahraničí. To se změnilo v roce 1994, kdy se režisér Wim Wenders nadchl pro jejich hudbu a požádal skupinu o hudbu ke svému filmu \"Lisabon Story\". Soundtrack \"Ainda\" skupině zajistil mezinárodní slávu.\n\nV roce 1994 klávesista Rodrigo Leão kapelu opustil a začal sólovou kariéru. Byl nahrazen Carlosem Mariou Trindadem. V roce 1997 opustili kapelu Francisco Ribeiro a Gabriel Gomes, v roce 2007 zahájila sólovou kariéru i zpěvačka Teresa Salgueiro. Zdálo se, že pouť kapely končí. Avšak v roce 2008 se ohlásila s novou deskou \"Metafonia\", a to pod jménem \"Madredeus & a Banda Cosmica\".\n\nV dubnu 2012 Madredeus, pod původním názvem, představili nové album \"Essencia\" a také nové složení: Beatriz Nunes (zpěvačka), Pedro Ayres de Magalhães (kytara), Carlos Maria Trinidade (syntezátor), Jorge Varrecoso (housle), Antonio Figueirido (housle) a Luis clode (violoncello).\n"}
{"id": "1207046", "url": "https://cs.wikipedia.org/wiki?curid=1207046", "title": "Kostel svatého Václava (Liblice)", "text": "Kostel svatého Václava (Liblice)\n\nŘímskokatolický farní kostel svatého Václava v Liblici je sakrální stavba stojící na mírném návrší v centru obce, asi 200 m východně od liblického zámku. Od roku 1966 je kostel chráněn jako kulturní památka.\n\nPrvní zprávy o obci Liblice pocházejí z roku 1321. Kostel sv. Václava byl postaven okolo roku 1384 v gotickém stylu. V roce 1710 byla přistavěna oratoř a snad i sakristie. Celkově byl kostel barokně přestavěn. V letech 1713–1715 byla postavena a věž a kostel byl snad upraven a vyzdoben štukem. Dalšími úpravami a opravami kostel prošel pak v letech 1824, 1864 a 1886.\n\nJedná se o je jednolodní obdélníkovou stavbu, zakončenou pětibokým presbytářem, obdélníkovou sakristií a patrovou oratoří po severní a jižní straně. Průčelí se středním rizalitem je vyvrcholeno hranolovou věží s cibulovou bání. Na boční fasádách jsou obdélná okna se segmentovým záklenkem, lizény a zdobná pole.\n\nPresbytář s opěráky je prolomen vyššími, polokruhem ukončenými okny. Je sklenut křížovou klenbou. V závěru je sklenut paprsčitě. Původní žebra zakrývají barokní štukové festony vavřínových listů, které se sbíhají na konzoly z andílčích hlaviček. Klenební kápě jsou pokryty štukovými obláčky a andílčími hlavičkami. Okenní ostění mají ve vrcholu andílčí hlavy a otvory rámují štukové stuhy. Vnitřní plocha polokruhového triumfálního oblouku jsou pokryta poli z perlovce, ve kterých se střídají motivy váhy a zavinuté hlavy. V lodi je valená klenba a dřevěná kruchta. Podvěží a oratoř mají plochý strop. Sakristie je sklenuta valeně.\n\nZařízení kostela je barokní a pochází ze 2. poloviny 17. století. Hlavní oltář je portálový, raně barokní ze 2. poloviny 17. století. Je na něm obraz představující \"sv. Václava vznášejícího se s anděly do nebe\" a pochází z roku 1729. V nástavci hlavního oltáře je obraz \"Svaté rodiny\". Po straně jsou menší rokokové sošky sv. Václava a sv. Ludmily. Dva boční oltáře jsou raně barokní. Je na nich boltcový ornament a reliéf \"Ukřižování\" a \"Zvěstování\". Pocházejí z poslední třetiny 17. století. Kazatelna raně barokní ze 2. poloviny 17. století byla při poslední úpravě kostela demomtována. Kostelní lavice jsou rokokové. V kostele se nacházejí sochy sv. Jana Nepomuckého a \"sv. Barbory v obláčcích\". Jedná se o práci pocházející z 1. poloviny 18. století. Dále je v kostele rokokový obraz Immaculaty a obraz sv. Jana z Mathy a sv. Felixe z Valois. Kamenná křtitelnice je opatřena barokním víkem se soškou sv. Jana Křtitele. Při hlavním oltáři jsou dva cínové kandelábry z roku 1673. Na dveřích se nachází kartuše s datem 1735. Pod hlavním oltářem se nacházejí hrobky Pachtů z Rájova a Deymů ze Střítěže. Původní varhany byly z roku 1680 a nynější byly postaveny roku 1886.\n\nV obci se nachází kaple Panny Marie z roku 1699. Západně od zámku je pseudorománská osmiboká hrobní kaple Thun-Hohensteinů, která má liché sloupkové arkády. Na její jehlancové střeše je lucerna a kaple je sklenuta kupolí. Na hřbitově je náhrobek J. Josefa hraběte Pachty z roku 1822, který je signován \"I. Platzer fe\". Na náhrobku je nápis v českém jazyce: \"„Roku Páně 1822 dne 17. března usnul v Pánu v 99. roku věku svého pan Jan Josef Pachta, generál a dvorský komorník, pán panství Liblic. Kdokoli to čteš, pomodli se čtouce :  Ať odpočívá v pokoji Amen.“\"\n\n Na západní straně od kostela byla r. 1770 postavena socha sv. Jana Nepomuckého s nápisem:  \"DIVf pater pairIae beLLo faMe pesteqVeLassIs oro patrIotIs patroCInaretVIs , Svatý otče vlasti, prosím zastaň se svých krajanů zkoušených válkou, hladem a morem\" Sečteme-li velikostí zvýrazněná písmena (římské číslice) dostaneme letopočet 1772, zajímavé je, že ve slově pairIae je první i nezvýrazněné, pokud jde o chybu tak je letopočet postavení sochy 1773. Na severovýchodní straně kostela se nalézá budova Římsko-katolické farnosti - zmínka o zdejší faře je již z r. 1384.  Základní kámen nynější fary byl položen16. června 1873. Na jižní straně pak r. 1854 postaven železný kříž na památku zasnoubení  Jejich C. K. veličenstev Františka Josefa a Alžběty Bavorské zvané Sisi.\n\n"}
{"id": "1207048", "url": "https://cs.wikipedia.org/wiki?curid=1207048", "title": "Johannes Thummerer", "text": "Johannes Thummerer\n\nJohannes Anton Thummerer (17. prosince 1888 Mariánské Lázně, Rakousko-Uhersko – 31. října 1921 Lipsko) byl německý knihovník a spisovatel a autor prací o literatuře.\n\nJohannes Thummerer se narodil v Mariánských Lázních, navštěvoval Gymnázium v Chomutově (\"Komotau\") a poté pokračoval ve studiu na Univerzita Karlově v Praze. Studium úspěšně zakončil a promoval s titulem \"Dr. phil.\"\n\nPůsobil jako knihovník knížecího rodu Thurn und Taxis na zámku Duino u Terstu. Zde se seznámil s básníkem Rainerem Maria Rilkem, který zde pobýval. Rilkeho dílo na Thummerera silně zapůsobilo a stalo se jeho vzorem. Později se Thummerer usadil v Lipsku a pracoval jako knihovník zdejší Deutsche Bücherei, předchůdce a součásti dnešní Německé národní knihovny. V Lipsku se Thummerer oženil, z manželství vzešly dvě dcery, jen jedna se vašk dožila dospělosti. \n\nVe věku 33 let zemřel Johannes Thummerer 31. října 1921 na tuberkulózu, kterou se nakazil během první světové války. Pohřben byl, stejně jako jeho žena na hřbitově Südfriedhof v Lipsku.\n\nNěkterá díla nebyla za jeho života vydána, mimo jiné \"Der Herr aus dem Spiegel\", \"Die schwarze Stadt\" a \"Der Scheibenputzer Joachim Janke\". Ačkoliv Thummererovy literární příspěvky spadají do období pozdního impresionismu; je však, stejně jako jeho kolega Viktor Hadwiger, řazen k autorům raného expresionismu.\n\n\n\n"}
{"id": "1207050", "url": "https://cs.wikipedia.org/wiki?curid=1207050", "title": "Kostel svatého Václava (Malá Bukovina)", "text": "Kostel svatého Václava (Malá Bukovina)\n\nŘímskokatolický farní kostel svatého Václava v Malé Bukovině v okrese Děčín v Ústeckém kraji je barokní sakrální stavba. Od roku 1966 je kostel chráněn jako kulturní památka.\n\nKostel byl postaven v roce 1716 na místě staršího kostela, připomínaného poprvé v roce 1384 jako farní kostel. Obnoven byl počátkem 21. století, kdy byl také starý hřbitov změněn na meditační zahradu.\n\nJedná se o jednolodní, obdélnou stavbu s obdélným, poloválcově zakončeným presbytářem se dvěma pravoúhlými přístavky po stranách. Ze západního průčelí vystupuje hranolová věž. Věž má pilastry a obdélný portál. V patře má okrouhlá a polokruhově zakončená obdélná okna. Nad bočními částmi průčelí jsou křídlaté zdi, které se připojují k věži. Věž je zakončena cibulovou bání, do níž je vložen veliký hodinový ciferník na severní straně, obrácené k větší části obce. Dva malé ciferníky na jihovýchodním rohu věže.\n\nNa sedlové, nad presbytářem zvalbené střeše spočívá mohutný sanktusník. Boční fasády jsou pilastry a polokruhově zakončenými okny, závěr kostela je s pilastry. Vnějšek kostela je jinak prostý, poněkud rušivě působí při rekonstrukci použitá plastová okna.\n\nPresbytář má neodsazený oblý závěr. Loď a předsíň v podvěží mají plochý strop. Kaple po jižní straně presbytáře a sakristie po severní straně, i oratoře v jejich patře, mají ploché stropy.\n\nVnitřní zařízení převážně barokní, část pochází z kaple někdejšího zámku ve Velké Bukovině. Hlavní oltář je ze 2. poloviny 18. století. Má rokokovou predelu a tabernákl. Je na něm obraz sv. Václava z roku 1828 a sochy sv. Petra a sv. Judy Tadeáše. Boční oltář se sochou sv. Jana Nepomuckého pochází z konce 18. století. Sochy sv. Josefa a sv. Anny Samotřetí jsou z 18. století. Varhany jsou ze 2. poloviny 18. století. V kostele se nachází kamenná, pozdně barokní křtitelnice.\n\nNa prostranství před kostelem jsou barokní sochy sv. Jana Nepomuckého a sv. Antonína Paduánského z 1. poloviny 18. století. Renovovány byly v roce 1888.\n\n"}
{"id": "1207051", "url": "https://cs.wikipedia.org/wiki?curid=1207051", "title": "Třída Ikazuči", "text": "Třída Ikazuči\n\nTřída Ikazuči byla lodní třída fregat Japonských námořních sil sebeobrany. Skládala se ze dvou jednotek, sloužících v letech 1956–1977.\n\nCelkem byly v letech 1954–1956 postaveny dvě jednotky této třídy. Objednány byly v rámci programu z roku 1953.\n\nJednotky třídy \"Ikazuči\":\nFregaty byly vyzbrojeny dvěma 76,2mm kanóny a čtyřmi 40mm kanóny. Protiponorkovou výzbroj tvořil jeden salvový vrhač hlubinných pum Hedgehog, dále osm klasických vrhačů a jedna skluzavka hlubinných pum. Elektroniku tvořily radary SPS-6 a SPS-10. Pohonný systém tvořily dva diesely o výkonu 12 000 bhp. Nejvyšší rychlost dosahovala 25 uzlů. Dosah byl 5500 námořních mil při rychlosti 15 uzlů.\n\nV roce 1959 byla změněna výzbroj plavidel, kterou nadále tvořily dva 76,2mm kanóny modernější verze, dva 40mm kanóny, salvový vehač Hedgehog a čtyři vrhače hlubinných pum.\n"}
{"id": "1207054", "url": "https://cs.wikipedia.org/wiki?curid=1207054", "title": "Alexandr Golovin", "text": "Alexandr Golovin\n\nJméno a příjmení Alexandr Golovin má více nositelů:\n"}
{"id": "1207055", "url": "https://cs.wikipedia.org/wiki?curid=1207055", "title": "Kostel svatého Václava (Paseky nad Jizerou)", "text": "Kostel svatého Václava (Paseky nad Jizerou)\n\nŘímskokatolický farní kostel svatého Václava v Pasekách nad Jizerou je barokní sakrální stavba. Od roku 1964 je kostel chráněn jako kulturní památka.\n\nKostel byl postaven v letech 1787–1789.\n\nJedná se o jednolodní stavbu se segmentově zakončeným presbytářem. Na severní straně se nachází sakristie a v západním průčelí hranolová věž.\n\nKostel má uvnitř ploché stropy a zděnou kruchtu, která spočívá na dvou kamenných hranolových pilířcích se štukovou výzdobou.\n\nZařízení je jednotné, rokokové a zlidovělé. Pochází ze 2. poloviny 18. století. Hlavní oltář zasvěcený sv. Václavovi je s obrazem od Bartůňka. Pochází z roku 1889. Spodní část oltáře z konce 17. století pochází ze zrušeného kostela ve Staré Boleslavi. V kostele jsou dva protějškové boční oltáře. Jeden se sochou je zasvěcen Panně Marii a druhý, na němž se nachází nový obraz, sv. Janu Nepomuckému.\n\nKříž před kostelem je z roku 1811. U kostela je hřbitov s ohradní zdí. Nedaleká farní budova již neslouží svému původnímu účelu a je v ní muzeum – Památník Zapadlých vlastenců. Nad pilou stojí socha sv. Jana Nepomuckého z roku 1808.\n\n"}
{"id": "1207058", "url": "https://cs.wikipedia.org/wiki?curid=1207058", "title": "Akebono (DE-201)", "text": "Akebono (DE-201)\n\nAkebono (DE-201) byla fregata Japonských námořních sil sebeobrany. Ve službě byla v letech 1956–1976.\n\nStavba fregaty byla objednána v rámci programu z roku 1953. Stavba byla zahájena 10. prosince 1954, trup byl na vodu spuštěn 30. října 1955 a konečně 20. března 1956 byla \"Akebono\" přijata do služby.\n\nFregata byla vyzbrojeny dvěma 76,2mm kanóny a čtyřmi 40mm kanóny. Protiponorkovou výzbroj tvořil jeden salvový vrhač hlubinných pum Hedgehog, dále osm klasických vrhačů a jedna skluzavka hlubinných pum. Elektroniku tvořily radary SPS-6 a SPS-10. Pohonný systém tvořily dva kotle Ishikawajima/Foster Wheeler a dvě převodové turbíny Ishikawajima o výkonu 18 000 shp. Nejvyšší rychlost dosahovala 28 uzlů. Dosah byl 4000 námořních mil při rychlosti 14 uzlů.\n\nV roce 1959 byla změněna výzbroj plavidla. To až do svého vyřazení roku 1976 neslo dva 76,2mm kanóny modernější verze, jeden 40mm kanón, salvový vehač Hedgehog a čtyři vrhače hlubinných pum.\n"}
{"id": "1207059", "url": "https://cs.wikipedia.org/wiki?curid=1207059", "title": "Dynamo (rozcestník)", "text": "Dynamo (rozcestník)\n\nDynamo je typ elektrického generátoru.\n\nTermín \"dynamo\" nebo \"dinamo\" ale může mít i další významy v různých oblastech:\n\nV SSSR a po jeho vzoru i v dalších zemích sovětského bloku byly kluby pod názvem Dynamo zřizovány ministerstvem vnitra. V Československu bylo Dynamo dobrovolnou sportovní organizací pro pracovníky v energetice a elektrotechnickém průmyslu. \n\n\n\n\n"}
{"id": "1207064", "url": "https://cs.wikipedia.org/wiki?curid=1207064", "title": "Strawberry Panic!", "text": "Strawberry Panic!\n\nStrawberry Panic! ( ストロベリー·パニック!, \"Sutoroberí Panikku!\") Je japonská série light novel s lesbickou tematikou, jejíž jednotlivé kapitoly vycházely v letech 2003 až 2005 v časopisu \"Dengeki G's Magazine\" od společnosti MediaWorks. Autorkou románu je Sakurako Kimino, která později podle románu napsala i krátkou mangu. Podle úspěšné série light novel vznikl i 26dílný anime seriál.\n\nCelý příběh se odehrává v dívčí katolické škole St. Miator Girl's Academy. Tato škola se dělí na tři fakulty: Miator, Spica a Le Rim. Dívky tam chodí šest let. Celý areál školy je postaven na velmi velkém kopci zvaném Astraea Hill, kde všude kolem je hustý les. V areálu školy se nacházejí:\n\n\n\n\n\n\n\n"}
{"id": "1207066", "url": "https://cs.wikipedia.org/wiki?curid=1207066", "title": "Hubert von Czibulka", "text": "Hubert von Czibulka\n\nHubert von Czibulka (\"Hubert svobodný pán von Czibulka\", 16. srpna 1842, Boskovice – 28. února 1914, Vídeň) byl česko-rakouský generál, později majitel českého pěšího pluku č. 91 „Freiherr von Czibulka“.\n\nStudoval na dělostřelecké akademii v Hranicích na Moravě a ukončil ji v roce 1864 v hodnosti poručíka. V letech 1880–1885 vyučoval na Válečné akademii a současně byl učitelem Františka Ferdinanda d'Este. V roce 1892 byl povýšen na generálmajora a převzal velení 62. pěší brigády.\n\nRoku 1904 byl jmenován velitelem pražského VIII. armádního velitelství a současně se stal majitelem českého pěšího pluku č. 91 „Freiherr von Czibulka“.\n\nV roce 1905 byl velícím generálem IV. armádního sboru v Budapešti. Od roku 1909 měl hodnost kapitánporučíka první císařské osobní gardy.\n\nGenerál Hubert von Czibulka zemřel 28. února 1914 ve Vídni.\n\n"}
{"id": "1207070", "url": "https://cs.wikipedia.org/wiki?curid=1207070", "title": "Polenské panství", "text": "Polenské panství\n\nPolenské panství byla historická správní jednotka v Čáslavském kraji, spadající pod patrimoniální správu jednoho feudálního vlastníka (pána) šlechtického původu (rodu). Polná byla největším panstvím v Čáslavském kraji a město Polná druhým největším městem v kraji, větší byla už jen Kutná Hora. V roce 1810 bylo sídlo panství přesunuto z Polné do Přibyslavi.\n\n\n\n\nMísta v panství Polenském z r. 1654, uvedená v berní rule\n"}
{"id": "1207074", "url": "https://cs.wikipedia.org/wiki?curid=1207074", "title": "Index ekonomické svobody", "text": "Index ekonomické svobody\n\nIndex ekonomické svobody () je souhrnný index vydávaný The Heritage Foundation měřící, jak je ekonomika ve zkoumané zemi tržně orientovaná.\nEFI obsahuje 5 hlavních zkoumaných faktorů. Každý faktor měří na desetibodové stupnici. EFI velikost výdajů vlády; EFI Právní struktura státu a ochrana vlastnických práv; EFI přístup k nákupu komodit; EFI svoboda v obchodování s cizinci; EFI míra regulace úvěrů, práce a obchodu. \nDostupný pro mnoho zemí od roku 1970.\n\nhttp://www.heritage.org/index/ranking/\n"}
{"id": "1207083", "url": "https://cs.wikipedia.org/wiki?curid=1207083", "title": "1409. letka RAF", "text": "1409. letka RAF\n\n1409. (meteorologická) letka () RAF byla zformována 1. dubna 1943 k získávání meteorologických informací pro potřebu Bomber Command Royal Air Force a 8. armády USAAF. S vybavením neozbrojenými stroji de Havilland Mosquito její osádky podnikaly dálkové meteorologické průzkumné lety až do konce druhé světové války v Evropě, a letka v této roli existovala až do roku 1946.\n\nPo založení na základně RAF Oakington v souvislosti s rozpuštěním 521. peruti, byla letka součástí 8. skupiny RAF, \"Pathfinder Force\". Její mise, prováděné jednotlivými stroji, nesly kódové označení akronymem PAMPA (\"Photorecce And Meteorological Photography Aircraft\" - Letadla fotoprůzkumu a meteorologické fotografie.)\n\nV lednu 1944 se letka přemístila na základnu RAF Wytton, kde zůstala do července 1945, kdy byla přeložena na RAF Upwood. V říjnu 1945 byla přesunuta na základnu RAF Lyneham, podřízena 47. skupině a její výzbroj částečně doplněna Liberatory. Letka byla rozpuštěna v květnu 1946 na základně Lyneham. \n\nBěhem války 1409. letka provedla 1 364 operačních letů, při ztrátě pouhých tří strojů.\n\n"}
{"id": "1207097", "url": "https://cs.wikipedia.org/wiki?curid=1207097", "title": "Žitavce", "text": "Žitavce\n\nŽitavce jsou obec na Slovensku v okrese Nitra v Nitranském kraji.\n\nObec leží na rozhraní Pohronské pahorkatiny a Podunajské nížiny v údolí řeky Žitavy, na jejím levém břehu. Nadmořská výška území se pohybuje v rozmezí od 135 do 206 m n. m., střed obce je ve výšce 138 m. Rovinný až pahorkový reliéf je tvořen třetihorními jíly s vrstvami písků a štěrků. V jihovýchodní části se nacházejí ostrůvky lesů, zemědělskou půdu tvoří černozem a nivní půdy.\n\nArcheologické nálezy dokládají původní osídlení už v neolitu. První písemná zmínka o obci pochází z roku 1232, kde je uvedena jako Gurmot, později Gormoth. Další názvy z roku 1319 jako Gormath, z roku 1773 Gyarmaty, v roce 1920 Žitavské Ďarmoty, od roku 1948 Žitavce, maďarsky jako Zsitvagyarmat. \n\nV roce 1275 byla obec rozdělená mezi panství hradu Hlohovec a ostrihomské arcibiskupství, které zde dosadilo své predalisty. Později byla rozdělená mezi zemany z Lule (osada Ostrovné Ďarmoty) a predialisty (osady Žitavské a Lehotské Ďarmoty). V roce 1828 bylo v obci 93 domů a v nich žilo 638 obyvatel. Osady byly sloučeny a vznikla obec Ďarmoty nad Žitavou a v roce 1948 Žitavce. V období let 1938 až 1945 byla obec připojena k Maďarsku.\n\n\n\n"}
{"id": "1207101", "url": "https://cs.wikipedia.org/wiki?curid=1207101", "title": "80. peruť RAF", "text": "80. peruť RAF\n\n80. peruť () byla peruť Royal Flying Corps a Royal Air Force existující mezi lety 1917 a 1969. Zúčastnila se první i druhé světové války.\n\nJednotka byla založena 1. srpna 1917 na základně Montrose jako stíhací jednotka vybavená stroji Sopwith Camel, a v lednu 1918 byla v této úloze odeslána na západní frontu do Francie. Německé ofenzívy na jaře 1918 zapříčinily, že jednotka byla častěji nasazována k bitevním útokům na pozemní cíle. V této roli její Camely sloužily až do konce války. Pouze jeden příslušník peruti, Harold Whistler, se tak stal esem, ačkoliv jednotka si celkově nárokovala přibližně 60 vzdušných vítězství.\n\nV prosinci 1918 byly Camely ve výzbroji nahrazeny Sopwithy Snipe a v lednu 1919 byla peruť přeložena do Egypta, kde ale sloužila jen krátce do doby kdy byla sloučena s 56. perutí RAF.\n\n80. peruť byla reaktivována v březnu 1937 opět jako stíhací jednotka, vybavená nyní stroji Gloster Gauntlet. Ty již nicméně zastarávaly, a proto byly brzy nahrazeny stíhačkami Gloster Gladiator. V roce 1938 se s nimi peruť navrátila do Egypta jako jednotka protivzdušné obrany. Po vypuknutí druhé světové války a vstupu Itálie do ní byla peruť přesunuta na egyptsko-libyjskou hranici, ale poté co Itálie napadla Řecko, byla jednou z jednotek vyslaných k jeho obraně. Od ledna 1941 začala být vybavována Hawkery Hurricane. Peruť během bojů v Řecku a na Krétě přišla o většinu svého vybavení a v květnu 1941 byla obnovena na základně RAF Aqir v Palestině. Odřad peruti poté operoval z Nikósie na Kypru, a její letka „A“ z Haify. V červenci 1941 se celá peruť přemístila na Kypr, předtím než byla následující měsíc přeložena do Sýrie a o dva měsíce později pak opět do bojů v severní Africe. Během bitvy u El Alameinu poskytovala ochranu zásobovacím liniím před útokem letectev Osy. Jednotka setrvala ve Středomoří až do začátku roku 1944, kdy se vrátila na Britské ostrovy, aby se zapojila do příprav na operaci Overlord, spojenecké vylodění v Normandii. Po vylodění byla přezbrojena stroji Hawker Tempest, s nimiž se zapojila do obrany proti útokům letounových střel V-1. Po odeznění této hrozby se peruť přesunula na evropský kontinent, kde působila jako stíhací až do konce války.\n\nCoby součást British Air Forces of Occupation byla peruť dislokována v německém Wunstorfu až do července 1949, kdy byla přeložena do Hongkongu. Již předtím, v roce 1948, byly její Tempesty nahrazeny Spitfiry, varianty F.24. Během čínské občanské války byla hlavním úkolem peruti obrana Hongkongu před možným ohrožením ze strany komunistických sil. \n\nV roce 1951 byly Spitfiry ve výzbroji jednotky nahrazeny stroji de Havilland Hornet a 1. května 1955 byla peruť v Hongkongu rozpuštěna.\n\nJiž o dva měsíce později byla reaktivována jako průzkumná na základně RAF Laarbruch a vybavená stroji English Electric Canberra, s nimiž se v červnu 1957 přesunula na základnu RAF Bruggen, kde setrvala do 28. září 1969, kdy byla rozpuštěna.\n\n\n\n\n"}
{"id": "1207102", "url": "https://cs.wikipedia.org/wiki?curid=1207102", "title": "Johann Josef Nehr", "text": "Johann Josef Nehr\n\nJohann Josef Nehr, česky \"Jan Josef Nehr\" (8. května 1752 Teplá – 13. září 1820 Mariánské Lázně), byl český klášterní lékař a zakladatel Mariánských Lázní jako lázeňského města.\n\nNehr studoval na pražské Karlově univerzitě, kde v roce 1778 promoval. V roce 1779 začal působit jako klášterní lékař v premonstrátském klášteře v Teplé, ke kterému patřily i Mariánské Lázně. Tehdy přesvědčil opata tepelského kláštera Karla Kašpara Reitenbergera, aby spolu s několika svými spolubratry zkusil lázeňskou kúru. Nehr totiž zjistil, že pokud je mariánskolázeňská kyselka podávaná v malém množství vícekrát během dne, pak zklidňuje trávení a přidává i chuť k jídlu. Navíc také provedl chemickou analýzu, na jejímž základě se rozhodl pro využití zdejší vody k léčebným procedúrám.\n\n\n"}
{"id": "1207105", "url": "https://cs.wikipedia.org/wiki?curid=1207105", "title": "511. peruť RAF", "text": "511. peruť RAF\n\n511. peruť () byla transportní peruť Royal Air Force, existující od druhé světové války do šedesátých a raných sedmdesátých let 20. století. Ve třech obdobích své aktivní služby provozovala například stroje Douglas Dakota, Avro York, Handley Page Hastings a Bristol Britannia.\n\n511. peruť vznikla 14. října 1942 na základně RAF Lyneham z 1425. samostatné letky RAF. Peruť pokračovala v činnosti původní letky, provozování pravidelné přepravy na Gibraltar se stroji Consolidated Liberator. K prodloužení trasy na Maltu užívala letouny Armstrong Whitworth Albemarle. S trváním druhé světové války 511. peruť rozšiřovala svou činnost a stala se první jednotkou provozující transportní stroje Avro York, odvozené z bombardérů Lancaster. Liberatory a Yorky zpočátku působily odděleně u každé z letek peruti, ale v roce 1944 byla z letky Liberatorů ustavena samostatná 246. peruť. Peruť pokračovala v přepravě jednotek, zejména na trase ze Spojeného království do Indie až do svého rozpuštění 7. října 1946.\n\nJiž za několik dní, 16. října 1946, byla peruť reaktivována se stroji Avro York na základně RAF Lyneham. Pokračovala v dálkové přepravě, zejména do Indie a na Dálný východ, až do doby kdy, podobně jako mnoho jiných transportních perutí Royal Air Force, byla zapojena do berlínského vzdušného mostu.\n\nV září 1949 pak byla peruť vybavena stroji Handley Page Hastings a v roce 1957 pak byla přeložena, společně s dalšími útvary které tento typ provozovaly, na základnu RAF Colerne. Následující rok byla jednotka deaktivována, když byla 1. září 1958 přeznačena na 36. peruť.\n\nPeruť byla opět reaktivována 15. prosince 1959 na základně RAF Lyneham, jako druhá jednotka provozující typ Bristol Britannia v dálkové přepravě vojsk. v červnu 1970 byla přeložena na letiště RAF Brize Norton, když se Lyneham stal kmenovou základnou pro jednotky provozující Lockheed Hercules.\n\nPeruť byla rozpuštěna 6. ledna 1976, poté co bylo rozhodnuto o stažení typu Britannia ze služby. \n\n\n\n"}
{"id": "1207110", "url": "https://cs.wikipedia.org/wiki?curid=1207110", "title": "AsciiDoc", "text": "AsciiDoc\n\nAsciiDoc je úsporný značkovací jazyk pro přípravu textů. Zároveň se jedná o multiplatformní svobodný program napsaný v Pythonu a distribuovaný pod licencí GNU GPL, který s využitím značek vytvoří text ve výstupních formátech jako je HyperText Markup Language a nebo Docbook jako mezistupeň k vytvoření výstupu ve formátech PDF, TeX, unixové manuálové stránky, ebooky atp.\n\nPodobně jako jiné úsporné značkovací jazyky typu Wikitext nebo Markdown v podstatě nebrání plnohodnotnému čtení zdrojového tvaru jako by se jednalo o prostý text. Vyrobil ho v roce 2002 Stuart Rackham, \n\nV roce 2013 byl uvolněn klon AsciiDocu, AsciiDoctor napsaný v Ruby a používaný mj. na GitHubu.\n\n"}
{"id": "1207120", "url": "https://cs.wikipedia.org/wiki?curid=1207120", "title": "Žirany", "text": "Žirany\n\nŽirany jsou obec na Slovensku v okrese Nitra v Nitranském kraji. V obci je římskokatolický kostel sv. Mikuláše z roku 1939. Podle sčítání v roce 2011 měla obec 1 355 obyvatel. Z toho bylo 579 osob (43 %) slovenské, 639 osob (47 %) maďarské a 137 osob (10 %) nezjištěné, nebo jiné národnosti. Žije zde obyvatel.\n\nPrvní písemná zmínka o obci pochází z roku 1113, kdy se v tzv. Zoborské listině uvádí mezi majetky benediktinského opatství svatého Hyppolita na Zoboru.\n\nZa vlády uherského krále Kolomana se konal soupis majetků uvedeného opatství, jelikož byly mnohé jeho písemnosti zničeny. Zoborská listina se zachovala v originále a je vlastnictvím Nitranského biskupství. Při sepisování majetků zoborského opatství se vytyčovaly a popisovaly meze, které ohraničovaly majetky opatství. V případě Žiran je uveden údaj: \"In Siru est terminus fluvius Zutisca\", v překladu: V Žiranech představuje hranici (majetků opatství) potok Suticka.\n\nV roce 1349 se v jedné listině uvádí, že obce Kolíňany a Žirany byly zcela zničeny (\"terra Desolate\"). Pravděpodobně po tomto roce byly tyto obce dosídlované, přičemž noví osadníci dostali určité daňové úlevy. Od roku 1360 až do roku 1848 se Žirany stávají poddanskou obcí Nitranského biskupství. V roce 1379 se zde pěstovaly velmi kvalitní hrozny. Ostřihomská kapitula si vyhradila právo, aby se do Ostřihomi vozilo víno ze Žiran a Kolíňan.\n\nNa začátku 15. století se v katastru obce Žirany zmiňují pece, ve kterých se pravděpodobně pálilo vápno. V roce 1605 jsou Žirany známé svým kvalitním vápnem. Na začátku 17. století chtěli jezuité postavit univerzitu. Rozhodovalo se mezi Topoľčany a Trnavou. V dopise, kde se doporučovaly Topoľčany, se vysloveně psalo o tom, že kameny na stavbu je třeba dovést z Kovarců a vápno ze Žiran. V témže roce začaly Nitru obléhat Bočkajovy oddíly. Protestantští žoldnéři, kteří procházeli přes obec, okradli i jejich obyvatele. V době turecké expanze se obec připojila k Novým Zámkům, kam začala odvádět daně. Během povstání Františka II. Rákociho se přes obec dostaly mnohé kurucké oddíly, které si přes Suticku zkracovaly cestu na druhou stranu Zoboru. Tudy procházely i zbytky kuruckých vojsk, které odmítly kapitulaci u Preseľan. Kurucký velitel Ladislav Očkaj se tam v roce 1708 vzdal císařskému generálu Pálffymu, přičemž samotnou kapitulaci podepsali v lefantovském klášteře řehole paulínů.\nObyvatelstvo Žiran postihly i jiné katastrofy: morové a cholerové epidemie resp. i ničivé požáry. Jedna z nejtěžších epidemií byla v roce 1739, která zahubila téměř 30% obyvatel Nitry. Z cholerových epidemií byla nejstrašnější epidemie v roce 1831.\n\nV nejstarších uherských statistikách (1784 – 1787) se píše, že v obci je 124 domů a žije zde 786 obyvatel (155 rodin). Zajímavé je i sociální rozdělení: 89 sedláků a 81 chalupníků (děti a ženy se do těchto tříd nepočítaly). Staré záznamy v křestní matrice svědčí o obětavosti místního faráře, který chodíval zaopatřovat nemocné. Obec v roce 1847 postihl velký hladomor. V tomto roce byla doslova mizerná úroda, proto v poslední chvíli občanům pomohl nitranský biskup, který jim dal otevřít své sýpky. V roce 1851 se o obci píše: maďarská obec v Nitranské župě, která je od Jelence vzdálená půl hodiny cesty. Má 790 obyvatel, kteří se hlásí k římskokatolické církvi. V obci je farní kostel, disponuje pozemky průměrné bonity a má vlastní lesy a vinohrady. Patronem (zeměpánem) obce je Nitranské biskupství, přičemž poštovní stanici má v Nitře.\nZajímavá je i statistika obyvatelstva z roku 1881. Uvádí, že v Žiranech žije 774 obyvatel, z nichž 751 je katolíků a 23 izraelitů. Pestré je i národnostní rozdělení: 720 Maďarů, 26 Slováků, 23 Židů a jeden Němec.\n\n"}
{"id": "1207121", "url": "https://cs.wikipedia.org/wiki?curid=1207121", "title": "Seznam zápasů severoirské fotbalové reprezentace na ME", "text": "Seznam zápasů severoirské fotbalové reprezentace na ME\n\nSeveroirská fotbalová reprezentace byla celkem 1x na mistrovstvích Evropy ve fotbale a to v letech 2016.\n\n"}
{"id": "1207122", "url": "https://cs.wikipedia.org/wiki?curid=1207122", "title": "Eduard Ulrich", "text": "Eduard Ulrich\n\nEduard Rafael Ulrich (9. března 1813 Sobotín – 4. října 1881 Brno) byl rakouský právník a politik německé národnosti z Moravy; poslanec Frankfurtského parlamentu a Moravského zemského sněmu.\n\nPocházel z rodiny lesmistra Josefa Ulricha a Anny. Absolvoval gymnázium a právnickou fakultu Františkovy univerzity v Olomouci. 29. ledna 1839 byl promován na doktora práv. Nastoupil na praxi k moravské finanční prokuratuře. Ulrich byl od roku 1842 až do své smrti profesí advokátem v Brně. Patřil mezi nejbohatší brněnské advokáty. Roku 1861 koupil velkostatek ve vesnici Třemešek. Zde zřídil pivovar a rozvinul pěstování ovoce. V Brně mu patřil rozsáhlý byt. Od roku 1856 byl členem (do roku 1868 i členem výboru) a od roku 1874 do roku 1880 viceprezidentem advokátní komory v Brně. V roce 1881 se stal prezidentem komory. Od 50. let 19. století i viceprezidentem Rosické těžební společnosti. Byl aktivním členem Mužského pěveckého spolku v Brně.\n\nZapojil se i do vysoké politiky. Už během revolučního roku 1848 byl v zemských volbách 1848 zvolen na Moravský zemský sněm, kde zastupoval kurii městskou, obvod Brno. Jako náhradník za něj byl ustanoven Anton Haberler. Na sněmu se zapojil do debaty okolo návrhu vyslat delegaci za císařem Ferdinandem, přičemž podporoval variantu, podle které by deputace měla šest členů a rovnoměrné zastoupení všech tří kurií. Roku 1848 byl rovněž zvolen za obvod Znojmo do celoněmeckého Frankfurtského parlamentu. Zasedal zde od 30. července 1848 do 5. prosince 1848. Patřil do liberální parlamentní frakce Westendhall.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii městskou, obvod Brno (I. okres). V zemských volbách v lednu 1867 se mezi zvolenými poslanci neuvádí, ale na sněm se vrátil již v krátce poté vypsaných zemských volbách v březnu 1867. Uspěl taky v zemských volbách roku 1870, nyní za kurii velkostatkářskou, II. sbor. V zemských volbách v září 1871 opět nefiguroval mezi nově zvolenými poslanci, ale již v zemských volbách v prosinci 1871 uspěl (znovu za kurii velkostatkářskou). Mandát zde obhájil v zemských volbách roku 1878. Na sněmu zasedal až do své smrti roku 1881. Byl náhradníkem zemského výboru a předsedou sněmovního národohospodářského odboru. Uvádí se jako ústavověrný poslanec (tzv. Ústavní strana liberálně, provídeňsky orientovaná).\n\nV září 1843 se jeho manželkou stala Maria Klein, dcera velkopodnikatele Franze Kleina (1794–1855). Měli syna Eduarda, který působil rovněž jako právník, a tři dcery: Marii, Fanny a Leopoldinu, které se všechny provdaly za barony (manželem Leopoldiny byl politik a právník Heinrich d'Elvert).\n\nZemřel náhle v říjnu 1881. Přímo během zasedání sněmovního výboru ho postihla mrtvice a byl mrtvý během několika minut.\n"}
{"id": "1207123", "url": "https://cs.wikipedia.org/wiki?curid=1207123", "title": "Seznam zápasů islandské fotbalové reprezentace na ME", "text": "Seznam zápasů islandské fotbalové reprezentace na ME\n\nIslandská fotbalová reprezentace byla celkem 1x na mistrovstvích Evropy ve fotbale a to v letech 2016.\n\n"}
{"id": "1207126", "url": "https://cs.wikipedia.org/wiki?curid=1207126", "title": "Seznam zápasů velšské fotbalové reprezentace na ME", "text": "Seznam zápasů velšské fotbalové reprezentace na ME\n\nVelšská fotbalová reprezentace byla celkem 1x na mistrovstvích Evropy ve fotbale a to v letech 2016.\n\n"}
{"id": "1207129", "url": "https://cs.wikipedia.org/wiki?curid=1207129", "title": "Seznam zápasů slovenské fotbalové reprezentace na ME", "text": "Seznam zápasů slovenské fotbalové reprezentace na ME\n\nSlovenská fotbalová reprezentace byla celkem 1x na mistrovstvích Evropy ve fotbale a to v letech 2016.\n\n"}
{"id": "1207131", "url": "https://cs.wikipedia.org/wiki?curid=1207131", "title": "Seznam zápasů albánské fotbalové reprezentace na ME", "text": "Seznam zápasů albánské fotbalové reprezentace na ME\n\nAlbánská fotbalová reprezentace byla celkem 1x na mistrovstvích Evropy ve fotbale a to v letech 2016.\n\n"}
{"id": "1207137", "url": "https://cs.wikipedia.org/wiki?curid=1207137", "title": "Deadlines", "text": "Deadlines\n\nDeadlines je studiové album od anglické skupiny Strawbs.\n\n\n\n\nasistenti\n\nNahráno v Dublinu, ve studiích Sound a Utopia.\n\n"}
{"id": "1207138", "url": "https://cs.wikipedia.org/wiki?curid=1207138", "title": "Anton Haberler", "text": "Anton Haberler\n\nAnton von Haberler (7. ledna 1796 Brno – 3. listopadu 1873 Brno), též počeštěně Antonín Haberler, byl rakouský právník a politik německé národnosti z Moravy, první svobodně zvolený starosta Brna a poslanec Moravského zemského sněmu.\n\nJeho otcem byl lékař Joseph Haberler (1752–1834), syn brněnského měšťana, soudce a primátora Leopolda Haberlera († 1775). Anton Haberler vystudoval gymnázium a filozofii v Brně. V letech 1813–1816 studoval práva. V září 1816 začal pracovat jako stavovský úředník. Od roku 1829 byl moravsko-slezským zemským radou, v únoru 1836 se stal apelačním radou, v roce 1850 radou vrchního zemského soudu a v únoru 1854 prvním radou nově zřízeného moravsko-slezského vrchního zemského soudu. V roce 1854 mu byl udělen Řád železné koruny a s tím získal i titul rytíře (von Haberler). Byl členem spolku Verein zur Unterstützung der Waisen und Witwen bei Todesfällen der Beamten. Měl titul dvorního rady.\n\nByl prvním voleným starostou Brna po zavedení obecní samosprávy. Ve funkci působil od 11. května 1851 do 30. června 1855. Zasadil se o výstavbu kanalizační sítě v pozdější Václavské ulici, zbudování mostu přes Svratku v Pisárkách či o zřízení hřbitova v Zábrdovicích.\n\nZapojil se i do vysoké politiky. Během revolučního roku 1848 byl po zemských volbách 1848 ustanoven jako náhradník za poslance Moravského zemského sněmu Eduarda Ulricha (za kurii městskou, obvod Brno). Eduard Ulrich se totiž ještě během roku 1848 stal i poslancem celoněmeckého Frankfurtského parlamentu.\n\nZemřel v listopadu 1873.\n\n"}
{"id": "1207140", "url": "https://cs.wikipedia.org/wiki?curid=1207140", "title": "Operace Eged", "text": "Operace Eged\n\nOperace Eged (: , \"mivca Eged\"), též známá jako Kuntilská operace, byla izraelská odvetná vojenská operace, provedená v noci z 28. na 29. října 1955, jejímž cílem bylo egyptské vojenské stanoviště Kuntila v severovýchodní části Sinajského poloostrova. Operace byla úspěšná a vedla ke zničení stanoviště. Při útoku zemřelo dvanáct egyptských vojáků a dalších dvacet devět jich bylo zajato. Na izraelské straně si vyžádala dva mrtvé.\n\nDne 26. října 1955 zaútočily egyptské jednotky na malé izraelské stanoviště, nacházející se u jižní části demilitarizované zóny Nicana/El-Auja u egyptko-izraelské hranice. Při útoku zahynul izraelský voják a dva další byli zajati. Další jednotky obsadily demilitarizovanou zónu v poblíž El-Sabcha a část z nich pronikla jeden kilometr do izraelského vnitrozemí a obsadila strategicky významný kopec.\n\nNáčelník generálního štábu izraelské armády Moše Dajan schválil okamžitou odvetnou akci, avšak v jiném sektoru společné hranice. Jejím cílem se stalo egyptské vojenské stanoviště poblíž Kuntily, zhruba 160 kilometrů jižně od demilitarizované zóny. V noci z 28. na 29. října 1955 zaútočilo na stanoviště dvě stě výsadkářů pod vedením Ariela Šarona, přičemž zabilo dvanáct egyptských vojáků a dalších dvacet devět zajalo. Stanoviště následně srovnali se zemí. Při útoku padli dva izraelští vojáci, Ja'akov Mizrachi a Amnon Abukaj. Oba byli posmrtně vyznamenání (Mizrachi medailí Za hrdinství, Abukaj medailí Za odvahu).\n\nÚčelem operace Eged bylo odvést pozornost od hlavního izraelského útoku na egyptské pozice u El-Sabchy, což se povedlo. V noci z 2. na 3. listopadu Izrael spustil operaci Vulkán. Izraelští výsadkáři podpoření pěchotou z brigády Golani a Nachal postavení zničili, při střetu padlo osmdesát jedna egyptských vojáků a dalších padesát pět bylo zajato. Po této operaci již k dalším egyptským útokům na demilitarizovanou zónu nedocházelo.\n"}
{"id": "1207147", "url": "https://cs.wikipedia.org/wiki?curid=1207147", "title": "SpiceJet", "text": "SpiceJet\n\nSpiceJet je indická nízkonákladová letecká společnost se sídlem v Gurgaonu. Je to čtvrtá největší aerolinka v Indii podle počtu cestujících. Jako své hlavní báze používá letiště v Čennaí, Dillí a v Hajdarábádu. Společnost vznikla jako aerotaxi v roce 1984. V roce 2004 se přejmenovala na SpiceJet a první let provedla v roce 2005.\n\nSpolečnost provozuje přes 306 letů denně do 35 destinací v Indii a 6 destinací v Afghánistánu, Maledivách, Ománu, Srí Lance, Thajsku a SAE.\n\nNa konci roku 2016 společnost SpiceJet objednala 205 nových letadel od firmy Boeing a jde o největší zakázku v historii nízkonákladové letecké dopravy.\n\nSpolečnost SpiceJet provozuje v červnu 2016 tyto typy letadel:\n"}
{"id": "1207148", "url": "https://cs.wikipedia.org/wiki?curid=1207148", "title": "Kroton počistivý", "text": "Kroton počistivý\n\nKroton počistivý (\"Croton tiglium\"), též ladel počistivý, je stálezelený keř či nízký strom z rodu kroton. Dorůstá výšky kolem 6 metrů, někdy až 12 metrů. Roste od Indie po Novou Guineu a Jávu, na severu jeho oblast rozšíření zasahuje i na území Indonésie a Číny. V Asii je kultivován pro zpracování semen, jež začne plodit po třech letech od výsevu; v jižní Kalifornii a jinde po světě je pak pěstován spíše pro okrasné účely.\n\nKeř obsahuje vícero jedovatých látek, jeho kůra tak byla používána při výrobě otrávených šípů, jeho semena pak k trávení šneků a ryb. Kůra může být též použita jako zdroj taninu. Krotonový olej je silné projímadlo, odtud název keře.\n\nPodle knihy \"Užitkové a pamětihodné rostliny cizích zemí\" z roku 1908 od Františka Polívky stačí jediná kapka oleje podaná s cukrem na uvolnění zácpy, již několik kapek ale vede k silnému zánětu střev a předávkování tak může lehce způsobit i smrt. Vzhledem k tomu tak „\"předpisuje se v novější době tento olej hlavně jen ve skotoléčitelství.\"“.\n\n\n \n"}
{"id": "1207149", "url": "https://cs.wikipedia.org/wiki?curid=1207149", "title": "Jan Dvořáček (poslanec Moravského zemského sněmu)", "text": "Jan Dvořáček (poslanec Moravského zemského sněmu)\n\nJan Dvořáček (17. února 1808 Tišnov – 31. března 1865 Vídeň), byl rakouský právník a politik české národnosti z Moravy; poslanec Moravského zemského sněmu.\n\nPocházel z rodiny řezníka. Už mládí se projevoval jako nadaný student. Absolvoval gymnázium a pak vystudoval práva na Karlo-Ferdinandově univerzitě v Praze na Lvovské univerzitě a Vídeňské univerzitě. Během studií se zapojil do vlasteneckých kruhů. Nastoupil jako suplent soudního řádu na Tereziánské akademii ve Vídni. Roku 1842 ho vláda zařadila do poselstva do Ruska, kde se jednalo o uzavření poštovní smlouvy mezi Ruskem a Rakouskem. Obdržel tehdy Řád svaté Anny. Od roku 1843 byl advokátem ve Vídni. Podporoval slovanský spolkový život ve Vídni. Konal časté cesty do slovanských zemí.\n\nVe Vídni spoluzakládal Slovanskou besedu, záložnu a slovanský pěvecký spolek, kterému předsedal. Zapojil se i do vysoké politiky. Během revolučního roku 1848 byl účastníkem Slovanského sjezdu a místopředsedou sjezdového českoslovanského odboru. V zemských volbách v Čechách roku 1848 ho obvod Vysoké Mýto zvolil na Český zemský sněm. Ten se ale pro revoluční neklid nakonec nikdy nesešel. V zemských volbách roku 1848 na Moravě byl také zvolen na Moravský zemský sněm, kde zastupoval kurii virilistů a velkostatků. Na sněm se dostal jako majitel velkostatku v Maříži. Zastával názor trvalého spojení Moravy a Čech. Odvolával se na listinu Jiřího z Poděbrad nebo na pragmatickou sankci. Svazek obou zemí podle něj neznamenal popření svébytnosti Moravy. V otázce volebního řádu podporoval návrh Egberta Belcrediho a Hugo Salma, aby každým 20 000 obyvatel odpovídal jeden poslanecký mandát na sněmu.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Olomouc, Prostějov, Plumlov. Poslancem byl až do své smrti roku 1865. Byl jediným velkostatkářem, který uspěl v kurii venkovských obcí. 20. dubna 1861 na sněmu vyslovil souhlas s tím, že do zemského výboru usedlo šest nejschopnějších advokátů. Patřil mezi poslance české federalistické strany (Moravská národní strana, staročeská).\n\nZemřel náhle ve Vídni v březnu 1865. Na sklonku života trpěl \"neduhem na prsou\".\n"}
{"id": "1207162", "url": "https://cs.wikipedia.org/wiki?curid=1207162", "title": "O půlnoci tancoval drak", "text": "O půlnoci tancoval drak\n\nO půlnoci tancoval drak je název českého vydání povídkové sbírky amerického spisovatele Raye Bradburyho \"One More for the Road\" (2002, Další kniha na cestu). Sbírka obsahuje dvacet pět povídek, z nichž sedmnáct vyšlo poprvé v této knize. Příběhy nastavují zrcadlo vztahům dospělých dětí k rodičům, nadějím i zoufalství starých lidí nebo vypráví o inspirativním světě podivínů. V mnohých prózách se objevují tajemné či fantastické motivy. Kniha je zakončena autorovým esejem \"Afterword: Metaphors, the Breakfast of Champions\" (Doslov: Metafory, snídaně Mistrů).\n\n"}
{"id": "1207176", "url": "https://cs.wikipedia.org/wiki?curid=1207176", "title": "Alena Štréblová", "text": "Alena Štréblová\n\nAlena Štréblová (* 27. dubna 1966 Praha) je česká herečka.\n\nAlena Štréblová má bratra Jiřího, který je také herec.\n\nV roce 1991 absolvovala na katedře alternativního a loutkového divadla na pražském DAMU. Již za dob svých studií hrála v divadle, a to v A Studiu Rubín. Později působila v Ypsilonce, Divadle Na zábradlí, Divadle Rokoko či Divadle Sklep.\n\nV roce 2010 vstoupila do angažmá Městského divadla v Kladně. Za roli Arkadinové v inscenaci \"Racek\" v režii Daniela Špinara získala Cenu Českého divadla za rok 2011. Od července 2016 je na volné noze, mimo jiné hostuje v Národním divadle ve hře \"Sen čarovné noci\".\n\nKromě divadla se též věnuje filmovému a televiznímu herectví. Její první filmová role přišla ve snímku \"Antonyho šance\" režiséra Víta Olmera.\n\n\n"}
{"id": "1207178", "url": "https://cs.wikipedia.org/wiki?curid=1207178", "title": "Sukorady (zámek)", "text": "Sukorady (zámek)\n\nZámek v Sukoradech na Litoměřicku pochází z období kolem roku 1700. Je chráněn jako kulturní památka. K lednu 2017 je na prodej za 7,9 milionu korun. \n\nZámek začal vznikat na přelomu 17. a 18. století nedaleko místa, kde dříve stávala tvrz. Budovala jej Františka Eusebie ze Scheidleru, provdaná z Klarsteinu, započaté dílo dovedla do konce její švagrová Rosálie.\n\nJako sídlo na dobu své penze si jej vybral právník a profesor Karlovy univerzity, rytíř Václav Gustav Kopetz (1781–1857). \n\nPo roce 1945 byl zámek zkonfiskován. Začalo ho užívat zemědělské družstvo, které v přízemí zřídilo ubytovnu pro česáče chmele.\n\nZámek obklopuje řada hospodářských budov. Uvnitř panského dvora se nachází okrouhlý kamenný bazén, využívaný dříve k plavení koní. Samotný zámek je v dobrém stavebně-technickém stavu, má novou střechu, ostatní budovy mají střechy opravené. Dosavadní majitel také nechal dvůr i zámek odvodnit.\n\n"}
{"id": "1207180", "url": "https://cs.wikipedia.org/wiki?curid=1207180", "title": "Nepatrnec rolní", "text": "Nepatrnec rolní\n\nNepatrnec rolní (\"Aphanes arvensis\") je útlá, obvykle jen málo přes 10 cm vysoká bylinka považována za plevel. Tento původní druh české flóry je jedním ze dvou druhů rodu nepatrnec, které v ní vyrůstají.\n\nJe původní v celé Evropě a dále přes Turecko a Írán až po Kavkaz. Jako plevelná rostlina byl zavlečen téměř do všech světadílů. V České republice, kde je pokládán za archeofyt, se těžiště jeho výskytu nachází hlavně v nižších a středních polohách, v horských oblastech je méně častý. Hojněji roste v Čechách, nejvíce v Jihočeských pánvích, Plzeňské pahorkatině, Středním Povltaví, Votické vrchovině, Hornosázavské pahorkatině a Českomoravské vrchovině.\n\nRoste pospolitě na jemně písčitých, jílovitých nebo hlinitých, málo výživných půdách, které jsou nejčastěji mírně kyselé. Objevuje se na obdělávaných polích, hlavně v ozimých obilovinách, jetelovinách, ve vinicích, na úhorech, nekvalitních pastvinách, náspech i rumištích. Obvykle roste na stanovištích s mírně kyselou půdou. Má malou konkurenční schopnost a vůči vzrůstnějším rostlinám se neprosadí.\n\nRozmnožuje se pouze semeny. Ta mohou vyklíčit jíž na podzim, tehdy semenáček vytvoří drobnou listovou růžici která přezimuje a rostlina pak kvete již brzy z jara. Mohou také vyklíčit až na jaře a pak bylina kvete od léta do podzimu. V teplých oblastech často v letním suchu brzo dozrává a odumírá.\n\nJednoletá nebo ozimá, krátce chlupatá bylina z čeledi růžovitých, která bývá zbarvená tmavě nebo šedě zeleně. Lodyhy má vystoupavé neb poléhavé, krátce článkovité (5 až 20 mm), nejčastěji od báze rozvětvené, dlouhé od 5 do 20 cm a tlusté jen okolo 1 mm. Je střídavě porostlá vespod krátce řapíkatými a nahoře přisedlými listy, 5 až 10 mm velkými, které jsou v obryse deltoidní až okrouhlé. Čepele listů jsou na bázi klínovitě zúžené a dlanitě dělené do tří až pěti laloků s hlubokými zuby. Vespod řapíků jsou velké, prstovitě rozeklané, spolu srostlé palisty srůstající i s řapíkem.\n\nProti listům vyrůstají drobné, žlutozelené, asi 2 mm velké květy, stěsnané do vrcholíkovitých svazečků. Tato květenství, tvořená pěti až patnácti květy, jsou situována proti srostlým palistům a bývají jimi částečně zakryta. Oboupohlavné květy mají pouze čtyři odstálé kališní lístky, v jejíž mezerách jsou drobné, téměř nepatrné lístky kalíšku, korunní lístky chybějí. V květu je jedna nebo dvě tyčinky s prašníky a vejčitá, hustě chlupatá češule se spodním semeníkem s jednou čnělkou, která dozrává dřív než prašníky. Byliny kvetou od konce dubna do počátku října, květy jsou opylovány hmyzem slétajícím se za nektarem. Ploidie druhu je 2n = 48.\n\nPlod je hnědavá, oválná, 1,3 mm velká, jednosemenná nažka obalená vytrvalou češuli. Nažky často šíří zvířata, u většiny z nich semena projdou zažívacím traktem nepoškozená a neztratí klíčivost.\n\nNepatrnec rolní vlivem intenzifikace zemědělské výroby v současnosti z polí značně ustoupil a nyní se jedná jen o málo významný plevel. Protože z české přírody postupně mizí, je v „Červeném seznamu cévnatých rostlin České republiky“ z roku 2012 hodnocen jako ohrožený druh (C3).\n\n"}
{"id": "1207185", "url": "https://cs.wikipedia.org/wiki?curid=1207185", "title": "Čtveřice lip srdčitých u Zimů", "text": "Čtveřice lip srdčitých u Zimů\n\nČtveřice lip srdčitých u Zimů jsou 4 památné stromy lípy malolisté (\"Tilia cordata\") v Tisové, části města Nejdek v okrese Karlovy Vary. Esteticky působivé lípy rostou na jižním okraji Tisové, před stavením čp. 152. Pod jejich společnou korunou stojí litinový křížek. Vedle lip se nachází zděná studna s rumpálem a stříškou. Harmonický celek doplňuje bílý štít opodál stojící chalupy „U Zimů“.\nObvody kmenů měří od 205 cm do 327 cm (měření 2006).\n\nPamátné stromy jsou chráněny od roku 2006 jako krajinná dominanta, stromy významné vzrůstem a jako součást kulturní památky.\n\n\n"}
{"id": "1207190", "url": "https://cs.wikipedia.org/wiki?curid=1207190", "title": "Seznam vrcholů v Hornosázavské pahorkatině", "text": "Seznam vrcholů v Hornosázavské pahorkatině\n\nSeznam vrcholů v Hornosázavské pahorkatině obsahuje pojmenované vrcholy s nadmořskou výškou nad 550 m a také všechny hory s prominencí (relativní výškou) nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle prominence obsahuje všechny hornosázavské hory s prominencí (relativní výškou) nad 100 metrů, bez ohledu na nadmořskou výšku. V ploché Hornosázavské pahorkatině je jenom jeden takto výrazný kopec - Žebrákovský kopec.\n\n"}
{"id": "1207193", "url": "https://cs.wikipedia.org/wiki?curid=1207193", "title": "Kostel svatého Václava (Rovensko pod Troskami)", "text": "Kostel svatého Václava (Rovensko pod Troskami)\n\nŘímskokatolický farní kostel svatého Václava v Rovensku pod Troskami \"Na Týně\" je opevněná gotická sakrální stavba ze 14. století, která byla postavena v místě starší osady Týn, která byla farní obcí a jíž Rovensko pod Troskami, které nemělo vlastní kostel, využívalo. Spolu s dřevěnou zvonicí a farou tvoří komplex. Zvonice je jednou ze dvou zvonic v Čechách se zvony srdcem vzhůru, které jsou dodnes opředené řadou pověstí a bájí. Od roku 1964 je kostel chráněn jako kulturní památka.\n\nKostel je postaven z hruboskalského pískovce. Původní je gotický presbytář s pěti okny ze 2. poloviny 14. století. Z téhož období pochází i zdivo. Kostel byl postaven zřejmě ve dvou fázích: nejprve presbytář a severní sakristie, později loď. Presbytář byl podle všech znaků zřejmě kaplí starého týnského dvora. Loď byla přestavěna goticko-renesančně, po poškození za husitských a následných válek v roce 1563, kdy byla k severnímu boku lodi přistavěna i sakristie, mladší je předsíň v průčelí. V této době získal kostel také renesanční kruchtu. Dále byl kostel upraven barokně v roce 1724, kdy byla nově zaklenuta loď a střídmě novogoticky na přelomu 19. a 20. století. Loď má rozměry 19 × 12 metrů, presbytář 9 × 7 metrů.\n\nJedná se o jednolodní stavbu, téměř čtvercového půdorysu s obdélným, polygonálně uzavřeným presbytářem. Na severní straně má kostel sakristii. Hrotitá okna jsou s původními kružbami. Západní předsíň je otevřená.\n\nPresbytář má gotickou křížovou žebrovou klenbu ze 2. poloviny 14. století, která je položena na figurální konzoly. Do sakristie směřuje sedlový portál. V kostele je nástěnný gotický sanktuář. Loď má valenou klenbu s lunetami. Kruchta je renesanční, nesená pěti oblouky na toskánských sloupech. Kruchta je podklenutá křížově.\n\nZařízení pochází z 18.-19. století. Hlavní oltář je pseudogotický, vytvořený dílnou K. Buška z Husy u Sychrova v roce 1904. Je ve tvaru arkády s vimperky a s barokním oltářním obrazem sv. Václava od Václava Vavřince Reinera. Dva boční rokokové oltáře, zasvěcené sv. Anně a Panně Marii, jsou s původními sochami. Kazatelna je kamenná, renesanční ze 16. století. Spočívá na toskánském sloupu. Cínová křtitelnice je z roku 1575 a jejím autorem je Jan z Hradce. Mramorová kropenka pochází z roku 1639. Kopie obrazu Panny Marie Klatovské je z roku 1737. Za pozornost stojí hrobka Smiřických, v níž je pochován zakladatel rodu Zikmund i jeho slabomyslný syn Jindřich, který zemřel na Hrubé Skále. Kamenný epitaf Smiřických s figurou v edikule je z roku 1569.\nNa vnějšku presbytáře je dvojitý empírový figurální náhrobník Doroty Vrabcové a Kateřiny Cymbálové.\n\nPřed kostelním průčelím stojí dřevěná zvonice z roku 1630. Jedná se o roubenou stavbu stojící na zděné podezdívce. Její štenýřově-vzpěradlová konstrukce nahradila starší obdobnou stavbu ze 16. století, která byla zapálena vojáky za povstání. Je čtyřboká, mohutná, rozložitá, okosená, s otevřeným osmibokým hranolovým patrem a má nízkou stanovou, šindelovou střechu. Zvonice je připomínaná při povstání sedláků proti robotním povinnostem a náboženskému útisku při násilné rekatolizaci z roku 1629. Dva zvony byly ulity roku 1630, třetí roku 1639. Váží 1500, 1200 a 600 kg. Soubor tří zvonů je unikátně tónově sladěn. Zvony se nazývají: největší Václav a střední Jan Křtitel z roku 1630, nejmenší Jiří o 9 let mladší, pocházejí všechny z dílny Martina Schröttera II. z Hostinného. Důvod, proč unikly rekvizicím za obou světových válek, spočívá v jejich tzv. „rebelantském“ zavěšení srdcem vzhůru. Dle tradice je toto zavěšení proto, aby připomínaly povstání 1629, dle jiné, že to bylo „na husitský“ způsob. Pravdou ovšem je, že obdobně se zvony v Čechách zavěšovaly běžně až do doby Marie Terezie, která tento způsob zakázala vzhledem k častým vážným úrazům zvoníků. Kromě Rovenska pod Troskami se nacházejí takto zavěšené zvony ještě v Kouřimi, tam ovšem na zděné zvonici. Důvodem pro tento způsob uložení zvonů je větší síla a tím dosah zvonění. Ke správnému zvuku i bezpečnému zastavení všech tří zdejších zvonů je potřeba koordinované činnosti čtyř zvoníků. Jsou rozhoupávány šlapáním, trojice zvonů je sladěna a vyžaduje zvonění v jistém rytmu.\n\nK místním legendám patří, že velký zvon ze zvonice prý dokáže splnit přání dívce, která udeří třikrát srdcem o zvon.\n\nKostel obklopuje bývalý hřbitov, jehož zeď kdysi plnila obrannou funkci. Zachovalo se na něm několik empírových náhrobků. Patří mezi ně tři empírové náhrobníky z 1. poloviny 19. od B. Suchardy: \"anděl s věncem\", \"kříž s věncem\" a \"Kristův křest\". Severozápadně od kostela stojí pozdně barokní fara. Na náměstí je na novém empírovém podstavci socha Panny Marie z 1. poloviny 18. století a bronzová skupina lidí od Josefa Drahoňovského nazývaná \"Rozhovor\". Na mostě se nachází klasicistní socha sv. Jana Nepomuckého ze začátku 19. století.\n\n"}
{"id": "1207195", "url": "https://cs.wikipedia.org/wiki?curid=1207195", "title": "Registrované partnerství v Řecku", "text": "Registrované partnerství v Řecku\n\nŘecko umožňuje stejnopohlavním párům formálně stvrdit své soužití prostřednictvím registrovaného partnerství od 24. prosince 2015. Návrh příslušného zákona přijal řecký parlament 23. prosince 2015 a publikoval jej v promulgační listině ihned následující den.\n\nPředchozí Karamnliho vláda, která v zemi působila až do října 2009, odmítala stejnopohlavní manželství. Vládní kabinet sestavený převážně ze zástupců Nové demokracie předložil návrh zákona, který by poskytnul nemanželským párům určitou právní úpravu, avšak pouze různopohlavním. Očekávalo se však, že jeho potenciální přijetí se setká s prohlášením za neústavní, v krajním případě i ohrozí pověst Řecka v Evropské unii i u evropských soudů.\n\nPanhelénské socialistické hnutí (PASOK) se zastoupením George Papanderou předložilo v dubnu 2006 návrh zákona o registrovaném partnerství nemanželských párů, homosexuálních i heterosexuálních. Při jeho zpracování se inspirovali francouzským občanským paktem solidarity. Nicméně nedostalo se mu dostatečného přijetí ze strany zdejší LGBT komunity, která jej v oblasti práv sexuálních menšin vnímala spíš jako krok vzad. Za nejkontroverznější považovala především zákaz stejnopohlavních párů adoptovat děti. V listopadu 2008 se PASOK znovu pokusilo předložit zákon o registrovaném partnerství, ač vědělo že legislativním procesem pravděpodobně neprojde.\n\nLGBT organizace OLKE oznámila svůj záměr žalovat řecké obce kvůli odmítání oddávat stejnopohlavní páry na základě \"vadného\" zákona o občanských sňatcích z r. 1982, podle něhož je manželství trvalým svazkem dvou \"osob\" bez definice jejich pohlaví.\n\nNa vládní návrhy z r. 2008 uznávající nesezdané soužití odpověděl athénský arcibiskup Jeroným II., nejvlivnější a nejuznávanější duchovní řecké církve, že je třeba jít s dobou. Nelze však s jistotou říci, že měl na mysli i homosexuální páry, neboť právě odpor k jakémukoli respektu k právům sexuálních menšin, a to nejen v oblasti registrovaného partnerství, je nejvíc cítit právě v řadách církve.\n\nZákon č. 3719/2008 Sb. (\"Reformy týkající se rodiny, děti a společnosti\"), který nabyl účinnosti k 28. listopadu 2008, zakotvil v řeckém právním řádu institut partnerství známý pod všeobecným názvem \"registrované partnerství\" (\"σύμφωνο συμβίωσης\") přístupný pouze pro páry různého pohlaví.\n\nPřed parlamentními volbami v r. 2009 vyjádřilo Panhelénské socialistické hnutí (PASOK) podporu registrovanému partnerství, když se jej na tuto otázku zeptala organizace OLKE. PASOK volby nakonec vyhrálo.\n\n17. září 2010 oznámil ministr spravedlnosti Haris Kastandis založení speciální komise, která se bude zabývat zpracováním zákona o registrovaném partnerství heterosexuálních i homosexuálních párů. Komise zahájila svojí činnost už 29. července 2010 a podle dostupných zpráv měla spočívat její práce v modernizaci Zákona o rodině. Až do konce r. 2010 se probíraly aspekty heterosexuálních párů, zatímco homosexuální soužití se stalo předmětem debat až po lednu 2011.\n\n8. února 2011 rozhodl Evropský soud pro lidská práva o sloučení dvou případů čtyř párů týkajících se porušení ustanovení článku 8 (právo na soukromí a rodinu) spolu s článkem 14 (ochrana před diskriminací) a článku 13 (opravné prostředky). Podnět k Evropskému soudu byl dán po rozhodnutí řeckého státu explicitně vyloučit páry stejného pohlaví ze zákona upravujícího nemanželské soužití. Soud nařídil Řecku přezkoumat tuto záležitost do 31. května 2011 s tím, že lhůtu bude pravděpodobně možné na žádost prodloužit. \n\n19. srpna 2011 slíbili vládní úřednící legalizaci registrovaného partnerství párů stejného pohlaví v dohledné době.\n\nV únoru 2013 oznámil ministr spravedlnosti Antonis Roupakiotis, že vláda pracuje na zahrnutí homosexuálních párů do zákona o registrovaném partnerství.\n\n7. listopadu 2013 rozhodl Evropský soud pro lidská práva v případu \"Vallianatos a další vs. Řecko\", že vylučovat páry stejného pohlaví ze zákonů upravujících nemanželské soužití je diskriminační. 12. listopadu téhož roku oznámilo PASOK svůj záměr zpracovat návrh zákona zahrnujícího soužití homosexuálních párů do registrovaného partnerství, k čemuž ale za její vlády nedošlo.\n\nV listopadu 2014 bylo zveřejněno několik plánovaných revolučních změn zákona o rodině, mezi něž patřilo i registrované partnerství párů stejného pohlaví. Bylo rovněž zdůrazněno, že se nejedná o legalizaci stejnopohlavního manželství.\n\n9. února 2015 vyjádřila po svém zvolení podporu registrovanému partnerství párů stejného pohlaví i Tsiprasova vláda, složená převážně z představitelů Koalice radikální levice - SYRIZA.\n\n24. dubna 2015 sdělil mluvčí Ministerstva spravedlnosti, že vládní návrh novely zákona o registrovaném partnerství bude předložen parlamentu do dvou měsíců. Krátce poté k 15. červnu 2015 byla ustavená komise specializující se na tuto problematiku.\n\n9. listopadu 2015 bylo oficiálně publikováno nové znění zákona o registrovaném partnerství garantující párům žijícím v něm stejná práva a povinnosti, jaké mají manželé, vyjma adopcí. Návrh se postoupil veřejné diskusi naplánované na nejpozdější datum 20. listopadu. Ministr spravedlnosti dále přislíbil, že se v budoucnu hodlá zabývat i adopcí dětí páry stejného pohlaví. Návrh se dostal nakonec 9. prosince dostal do parlamentu, který jej poté 23. prosince 2015 schválil v poměru hlasů 193:56 s 51 zdrženími se. Zákon byl podepsán řeckým prezidentem a zveřejněn ve vládním věstníku 24. prosince 2015. Účinnosti nabyl ke dni publikace.\n\nPrvní obřad registrovaného partnerství se konal 25. ledna 2016 pod záštitou athénského primátora Giorga Kamina.\n\n9. listopadu 2016 zpracovala vláda návrh zákona plně zrovnoprávňujícího nesezdaná soužití s manželstvím. Parlament jej přijal 2. prosince. Návrh podepsal 8. prosince 2016 prezident a účinnosti nabyl zveřejněním ve Sbírce zákonů.\n\nSkupina za LGBT práva OLKE oznámila svůj záměr soudit se s řeckými obcemi odmítajícími oddávat homosexuální páry s odvoláním se na právní díru v zákoně z r. 1982 legalizujícím občanské sňatky, v němž neexistuje žádná pohlaví různého pohlaví jednotlivců uzavírajících manželství.\n\n3. června 2008 oddal tiloský starosta Anastosios Aliferis dva stejnopohlavní páry – dvě lesby, dva gaye, s odvoláním se na vadnou definici zákona. Stal se předmětem ostré kritiky ze strany řeckých pravoslavných kleriků, kteří v minulosti odmítali samotnou legalizaci civilních heterosexuálních sňatků v r. 1982. Ministr spravedlnosti Sotirios Hatzigakis prohlásil takto uzavřená manželství za neplatná a zástupce Nejvyššího soudu dokonce pohrozil starostovi Aliferovi postihem za \"porušení povinností\", avšak sám přiznal, že nemá k takovým krokům dostatek pravomocí. Vláda nakonec sama dala soudům nařízení zrušit dvě stejnopohlavní manželství, což se setkalo se značným odporem zdejší LGBT komunity.\n5. května 2009 rozhodl soud rhodoský soud nižší instance, že manželství sice byla neplatná, ale že páry \"poškozené\" dírou v zákoně mají právo postoupit svojí záležitost Evropskému soudu pro lidská práva, uznají-li za vhodné. Odvolací soud v Dodekanisos naplánoval řízení na 14. ledna 2011 a rozsudek vydal 14. dubna 2011. Rovněž potvrdil neplatnost manželství. 30. listopadu 2017 prohlásil manželství za neplatné i řecký Nejvyšší soud. Páry, jejichž manželství bylo anulováno, se momentálně chystá zažalovat Řecko u Evropského soudu pro lidská práva.\n\nJinou žalobou, kterou předložila skupina homosexuálních párů, s požadavkem na legalizaci stejnopohlavních sňatků se momentálně zabývá Nejvyšší soud Řecka. 162 jiných párů předložilo ještě jednu separátní žalobu a momentálně se čeká na zveřejnění rozsudku.\n\n5. června 2018 rozhodl Soudní dvůr EU, že všechny členské země, které nelegalizovaly homosexuální sňatky (včetně Řecka), jsou povinné uznávat taková manželství uzavřená v těch státech EU, kde už jsou legální, a garantovat tak stejnopohlavním manželům občanů EU právo trvalého pobytu. Soud zároveň připomenul, že všechny členské země mají právo se samy rozhodnout, zda do svého právního řádu zavedou manželství párů stejného pohlaví s tím, že ale nesmí porušovat princip volného pohybu občanů EU a jejich manželů bez ohledu na pohlaví. Z hlediska EU je slovo manžel vnímáno v souladu se soudním rozhodnutím jako genderově neutrální.\n\nPrůzkum Focus Bari z května 2015 shledal, že 70 % Řeků souhlasí se zpřístupněním registrovaného partnerství na homosexuální páry. Stejný výzkum ukázal, že 56 % Řeků podporuje stejnopohlavní manželství, zatímco 35 % je proti.\n\nPodle nejaktuálnějšího výzkumu společnosti DiaNeosis z prosince 2016 by 50 % Řeků podpořilo stejnopohlavní manželství. Jenom 26 % by však bylo pro adopce dětí stejnopohlavními páry.\n\n"}
{"id": "1207202", "url": "https://cs.wikipedia.org/wiki?curid=1207202", "title": "Velmi nebezpečné známosti 2", "text": "Velmi nebezpečné známosti 2\n\nVelmi nebezpečné známosti 2 (v anglickém originále Cruel Intentions 2) je americký film z roku 2000. Režisér Roger Kumble jej natočil podle vlastního scénáře, jako dějově předcházející prequel ke svému předchozímu snímku \"Velmi nebezpečné známosti\". Sebastiana Valmonta tentokrát ztvárnil Robin Dunne, jeho nevlastní sestru a panovačnou sokyni Kathryn Merteuilovou Amy Adamsová.\n\nFilm vznikl jako součást zamýšleného seriálu televize Fox \"Manchester Prep\". Z něj však byly kompletně natočeny pouze dva díly. Když totiž televize ohlásila svůj záměr, vyobrazovaná sexuální lačnost náctiletých protagonistů vyvolala mediální kontroverze a seriál byl stažen ještě před odvysíláním úvodních dílů. Z nich pak vznikl tento film, uvedený rovnou jen do videodistribuce.\n\n"}
{"id": "1207203", "url": "https://cs.wikipedia.org/wiki?curid=1207203", "title": "Miloslav Loos", "text": "Miloslav Loos\n\nMiloslav Loos (20. ledna 1914 Praha — 2. března 2010 Praha) byl československý cyklista. \n\nReprezentoval v silničním závodě na Letních olympijských hrách 1936, kde se držel ve vedoucí skupině a v závěrečném spurtu na dráze AVUS byl na třetím místě, když ho shodil z kola neopatrným manévrem Ital Pierino Favalli. Loos nebyl v závodě klasifikován, ale dodatečně dostal symbolickou bronzovou medaili, protože k pádu došlo v ochranné zóně před cílem. V roce 1937 se stal mistrem Československa v silničním závodě, v roce 1940 vyhrál významný cyklokrosový závod \"Erlebachův cross\". \n\nVyučil se typografem, absolvoval Filozofickou fakultu Univerzity Karlovy, za války byl totálně nasazen ve strojírenské továrně Askania v Dejvicích. V roce 1947 si otevřel vlastní tiskárnu, o kterou přišel v rámci znárodňování po Únoru 1948. Zúčastnil se prvního ročníku Závodu míru v roce 1948, kde skončil na osmém místě celkové klasifikace. Pak se závoděním skončil a působil jako trenér, vedl i československou reprezentaci. Zemřel ve věku 96 let jako nejstarší český olympionik.\n\n"}
{"id": "1207204", "url": "https://cs.wikipedia.org/wiki?curid=1207204", "title": "Manarola", "text": "Manarola\n\nManarola je jedna z obcí Cinque Terre , které jsou zapsané ve světovém dědictví UNESCO (administrativně je Manarola částí obce Riomaggiore). Leží v provincii La Spezia, v Ligurii, na severozápadě Itálie. Manarola leží ve východní části Italské riviéry, nazývané Riviera di Levante. Obec leží na pobřeží Ligurského moře, v \"Janovském zálivu\", je umístěná na skále v nadmořské výšce 3 až 25 m. Původními ekonomickými zdroji místních obyvatel byl rybolov a vinařství, v současné době je to především turismus.\n"}
{"id": "1207212", "url": "https://cs.wikipedia.org/wiki?curid=1207212", "title": "Upselling", "text": "Upselling\n\nUpselling (z angličtiny, česky doslova \"prodej nahoru\") je jedna z technik prodeje a marketingu, při které prodejce pobízí zákazníky ke koupi dražší verzi zboží nebo služby, nebo upgrade či add-on k němu. Důvodem a účelem upsellingu pro obchodníka je zvýšení zisku.\n\nPodobnou technikou je cross-selling („křížový prodej“), který láká zákazníky k prodeji souvisejícího zboží (např. pomocí slev) nebo doplňkových služeb. V praxi marketéři využívají kombinaci těchto dvou technik.\n\nUpselling se dá vysvětlit i jako dání zákazníkovi více možností ke koupi v závislosti na tom, kolik chce do daného zboží nebo služby investovat (stratifikace cen). Z hlediska marketingu lze takto snížit základní cenu („cena od“) a její propagací cenově bojovat s konkurencí, jež upselling nenabízí.\n\nUpselling může zákazníky toliko upozorňovat na zvýhodněné kombinace nákupu zboží/služeb, které třeba nevzali v úvahu a které jim mohou být k užitku, nicméně, přílišný nátlak na zákazníka může být považován za neetický. Podobně vyznívá propagace zboží/služby prostřednictvím „ceny od“, která je v základní verzi natolik nepoužitelná, že zákazník je prakticky nucen dokoupit nezbytné doplňky, aby z ní měl alespoň nějaký užitek.\n\nUpselling v praxi může mít i tak jednoduchou podobu jako je optání se zákazníka, zdali (při výběru nebo servisu zboží) k němu nechce lepší komponenty nebo zdali si rovnou nechce vybrat dražší variantu s tím, že k ní bude mít takové a takové výhody. Poměrně standardizovanou službou spadající do upsellingu může být rozšířená záruka, pojištění, expresní servis, instalace/konfigurace. Upselling může být praktikován nejen osobně mezi prodavačem/poskytovatelem a zákazníkem, ale adaptoval se i na on-line prodej (pobídka typu „kupte ještě zboží za X korun a budete mít dopravu zdarma“ patří mezi častý případ upsellingu).\n\n"}
{"id": "1207223", "url": "https://cs.wikipedia.org/wiki?curid=1207223", "title": "Balašov", "text": "Balašov\n\nBalašov () je město v Saratovské oblasti v Ruské federaci. Při sčítání lidu v roce 2010 měl 82 227 obyvatel.\n\nBalašov leží na Chopjoru, levém přítoku Donu, na východním okraji Povolžské vysočiny.\n\nJedná se o železniční uzel: kříží se zde trať z Tambova do Kamyšina s tratí z Povorina do Penzy.\n\nBalašov vznikl v 19. století jako vesnice \"Balašovo\" pojmenovaná po svých prvních obyvatelích. Městem je od roku 1780.\n\nV letech 1954–1957 byl správním střediskem Balašovské oblasti.\n"}
{"id": "1207225", "url": "https://cs.wikipedia.org/wiki?curid=1207225", "title": "ASK Lovosice", "text": "ASK Lovosice\n\nASK Lovosice je fotbalový klub z Lovosic, účastník Divize B. Byl založen v roce 1927.\n\nPrvní klub, který v Lovosicích vznikl, se datuje k roku 1905, kdy byl založen německý Lobositzer Fussballklub 05 (LFK). Jeho český soupeř S. K. Čechie Lovosice pak byl založen v roce 1927 a je pokládán za předchůdce dnešního fotbalového oddílu. V roce 1945 byl přejmenován na SK České hedvábí Lovosice, čtyři roky nato na Jiskra České hedvábí Lovosice. Od roku 1958 působil klub pod názvem TJ Secheza Lovosice, později FK VTJ Secheza Lovosice a FK Lovochemie Lovosice a nakonec od roku 2013 ASK Lovosice. Klub se po celou dobu pohyboval na úrovni krajských soutěží, historický úspěch pak přišel v roce 2013, kdy poprvé postoupil až do divize.\n\nMezi známá jména, které vychoval zdejší klub patří: František Minka, Jiří Hendrych, Tomáš Janda, Roman Týce\n\n\nStatistiky sezona 2017/2018\n\n"}
{"id": "1207226", "url": "https://cs.wikipedia.org/wiki?curid=1207226", "title": "Hrnčiarovce nad Parnou", "text": "Hrnčiarovce nad Parnou\n\nHrnčiarovce nad Parnou jsou obec na Slovensku v okrese Trnava.\n\nV obci je římskokatolický kostel sv. Martina biskupa z roku 1215.\n\n\n"}
{"id": "1207227", "url": "https://cs.wikipedia.org/wiki?curid=1207227", "title": "Republic RC-3 Seabee", "text": "Republic RC-3 Seabee\n\nRepublic RC-3 Seabee byl americký čtyřmístný jednomotorový obojživelný hornoplošný létající člun.\n\nVe druhé polovině II. světové války se vedení společnosti Republic zajímalo o výrobní program poválečného mírového období. Bylo třeba využít předpokládané konjunktury civilního leteckého trhu a především zájmu o lehké letouny ze strany soukromých osob. V roce 1941 koupilo za 300 000 dolarů od bývalého zkušebního pilota Percivala H. Spencera konstrukci čtyřmístného obojživelného letounu, který by po profesionálním propracování mohl být dobrým obchodním artiklem.\n\nPrvní prototyp Republic RC-1 byl zalétán v listopadu 1944. Následně bylo testováno a předváděno několik prototypů RC-1 s pohonnými jednotkami Franklin 6ALG-365 v tlačné konfiguraci. Počet zakázek však nesplnil očekávání.\n\nKonstrukce RC-1 zůstala přes snahu konstruktérů příliš komplikovaná a pracná, takže prodejní cena 7 500 dolarů byla vysoká. Na přelomu let 1945/46 se vedení firmy Republic rozhodlo radikálně změnit strukturu nového stroje s důrazem na snížení počtu montážních dílů a tedy i pracnosti a nákladů při jejich výrobě. Lisování velkých panelů a využití výztužných prolisů na potahu mělo celou produkci zlevnit.\n\nPrací byl pověřen inženýr Alfred Boyanjian, kterému se podařilo u upravené verze Republic RC-3 Seabee snížit počet stavebních dílů z 1800 na 450. Například křídlo obdélníkového půdorysu se vztlakovými klapkami mělo jen tři žebra na každé své polovině. K montáži draku tak stačilo 200 pracovních hodin oproti 2500. Za pohonnou jednotku byl zvolen plochý, vzduchem chlazený šestiválec Aircooled Franklin 6A8-215-B8F, nebo B9F. Vrtule byly nejprve dvoulisté pevné, později stavitelné.\n\nKoncem léta 1946 začaly z montážní linky závodu ve Farmingdale vycházet sériové stroje. V roce 1947 se projevily finanční ztráty na RC-3, způsobené dvakrát opakovaným vývojem a navíc se firma Republic dostala pod tlak amerického vojenského letectva na urychlení produkce proudových stíhacích strojů Republic F-84 Thunderjet. V říjnu 1947 nakonec došlo na zrušení výroby Seabee a udržovala se pouze produkce náhradních dílů na servis.\n\n\n"}
{"id": "1207242", "url": "https://cs.wikipedia.org/wiki?curid=1207242", "title": "František Rosmaisl", "text": "František Rosmaisl\n\nFrantišek Rosmaisl (25. dubna 1884 - 9. května 1945) byl český fotbalista, záložník.\n\nHrál v předligové éře za SK Slavia Praha. Mistr Českého svazu fotbalového 1913. Vítěz Poháru dobročinnosti 1908 za SK Slavia Praha „B“. Za českou reprezentaci nastoupil v roce 1906 v 1 utkání. Amatérský mistr Evropy UIAFA 1911.\n\n\n"}
{"id": "1207243", "url": "https://cs.wikipedia.org/wiki?curid=1207243", "title": "Hmyz (film)", "text": "Hmyz (film)\n\nHmyz je český film režiséra Jana Švankmajera z roku 2018. Děj se odehrává ve vesnické hospodě, kde ochotníci zkoušejí hru \"Ze života hmyzu\" od bratří Čapků, přičemž osudy jednotlivých postav filmu se prolnou s osudy postav hry. Do tohoto příběhu jsou navíc zakomponovány ukázky z natáčení vlastního filmu a vyjádření jak Jana Švankmajera o imaginaci, tak herců o svých snech.\n\nFilm má rozpočet 45 miliónů Kč, přispěli do něj i Česká televize (9 miliónů) a Státní fond České republiky pro podporu a rozvoj české kinematografie (10 miliónů). Chybějící částku se režisér s producentem rozhodli zkusit vybrat v mezinárodní internetové sbírce. Cílovou částku 150 000 dolarů vybrali za necelých 10 dní od vyhlášení sbírky, přispělo téměř 1600 dárců.\n\nHereckých natáčecích dní bylo plánováno kolem padesáti.\n\n\n"}
{"id": "1207253", "url": "https://cs.wikipedia.org/wiki?curid=1207253", "title": "Ledečské panství", "text": "Ledečské panství\n\nLedečské panství byla historická správní jednotka v Čáslavském kraji, spadající pod patrimoniální správu jednoho feudálního vlastníka (pána) šlechtického původu (rodu).\n\n\nMísta v panství Ledečském z roku 1654, uvedená v berní rule\n"}
{"id": "1207261", "url": "https://cs.wikipedia.org/wiki?curid=1207261", "title": "Seydou Keita (fotograf)", "text": "Seydou Keita (fotograf)\n\nSeydou Keïta (1921 Bamako — 22. listopadu 2001 Paříž) byl malijský fotograf, jeden z průkopníků afrického fotografického umění.\n\nOd dětství pracoval v rodinné truhlářské dílně, ve čtrnácti letech dostal od strýce aparát Kodak Brownie a začal se učit fotografování. V roce 1948 si otevřel v Bamaku soukromý fotografický ateliér. Věnoval se výhradně zakázkové portrétní fotografii, jeho snímky udivují technickou kvalitou (vzhledem k primitivním podmínkám, v nichž vznikaly) i svéráznou atmosférou, jsou také významnou dokumentární výpovědí o proměnách malijské společnosti: zámožnější Afričané začali ve druhé polovině 20. století napodobovat evropský životní styl, nechávali se fotografovat s motocykly, rozhlasovými přijímači a dalšími symboly luxusu. Od šedesátých let byl Keïta zaměstnán jako oficiální úřední fotograf. V roce 1977 odešel na odpočinek, což vysvětloval zejména svou nechutí k nástupu barevné fotografie.\n\nDílo nadaného samouka objevil kunsthistorik André Magnin, který mu v roce 1994 uspořádal velkou výstavu v pařížské Fondation Cartier pour l'art contemporain; po jejím úspěchu se staly Keïtovy fotografie žádané po celém světě, byla po něm také pojmenována hlavní cena fotografického bienále v Bamaku.\n\n"}
{"id": "1207272", "url": "https://cs.wikipedia.org/wiki?curid=1207272", "title": "Mattersburg", "text": "Mattersburg\n\nMattersburg je okresní město okresu Mattersburg v rakouské spolkové zemi Burgenland (Hradsko). Žije zde obyvatel.\n\nMěsto má dvě části, v závorce jsou počty obyvatelstva k 31. říjnu 2011\n\nPodle tehdejší vesnice \"Mattersdorf\" vznikla počátkem 60. let 20. století v severozápadní části Jeruzaléma v Izraeli městská čtvrť pojemnovaná Kirjat Matersdorf (Kirjat Mattersdorf). Vesnice byla jednou z takzvaných Siebengemeinden, sedmi židovských náboženských obcí v dnešním Rakousku, poblíž města Eisenstadt, zaniklých během holokaustu, ve kterých působili židovští učenci.\n\n\n\n\n\n"}
{"id": "1207274", "url": "https://cs.wikipedia.org/wiki?curid=1207274", "title": "Řecká pravoslavná starostylní církev", "text": "Řecká pravoslavná starostylní církev\n\nŘecká pravoslavná starostylní církev () se duchovně stará o pravoslavné křesťany, kteří odmítají ekumenismus a kteří od roku 1924 přerušili společenství s takzvanými oficiálními místními pravoslavnými církvemi, zapojenými do ekumenického hnutí. Jde o tu část pravoslavných křesťanů, kteří považují ekumenismus za církevní herezi a nový kalendář za odsouzenou inovaci. \n\nDo roku 1923 celá Pravoslavná církev používala juliánský kalendář. Tento kalendář byl původně používán i Římskokatolickou církví a evangelickými denominacemi - ke změně došlo po roce 1582, kdy byl za papeže Řehoře XIII. nahrazen kalendářem gregoriánským. Rozdíl mezi těmito kalendáři v letech 1900 - 2100 dělá 13 dní. \n\nJuliánský kalendář byl ještě na počátku 20. století oficiálním kalendářem používaným pro dataci ve většině pravoslavných zemí. Pro úřední účely se v Bulharsku přešlo na gregoriánský kalendář roku 1916, v Osmanské říši roku 1917, v sovětském Rusku roku 1918 a v Království Srbů, Chorvatů a Slovinců roku 1919. Řecký stát jako poslední velká země přešel na gregoriánský kalendář 16. února 1923, který se stal 1. březnem.\n\nV květnu 1923 svolal konstantinopolský patriarcha Meletios IV. (Metaxakis) zasedání Všepravoslavného kongresu. Toto shromáždění se sice na svém 3. zasedání označilo za všepravoslavné, reálně ho ale kromě delegátů z Konstantinopole tvořili pouze zástupci Srbska, Rumunska, Řecka a Kypru (přičemž Řecko a Kypr pouze zmocnily přítomné delegáty z jiných zemí, aby je zastupovali).\n\nVšepravoslavný kongres schválil následující rozhodnutí:\nNový kalendář navrhl srbský astronom Milutin Milanković, který v něm spojil tradiční způsob výpočtu paschálie a pohyblivých svátků kolem Paschy s datací gregoriánského kalendáře. Tento tzv. „nový kalendář“ byl přijat synodem řeckých pravoslavných biskupů roku 1924. Ruská pravoslavná církev, Svatá hora Athos a další místní církve, které dohromady tvoří většinu pravoslavného křesťanstva, používají pro liturgické účely juliánský kalendář.\n\nZměna církevního kalendáře v Řecku neproběhla bez kontroverzí. Zdvihla se vlna odporu kněží, laiků a mnichů z celého Řecka i Svaté hory Athos, a kněží odmítající přijetí nového kalendáře putovali Řeckem, sloužili bohoslužby a zpovídali ty, kdo odmítali přijetí nového kalendáře. Roku 1935 tři biskupové Řecké pravoslavné církve sáhli k rozhodnutí navrátit své eparchie k juliánskému kalendáři a vysvětili čtyři další biskupy, čímž vytvořili církev \"Pravých pravoslavných křesťanů\" (Εκκλησία των Γνησίων Ορθοδόξων Χριστιανών - Γ.Ο.Χ.) a deklarovali, že oficiální řecká pravoslavná církev upadla do schizmatu. Roku 1937 se hnutí rozdělilo na několik částí kvůli otázce, jestli jurisdikce, které přešly na \"nový kalendář\" jsou ještě pravoslavné a zda mají Boží blahodať.\n\nRoku 1960 Ruská zahraniční církev vysvětila v Řecké starokalendářní církvi nové biskupy a navázala s ní liturgické společenství. Protože roku 2007 došlo ke sjednocení větší části Ruské zahraniční církve s Moskevských patriarchátem a v současnosti má společenství s Řeckou pravoslavnou starostylní církví pouze skupina, která toto sjednocení odmítla.\n\n5. března 2014 došlo ke sjednocení dvou největších frakcí řeckého starokalendářního hnutí - Řecké pravoslavné starostylní církve a Posvátného synodu v ohrazení.\n\n"}
{"id": "1207276", "url": "https://cs.wikipedia.org/wiki?curid=1207276", "title": "David Stejskal", "text": "David Stejskal\n\nJméno a příjmení David Stejskal může označovat:\n\n"}
{"id": "1207278", "url": "https://cs.wikipedia.org/wiki?curid=1207278", "title": "Bláznivá výhra", "text": "Bláznivá výhra\n\nBláznivá výhra, ve španělštině The Pelayos, je španělská dramatická komedie z roku 2012 od režiséra Eduarda Cortése. V hlavních rolích hrají Daniel Brühl, Lluís Homar, Miguel Ángel Silvestre, Eduard Fernández a Blanca Suárez. Film je založen na příběhu rodiny García-Pelayo.\n\nFilm měl premiéru 21. dubna 2012 na Filmovém festivalu v Malaze. \n\nGonzalo García Pelayo (Lluís Homar) se už roky snaží přijít na způsob, jak legálně vyhrát peníze v kasinu, které vede muž nechvalně známý pod přezdívkou Bestie (Eduard Fernández). Když si Gonzalo uvědomí, že jeho systém založený na statistice funguje, tak povolá svou rodinu na pomoc — syna Ivana (Daniel Brühl), dceru Vanessu (Marina Salas), jejich bratrance Marcose (Oriol Vila) a Alfreda (Miguel Ángel Silvestre) a také rodinného přítele Balóna (Vicente Romero).\n\nSkupina je poháněna Ivanovou touhou dopřát svému otci důstojné stáří, i když se jim zpočátku nedaří. Ale když se jim začne dařit, tak vzbudí podezření Bestie, a ten na ně nasadí soukromého detektiva. Alfredo ohrozí celý plán tím, že se zaplete s krupiérkou Ingrid (Blanca Suárez), kterou poté Bestie z kasina ihned vyhodí. Iván se zamiluje do divoké čínské dívky Šui (Hui Chi Chiu) a její přátelé jsou později rodině velmi užiteční. \n\n"}
{"id": "1207280", "url": "https://cs.wikipedia.org/wiki?curid=1207280", "title": "Alfred Kohler (historik)", "text": "Alfred Kohler (historik)\n\nAlfred Kohler (* 1943, Vídeň) je rakouský historik raného novověku a emeritní profesor Vídeňské univerzity. Zabývá se zejména dějinami habsburské dynastie, potažmo Svaté říše římské a Španělska. \n\nAlfred Kohler se narodil roku 1943 ve Vídni. Studoval historii a geografii na Vídeňské univerzitě. V roce 1967 získal doktorát, v roce 1980 habilitoval a od roku 1992 působil jako řádný profesor novějších dějin v historickém ústavu Vídeňské univerzity. V letech 1999–2004 a 2004–2006 zastával na své fakultě úřad děkana. Je mimo jiné také korespondenčním členem Rakouské akademie věd. \n\n"}
{"id": "1207281", "url": "https://cs.wikipedia.org/wiki?curid=1207281", "title": "Rudolf Mejsnar", "text": "Rudolf Mejsnar\n\nRudolf Mejsnar (* 11. dubna 1928 Zálesní Lhota) je český akademický malíř, designér a textilní výtvarník.\n\nNarodil se v Zálesní Lhotě u Jilemnice (11. dubna 1928) v tkalcovské rodině.\n\nPůvodně se chtěl věnovat fotografii, z čehož ale nakonec sešlo. Po absolvování Střední průmyslové školy textilní v Jilemnici v roce 1948 nastoupil do kreslírny Tiba ve Vrchlabí. Dále studoval textilní kreslířskou školu v Brně a poté v letech 1950 až 1955 Vysokou školu uměleckoprůmyslovou (VŠUP) v Praze. Po jejím absolvování nastoupil v Praze do Ústavu bytové a oděvní kultury (ÚBOK). V roce 1963 dokončil na VŠUP aspiranturu a krátce na se umělecké tvorbě začal věnovat na plný úvazek.\n\nV současnosti žije a tvoří v Praze na Žižkově.\n\nV ÚBOKu se věnoval filmtisku, artprotisu, gobelínům i patchworku. Od poloviny 60. let 20. století začal pro podniky Tiba a Hedva navrhovat např. gobelíny a tapisérie.\n\nPodílel se na pokračování tradice historických umělecko-řemeslných dílen také v Jindřichově Hradci, kterou v roce 1910 založila textilní výtvarnice Marie Teinitzerová, ve kterých se repasovaly tapisérie a goblény většiny rekonstruovaných zámeckých objektů Evropy.\n\nOd 90. let 20. století se věnuje malbě.\n\nPoprvé vystavoval v roce 1960 v Pelhřimově. Vystavoval na světových výstavách v Bruselu, Montrealu, galeriích jižní Francie, Mnichově, Vídni. Svoji stálou expozici tapisérií má ve městě Ottobeuren v SRN.\n\nV roce 1993 získal cenu Masarykovy akademie umění v Praze.\n\n"}
{"id": "1207289", "url": "https://cs.wikipedia.org/wiki?curid=1207289", "title": "Gayby Baby", "text": "Gayby Baby\n\nGayby Baby je australský celovečerní dokumentární film režisérky Mayi Newellové z roku 2015. Pojednává o fenoménu zvaném gayby-boom, tedy o rostoucím počtu dětí vychovávaných stejnopohlavními páry. Dívá se na věc z pohledu čtyř jedenácti- či dvanáctiletých dětí – Grahama, Ebony, Guse a Matta – a jejich rodin. \n\nRežisérka Maya Newellová sama vyrůstala s dvěma matkami – Liz Newellovou a Donnou Rossovou. Její dokument vznikal pět let. V roce 2012 tvůrci odstartovali crowdfunding, jehož prostřednictvím získali 100 tisíc dolarů. \n\nFestivalovou premiéru si odbyl na festivalu Hot Docs v kanadském Torontu koncem dubna 2015. V červenci byl uveden na Melbourneském mezinárodním filmovém festivalu a počátkem listopadu 2015 také na newyorském festivalu Doc NYC. Společnost Supergravity Pictures jej pak uvedla v omezeném rozsahu a digitálním formátu do amerických, britských a irských kin od 1. dubna 2016. V Česku byl zařazen do sekce Panorama festivalu Jeden svět 2016. \n\nFilm vyhrál Cenu Asociace australských filmových kritiků pro nejlepší dokument, jen těsně nedosáhl na ocenění pro nejlepší dokument na filmovém festivalu v Sydney a obdržel nominaci na Cenu AACTA 2016 Australského filmového institutu pro nejlepší celovečerní dokument. \n\n"}
{"id": "1207290", "url": "https://cs.wikipedia.org/wiki?curid=1207290", "title": "The GazettE", "text": "The GazettE\n\nthe GazettE, dříve Gazette ( ガゼット, \"Gazetto\"), je japonská rocková skupina z Kanagawy, založená v březnu 2002. Skupina momentálně působí pod vydavatelstvím Sony Music Japan's VVV Records.\n\nSkupina byla zformována Rukim (zpěv), Uruhou (hlavní kytara) a Reitem (bass kytara) v roce 2002 v prefektuře Kanagawa. Tito tři se rozhodli, že Gazette bude jejich poslední skupina. Následně přijali Aoiho (rytmická kytara) a Juneho (bubny) z rozpadlé visual kei skupiny Artia.\n\nPod hlavičkou vydavatelství Matina vydali svůj první singl \"Wakaremiči\" ( 別れ道, v překladu \"Křižovatky\") a 30. dubna 2002 své první hudební video. Do září vydali \"Kičiku kjóši (32sai dokušin) no nósacu kóza\" a jejich druhé PV. V říjnu odehráli první sólo vystoupení živě. Na Vánoce byl vydán soubor pěti písní \"Jógenkjó\" spolu s písní \"Okuribi\".\n\nZačátkem roku 2003 June opustil skupinu a byl nahrazen Kaiem, který se dobrovolně přihlásil jako lídr skupiny. Krátce poté Gazette pod PS Company v květnu vydali první EP s názvem \"Cockayne Soup\". Své první turné začali se skupinou Hanamuke a během něj skupiny spolupracovaly na dvou písních.\n\nDruhé turné následovalo se skupinou Vidoll. Spolu s Vidoll byli uvedeni v listopadovém vydání magazínu Cure, který byl zaměřen na visual kei skupiny.\n\n28. prosince Gazette vystupovali na Beauti-fool's Feste magazínu Fool's Mate. Později bylo vystoupení vydáno i na DVD.\n\n16. ledna 2004 skupina odehrála sólo vystoupení v Shibuya-AX, které bylo vydáno na DVD jako \"Tokyo Saihan-Judgment Day\". 30. března vydali své páté EP - \"Madara\" (Skvrna), které dosáhlo druhé místo v hudebním žebříčku Oricon Indie Charts. 26. května následovalo DVD, které obsahovalo šest hudebních videí a studiové dokument. Ve stejném měsíci byli Gazette uvedeni i v magazínu Shoxx.\n\nDruhé koncertní DVD, \"Heisei banka\", bylo vydáno 25. srpna. Během září a října koncertovali Gazette také se skupinami z PS Company, Kra a BIS. Jejich první studiové album \"Disorder\" bylo vydáno 13. října a následně zařazeno do top 5 v Indies Oricon Daily Charts.\n\nZačátkem roku 2005 se Gazette pustili do jarního celo-japonského turné s názvem Standing Tour 2005 Maximum Royal Disorder. Finální koncert se uskutečnil 17. dubna v Šibuja kókaidó. 9. března vydala skupina novou píseň s názvem \"Reil\". V červenci skupina vydala své šesté EP \"Gama\" (Žába), a opět se pustila do turné s názvem Standing Tour 2005 (Gama) the Underground Red Cockroach. 20. října Gazette vydali svou první fotoknihu, \"Verwelktes Gedicht\", která zahrnovala i exkluzivní CD s písní \"Kare uta\" ( 枯詩, v překladu \"Vysušená báseň\"). 7. prosince 2005 vydala skupina skladbu s názvem \"Cassis\". Propagační video bylo natáčeno v Rakousku. 11. prosince vystupovali Gazette i s ostatními skupinami sdruženými pod PS Company na turné Peace and Smile Carnival 2005, aby oslavili 5. výročí vzniku PS Company.\n\nNa začátku roku 2006 si skupina změnila jméno z japonských znaků na latinku – the GazettE – a 8. února vydala své druhé studiové album \"Nil\". Krátce poté the GazettE provedli další japonské turné Standing Tour 2006 Nameless Liberty Six Guns, které zakončili koncertem v aréně Nippon Budókan. V květnu vydali své první kompilační album \"Dainihon itangeišateki nómiso gjaku kaiten zekkjó ongenšú\", které obsahovalo písně vydané od roku 2002 do 2004. V dalším měsíci vydali své druhé souhrnné DVD \"Film Bug I.\", které obsahovalo hudební videa \"Reil\", \"Cockroach\", \"Cassis\", \"Shadow VI II I\", \"Silly God Disco\" a \"Taion\". 26. července poprvé vystupovali mimo Asii, a to v Beethovenhalle v německém Bonnu. Koncerty byly organizovány ve spojitosti s německým conem Animagic.\n\n6. srpna se uskutečnil festival nazvaný Gazerock Festival in Summer 06 (Burst into a Blaze) v Tokyo Big Sight West Hall. V srpnu bylo ohlášeno vydání dvou nových písní: \"Regret\" 25. října a \"Filth in the Beauty\" 1. listopadu. K propagaci písní ohlásili další turné, Tour 2006-2007 Decomposition Beauty. V jeho polovině oznámili, že finální koncert se bude konat v Aréně Jokohama.\n\nPíseň \"Hyena\" byla vydána začátkem roku 2007. Píseň \"Čizuru\" ( 千鶴, v překladu \"Tisíc jeřábů\") byla použita jako závěrečná píseň korejského hororu \"Apartment\". 4. července následovalo třetí studiové album skupiny \"Stacked Rubbish\". Už za den dosáhlo na druhé místo v žebříčku Oricon. Po albu následovalo dlouhé propagační turné s názvem Tour 2007–2008 Stacked Rubbish (Pulse Wriggling to Black), trvající od července 2007 do dubna 2008. Uprostřed října se the GazettE vydali na první evropské turné a vystupovali v Anglii, Finsku, Francii a v Německu. Finále se uskutečnilo v Kokuricu Jojogi kjógidžó 19. a 20. dubna 2008.\n\nNa začátku roku 2008 the GazettE spolupracovali s japonským výrobcem šperků GemCerey. 13. února vydali píseň \"Guren\" ( 紅蓮, \"Purpurový lotos\"), která dosáhla na první místo v žebříčku Oricon. 6. srpna bylo vydáno DVD z velkého finále koncertní šňůry Stacked Rubbish (Repeated countless Error) v Národní sportovní hale v Jojogi. Píseň \"Leech\", vydaná 12. listopadu, také dosáhla na 1. místo v žebříčku Oricon. 14. července skupina vystoupila na události Music Japan 2008 (televizní program na NHK) s dalšími skupinami jako Alice Nine, Plastic Tree, LM.C a Mucc.\n\n23. srpna the GazettE organizovali festival s názvem Gazerock Festival in Summer 08 (Burst into a Blaze) ve Fuji-Q Conifer Forest.\n\nBěhem října byla skupina na turné pro fankluby s názvem Standing Live Tour 08 (From the Distorted City); název odkazuje na píseň \"Distorted Daytime\", která zobrazuje Tokio jako „zdeformované město“ v souvislosti se sociálními a politickými krizemi, které zasahují Japonsko.\n15. listopadu 2008 the GazettE realizovali svou první tajnou show na stanici Šindžuku. Původně se očekávalo kolem 250 lidí, ale zúčastnilo se jí více než 700. Kvůli velkému množství lidí na ulicích byla policie nucena zrušit akci již po dvou skladbách.\n\n3. ledna 2009 vystupovali the GazettE spolu s ostatními skupinami vydavatelství PS Company na turné Peace and Smile Carnival 2009 v Nippon Budókan při příležitosti 10. výročí založení PS Company. Právě tam oznámili, že 25. března bude vydána nová píseň s názvem \"Distress and Coma\". Vydání předcházel projev s názvem Live 09 (7-Seven-) na oslavu 7. výročí založení skupiny v Makuhari Messe.\n\n15. července vydala skupina svoje čtvrté studiové album \"Dim\", po němž následovalo další celojaponské turné začínající v létě. Finální koncert se uskutečnil 5. září v Saitama Super Arena. 7. října vydali píseň \"Before I Decay\". Následně the GazettE vystoupili na V'Rock Festival 2009 v Makuhari Messe, který se konal 24. října.\nV prosinci na Štědrý den uskutečnili vánoční koncert s názvem Live 09 (A Hymn of the Crucifixion) v Tokyo Big Sight.\n17. března se skupina pustila do turné Standing Live Tour 10 (The End of Stillness) v Zepp Tokyo. Po skončení fanklub turné ohlásili tvorbu nové písně a další turné s názvem Tour 10 Nameless Liberty Six Bullets. Turné začalo v červenci dvěma po sobě následujícími nočními koncerty v Nippon Budókan. Mezi všemi těmito událostmi skupina zveřejnila, že přestoupí z King Records do Sony Music Records. \"Shiver\" byla první písní pod novou značkou, navíc byla vybrána jako úvodní znělka pro anime seriál \"Kurošicudži II\". Pod hlavičkou Sony 4. srpna 2010 vydali své 3. souhrnné DVD, \"Film Bug II\", které obsahuje deset videoklipů od \"Regret\" až po \"Before I Decay\".\n\nHned po vydání skladby \"Shiver\" skupina oznámila, že konec Tour 10 Nameless Liberty Six Bullets se bude konat v Tokyo Dome a budou vydány další 2 singly: \"Red\" a \"Pledge\".\n\nV březnu 2011 se skupina pustila do dalšího turné pouze pro fankluby: Live Tour 11 (Two Concept Eight Nights -Abyss / Lucy-) a 9th Birth (Day 9 -Nine-) v Zepp Tokyo. 23. března mělo být vydáno kompilační album \"Traces Best of 2005-2009\" a DVD z koncertu The Nameless Liberty ze dne 26. prosince 2010 v Tokyo Dome, ovšem kvůli zemětřesení v Japonsku obojí vyšlo až 6. dubna.\n\n25. května 2011 vyšel nový singl \"Vortex\". V červenci 2011 se Ruki a Aoi připojili k PS Carnival Tour 2011 Summer 7 Days v Šibuji. Ruki byl v dočasné skupině s názvem Lu / V a Aoi byl v dočasné skupině, která byla pojmenována Aoi with Bon: CRA-z. the GazettE také vystupovali na festivalu 2011 Summer Sonic Festival, který se konal 13. a 14. srpna v Ósace a Tokiu. 18. září skupina vystupovala na Inazuma Rock Festival 2011 s T.M.Revolution.\n\nthe GazettE oznámili vydání nové písně \"Remember the Urge\" (31. srpen), nového alba \"Toxic\" (5. říjen) a turné pojmenovaného Live Tour 11 Venomous Cell. Turné odstartovalo 10. října v International Forum Hall A. Skupina vystoupila v 27 městech a do konce roku odehrála 28 představení. 14. ledna se uskutečnilo velké finále v Aréně Yokohama s titulním názvem Tour 11-12 Venomous Cell -the Finale- Omega. 3. října byli the GazettE oceněni jako „Nejžádanější umělci roku 2010“ od J-Melo Awards 2011.\n\nNa závěrečném koncertě turné Venmous Cell the GazettE oznámili, že na oslavu jejich desátého výročí se uskuteční koncert s názvem Standing Live 2012 10th Anniversary -The Decade- a bude se konat 10. března 2012 v Makuhari Messe. Záznam tohoto vystoupení byl vydán i na DVD.\n\n24. února získala skupina již druhé ocenění od J-Melo Awards jako „Nejžádanější umělci roku 2012“.\n\nthe GazettE také oznámili vydání nového alba \"Division\". V Japonsku vyšlo album 29. srpna, v Evropě 1. října (přes JPU Records). Na jeho propagaci skupina zahájila celonárodní turné Live Tour 12 -Division- Groan of Diplosomia 01, které odstartovalo 8. října a skončilo 29. listopadu. Ještě předtím se pustila do turné jen pro členy fanklubů s názvem Standing Live Tour 12 -Heresy Presents- Heterodoxy. Odstartovalo 4. července a skončilo 29. srpna. 4. srpna the GazettE vystoupili na A-Nation Musicweek 2012 v Národní sportovní hale v Jojogi. 16. a 17. září vystupovali na Kišidan banpaku 2012 v Čibě. 11. října se připojili k hudebnímu festivalu Rising Sun Rock Festival 2012 v Ezo.\n\nPrvní turné v roce 2013 neslo název Live Tour 13 Division Groan of Diplosomia 02., odstartovalo 2. února v Sapporo šimin hóru a završeno bylo 10. března výročním koncertem Gazette Live Tour 12-13 Division Groan of Diplosomia Melt v Saitama Super Arena. 26. června bylo vydáno DVD, které obsahuje záznam z tohoto finálního koncertu a nese stejnojmenný název.\n\nthe Gazette také vystoupili na ruském rockovém festivalu Kubáň, který se již popáté uskutečnil v Anapě u Černého moře. Festival se konal od 1. do 7. srpna a hostil hvězdy jako Die Ärzte, Scooter, Guano Apes, Bullet for My Valentine, System of a Down a mnoho dalších. Pro the GazettE to bylo první vystoupení v Rusku a poprvé v zámoří od jejich evropského turné v roce 2007.\n\n21. srpna byl vydán nový singl \"Fadeless\", který okamžitě dosáhl velkého úspěchu. V říjnu bylo vydáno nové album s názvem \"Beautiful Derormity\" a propagováno bylo na turné The GazettE Live Tour 13 Beautiful Deformity Magnificent Malformed Box, které začalo 2. listopadu a skončilo 28. prosince.\n\nthe GazettE také uskutečnili světové turné, které začalo v Latinské Americe (Mexiko, Chile, Argentina a Brazílie) a pokračovalo v Evropě. Skupina odehrála dva koncerty ve Francii (Toulouse, Paříž), dvě v Německu (Dortmund, Mnichov) a jeden ve Finsku (Helsinky).\n\n\n\n\n\n\n"}
{"id": "1207292", "url": "https://cs.wikipedia.org/wiki?curid=1207292", "title": "YLGL LABEL", "text": "YLGL LABEL\n\nYLGL Label (původně Yllegal label) je československá rapová skupina působící od září 2015, která vznikla uskupením několika nezávislých rapperů z Prahy a jejího okolí.\n\nJe pražský DJ, který se věnuje hraní už 7 let. Ze začátku to nebylo tak vážné spíše soukromé vlastní akce. Postupem času se ale techniky hraní zlepšovaly a byl pozván na akce s vetší návštěvností. V roce 2010 byla 6mesíční pauza kvuli vážné nehodě na motorce. Dále hrál jako parta kamarádů byly 3 v crew ,jenže jak to už býva přišla zrada udělali si vlastní crew o dvou členech a VI75(dříve Witt) zůstal jak se říká na ocet,todle se stalo v roce 2012. Následovala roční pauza kdy nebyla nálada ani motivace. V roce 2013 poznal DJ Raa. o a DJ MILO ti ho seznámili s hraním na gramofony a naučili jiné technice mixování. Díky těmto dvou DJs se dostal na akci VHT a Go-On a tam se seznámil s DJ TGT,Michael Biedermaier a s DJ marky P(tzv. dvanáctipalec). Proplouval House party. House hraje i dnes na akcích stejně jako trap,a hlavně hip-hop a rap a scratch.\n\nzačal rapovat v roku 1996, pod pseudonymem \"Psyché\" spolu s \"Mc Yzé\".  Za jeho skoro až 20letý kontakt s hiphopem, přispel nemalým množstvím nahrávek videoklipů, koncertů, či práce v nahrávacím studiu. Za zmínku stoji singl - Československý rap/Neskoro v noci, DLM a Ash721 s Dj Emmit/ Krákalla 2001) V roku 2010 se spolu s 75 mcs stal držitelem českého rekordu v nejdelším nonstop rapovaní. Dále debutová deska Dlm Manifest, kterou vydal prostřednictvím ostravského labelu Repromanifest(2011) nebo diss proti politikovi Ondrejovi Liškovi, který částečně sestřihaný odvysílala Česká televize v pořadu 168 hodin (2013).  V roku 2016 Bohuš ukončil působení pod tímto uměleckým jménem a začal vystupovat pod jménem Lionell, jeho hlavní tvorba se skládá z rapu a případně raegee. \n\nzačal rapovat v létech 2008-2009 pod pseudonymem \"Freestyle MC\" . Ale už jako děcko zkoušel psát vlastní texty, a zajímal se o rap.  Nejvíc ho v mladém věku ovlivnila tvorba raperů, jako je Eminem.  Z cz scény, skupina Chaozz, Psh. Pak později tvorba Resta a Fejta,která ho donutila se více zaměřit na rapové texty. \n\n\"Vše začalo, když mě jeden můj kamarád, seznámil s producentem, který si říká ICB,dnes Icebeats,člen YLGL-LABELU. Který mě vzal hned po seznámení, do klubu Confession a já zkoušel dávat i beat box,seznámil mě s lidmi, kteří také tvořili podobné věci, rap, produkci,atd. Někteří měli i vlastní studio. Ale pocity mě vedli k psaní textů a trénování freestyle rapu.  Poprvé před lidmi, v klubu červ na palmovce, kde byly pravidelný takovýhle akce,každou středu, kde mladý mcs, měli možnost si potrénovat svoje skillz. Trénink se odehrával i v klubu Chapeau Rouge kde jsem absolvoval soutěž v nonstop rapování -27hodin, za doprovodu několika djs, mcs,roku 2010.  Doma mám schovaný i diplom, který jsem na té soutěži získal. Rok 2015 přišel ještě větší zlom, kdy jsem se setkal s mladým raperem, který si říká -Massiwe Rollgram(zakladatel Ylegal labelu). O cca 3-4měsíce později, vznikla první společná pecka s názvem-Parkový Doby, která se spolu s videoklipem od Deprezz Music dostala do povědomí lidí a zaznamenala úspěch.  Po společných názorech,sme si sedli i jako dobrý kamarádi a stal jsem se členem, jeho labelu.\" \n\n\"Počátek mych hiphopových vecí byl z kraje roku 2015 kdy sem se učil jak a snažil se nahrávat nějaký ty věci, Nápad ktery byl koncem léta byl trak Počítám ktery nabral koncem ruku na zlepšení stal se počítámOne ,který byl prvotním lepším trackem i s videoklipem vypuštěn v lednu. Ale audio kvalita nebyla 100% tak byl track přehrán a vydán o 2 měsíce déle pod YLGL Labelem kde nyní působím jako člen,textař a rapper kde nahrávame a děláme s klukama na nových věcech jako třeba na spolupraci s Massiwe a Lucaso #prhcity který brzy vyjde s videoklipem.\" \n\nRapper, textař a zakladatel skupiny YLGL LABEL \n\n\"Je mi 20 let a začal jsem v roce 2009 s freestylem , v roce 2014 jsem zavítal do pražského klubu MeetFactory ,kde si mě v pozdější době všiml producent DJ B-FreE, který v té době působil ve FREETV LABELU a nabídl mi spolupráci ve FREETV ve kterým jsem působil do jeho rozpadu , na jeho produkci jsem také nahrál první věc v červnu roku 2015 s názvem KOLEM SEBE, který byl nahrán v Unbeatable Records. V květnu roku 2015 , jsem začal rozjíždět projekt zvaný YLGL LABEL (YLEGÁL). Postupem doby jsem si všiml Lucase a nabídnul jsem mu spolupráci trackem Parkový Doby na který nám natáčel videoklip člověk zvaný DepresMuzik. Spolupráce nám sedla a tak jsme začali s dalšími projekty Mým velkým úspěchem se stál den, kdy jsem se přihlásil do soutěže End of the Weak , kde jsem se dostal jako nejmladší účastník do finále. Potom mi byl navržen projekt Lionellem (Bohuš Dlm) - Diagnoza Ganja a tím i začala spolupráce s Lionellem , kde nám též natáčel videoklip DepresMuzik. Oblíbil jsem si podnik zvaný District-X , kde jsem se seznámil i DJ VI75. Dnes působí jako organizátor a freestyler v klubu District-X OPEN MIC\"\n\n"}
{"id": "1207293", "url": "https://cs.wikipedia.org/wiki?curid=1207293", "title": "Skotská církev", "text": "Skotská církev\n\nSkotská církev (anglicky \"Church of Scotland\", skotsky \"The Scots Kirk\", skotskou gaelštinou \"Eaglais na h-Alba\", v Británii neformálně označovaná \"the Kirk\") je národní protestantskou církví Skotska. Vznikla roku 1560 odštěpením od římskokatolické církve reformací, kterou ve Skotsku vedl John Knox. Převažuje v ní kalvinistické zaměření teologie a od 17. století má presbyteriální církevní zřízení. Řídí ji generální synoda (\"General Assembly\"), konaná obvykle jednou do roka v Edinburghu, kam posílají své zástupce jednotlivé církevní obce (\"congregations\"), vedené svými vlastními místními synodami (\"Kirk Sessions\") a spravované presbytery. Na rozdíl od Anglikánské církve v Anglii není Skotská církev formálně státní (established) církví; královna je řadovou členkou církve a má pouze právo být přítomna na generální synodě. V roce 2013 měla Skotská církev asi 400 tisíc aktivních členů (asi 7,5 % populace Skotska).\n"}
{"id": "1207296", "url": "https://cs.wikipedia.org/wiki?curid=1207296", "title": "Kirk", "text": "Kirk\n\nKirk může znamenat\n\n\n"}
{"id": "1207298", "url": "https://cs.wikipedia.org/wiki?curid=1207298", "title": "Michael Marks", "text": "Michael Marks\n\nMichael Marks (mezi lety  1859–1864, Slonim – 31. prosinec 1907, Salford) byl britský obchodník židovského původu narozený na území dnešního Běloruska (tehdy Ruská říše). Byl jedním ze dvou zakladatelů firmy Marks & Spencer.\n\nZ Běloruska emigroval roku 1882 a usadil se v anglickém Leedsu. Nastoupil do firmy \"Barran\", o níž se vědělo, že zaměstnává židovské emigranty. Brzy se však rozhodl postavit se na vlastní nohy. Roku 1884 se setkal s Isaacem Dewhirstem, majitelem skladiště v Leedsu. Nabídl mu, že bude s jeho zbožím jezdit po okolních vesnicích a prodávat ho. Projekt měl úspěch a Marks získal základní kapitál, aby si mohl otevřít vlastní obchůdek v Leedsu. Poté udělal šťastné rozhodnutí, když si pronajal stánek v nové velké tržnici v Leedsu. Uspěl s modelem „vše za jednu penny“, přičemž stále prodával zboží všeho druhu. Brzy si pronajal podobné stánky v tržnicích v Yorkshiru a Lancashiru.\nRoku 1894 pochopil, že další expanzi může provést, jen když získá nový kapitál. Místo úvěru se rozhodl hledat nového partnera. Oslovil Dewhirsta, ale ten mu doporučil svého pokladníka Thomase Spencera, který právě hledal možnost, kde investovat. Za 300 liber se Spencer stal majitelem poloviny firmy. Tak vznikla dnes proslavená značka Marks & Spencer. Marks a Spencer si rozdělili vhodně kompetence – Spencer řídil skladování a obchodní kancelář, s čímž měl bohaté zkušenosti, a Marks nadále obhospodařoval stánky v tržnicích. Rodilý Angličan Spencer měl navíc velmi dobré vztahy s malými místními producenty a dokázal od nich získat výhodnější nákupní ceny. Firma začala rychle expandovat, otevřela obchody v Manchesteru, Birminghamu, Liverpoolu, Middlesbrough, Sheffieldu, Bristolu, Hullu, Sunderlandu a Cardiffu. Roku 1897 firma vystavěla nové velké skladiště v Manchesteru. To se stalo novým centrem firmy, která nadále sázela na všestrannost a měla už 36 obchodů. Roku 1897 se Marks stal britským občanem. Roku 1903 se jeho firma stala kapitálovou obchodní společností. Za rok šel Spencer do důchodu, zatímco Marks řídil firmu až do své smrti roku 1907.\n"}
{"id": "1207301", "url": "https://cs.wikipedia.org/wiki?curid=1207301", "title": "František Heřmanský", "text": "František Heřmanský\n\nFrantišek Heřmanský, též Franz Herzmansky (5. září 1806 Čeladná – 17. února 1885), byl rakouský politik z Moravy; poslanec Moravského zemského sněmu.\n\nJeho otcem byl Josef Heřmanský, dědičný rychtář v Čeladné. Matkou byla Marianna Heřmanská, rozená Schmalzová. Pocházel z tradičního významného regionálního rodu.\n\nZapojil se i do vysoké politiky. Během revolučního roku 1848 byl v zemských volbách roku 1848 zvolen na Moravský zemský sněm, kde zastupoval kurii venkovských obcí, obvod Ostravice. Od 7. června 1848 zasedal ve sněmovní komisi pro zrušení roboty. 12. října 1848 vystoupil na sněmu proti návrhu, aby poslanci cestovali do svého volebního okrsku na vlastní náklady.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Místek, Moravská Ostrava, Frenštát. V roce 1861 je uváděn jako představený v Čeladné. Na sněmu podpořil návrh na brzkou regulaci propinačních práv a povinností. Rezignoval v prosinci 1865. Ohledně jeho politické příslušnosti nejsou spolehlivé informace.\n"}
{"id": "1207308", "url": "https://cs.wikipedia.org/wiki?curid=1207308", "title": "Miroslav Volf", "text": "Miroslav Volf\n\nMiroslav Volf (* 25. září 1956, Osijek) je chorvatsko-americký protestantský teolog. Je řazen k evangelikálnímu anglikánství. Věnuje se zejména systematické teologii.\n\nJeho nejvýznamnějšími dílem je spis \"Exclusion and Embrace: A Theological Exploration of Identity, Otherness, and Reconciliation\" (1996).\n"}
{"id": "1207309", "url": "https://cs.wikipedia.org/wiki?curid=1207309", "title": "Michal Jurajda", "text": "Michal Jurajda\n\nMichal Jurajda (15. srpna 1812 Rožnov pod Radhoštěm – 11. června 1874 Rožnov pod Radhoštěm), byl rakouský politik české národnosti z Moravy; poslanec Moravského zemského sněmu a starosta Rožnova.\n\nByl příslušníkem bohatého tkalcovského rodu z Rožnova pod Radhoštěm. Navštěvoval školu v rodném městě a pak německou měšťanskou školu v Novém Jičíně. Vyučil se na tkalce. Roku 1830 převzal vedení rodinné firmy. Z odkazu svého zemřelého otce tehdy nechal postavit nad Záhumním kamenný kříž. Jeho manželkou byla Rozálie Kramolišová. Po jejím úmrtí se jeho druhou manželkou stala Veronika Janíková. Měli pět dětí. Byl činný v komunální politice. 25. července 1850 byl zvolen na post starosty Rožnova pod Radhoštěm coby první volení starosta po zavedení obecní samosprávy. Zasloužil se o rozvoj města a místního lázeňství. V 50. letech byl politicky pronásledován kvůli rozšiřování \"Epištol kutnohorských\" od Karla Havlíčka Borovského. V roce 1853 byl proto sesazen z funkce starosty a octil se pod policejním dohledem. Znovu se do starostenského úřadu vrátil roku 1858. V roce 1867 ho v starostenské funkci nahradil jeho švagr Vincenc Janík (též uváděn jako Čeněk Janík).\n\nZapojil se i do vysoké politiky. Už během revolučního roku 1848 byl v zemských volbách roku 1848 zvolen na Moravský zemský sněm, kde zastupoval kurii venkovských obcí, obvod Valašské Meziříčí, Rožnov. Na sněmu se výrazněji neprojevoval.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Valašské Meziříčí, Rožnov, Vsetín. Mandát zde obhájil v zemských volbách v lednu 1867, zemských volbách v březnu 1867, zemských volbách 1870 a zemských volbách v září 1871. V krátce poté konaných zemských volbách v prosinci 1871 se již mezi zvolenými poslanci nezmiňoval. Na sněmu podpořil návrh na posílení samosprávy obcí a odevzdání kontribučních fondů do správy obcí. Podpořil rovněž regulaci řek na Moravě a přijetí zákona o užívání vod. Působení na zemském sněmu ukončil roku 1871 ze zdravotních důvodů. Byl uvědomělým českým vlastencem (Moravská národní strana, staročeská). Poslanecký slib skládal v únoru 1867 v češtině.\n\nZemřel v červnu 1874 ve věku 62 let, po \"dlouhé a bolestivé nemoci\" na ochrnutí plic.\n\n"}
{"id": "1207317", "url": "https://cs.wikipedia.org/wiki?curid=1207317", "title": "Liski", "text": "Liski\n\nLiski () jsou od roku 1937 městem v Rusku, správním střediskem Liskinského rajónu Voroněžské oblasti .\n\nMěsto se nachází v Centrálním federálním okruhu, na řece Don, 115 km od Voroněže a 627 km od hlavního města Ruska, Moskvy.\n\nBěhem bojů Velké Vlastenecké války byly německé jednotky 6. července 1942 zastaveny naproti Liskám na pravém břehu Donu.\n\nV roce 1943 bylo město přejmenováno na Liski. V roce 1965 bylo přejmenováno na podle rumunského komunisty Gheorghe Gheorghiu-Deje (1901–1965), ale v roce 1991 bylo městu vráceno jméno Liski.\n\nK 1. lednu 2015 se město co do počtu obyvatel nacházelo na 305 místě z 1114 měst v Ruské federaci (v tom jsou započtena i města na sporném Krymu).\nPodle sčítání lidu v roce 2010: Rusové 95,89 % (53 567 obyv.), Ukrajinci – 1,06 % (594 obyv.), Arméni – 0,76 % (427 obyv.), Turci – 0,37 % (204 obyv.), ostatní – 1,47 % (823 obyv.), neuvedlo národnost – 0,44 % (249 obyv.).\n\nV Liskach se nachází nákladní přístav Volžsko-donské říční paroplavby. Město je významným železničním uzlem na Jihovýchodní železnici, leží v průsečíku tratí Moskva–Rostov na Donu a Charkov–Penza.\n\n"}
{"id": "1207320", "url": "https://cs.wikipedia.org/wiki?curid=1207320", "title": "Chotěbořské panství", "text": "Chotěbořské panství\n\nChotěbořské panství byla historická správní jednotka v Čáslavském kraji, spadající pod patrimoniální správu jednoho feudálního vlastníka (pána) šlechtického původu (rodu).\n\nChotěboř byla součástí Lichnického panství potom jí r. 1329 zakoupil král Jan Lucemburský, který udělil obci r. 1331 jihlavské městské právo. Roku 1361 získala Chotěboř stejná práva jako jiná královská města a stala věnným městem českých královen. Král Ladislav Pohrobek vyjmul Chotěboř z pravomoci hradu Lichnice. Přesto se již od konce 14. stol. se objevuje jako samostatný statek, kvůli častému dávání do zástavy i tím mohlo být zapříčiněno založení tvrze v Chotěboři odkud bylo panství spravováno. Chotěboř byla dána naposledy do zastavy v r. 1497 Mikuláši mladšímu Trčkovi z Lípy na Lichtenburce a v r. 1499 ji dostal do dědičného držení. Chotěbořský statek dědí manželka Jana Trčky z Lípy Markéta ze Šelmberka, která žila a zemřela na tvrzi v Chotěboři. Chotěbořský statek r. 1579 připojen k panství Světlá. Definitivní osamostatnění Chotěbořského panství v roce 1636. Připojen r. 1717 statek Nemojov. Jan Pavel Zebo a připojil statek Dobkov k panství. Jan Josef Dobřenský koupil ještě statek Nejepín.\n\n\n\n\n\n\n\n\n\n\n\n\n\n\n\n\n\n\n\n\n\n\nMísta v panství Chotěbořském z r. 1654, uvedená v berní rule\n"}
{"id": "1207326", "url": "https://cs.wikipedia.org/wiki?curid=1207326", "title": "Josef Lausch", "text": "Josef Lausch\n\nJosef Lausch (\"cca 1815 nebo 1819\" – 14. května 1883 Židlochovice) byl rakouský státní úředník a politik německé národnosti z Moravy; poslanec Moravského zemského sněmu.\n\nPůsobil jako státní úředník. Byl okresním hejtmanem v Židlochovicích. Měl titul místodržitelského rady.\n\nZapojil se i do vysoké politiky. Už během revolučního roku 1848 byl v zemských volbách roku 1848 zvolen na Moravský zemský sněm, kde zastupoval kurii korporací a měst v držení velkostatků. Šlo o manské statky Petrovice a Véska. Na sněmu patřil k německé liberální levici.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Hustopeče, Břeclav, Židlochovice atd. Rezignoval roku 1866. Na sněmu se zpočátku výrazněji neprojevoval. V letech 1862–1864 se vyjadřoval k školským a církevním otázkám.\n\nZemřel v květnu 1883 ve věku 64 let, podle jiného zdroje ve věku 68 let.\n"}
{"id": "1207330", "url": "https://cs.wikipedia.org/wiki?curid=1207330", "title": "Derviš Sušić", "text": "Derviš Sušić\n\nDerviš Sušić (3. června 1925 Vlasenica, Království Srbů, Chorvatů a Slovinců – 1. září 1990 Tuzla, Socialistická federativní republika Jugoslávie) byl bosenskohercegovský novinář a spisovatel bosňáckého původu.\n\nZákladní školu navštěvoval v rodné Vlasenici, nižší gymnázium pak v Tuzle a Učitelskou školu v Sarajevu. Na studiích citově přilnul k marxistickým myšlenkám, což záhy stvrdil i vstupem do ilegálního Svazu komunistické mládeže Jugoslávie (SKOJ). Společně s několika spolužáky učitelské školy se poté roku 1942 přidal k ozbrojenému partyzánskému hnutí proti německým okupantům a ustašovskému režimu.\n\nPo skončení války působil jako učitel v Srebrenici a Tuzle. Nato pracoval jako novinář v redakcích listů \"Omladinska riječ\" (Slovo mládežníka), \"Oslobođenje\" (Osvobození, 1949–1951) a \"Zadrugar\" (Družstevník). Nejdelší část profesního života strávil jako referent a nakonec i ředitel Národní knihovny v Tuzle (od roku 2002 nosí jeho jméno).\n\nZájem širšího čtenářského publika si vysloužil satirickým románem \"Ja, Danilo\" (Já, Danilo, Sarajevo 1960) a jeho pokračováním \"Danilo u stavu mirno\" (Danilo v pohovu, Sarajevo 1961). Vážnější témata zpracoval v románech \"Uhode\" (Zvědové, Sarajevo 1971), \"Hodža strah\" (Hodža strach, Sarajevo 1973) a \"Nevakat\" (Nečas, Sarajevo 1986).\n\nSušić byl členem Akademie věd a umění Bosny a Hercegoviny (dopisujícím od 1975, řádným od 1981).\n\n"}
{"id": "1207333", "url": "https://cs.wikipedia.org/wiki?curid=1207333", "title": "Marie Sasko-Výmarsko-Eisenašská", "text": "Marie Sasko-Výmarsko-Eisenašská\n\nMarie Sasko-Výmarsko-Eisenašská (3. února 1808, Výmar – 18. ledna 1877, Berlín) byla rodem princezna pruská a sňatkem i princezna Sasko-výmarsko-eisenašská.\n\nMarie se narodila 3. února 1808 se Výmaru do rodiny Karla Fridricha a jeho manželky Marie Pavlovny. Jejími prarodiči z matčiny strany byli tedy Pavel I. Ruský a jeho manželka Žofie Dorota Württemberská, z otcovy strany pak Karel August Sasko-Výmarsko-Eisenašský a Luisa Hesensko-Darmstadtská. Mariin otec byl charakteristický svojí uzavřenou povahou a také svojí láskou ke knihám a básním. Naopak její matka byla podle Johanna Wolfganga von Goethe jednou z nejvýznamnějších žen své doby. Marie, společně se sestrou Augustou, budoucí císařovnou, získaly komplexní vzdělání, zaměřené především na dvorní etiketu. Obě též měli lekce malování od dvorního malíře Louise Seidlera a lekce hudební výchovy od kapelníka Johanna Nepomuka Hummela. Obě sestry i s bratrem Karlem Alexandrem vyrůstali na dvoře ve Výmaru, jenž byl považován za jeden z nejvíce liberální v Německu. Dvůr byl velice oblíbený i díky přispění Mariiny prababičky Anny Amálie, která podporovala umění.\n\nKdyž bylo Marii šestnáct let, roku 1824, poprvé se setkala se svým budoucím manželem Karlem Pruským. Stalo se tak ve Frankfurtu nad Mohanem. Karel byl třetím synem Fridricha Viléma III. Pruského a jeho manželky Luisy Meklenbursko-Střelické. Rodina nejdříve cestovala do Ruska, kde se měly obě sestry seznámil s Mikulášem a jeho manželkou Šarlotou Pruskou. Poté spěchali do Frankfurtu, aby přivítali Karla, který se dostavil i se svým bratrem Vilémem I. Ten byl v té době bláznivě zamilovaný do Elizy Radziwiłłovny.\n\nKráli Fridrichu Vilému III. se zalíbil nápad na sňatek Marie a syna Karla a hned kontaktoval dvory ve Výmaru a Petrohradu. Odpovědi z obou stran přišly brzy: obě s kladným výsledkem. Avšak později začala Šarlota Pruská, která byla tehdy u moci, prosazovat návrh, aby si starší dcera Maria vzala staršího Viléma, nikoliv Karla. Sám Vilém se taktéž vyjádřil, že Marii má radši než Augustu. Fridrich Vilém III. se ale rozhodl ignorovat jak ruskou královskou rodinu, tak city svých synů. Nakonec tedy byl dojednán sňatek Karla a Marie. Problém ale stále byl s Augustou, která si Viléma chtěla vzít, ten ale miloval Elizu. Marie Pavlovna se snažila o to, aby se se svojí milou Vilém oženil a tak, kvůli morganatického sňatku, vypadl z následnictví, čímž by zajistila starší dceři Marii post císařovny. To se ale nakonec nepodařilo s Vilém se pod nátlakem otce oženil s Augustou, mladší sestrou Marie. Celé jednání o sňatcích trvalo přes dva roky a skončilo sňatkem Marie a Karla dne 26. května 1827. Eliza Radziwiłłovna zemřela roku 1834 na tuberkulózu. Svatba proběhla v Charlottenburgu. O deset měsíců později se narodil první Mariin potomek: Fridrich Karel Pruský. Samotné manželství Mariiny sestry Augusty a Karlova bratra Viléma nebylo šťastné.\n\nKarel, jakožto mladší sourozenec bratra Viléma, musel být přítomen u dvora. Po sňatku Viléma a Augusty spolu ale páry začaly soupeřit; Marie a Augusta ve špercích a parukách, Karel a Vilém na lovech a v šermu. Především Karel byl známý svojí nenávistí k ostatním šlechticům ze dvora, kteří na něj pohlíželi jako na člověka s nižším postavením. Roku 1829 se pár i se svým synem a novorozenou dcerou přestěhoval do Wilhelmplatz, berlínské rezidence.\n\nDne 7. prosince 1865 jmenoval Vilém Marii Sasko-Výmarsko-Eisenašskou královskou plukovnicí 1. vestfálského pěšího pluku. Stalo se tak následkem úspěchů Marie během Dánsko-německé války.\n\nMarie Sasko-Výmarsko-Eisenašská zemřela ve věku osmašedesáti let 18. ledna 1877 v Berlíně. Její manžel Karel ji přežil ještě o několik let a nechal jí vystavět hrobku pod kostelem sv. Petra a Pavla nedaleko jezera Wannsee. V lednu 1883 zde byl pohřben vedle ní.\n\nZ manželství Karla a Marie vzešly tři děti:\n\n"}
{"id": "1207334", "url": "https://cs.wikipedia.org/wiki?curid=1207334", "title": "PZL TS-8 Bies", "text": "PZL TS-8 Bies\n\nPZL TS-8 Bies byl polský dvoumístný celokovový jednomotorový cvičný dolnoplošník s příďovým zatahovacím podvozkem.\n\nKonstruktér Tadeusz Soltyk v letech 1949 a 1950 navrhl ve vývojových dílnách LWD v Lodži pokračovací cvičný letoun Bies s řadovým motorem Argus As 10C. Stroj nebyl nikdy postaven z důvodu nedostatku trofejních Argusů na větší sérii, navíc byly lodžské vývojové dílny v roce 1950 zrušeny.\n\nV projektových pracích Soltyk pokračoval v Instytutu Lotnictva, kde částečně navázal na původní návrh. Podle zadání polského vojenského letectva měl nový cvičný typ nahradit méně ekonomické stroje Jakovlev Jak-11. Konstrukce, stavba prototypu a statické zkoušky zabraly dva roky.\n\nPrvní prototyp TS-8 Bies (imatrikulace SP-GLF) zalétal zkušební pilot ing. A.\nAblamowicz 23. července 1955. Letoun poháněl nový motor polské konstrukce ing. W. Narkiewicze, hvězdicový sedmiválec WN-3 o výkonu 239 kW s dvoulistou, prozatím nestavitelnou vrtulí.\nKrátce nato vznikly další dva prototypy SP-GLH a SP-GLG, které v létech 1955 až 1957 prošly podnikovými a státními zkouškami. Testy neprobíhaly hladce, například během zkušebního letu zalétávacího pilota ing. Ludwika Natkaniece se utrhly žaluzie ve vstupní části motorového krytu typu NACA, které těžce poškodily vrtuli. Během nastalých silných vibrací se pohonná jednotka utrhla z motorového lože a dopadla na zem v těsné blízkosti letiště. Pilot okamžitě vysunul podvozek, čímž se pomocí příďového kola posunulo těžiště více vpřed a Bies tak přistál bez dalšího poškození.\nDruhý prototyp TS-8 absolvoval v létě 1957 Pařížský aerosalon, kam doletěl z Varšavy po mezipřistání v Berlíně. Již v prosinci 1956 získal Ablamowicz s prvním Biesem výškový rekord 7084 m v kategorii letadel o váze 1000 až 1750 kg. 14. května pak výkonem 2884 km utvořil dálkový rekord na uzavřené trati v hmotností kategorii 1750 až 3000 kg. Natkaniec navíc získal s TS-8 řadu národních rekordů.\nDestikusová ověřovací série označená TS-8B-I se stavěla v dílnách PZL na letišti Okęcie ve Varšavě, vlastní sériová výroba probíhala v závodech v Mielci. Zde vyprodukované stroje nesly označení TS-8B-II.\n\nDeset strojů s vylepšenou avionikou bylo označeno TS-8B-III.\n\nPolsko se pokoušelo proniknout s Biesem na trh do Indonésie, kde se dva exempláře TS-8 zkoušely. Jeden čas se uvažovalo také o licenční výrobě, která se však neuskutečnila.\n\nÚdaje dle\n\n\n"}
{"id": "1207337", "url": "https://cs.wikipedia.org/wiki?curid=1207337", "title": "Josef Wurm", "text": "Josef Wurm\n\nJosef Wurm (5. září 1817 Klobouky u Brna – 3. června 1888 Klobouky u Brna), byl rakouský politik české národnosti z Moravy; poslanec Moravského zemského sněmu a starosta Klobouk.\n\nJeho otcem byl krejčovský mistr Antonín Wurm. Matkou byla Kateřina rozená Červená. Rodina byla vlastenecky orientovaná. Bratr Ignát Wurm byl rovněž politikem. Josef vystudoval gymnázium v Kroměříži. Vedl pak od roku 1834 obchod v Čejkovicích, který mu tam zřídil otec. Roku 1847 se přestěhoval zpátky do Klobouk a převzal rodinné hospodářství. Od roku 1852 byl rovněž místním poštmistrem. Oženil se a měl pět dětí. Angažoval se v komunální politice. Půl roku po přistěhování do Klobouk byl zvolen za obecního představeného. Po dobu více než dvaceti let zastával (s krátkou přestávkou) úřad starosty Klobouk a po čtyřicet let byl členem obecního výboru. Starostenské funkce se vzdal roku 1873 pro časovou zaneprázdněnost, až do smrti ale zasedal v obecním zastupitelstvu. Od roku 1864 byl předsedou a správcem kontribučenské pokladny v Kloboukách. Od roku 1865 až do své smrti zastával funkci předsedy okresního silničního výboru. V roce 1879 nechal ve městě postavit chudobinec a přispěl na něj formou nadace. Za své vystupování během válečného roku 1866 získal Zlatý záslužný kříž. V roce 1863 vedl početný průvod místního obyvatelstva do Brna na oslavy 1000 let příchodu Cyrila a Metoděje.\n\nZapojil se i do vysoké politiky. Během revolučního roku 1848 byl (měsíc po svém nástupu do funkce starosty) zvolen v zemských volbách roku 1848 i na Moravský zemský sněm, kde zastupoval kurii venkovských obcí, obvod Klobouky. Patřil mezi aktivní poslance. V otázce státoprávní zastával názor, že Morava a Čechy jsou trvale spojeny od roku 1464 a že k jejich odloučení došlo jen z rozhodnutí stavů. Podpořil vznik zemského fondu coby náhrady za desátky. Prosazoval, aby blahopřejná adresa císaři byla vyhotovena česky i německy a aby se \"Brünner Zeitung\" vydávaly v obou zemských jazycích. Na sněmu se vyjadřoval i k otázce zemského úvěrečného ústavu. 14. září 1848 byl zvolen za člena komise pro vydávání novin v českém jazyce.\n\nDo politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Hustopeče, Klobouky, Břeclav atd. Mandát zde obhájil v zemských volbách v lednu 1867, zemských volbách v březnu 1867, zemských volbách 1870, zemských volbách v září 1871 i zemských volbách v prosinci 1871. V roce 1872 byl zbaven mandátu, ale opětovně zvolen 22. listopadu 1873. Na sněmu opakovaně vystupoval k tématu rovnosti jazyků. Podepsal se pod četné návrhy pro zemský výbor. Byl českým federalistou (Moravská národní strana, staročeská). Poslanecký slib skládal v únoru 1867 v češtině. Kandidaturu v zemských volbách 1878 už ze zdravotních důvodů nepřijal.\n\nZemřel v červnu 1888.\n"}
{"id": "1207338", "url": "https://cs.wikipedia.org/wiki?curid=1207338", "title": "Tesáre", "text": "Tesáre\n\nTesáre jsou obec na Slovensku v okrese Topoľčany v Nitranském kraji.\n\nV obci je římskokatolický kostel sv. Martina z roku 1772 a barokně-klasicistní zámek (slovensky kaštieľ) z 2. poloviny 18. století s chráněným parkem. Nad obcí se nachází vodní nádrž.\n\n"}
{"id": "1207340", "url": "https://cs.wikipedia.org/wiki?curid=1207340", "title": "Hádanka", "text": "Hádanka\n\nHádanka je „drobný slovesný projev v podobě hříčky, která v náznaku předkládá určitý problém, k jehož řešení lze dospět důvtipem.“\n\nUž Aristotelés definoval hádanku jako metaforu, k čemuž se také hlásila většina folkloristů. Známí folkloristé Alan Dundes a Robert Georges definovali hádanku jako „tradiční slovní vyjádření, které obsahuje jeden nebo více popisných prvků, z nichž některé mohou být v protikladu; to, k čemu prvky odkazují, to, co zastupují, má být uhádnuto.“ ('a riddle is a traditional verbal expression which contains one or more descriptive elements, a pair of which may be in opposition; the referent of the elements is to be guessed.') .\n\nHádanka patří k malým folklórním žánrům, společně s pořekadly, příslovími, pranostikami, zaříkáními, lidovými nápisy nebo dopisy. Krátké ustálené slovesné výrazy se nazývají paremie, zabývá se jimi paremiologie\n\nV hádankách jsou obsaženy vědomosti, názory, tradiční společenské normy, stereotypy a hodnoty praktické i sociální zkušenosti. Hádanky podobně jako další formy lidové slovesnosti poukazují na způsob chápání světa.\n\nSlovo „hádanka“ je velmi staré. Původ můžeme hledat v indoevropských jazycích (\"gáthá\" v sánskrtu znamená píseň), ve staroslovenštině slovo \"gadet\"i znamenalo rozmýšlet a hovořit. Do doby národního obrození se místo termínu \"hádanka\" používalo \"pohádka.\"\n\nLidová hádanka je často součástí jiných žánrů, typicky pohádky. Velmi často se v pohádkách vyskytuje, pokud se o něco soutěží. Známý je příběh princezny Turandot, která svým nápadníkům zadává obtížné hádanky, aby se jich zbavila.\n\nV některých tradicích jsou známé hádankářské souboje. Ty byly obvyklé již v Indii, v Talmudu je také líčen takovýto souboj, odkazy na ně nacházíme i v arabské tradici. Ale vrcholem hádankářských soubojů je souboj mezi králem Heidherekem a bohem Odinem v Hervarasaze. Odin tu hraje s králem o život.\n\nSeverské hádankářské souboje byly předlohou i pro Tolkiena. V knize Hobit nalezneme hádankářský souboj mezi Bilbem a Glumem.\n\nV současné době existuje Svaz českých hádankářů a křížovkářů (SČHAK), který byl založen v roce 1968 a sdružuje české i slovenské tvůrce i luštitele hádanek, křížovek, sudoku, různých logických, početních a jiných úloh.\n\nHádanka má kolébku zřejmě na východě, český filolog a literární historik Václav Flajšhans uvádí, že pod vlivem syrských, arabských a hebrejských hádanek, vznikají křesťanské hádanky.\n\nV Indii nalézáme hádanky již ve védách. Svědčí to o tom, že hádanka byla pevnou součástí tamního života „\"hótar, rší i bráhman dávali je králům a královnám při velikých obětech, zápasy pěvců luštily jich celé řady, byly mezi nimi mnohé záhadné a ještě více necudných anebo dvojsmyslných, také královnám předkládaných.\"“\n\nVelmi známá je řecká hádanka thébské sfingy.\"Zvíře ráno čtyřnohé, v poledne dvounohé a večer třínohé. (člověk)\"Římské hádanky byly ovlivněné řeckými. Symphosius v 5. století sepsal sbírku hádanek. Symphosiova sbírka se stala vzorem pro pozdější hádanky středověké.\n\nStudii o evropských a českých sbírkách hádanek nejuceleněji podal V. Flajšhans v roce 1926 v Národopisném věstníku českoslovanském . Srovnávacím výzkumem hádanek se zabýval Anti Aarne. Dle Flajšhanse měli nejlepší sbírka Finové a Estonci.\n\nPrvní větší sbírku hádanek vydal v roce 1783 Fin Christfrid Gannander, na jeho práci navázal v roce 1844 Elias Lönnbot. První moderní vědeckou sbírku, s udáním pramenů, variant, paralel a výkladů, vydal v roce 1877 Francouz Rolland.\n\nNejstarším pramenem českých a slovenských hádanek je Klaretova sbírka Enigmaticus z roku 1360. Tato sbírka obsahuje 150 hádanek, ale neobsahuje jejich řešení, což je pro středověké sbírky typické.\n\nHádanka se vyskytuje i v Mastičkáři, to může být považováno za doklad, že mohly být v lidovém prostředí obscénní. Ale o středověkých hádankách v lidovém prostředí téměř nic nevíme.\n\nJan Jeník z Bratřic ve své sbírce Bohemica z roku 1838 má i kapitoly věnované hádankám. Tyto hádanky nepodléhají cenzuře, nalezneme zde hádanky sprosté.\n\nLidové hádanky nalézáme i ve sbírkách Čelakovského, Erbena, Němcové, Bartoše a dalších.\n\nHádance nebyla, na rozdíl od jiných folklorních žánrů, nikdy věnovaná přílišná pozornost. Tudíž není přesně definované dělení. Obecně se hádanky dělí do několika základních skupin. První je tematická kategorie, hádanky jsou tříděny podle toho, zda jsou o přírodních jevech, rostlinách, živočiších, materiálním světe člověka atd. Dále podle toho, jestli jsou to slovní hry, počtářské hádanky, hádanky – vyprávění (to je již přechodný stupeň mezi lidovou prózou), jestli pojednávají o písmenech abecedy.\n\nHádanky můžeme rozlišit na hádanky založené na metafoře (\"Sedí pán na střeše, kouří a nekřeše. – Komín\"), slovní hříčky (\"Která rána létá? – Vrána\") a početní úlohy (\"Půl deváta bez půl páta a dvě a půl třetí? – Půl deváta\").\n\nHádanky můžeme dělit i z hlediska formy. Může se jednat o meforicko-metonymické, ty jsou vždy doplněné otázkami Co je to?, nebo Kdo je to?, např.:\"Bača bohatý\"\"valach rohatý\"\"pole nemerané\"\"ovce nečítané\"\"(Slnko, mesiac, nebo hviezdy)\"Nebo hádanky-přímé otázky:\"Co je nejcennější na světě? (Zdraví)\"\"Který pták má na ocase raka? (Straka)\"V současné době je nejrozšířenějším typem nepravá, nebo žertovná hádanka. Její řešení není skutečné. Velmi často tyto hádanky nacházíme v dětském folklóru. Jsou spíše anekdotami nežli hádankami.\"Je to za rohem a je to červené. (rajče na útěku)\"\"Je to černý a bílý a černý a bílý a černý a bílý a černý a bílý ... a červený. Co je to? (Tučnák co padá z kopce).\"Hádanky je také možné dělit na lidové a umělé, ale často je těžké určit hranici. Oba proudy se totiž ovlivňovaly.\n\nZvláštním druhem je hádanka vexační neboli likvidační. K jejímu uhodnutí je třeba speciálních znalostí nebo zvláštního důvtipu. Často se vyskytuje v severské tradici, jelikož tam byly běžné hádankářské souboje. V takovém případě hádanka sloužila jako prokázání příslušnosti k nějaké sociální skupině. Například severská hádanka o bohu Ódinovi:\"Má to tři oči, deset nohou a jeden ocas. (jednooký Odin na osminohém koni Sleipmiru).\" V českém prostředí se vexační hádanka vyskytuje spíše jako parodie. Někdo obyčejný zesměšní např. krále, tím že odpoví vtipně a vyvázne smrti.\n\nHádanky mohou být i kresební.\n\n"}
{"id": "1207341", "url": "https://cs.wikipedia.org/wiki?curid=1207341", "title": "Lipovník (okres Topoľčany)", "text": "Lipovník (okres Topoľčany)\n\nLipovník je obec na Slovensku v okrese Topoľčany v Nitranském kraji.\n\nObec leží v severozápadní části Nitranské pahorkatiny, u jihovýchodního úpatí Považského Inovce. Území se nachází v údolí potoku Hlavinka, který pramení pod vrchem Marhát (758 m n. m.). Jižní část území je tvořena třetihorními usazeninami, které jsou kryté spraší, severní část je tvořena krystalickými horninami a břidlicemi. Nadmořská výška se pohybuje v rozmezí 216 až 578 m n. m., střed obce je ve výšce 265 m. Jižní část je odlesněná, severní lesní porosty jsou tvořeny duby a habry, místy jsou smrkové porosty.\n\nV obci je [[římskokatolická církev|římskokatolický]odřízen far] klasicistní [[Kostel svatého Emericha (Lipovník)|kostel sv. Emericha]] z roku [[1771]]. Římskokatolická filiální farnost Lipovník je podřízena farnosti v Bojné.\n\n\n[[Kategorie:Obce v okrese Topoľčany]]\n[[Kategorie:Obce v regionu Horní Nitra]]"}
{"id": "1207344", "url": "https://cs.wikipedia.org/wiki?curid=1207344", "title": "Tom Paleček", "text": "Tom Paleček\n\nTom Paleček je český čtyřdílný animovaný seriál z roku 1994. Režíroval ho Jan Balej, který se na scénáři podílel také s výtvarníkem a kameramanem série Miroslavem Špálou. Celý ho namluvil Jan Kanyza.\n\nSeriál je natočen podle anglických legend. Čaroděj Merlin příchází z hor do chudé chaloupky,kde bydlí rodiče toužící po dítěti. Merlin poprosí královnu víl a ta bezdětným rodičům vykouzlí Toma Palečka. Na Tomem Palečkem se ale vznáší nebezpečí – Merlin se kvůli Tomovi musí utkat se zlým čarodějem Raborem. Toma Palečka pak Rabor unese. Tom během únosu zažije mnoho dobrodružství od setkání s mořským obrem Grumbem přes setkání s králem Artušem. Nakonec se Tom Paleček zase vrátí domů k rodičům.\n\n"}
{"id": "1207349", "url": "https://cs.wikipedia.org/wiki?curid=1207349", "title": "Malé Ripňany", "text": "Malé Ripňany\n\nMalé Ripňany jsou obec na Slovensku v okrese Topoľčany v Nitranském kraji. V obci žije obyvatel.\n\nObec se nachází v západní části Nitranské pahorkatiny ve střední části toku řeky Radošinky u soutoku s Hlavinkou. Území tvořené odlesněnými širokými hřbety má nadmořskou výšku v rozmezí 155 až 224 m n. m., střed obce je ve výšce 174 m n. m. Povrch tvoří neogénní jíly, které jsou pokryté spraší. Půdní typem je hnědozem.\n\n\n\n\n"}
{"id": "1207353", "url": "https://cs.wikipedia.org/wiki?curid=1207353", "title": "Divín (okres Lučenec)", "text": "Divín (okres Lučenec)\n\nDivín (do roku 1927 „Divíň“; , ) je obec na Slovensku v okrese Lučenec. Žije zde  obyvatel.\n\nObci vévodí zřícenina gotického hradu Divín. Pod hradem se nachází opevněný renesanční zámeček z roku 1670 se čtyřmi bastiony, který výrazně přestavěl a opevnil Žigmund Balaša. V obci se nachází barokní dvouvěžový kostel Všech svatých z roku 1657, postavený na gotických základech a obehnaný opevněním ze 17. století. V blízkosti kostela je fara z roku 1761 s nejstaršími slunečními hodinami v Novohradu. V sedýlku na jižní straně hradu se nachází pozdně barokní kaple sv. Anny z roku 1775 se starým hřbitovem. Celá obec byla původně obehnána opevněním, které se zachovalo už jen v náznacích.\n\n"}
{"id": "1207354", "url": "https://cs.wikipedia.org/wiki?curid=1207354", "title": "Kvalifikace na Mistrovství světa ve fotbale 2018", "text": "Kvalifikace na Mistrovství světa ve fotbale 2018\n\nV kvalifikaci na Mistrovství světa ve fotbale 2018 se národní týmy ze šesti fotbalových konfederací ucházejí o 31 postupových míst na závěrečný turnaj, který se bude konat v Rusku v červnu a červenci 2018. Kvalifikace se účastní 208 zemí, což je nejvyšší počet v historii. Avšak přihlášku k účasti v kvalifikaci podalo 210 zemí, přičemž Zimbabwe a Indonésie byly vyloučeny před odehráním jediného zápasu. První účast v historii zaznamenaly či zaznamenají následující reprezentace: Bhútán, Jižní Súdán, Gibraltar a Kosovo.\n\n<nowiki>*</nowiki> Poloviny míst znamenají místa v mezikontinentální baráži.\n\nKvalfikační proces započal v březnu 2015 a skončí v listopadu 2017.\n\nHlavní los kvalifikace proběhl 25. července 2015 v Petrohradu.\n\nVe všech zónách jsou používána k určení pořadí ve skupinách následující kritéria:\n\n\n\"(54 týmů bojujících o 5 místenek)\"\n\nAfrická kvalifikace začala v říjnu 2015 první fází, které se účastnilo nejhorších 26 afrických týmů podle žebříčku FIFA. Týmy se systémem dvojzápasu doma-venku utkaly o postup do druhé fáze. Třináct postupujících a 27 přímo nasazených se ve druhé fázi utkalo v dvojzápasech doma-venku o postup do třetí fáze. Ve třetí fázi bylo 20 týmů rozlosováno do pěti skupin po čtyřech týmech. Pětice vítězů skupin následně postoupí na závěrečný turnaj.\n\n\"(46 týmů bojujících o 4 přímé místenky a jedno místo v mezikontinentální baráži)\"\n\nDvanáctka týmů umístěná nejníže v žebříčku FIFA se v první fázi utkala v dvojzápasech doma-venku o postup do druhé fáze. V ní byla šestice postupujících a 34 přímo nasazených týmů rozlosována do osmi skupin po pěti týmech. Do třetí fáze postoupili vítězové skupin a čtyři nejlepší týmy z žebříčku týmů umístěných na druhých místech. Ve třetí fázi bylo 12 týmů rozlosováno do dvou skupin po šesti účastnících. První dva týmy z každé skupiny následně přímo postoupí na závěrečný turnaj, zatímco týmy na třetích místech se utkají v baráži o místo v mezikontinentální baráži.\n\n\"(54 týmů bojujících o 13 místenek)\"\n\nEvropská kvalifikace začne v září 2016 po Mistrovství Evropy ve fotbale 2016. Týmy byly na hlavním losu 25. července 2015 rozlosovány do devíti skupin po šesti týmech. Devět vítězů jednotlivých skupin postoupí přímo na mistrovství světa. Osm nejlepších týmů na druhých místech bude hrát baráž o zbylé čtyři místenky.\n\n\"(10 týmů bojujících o 4 přímé místenky a jedno místo v mezikontinentální baráži)\"\n\nJihoamerické kvalifikace se účastní 10 týmů. Celky utvořily jednu skupinu, ve které se utkají každý s každým doma a venku. První čtyři postoupí přímo na závěrečný turnaj, zatímco celek na páté pozici čeká mezikontinentální baráž.\n\n\"(11 týmů bojujících o jedno místo v mezikontinentální baráži)\"\n\nČtveřice nejníže nasazených týmů se nejprve v první fázi utkala jednokolově každý s každým na centralizovaném místě o jedno postupové místo na Oceánský pohár národů 2016, který byl zároveň druhou fází kvalifikace na MS. Postupující z první fáze se zde přidal k sedmičce přímo nasazených týmů. Druhá fáze se hrála opět na jednom centralizovaném místě. Osmička týmů byla rozlosována do dvou skupin po čtyřech, přičemž první dva z každé skupiny postoupili do semifinále. Vítěz finále postoupil na Konfederační pohár FIFA 2017 a zároveň první tři týmy z každé skupiny postoupily do třetí fáze kvalifikace MS, kde byly rozlosovány do dvou skupin po třech týmech, v nichž se utkal dvoukolově každý s každým doma a venku. Vítězové obou skupin se následně utkají v dvojzápase doma-venku o postup do mezikontinentální baráže.\n\n\"(35 týmů bojujících o 3 přímé místenky a jedno místo v mezikontinentální baráži)\"\n\nŠestice nejlepších podle žebříčku FIFA ze srpna 2014 bylo nasazeno přímo do čtvrté fáze, další dva týmy do třetí fáze, dalších 13 týmů bylo nasazeno přímo do druhé fáze a nejhorších 14 se muselo účastnit první fáze.\n\nPrvní tři fáze byly hrány formou dvojzápasů doma-venku. Ve čtvrté fázi byla dvanáctka týmů rozlosována do tří skupin po čtyřech. První dva týmy z každé skupiny následně postoupily do páté (finálové) fáze. Tam šestice týmů vytvořila jednu skupinu, ze které postoupí první tři týmy na mistrovství světa, zatímco tým na čtvrtém místě postoupí do mezikontinentální baráže.\n\nMezikontinentální baráže se budou hrát systémem doma a venku v listopadu 2017 a určí zbylé dva účastníky MS 2018.\n"}
{"id": "1207355", "url": "https://cs.wikipedia.org/wiki?curid=1207355", "title": "William Thoms", "text": "William Thoms\n\nWilliam John Thoms (16. prosince 1803 – 15. srpna 1885) byl britský spisovatel a starožitník. Proslavil se tím, že vymyslel a v roce 1846 pod pseudonymem Ambrose Merton jako první použil slovo folklór (v originále \"folk-lore\").\n\nWilliam Thoms se narodil 16. prosince 1803 ve Westmistru v Anglii do rodiny úředníka na ministerstvu financí. William Thoms začal pracovat také jako úředník, a to v nemocnici v Chelsea. Tento post zastával do roku 1845, kdy byl jmenován úředníkem v ve Sněmovně lordů. V roce 1863 zde byl jmenován knihovníkem. V roce 1882 rezignoval na práci ve Sněmovně lordů kvůli vysokému věku.\n\nThoms byl především starožitník. V roce 1838 se stal členem Society of Antiquaries (Společnost Starožitníků).\n\nOd roku 1846 často publikoval pod pseudonymem Ambrose Merton. Možná s ohledem na svoji pozici ve Sněmovně lordů.\n\nPůsobil v britském literárním časopise The Athenaeum. 22. srpna 1846 zde prvně publikoval článek s názvem „Folk-Lore“. Bylo to první užití tohoto slova v tisku. V té době se v Anglii používali termíny „Popular Antiquities“ (starožitnosti lidu) nebo „Popular Literature“ (lidová literatura). Thoms tvrdil, že spíše než o literaturu jde o tradici (anglicky „lore“). Z toho tedy slovo „folk-lore“ (česky folklór), tedy tradice lidu. Vyzval čtenáře, aby posílali dopisy s tematikou folkloru. Sloupky s názvem „Folk-Lore“ vycházely v The Athenaeum od srpna 1846 do prosince 1849. Tuto rubriku redigoval pod svým pseudonymem Ambrose Merton. Až teprve 26. října 1872 přiznal, že za pseudonymem se skrývá on.\n\nV roce 1849 založil časopis Notes and Queries. Šlo o týdenní periodikum, které poskytovalo prostor pro akademickou korespondenci a diskuze. Pod vedením Thomse se tento časopis věnoval tematice folklóru, ale zpočátku zde tento výraz nebyl používán. Až 2. února 1850 bylo publikována výzva, aby čtenáři přispěli k tématu folk-lore. Od tohoto data byla i v Notes and Queries rubrika „Folk-Lore“, která zde přetrvala i po Thomsově rezignaci v roce 1872 a to pod vedením Johna Dorana.\n\nThoms definoval pojem folklor výčtem jeho forem: „The manners, customs, observances, superstitions, ballads, proverbs, etc., of olden time“ („Způsob života, obyčeje, dodržované rituály, pověry, balady, přísloví, atd., starších časů“). Koncept fokloru se vyvíjel již od 18. století v Německu, Thoms pouze vymyslel anglický termín, který odpovídal německému „Volkskunde“ , který používali například bratři Grimmové.\n\nV roce 1876 publikoval Eliza Gutch v Notes and Queries příspěvek, který vybízel k založení „Folk-Lore Society“. Společnost byla o dva roky později založena. William Thoms připravil předmluvu pro první vydání časopisu této společnosti The Folk-Lore Record. Působil jako čelný představitel od roku 1878 do své smrti v roce 1885.\n\nZemřel 15. srpna 1885. Je pohřben v Londýně na Brompton Cementery. V roce 1828 se oženil s Laurou Sale, měli devět dětí.\n\nV roce 1828, publikoval svou první knihu Early Prose Romaces s podporou Francise Douce. Největší vliv na jeho myšlení a dílo měla Deutsche Mythologie Jacoba Grimma, dále práce Johna Branda Popular Antiquities (celým názvem Observations on the popular antiquities of Great Britain: Including the Whole of Mr. Bourne's Antiquitates Vulgares). Také byl ovlivněn články Francise Palgravea a Waltera Scotta.\n\nV 70. letech 19. století se věnoval výzkumu dlouhověkosti. Publikoval o tom knihu Human Longevity: Its Facts and Fictions (1873).\n\n\n"}
{"id": "1207357", "url": "https://cs.wikipedia.org/wiki?curid=1207357", "title": "Ferda Mravenec (seriál, 1987)", "text": "Ferda Mravenec (seriál, 1987)\n\nFerda Mravenec (anglicky Ferdy the Ant, německy Ferdy) je německý televizní seriál z roku 1987 na motivy knih o Ferdovi Mravencovi od Ondřeje Sekory. Z knih přebírá hlavní postavy (Ferda, Brouk Pytlík, Beruška, Hlemýžď), další si ale přidává (Pavouk Arambula, Kulda/Faldík, Okáč). Jsou zde přidány mnohé moderní předměty a události (žvýkačky, vyvolávání duchů, soutěž krásy).\n\n\nVyrobila Hlavní redakce pořadů ze zahraničí ČST Praha 1988 \n\nTento dabing byl rovněž použit na DVD.\n"}
{"id": "1207358", "url": "https://cs.wikipedia.org/wiki?curid=1207358", "title": "Vojtěch Škrabal", "text": "Vojtěch Škrabal\n\nVojtěch Škrabal (* 17. května 1961 Zlín) je český politik a lékař – ortoped, od roku 2014 do roku 2018 zastupitel města Kroměříže.\n\nNarodil se do rodiny středoškolského učitele a bankovní úřednice. Mládí prožil ve městě Napajedla na Zlínsku, vystudoval gymnázium v Uherském Hradišti. Následně absolvoval všeobecné lékařství na Lékařské fakultě tehdejší Univerzity Jana Evangelisty Purkyně v Brně (dnes Masarykova univerzita) (promoval v roce 1985 a získal titul MUDr.). V minulosti absolvoval několik zahraničních stáží, mezi které patří tříměsíční stáž v Nizozemsku a další kratší pobyty v Německu a Švýcarsku.\n\nSvou profesní dráhu započal na pozici lékaře ortopedického oddělení nemocnice v Uherském Hradišti. Po necelých deseti letech přešel na ortopedii v Kroměříži, kde pomohl při zakládání nově vznikajícího ortopedického oddělení, na němž od roku 1996 pracuje jako zástupce primáře. Současně provozuje i privátní ortopedickou ambulanci v Holešově.\n\nVojtěch Škrabal žije v Kroměříži, konkrétně v části Kotojedy. S manželkou Janou se vzali v roce 1986, mají spolu syna Vojtěcha a dceru Janu. Mezi jeho záliby patří muzika (hlavně cimbálová) a cestování. Hovoří anglicky, rusky a domluví se i německy.\n\nDo komunální politiky vstoupil, když byl v komunálních volbách v roce 2014 zvolen jako nestraník za hnutí ZVUK 12 na kandidátce subjektu \"\"Koalice KDU-ČSL, ZVUK 12 a nezávislí\"\" zastupitelem města Kroměříže. Na kandidátce byl původně na 10. místě, vlivem preferenčních hlasů však skončil třetí. Je členem komise pro zdravotní a sociální otázky.\n\nZa hnutí ZVUK 12 kandidoval také jako nestraník ve Zlínském kraji v krajských volbách v roce 2012, ale neuspěl. Ve volbách do Senátu PČR v roce 2016 kandidoval za hnutí STAN v obvodu č. 76 – Kroměříž. Se ziskem 11,31 % hlasů skončil na 6. místě a do druhého kola nepostoupil.\n"}
{"id": "1207361", "url": "https://cs.wikipedia.org/wiki?curid=1207361", "title": "Seznam dílů seriálu Sběratelé kostí", "text": "Seznam dílů seriálu Sběratelé kostí\n\nToto je seznam dílů seriálu \"Sběratelé kostí\".\n\n<onlyinclude></onlyinclude>\n\n"}
{"id": "1207374", "url": "https://cs.wikipedia.org/wiki?curid=1207374", "title": "Wikitext", "text": "Wikitext\n\nWikitext je označení pro odlehčené značkovací jazyky, v kterých jsou psány stránky systémů typu wiki, tedy například Wikipedie používající software MediaWiki. Jejich společným smyslem je nabídnout možnost přehledně a snadno editovat zdrojový text, který je pak softwarem převáděn do souběžně existující HTML podoby určené pro čtenáře. Obvyklá je v tomto případě tvorba stylem WYSIWYM, ovšem některý software nabízí i editaci v režimu WYSIWYG, například MediaWiki pomocí svého Vizuálního editoru.\n\nSyntaxe wikitextů není ustálená, pro různé systémy existují různá nářečí, ovšem řada věcí je podobná či společná. Například pro zápis hyperlinků, ať už vnitřních nebo URL do Internetu, se vžilo používání hranatých závorek (přesný zápis se ovšem liší). Pokusem sjednotit odlehčené značkovací jazyky pro snadný přenos obsahu mezi různými wikisystémy je jazyk Creole.\n\n"}
{"id": "1207393", "url": "https://cs.wikipedia.org/wiki?curid=1207393", "title": "French Open 2016 – dvouhra juniorů", "text": "French Open 2016 – dvouhra juniorů\n\nDo soutěže dvouhry juniorů na pařížském French Open 2016 nastoupilo šedesát čtyři hráčů. Z kvalifikace postoupilo osm tenistů. Obhájcem titulu byl Američan Tommy Paul, který již nebyl způsobilý startovat pro věkové omezení.\n\nJuniorskou soutěž vyhrál nenasazený 17letý Francouz Geoffrey Blancaneauxl, který ve finále porazil 15letou kanadskou turnajovou jedenáctku Félixe Augera-Aliassimeho po dramatickém třísetovém boji 1–6, 6–3 a 8–6. Stal se tak devátým francouzským hráčem, jenž ovládl tuto soutěž na kurtech Rolanda Garrose a prvním od vítězství Gaëla Monfilse z roku 2004. Do juniorského žebříčku si připsal 375 bodů, poražený finalista bral bodů 270.\n\n\"Nasazení hráčů.\"\n"}
{"id": "1207400", "url": "https://cs.wikipedia.org/wiki?curid=1207400", "title": "Valentine Penroseová", "text": "Valentine Penroseová\n\nValentine Penrose (1. ledna 1898 – 7. srpna 1978), rozená Valentine Boué, byla francouzská surrealistická básnířka, spisovatelka a kolážistka.\n\nValentine Boué se narodila v roce 1898 v rodině vojáka v Mont-de-Marsan ve francouzském departementu Landes. Záhy po jejím narození se rodina přestěhovala do Paříže.\n\nV roce 1925 se provdala za anglického výtvarníka, historika a básníka Rolanda Penrose (1900-1984) a připojila se ke komunitě surrealistů, jejich působištěm byly Paříž, Mougins a Anglie. Manželé se v roce 1937 rozvedli, ale za války se znovu setkali v Londýně a Penroseová pak žila značnou část času společně s bývalým manželem a jeho druhou manželkou, americkou fotografkou Lee Millerovou. Tak tomu bylo až do její smrti.\n\nV roce 1940 vstoupila Penroseová do francouzské armády.\n\nZemřela 7. srpna 1978 v domě svého manžela v anglickém Chiddingly.\n\nValentine Penroseová psala surrealistickou poezii, známá je také jako autorka životopisu sériové vražedkyně Alžběty Báthoryové (1560-1614). Její poezie odráží její zkušenosti s automatickým psaním, tvorbou koláží a výtvarnými technikami jako je frotáž užívaná Maxem Ernstem či fumáž Wolfganga Paalena.\n\nJejí práci obdivoval Paul Eluard, který napsal předmluvu k jejím knihám \"Herbe à la lune\" (1935) a \"Dons des féminines\" (1951). Znala se také s André Bretonem.\n\nPenroseová vytvářela surrealistické koláže. V knize \"Dons des Féminines\" (1951) spojuje koláže s poezií.\n\nJako herečka se objevila ve dvou filmech významných surrealistických tvůrců, \"L’age d’Or\" (1930) Luise Buñuela a \"La Garoupe\" (1937) Man Raye.\n\n\n\n\nDo češtiny její dílo přeloženo nebylo. Penroseovou zmiňuje Ivan Blatný ve své básni Jména ve sbírce \"Stará bydliště\", v prvním vydání je však uvedena s tiskovou chybou jako Valentin Petorose.\n"}
{"id": "1207401", "url": "https://cs.wikipedia.org/wiki?curid=1207401", "title": "Jan Daněk (politik)", "text": "Jan Daněk (politik)\n\nJan Daněk (1805 Jiříkovice – 17. června 1862 Jiříkovice) byl rakouský politik české národnosti z Moravy; poslanec Moravského zemského sněmu.\n\nByl rolníkem v Jiříkovicích. Roku 1835 zde založil obecní pamětní knihu, do které zapisoval události od roku 1824. Zasadil se o zřízení místní školy.\n\nZapojil se i do vysoké politiky. V zemských volbách 1861 se stal poslancem Moravského zemského sněmu za kurii venkovských obcí, obvod Brno, Tišnov, Ivančice. Poslancem byl do své smrti roku 1862. Na sněmu se označoval jako zastánce zájmů rolnictva. Podporoval zachování celistvosti Rakouska a důslednou rovnost národností a jazyků na Moravě.\n\nZemřel náhle v červnu 1862.\n"}
{"id": "1207404", "url": "https://cs.wikipedia.org/wiki?curid=1207404", "title": "Anna Bavorská (1326–1361)", "text": "Anna Bavorská (1326–1361)\n\nAnna Bavorská (1326–1361, klášter Fontenelle) byla dolnobavorská vévodkyně z dynastie Wittelsbachů a řeholnice.\n\nNarodila se jako jedna z řady dcer římského krále Ludvíka Bavora a Markéty, dcery holandského hraběte Viléma III.\n\n18. února 1339 se v Mnichově stala manželkou Jana, jediného syna a dědice dolnobavorského vévody Jindřicha. Ke svatbě byl vážně nemocný ženichův otec, věrný spojenec českého krále Jana, Ludvíkem Bavorem přinucen a téhož roku v září zemřel na lepru. Poručníkem nezletilého vévody se stal jeho tchán císař Ludvík Bavor a když chlapec o rok později příhodně zemřel, bylo snadné spojit Horní a Dolní Bavorsko v jeden celek a jeho matce upřít vdovské statky. Ovdovělá Anna poté vstoupila do cisterciáckého kláštera Fontenelle, kde po boku tety a babičky zůstala až do své smrti roku 1361.\n"}
{"id": "1207405", "url": "https://cs.wikipedia.org/wiki?curid=1207405", "title": "Fyksesund bru", "text": "Fyksesund bru\n\nFyksesund bru je silniční visutý most přes úžinu Fyksesund u vesnice Fykse v obci Kvam v norském kraji Hordaland. Je třetím nejstarším dodnes existujícím silničním visutým mostem v zemi (po mostech Mælen bru z roku 1935 a Nybrua z roku 1936).\n\nByl postaven ve 30. letech a otevřel ho 9. října 1937 norský korunní princ Olaf. Autorem návrhu mostu byl norský inženýr Olaf Stang. Po dokončení se stal most nejdelším visutým mostem severní Evropy, čímž překonal další most Vrengen bru. Celková délka mostu je 344 m, délka hlavního rozpětí 230 m. Výškový rozdíl mezi úžinou Fyksesund a nejvyšším bodem mostovky činí 28 m.\n\n"}
{"id": "1207406", "url": "https://cs.wikipedia.org/wiki?curid=1207406", "title": "Bytový dům SOL", "text": "Bytový dům SOL\n\nBytový dům SOL (původně postavený jako ubytovna pro pracovníky maloobchodu, po roce 1989 fungující jako hotel SOL) je výšková obytná budova na sídlišti Bohnice – Praha 8. Je vysoký 73 metrů, s anténou 82 metrů. Budova má 21 podlaží a na nich je 260 bytů. Jsou zde používány 4 výtahy. Dům byl postaven v 70. letech 20. století, při výstavbě celého sídliště Bohnice. Adresa této budovy je Olštýnská č. p. 607. V přízemí se nachází restaurace a kavárna.\n\nV letech 2002 až 2004 byla provedena rekonstrukce, při níž z hotelu byly postaveny byty. Byla obnovena fasáda a nově upraveny vnitřní prostory.\n\n\n"}
{"id": "1207407", "url": "https://cs.wikipedia.org/wiki?curid=1207407", "title": "Ayfer Dönmezová", "text": "Ayfer Dönmezová\n\nAyfer Dönmezová, rozená Ayfer Dönmez (* 1. ledna 1982 Manisa, Turecko) je turecká filmová a televizní herečka.\n\nV roce 2003 získala jako stážistka na filmovém a televizním oddělení Anadolu Üniversitesi v Eskişehiru roli Ceylan v televizním seriálu \"Bir İstanbul Masali\", který režíroval\nÖmür Atay. Od té doby se objevuje v tureckých filmech a televizních seriálech. Během filmování si doplňovala odborné vzdělání a získala magisterský titul v oboru herectví na Kadir Has Üniversitesi. V České republice je známá rolí Fatmy ze seriálu \"Pomsta nebo láska\" (\"Dila Hanim\") z roku 2014, uváděného TV Barrandov.\n\n\n"}
{"id": "1207410", "url": "https://cs.wikipedia.org/wiki?curid=1207410", "title": "Gjemnessundbrua", "text": "Gjemnessundbrua\n\nGjemnessundbrua je visutý silniční most přemosťující úžinu Gjemnessundet u vesnice Gjemnes v norském kraji Møre og Romsdal. Je jedním ze dvou mostů, které spojují ostrov Bergsøya s pevninou (druhým je pontonový Bergsøysundbrua).\n\nGjemnessundbrua byl postaven jako součást dopravního projektu \"Krifast\" spojujícího město Kristiansund s norskou pevninou a dokončen byl v roce 1992. S celkovou délkou 1257 m se po dokončení stal nejdelším visutým mostem v zemi a byl jím do roku 2013, než byl dokončen most Hardangerbrua. Celkově má most 21 polí, hlavní pole má délku 623 m. Mostovka se v nejvyšším bodě nachází 43 m nad hladinou úžiny. Výška pylonů je 108 m. \n\nMost je často opravován kvůli poškození železobetonu mořskou vodou. Most je také častým útočištěm mořských ptáků, jejichž výkaly obsahují amoniak a soli poškozující betonovou konstrukci mostu. Aby bylo zabráněno poškozování mostní konstrukce, některé části jsou pokryty elastickou membránou, která chrání beton před výkaly.\n\n"}
{"id": "1207414", "url": "https://cs.wikipedia.org/wiki?curid=1207414", "title": "Jessie", "text": "Jessie\n\nJessie může být:\n"}
{"id": "1207416", "url": "https://cs.wikipedia.org/wiki?curid=1207416", "title": "Helgelandsbrua", "text": "Helgelandsbrua\n\nHelgelandsbrua je zavěšený most na cestě \"Fylkesvei 17\" mezi městy Leland v norském kraji Nordland a Sandnessjøen na lofotském ostrově Alstom.\n\nMost navrhl Holger S. Svensson; jeho výstavba byla započata v roce 1989 a ukončena v červenci 1991. Celkové finanční náklady na výstavbu mostu byly 200 mil. NOK\nDo 27. 5. 2005 bylo na mostě vybíráno mýtné.\nMost je s celkovou délkou 1065 m třetím nejdelším zavěšeným mostem v zemi (po mostech Nordhordlandsbrua a Stavanger bybru) a s délkou hlavního rozpětí 425 m druhým nejdelším podle délky rozpětí (po mostě Skarnsundbrua). Rozpětí bočních polí je 177.5 m a viadukty mají délku 182.25 m a 102.5 m. Mostovka se v nejvyšším bodě nachází 45 m nad hladinou fjordu Leirfjorden. Výška pylonů je 127 m a 138 m} a hloubka jejich základů je 31 m.\n\nHelgelandsbrua je jedním ze dvou mostů, které spojují pevninu s ostrovem Alsta, který je rozdělen pohořím De syv søstre - druhým je most Sundøybrua, který vede na druhou část ostrova s vesnicí Sundøy.\n"}
{"id": "1207418", "url": "https://cs.wikipedia.org/wiki?curid=1207418", "title": "Fernand Khnopff", "text": "Fernand Khnopff\n\nFernand Edmond Jean Marie Khnopff (12. září 1858 Grembergen – 12. listopadu 1921 Brusel) byl belgický symbolistní malíř, grafik a sochař.\n\nPocházel z bohaté měšťanské rodiny s dlouhou právnickou tradicí a právnickými studiemi započal i Fernand. Se studiem umění začal roku 1876, kdy nastoupil kurz na Académie Royale des Beaux-Arts (zde byl jeho kolegou James Ensor), často navštěvoval Paříž, přičemž později tam navštěvoval Julianovu akademii. V roce 1881 poprvé veřejně vystavoval, o dva roky patřil mezi zakládající členy skupiny Les XX, se kterou pravidelně vystavoval. Z 80. let pochází známý dívčí \"Portrét Jeanne Kéferové\" (1885, Getty). V roce 1889 navázal kontakt s Velkou Británií, přispíval například do magazínu \"The Studio\" o situaci v Belgii. Roku 1898 rozšířil svůj vliv na Rakousko, kdy vystavoval ve Vídni s podporou Vídeňské secese. Od roku 1900 se věnoval zařizování vlastního ateliéry v Bruselu. Později (1903 poprvé) začal tvořit návrhy pro divadlo.\n\nMezi nejznámější díla patří obraz \"Sfinga\" (též \"Mazlení\", či \"Něžnosti\", fr. \"L'Art ou Des Caresses\"). Symbolisticky pojaté portréty hrají důležitou roli. Na motiv básně prerafaelity Dante Gabriela Rossettiho namaloval \"I lock my door upon myself\". Často řeší dvě tváře ženy, na jedné straně andělské bytosti a \"femme fatale\" na straně druhé (např. triptych \"l'Isolement\", kde zachytil \"Acrasii\" a \"Britomart\" ze Spencerovy \"The Faerie Queene\", třetí žena se mezi dvěma póly rozhoduje).\n\n"}
{"id": "1207419", "url": "https://cs.wikipedia.org/wiki?curid=1207419", "title": "Ferdinand Frank", "text": "Ferdinand Frank\n\nFerdinand Frank (\"cca 1820\" – 18. března 1880 Šternberk) byl rakouský právník a politik německé národnosti z Moravy; poslanec Moravského zemského sněmu a starosta Šternberka.\n\nByl synem Ferdinanda Franka, dědičného rychtáře z Rychnova na Moravě. Podle údajů z roku 1864 působil jako advokát ve Šternberku. Uvádí se též jako notář. Advokátní a notářskou praxi vykonával od roku 1852. Byl starostou Šternberka. Ve funkci se uvádí od roku 1864 do roku 1867.\n\nZapojil se i do vysoké politiky. V zemských volbách 1861 se stal poslancem Moravského zemského sněmu, za kurii venkovských obcí, obvod Osoblaha a moravské enklávy ve Slezsku. Rezignoval 22. prosince 1866.\n\nZemřel v březnu 1880. Bylo mu 60 let.\n"}
{"id": "1207422", "url": "https://cs.wikipedia.org/wiki?curid=1207422", "title": "Chantové", "text": "Chantové\n\nChantové ( \"Ха́нты\", autonyma \"хандэ\" nebo \"кантэк\") jsou ugrofinský národ, jehož vlastí je západní část Sibiře, zejména Chantymansijský autonomní okruh - Jugra a Jamalo-něnecký autonomní okruh.\n\nPodle sčítání lidu z roku 2010 se na území Ruska hlásí k chantské národnosti 30 943 osob, několik stovek jich žije také na Ukrajině a v Kazachstánu. Jejich jazyk, chantyjština, patří spolu s mansijštinou a maďarštinou mezi ugrické jazyky. Ve starší literatuře byli označováni jako \"Osťáci\", což pochází zřejmě z výrazu As-jah (lidé od Obu).\n\nZemě Chantů se nachází na dolním toku Obu a na západě sahá po Ural. Je to převážně rovina pokrytá tajgou a bažinami, podnebí je kontinentální s dlouhými tuhými zimami. Chantové jsou drobné postavy (průměrná výška mužů se pohybuje okolo 160 cm), jejich fyzické rysy jsou na přechodu mezi mongoloidní a europoidní rasou.\n\nDělí se na tři nářeční podskupiny: severní, jižní a východní. Živí se převážně lovem, rybolovem a sběrem lesních plodin, od 15. století převzali od Něnců chov sobů. Byli kočovníky a přespávali ve stanech zvaných čumy, postupně přecházejí na usedlý způsob života. Původně vyznávali šamanismus s centrálním kultem medvěda, provozovali také vzdušné pohřby, pod ruskou nadvládou však postupně přijali alespoň formálně pravoslaví.\n\nPrvní písemné zmínky o Chantech pocházejí z 11. století. Žili pod nadvládou Sibiřského chanátu, po jeho pádu se stali ruskými poddanými. V roce 1930 byl pro ně zřízen autonomní okruh, ale tlak sovětské vlády na kolektivizaci, internování žáků a likvidaci šamanismu vedl k nespokojenosti, která vyvrcholila kazymským povstáním, násilně potlačeným roku 1934. Od roku 1957 vychází v chantyjštině týdeník \"Chanty jasang\" (Chantyjské slovo).\n\nTěžba ropy a zemního plynu přilákala na území Chantů množství pracovníků z ostatních částí Ruska, ve 21. století tak Chantové tvoří necelá dvě procenta obyvatel Jugry a jejich tradiční způsob života upadá, neboť loviště a pastviště jsou zabírána ropnými společnostmi.\n\n\n"}
{"id": "1207423", "url": "https://cs.wikipedia.org/wiki?curid=1207423", "title": "Roztříštěné zrcadlo", "text": "Roztříštěné zrcadlo\n\n„Roztříštěné zrcadlo“ (v originále „Shattered Mirror“) je v pořadí dvacátá epizoda čtvrté sezóny seriálu \"\".\n\nNa stanici se objeví Jennifer Sisková z paralelního vesmíru, aby informovala Benjamina, že se Rebelům podařilo zmocnit stanice Terok Nor. Benjamin má jednání s bajorským ministrem Gettorem a tak ji zanechá ve společnosti Jakea, kterému velmi připomíná matku. Když se vrátí do kajuty, Jennifer ani Jake v ní nejsou, zato se na stole nachází transportní zařízení schopné přenést osoby do zrcadlového vesmíru. Benjamin se v doprovodu Kiry a Milese O'Briena pokusí přenést na Terok Nor, jenže je transportován pouze on. Přivítá ho zrcadlový O'Brien (zvaný „Smiley“), který ho vzápětí zajme.\n\nSmiley Siskovi vysvětlí, že když byl posledně na stanici Deep Space Nine, zkopíroval si všechny informace o Defiantu a následně vyrobil jeho repliku. Jenže po zapnutí motorů se plavidlo málem rozpadlo a po Siskovi chce, aby jej uvedl do provozu. K Terok Noru se totiž blíží flotila Aliance a Defiant má být jeho hlavním zbraní. Siskovi se rovněž podaří získat užitečné informace od intendantky Kiry, která je na stanici držena jako rukojmí. Mezitím flotila Aliance pod velením samotného regenta Worfa zaútočí na stanici. Nastalého zmatku využije Nog a osvobodí Kiru, která zabila jeho otce i strýce, čímž z něj udělala majitele baru. Kira ovšem rovněž potřebuje Nogovu mlčenlivost a tak ho raději zastřelí. Poté se pokusí dostat na Bajor, ale při cestě k raketoplánu potká Jennifer a Jakea, a vezme je jako rukojmí. Následně chce zabít Jakea, jenže Jennifer ho ochrání a Kira ji smrtelně postřelí. Mezitím se Defiantu podaří odrazit útok flotily a v nejhorší situaci mu přijde na pomoc stíhačka pilotovaná Bashirem a Jadzií.\n\nWorf přísahá pomstu Rebelům a intendantce Kiře, na kterou hodlá svalit vinu za tento neúspěch. Jennifer umírá a Benjamin s Jakem se vrací do svého vesmíru.\n"}
{"id": "1207426", "url": "https://cs.wikipedia.org/wiki?curid=1207426", "title": "Mixit.cz", "text": "Mixit.cz\n\nMixit.cz je česká firma specializující se na výrobu müsli zhotoveného na zakázku. V České republice firma působí od roku 2010, kdy ji spustili Martin Wallner a Tomáš Huber, v roce 2013 se rozrostla na Slovensko a do Polska a v roce 2015 do Kanady.\nMixit.cz je první česká služba, která nabízí zákazníkům možnost namíchat si müsli směs podle vlastní chuti. Na webové stránce si zákazník vybere kombinaci cereálního základu, oříšků, sušeného ovoce, semínek či doplňujících ingrediencí (např. čokolády nebo koření). Sortiment Mixit se od svého vzniku rozrostl také o snídaňové kaše, müsli tyčinky, sušenky, čokolády, směsi ovoce a oříšků, cestovní balení do kapsy nebo již předem namíchané směsi. Mixit také pravidelně připravuje různé speciální <nowiki>\"mixy\"</nowiki> například vánoční mix, velikonoční mix či valentýnský mix.\n\nSlužba Mixit.cz vychází z totožných konceptů na míchání müsli, které jsou známé v zahraničí. Tři roky před startem Mixit.cz byla založena například společnost mymuesli, která patří mezi nejznámější společnosti na míchání müsli v Evropě. Mymuesli působí v sousedním Německu od roku 2007. Společnost mymuesli expanduje po Evropě, její produkty je možné objednat v šesti státech, mezi které patří kromě Německa také Rakousko, Švýcarsko, Holandsko, Švédsko a Anglie. Pro srovnání velikosti Mixit.cz, v současné době mymuesli zaměstnává přibližně 700 lidí a provozuje sít' 50 obchodů v těchto šesti státech.\n\nSlužbu Mixit.cz spustili dva spolužáci z vysoké školy Martin Wallner a Tomáš Huber v červnu 2010 v suterénu činžovního domu na pražských Vinohradech. Po třech měsícich Mixit najal prvního zaměstnance a stěhoval se do větších prostor. Do současných plně zprocesovaných prostor mimo centrum Prahy, kde probíhá zároveň vývoj, výroba i expedice, se stěhoval na jaře 2012. V létě téhož roku se Mixit objevuje v pořadu České televize Den D, díky čemuž zaznamenává skokový růst počtu objednávek i širší zájem odborné veřejnosti. V létě 2013 stávající provozovnu zasáhly povodně a Mixit v nich přišel především o obalové materiály a byl nucený se přes noc kompletně přestěhovat v rámci budovy, což na krátkou dobu zpomalilo výrobu a ohrozilo další fungování. V roce 2012 se Mixit rozšířil na Slovensko a v roce 2013 do Polska. V roce 2014 spouští unikátní výrobní linku, která umožňuje míchat desítky zákaznických mixů za minutu a částečně tak automatizuje výrobu. V roce 2015 expanduje Mixit do Kanady, kde s čecho-kanadským manželským párem otevírá výrobní a expediční pobočku a začíná psát nový start-upový příběh. V roce 2016 tým Mixit získává titul „EY Začínající Podnikatel roku 2015”. V březnu 2016 Mixit definitivně upouští od odběru surovin obsahujících palmový olej.\n\nV roce 2011 za přispění Mixit.cz vznikl projekt Snídaně do školek ve spolupráci s výživovou specialistkou Janou Vašákovou, jehož cílem je pomoci zdravému stravování předškolních dětí. Zajímavostí například je, že složení cereálního mixu „Testováno na dětech“ určily ochutnáváním samy děti v mateřské školce.\n\nAktuálně Mixit podporuje i sportovce, dobrodruhy a neobvyklé projekty, například Pavla Blažka, českého cestovatele, který se chystá v rámci svého projektu North &  South sám dobýt postupně Severní i Jižní pól. Mixit připravil  ve spolupráci s dietologem Pavlu Blažkovi speciální vysokoenergetický snídaňový mix, který je ideální do extrémních podmínek a pro nadměrnou fyzickou zátěž.\n\nV roce 2016 vznikla směs “Skutečně zdravý mix” ve spolupráci s výživovou specialistkou Margit Slimákovou a projektem Skutečně zdravá škola. Část výtěžku z prodeje jde na podporu iniciativy zabývající se mimo jiné zkvalitněním školního stravování.\n\nOblíbenou součástí produktů Mixit se staly plně recyklovatelné obaly, tzv. tubusy. Značka průběžně obměňuje motivy tubusů podle sezóny (vánoční, jarní atd.), tématu (cestovatelský, sportovní atd.), trendů (indiánský) nebo účelu (dárkový, bezpalmový atd.). Z tubusů se postupem času staly sběratelské kousky a zákazníci se na sociálních sítích chlubí například tím, jakým způsobem prázdné tubusy využívají.\n\nMixit jako jeden z mála českých výrobců využívá mrazem sušené, tzv. lyofilizované ovoce. Takto sušené ovoce si zachová svůj tvar, chuť a přírodně identické aroma při zachování maximálního množství vitamínů, minerálů a vlákniny.\n\nMixit nabízí řadu ingrediencí vhodných pro osoby s dietetickými omezeními. Plnohodnotnou směs si tak mohou namíchat také např. celiaci, diabetici i alergici na laktózu.\n\nObaly produktů Mixit, tzv. tubusy, jsou recyklovatelné a je možné je rozložit na papír/tetra pack a plast.\n\nOd roku 2016 jsou všechny ingredience na Mixit.cz 100% bez palmového oleje. V minulosti malé množství palmového oleje obsahovaly např. čokoládové nebo jogurtové polevy u některých ingrediencí.\n\nMaximum používaných ingrediencí Mixit.cz vybírá v Česku, především vločky, cereální základy a některé pocházejí z ČR. Exotické suroviny a lyofilizované ovoce pak z celého světa.\n"}
{"id": "1207430", "url": "https://cs.wikipedia.org/wiki?curid=1207430", "title": "Mechanický pohyb", "text": "Mechanický pohyb\n\nMechanický pohyb je druh pohybu, při kterém se mění poloha vzhledem k jiným tělesům. Pohyb tělesa vždy popisujeme ve vztahu k jinému tělesu (v takzvané vztažné soustavě). Mechanický pohyb je předmětem zkoumání jednoho z nejstarších fyzikálních oborů – mechaniky. Zvláštním typem pohybu je klid. Obecně platí, že těleso zůstává v klidu nebo rovnoměrném přímočarém pohybu, právě když je výslednice sil na něj působících nulová.\n\nRozlišujeme několik typů mechanického pohybu:\n\n"}
{"id": "1207436", "url": "https://cs.wikipedia.org/wiki?curid=1207436", "title": "Dębica", "text": "Dębica\n\nDębica [] (, \"Dembitz\") je polské město ve stejnojmenném okrese v Podkarpatském vojvodství. Tvoří samostatnou městskou gminu.\n\nMěsto leží asi 40 kilometrů západně od sídla vojvodství, města Rzeszów a asi 100 km východně od Krakova na řece Wisłoka.\n\nDębica je poprvé zmiňována v roce 1293 jako vesnice \"Dambicha\", patřící šlechtickému rodu „Gryfita“. V roce 1305 byla původní ves napadena Tatary, kteří vypálili dřevěný kostel. Ten byl znovu postaven v roce 1318 a od roku 1325 byla Dębica sídlem děkanátu.\n\nV roce 1358 král Kazimír III. udělil místnímu šlechtici Świętosławu Gryfitovi povolení založit zde město, a Dębica obdržela Magdeburské právo, společně s právem pořádat každou středu týdenní trhy. Město však formálně vzniklo 10. června 1372, kdy byl Mikołaj z Lipiny jmenován prvním fojtem. Dębica sice ležela příhodně na hlavní obchodní stezce z Krakova do Lvova, ale nově vybudované město nemohlo soupeřit se starými centry v oblasti, s městy Pilzno a Ropczyce. V roce 1446 udělil král Vladislav III. městu trhové právo, Dębica směla pořádat kromě týdenních i výroční trhy v Popeleční středu, což vedlo k rychlému rozvoji města. V roce 1554 zničil město požár. V roce 1578 zde žilo asi 700 lidí, z toho asi 20 řemeslníků. Dębica přesto zůstávala malým městem. Město nemělo hradby, které by ho chránily. Proto bylo častokrát vypleněno nebo vypáleno Tatary, Švédy a Maďary. V roce 1474 byla Dębica, společně s dalšími městy jižního Malopolska vypleněna v maďarskou Černou armádou. V roce 1502 způsobil nájezd krymských Tatarů rozsáhlé škody, v důsledku toho město bylo vylidněno. Stejně jako téměř všechna malopolská města byla Dębica kompletně zničena při švédské invazi do Polska, když Švédové a vojska Jiřího II. Rákócziho město vyplenila a vypálila (1655-1660). Po této události se počet obyvatel snížil asi na 200 lidí, a zůstalo stát asi 30 domů. Výsledkem bylo, že vedení města povolilo prvním Židům usadit se ve městě. První židovští obyvatelé přicházeli v období 1676 až 1690. Rozšířili tak počet obyvatel města, a měli pozitivní vliv na jeho ekonomiku. Během Severní války byla destrukce města natolik závažná, že se z něj téměř stala vesnice se zemědělským obyvatelstvem.\n\nVšechny tyto události jsou také důvodem, proč je ve městě jen málo historických budov a památek. Jednou z nich je kostel sv. Hedviky, původně ze 14. století, kompletně přestavěný koncem 19. století.\n\nPři prvním dělení Polska připadlo město Rakousku. Rakouské úřady rozhodly o tom, že jde spíše o vesnici než město a také jí dali nový název – \"Dembitz\". Toto rozhodnutí společně s pozbytím městských práv znamenalo úpadek. V roce 1831 zde vypukla epidemie cholery s četnými oběťmi. Po výstavbě železniční trati Lvov–Vídeň v roce 1856 získalo město Dębica železniční spojení. S tím související rozvoj přinesl v roce 1914 opět získání titulu města.\n\nV roce 1918 připadlo město Polsku. V roce 1937 se stalo sídlem okresu (\"powiat\"). V roce 1939, po vypuknutí druhé světové války, zde žilo 10 600 obyvatel. Wehrmacht obsadil město 8. září 1939. Židovské obyvatelstvo bylo v roce 1942 internováno v místním ghettu v blízkosti nádraží (zřízeno k 1. lednu 1942), odkud bylo dále deportováno do koncentračních táborů. Z asi 15 000  židovských obyvatel ghetta z města (asi 2200 lidí) a okolí, jich bylo asi 12 000 posláno do Vyhlazovacího tábora Belzec. Likvidace ghetta proběhla 1. března 1943. Severně od města se v trojúhelníku mezi řekami Visla a San a městy Mielec, Stalowa Wola a Sokolow Malopolski rozkládalo cvičiště Heidelager (). 23. srpna 1944 vstoupila do města Rudá armáda. Represím komunistických orgánů padlo za oběť mnoho členů odbojového hnutí.\n\nBěhem války bylo asi 40 % města zničeno. Po obnově zde žije asi čtyřiapůlkrát více obyvatel než v roce 1939.\n\nNa základě územněsprávní reformy v roce 1975 připadlo město do Tarnowského vojvodství, po jeho zrušení v roce 1998 je od roku 1999 Dębica částí Podkarpatského vojvodství.\nMěsto Dębica je sídlem stejnojmenné městské gminy (\"gmina miejska\").\n\nVesnická gmina (\"gmina wiejska\") Dębica má rozlohu 137,62 km². Patří do ní následujících 19 obcí se starostenstvími (\"sołectwo\"):\nFirma Goodyear Dunlop převzala v roce 1995 místní továrnu \"T. C. Debica S. A.\" (dříve \"Stomil Debica\"). Polská továrna je třetí největší továrnou koncernu na světě.\n\nMěsto je významným centrem chemického průmyslu a výroby potravin.\n\nSeverně od města prochází dálnice A4, jižně pak silnice 94 (\"droga krajowa 94\"), obě spojují města Krakov a Rzesow\n\nVe městě se sbíhají dvě železniční tratě:\nNa místním nádraží došlo v noci z 27. na 28. prosince 1951 k nehodě, na jejíž následky zahynulo 11 lidí.\n\n\n\n"}
{"id": "1207441", "url": "https://cs.wikipedia.org/wiki?curid=1207441", "title": "Dębica (rozcestník)", "text": "Dębica (rozcestník)\n\nDębica může být: \n\n\nSouvisející články\n"}
{"id": "1207443", "url": "https://cs.wikipedia.org/wiki?curid=1207443", "title": "Kostel svatého Šimona a Judy (Hradiště)", "text": "Kostel svatého Šimona a Judy (Hradiště)\n\nKostel svatého Šimona a Judy je římskokatolický farní kostel v Hradišti v okrese Louny. Od roku 1964 je chráněn jako kulturní památka. Stojí nad pravým břehem řeky Ohře v západní části vesnice. Gotické jádro kostela pochází ze druhé poloviny čtrnáctého století, ale dochovanou barokní podobu získal až v osmnáctém století. Oprava věže proběhla v roce 1843.\n\nNa jednolodní obdélný kostel navazuje pětiboce uzavřený presbytář, k jehož severní straně je připojena sakristie. Západní trojosé průčelí s hlavním vstupem je zdůrazněno plochým rizalitem s trojúhelníkovým štítem, nad kterým se vypíná hranolová věž. Do lodi lze také vstoupit také z jihu gotickým portálem, před kterým stojí vstupní předsíň. Na plochém stropu lodi je namalován obraz Panny Marie. Další portál se nachází v severní zdi presbytáře zaklenutého křížovou žebrovou klenbou na kružbových a figurálních konzolách. V sakristii byla použita klenba placková a v předsíni valená.\n\nNovogotické zařízení z devatenáctého století doplňují starší barokní lavice, kamenná kropenka a kamenná křtitelnice s dřevěným víkem ze šestnáctého století.\n\n"}
{"id": "1207449", "url": "https://cs.wikipedia.org/wiki?curid=1207449", "title": "Tělo jako důkaz", "text": "Tělo jako důkaz\n\nTělo jako důkaz může být:\n"}
{"id": "1207451", "url": "https://cs.wikipedia.org/wiki?curid=1207451", "title": "Taková nenormální rodinka", "text": "Taková nenormální rodinka\n\nTaková nenormální rodinka může být:\n"}
{"id": "1207452", "url": "https://cs.wikipedia.org/wiki?curid=1207452", "title": "Windows XP Media Center Edition", "text": "Windows XP Media Center Edition\n\nWindows XP Media Center Edition (MCE) je v informatice verze operačního systému Windows XP, která byla vytvořena pro sledování filmů, televize a poslouchání hudby v jednom systému. Původní název byl Windows Media Center. Poslední verze Windows XP Media Center Edition 2005 byla vydána 12. října 2004. Po tomto datu byl Windows Media Center zahrnut do všech novějších verzí systémů Microsoft Windows.\n\n\nWindows XP Media Center Edition obsahuje multimediální přehrávač, který podporuje sledování a nahrávání televizních programů, stejně jako přehrávání DVD-Video, hudby a prezentaci fotografií. Uživatelské rozhraní Windows Media Center je optimalizované pro dálkový ovladač – pro lepší ovládání na dálku obsahuje velká písmena a ikony.\n\nNa rozdíl od konkurenčních produktů, Windows Media Center si neúčtují žádný měsíční poplatek.\n\nVzhledem ke svým přísným požadavkům na hardware, se Microsoft rozhodl dodávat Media Center jako nezávislou prodejní verzi. Microsoft distribuoval Windows Media Center pouze předplatitelům MSDN a výrobcům originálního vybavení v některých zemích.\n\n\n\nSoftware běží na počítačích s procesorem Duo Intel Core 2. Media Center má vyšší požadavky na hardware než jiné verze systému Windows XP. MCE 2005 vyžaduje minimálně procesor s frekvencí 1,6 GHz, hardwarově akcelerované grafické karty podporující DirectX 9.0 (ATI Radeon 9 Series nebo nVidia GeForce FX nebo vyšší) a 256 MB paměti RAM. Některé funkce, například podpora Media Center Extender, používání více tunerů nebo přehrávání HDTV, přináší vyšší požadavky na hardware. Media Center je mnohem více omezen v rozmezí hardwaru, který ho podporuje, než většina ostatních řešení software DVR. Media Center tunery musí mít standardizované rozhraní ovladačů a musí mít hardwarové MPEG-2 enkodéry (toto bylo změněno, protože firmy jako například ATI psaly ovladače pro podporou MCE 2005 se svými All-In-Wonder a HDTV Wonder kartami). Dálkové ovládání Media Center bylo standardizováno, především tlačítka a jejich funkce.\n\n"}
{"id": "1207454", "url": "https://cs.wikipedia.org/wiki?curid=1207454", "title": "Ernst Johann Herring", "text": "Ernst Johann Herring\n\nErnst Johann von Herring-Frankensdorf, též Arnošt Herring (17. října 1816 Tennenlohe – 31. října 1871 Brno), byl rakouský podnikatel a politik německé národnosti z Moravy; poslanec Moravského zemského sněmu.\n\nNarodil se v Tennenlohe u Norimberku. Do Rakouska přišel na pozvání svého brněnského strýce Jana rytíře Herringa (1758–1836), který ho adoptoval. Nedlouho po strýcově smrti převzal Ernst Johann vedení jeho firmy. Podílel se taky na zakládání brněnské plynárny.\n\nPodle údajů z roku 1864 působil jako velkoobchodník. Měl rytířský titul. Ten mu byl udělen v prosinci 1849 a zároveň získal Císařský rakouský řád Leopoldův. Od října 1867 byl svobodný pán (baron). Byl prezidentem brněnské obchodní a živnostenské komory. Podílel se na zakládání železárenského podniku v Božím Požehnání u Rosic (Zastávka u Brna) a brněnsko-rosické dráhy, jejímž ředitelem byl.\n\nZapojil se i do vysoké politiky. V zemských volbách 1861 se stal poslancem Moravského zemského sněmu, za kurii obchodních a živnostenských komor, obvod Brno. Mandát zde obhájil v zemských volbách v lednu 1867 i zemských volbách v březnu 1867. Rezignoval 1. dubna 1867, později ale zasedl za kurii velkostatkářkou, II. sbor. Za ni byl opětovně zvolen i v zemských volbách 1870. Byl předsedou sněmovního finančního výboru.\n\nOd ledna 1869 zasedal i jako doživotní člen Panské sněmovny (nevolená horní komora Říšské rady).\n\nZemřel v říjnu 1871 ve věku 55 let. Příčinou úmrtí byla mrtvice.\n"}
{"id": "1207474", "url": "https://cs.wikipedia.org/wiki?curid=1207474", "title": "Zastávka Obilní trh", "text": "Zastávka Obilní trh\n\nSoučástí zastávky Obilní trh v Brně je čekárna pouliční dráhy, drobná funkcionalistická stavba občanské vybavenosti na ulici Údolní při dolním konci náměstí Obilní trh. Jedná se o poslední zachovanou čekárnu od architekta Oskara Pořísky. Je chráněna jako kulturní památka.\n\nZastávka se nachází při tramvajové trati Komenského náměstí – Masarykova čtvrť, náměstí Míru (linka č. 4). Využívají ji také trolejbusy linek č. 38 a 39 s konečnou na nedalekém Komenského náměstí a některé noční autobusové linky.\n\nČekárnu navrhl v roce 1926 tehdy ani ne třicetiletý architekt Oskar Poříska, autor mimo jiné již nedochovaných čekáren s obchody na náměstí Svobody a na Moravském náměstí. Byla postavena zřejmě v letech 1928 či 1929. Tvoří ji jednoduchý železobetonový přístřešek otevřený k jihu, jehož zadní stěna plynule přechází ve stropní desku a tvoří pro Pořísku typický motiv zaoblené hrany. Byla vybavena červenou lavicí z umělého kamene a skleněnými bočními stěnami. Na zadní stěně byly bílé obkladačky z opaxitu a dveře, kterými se vstupovalo do malého prostoru (nejspíše telefonní budka). Podlaha, s dvěma stupni po krajích, byla vyplněna luxfery, kterými byly osvětleny toalety pod zastávkou. K těm se vstupovalo po schodech na obou stranách zastávky.\n\nToalety umístěné pod terénem jsou od 80. let 20. století mimo provoz a společně s celým objektem čekárny chátraly. Její majitel, Dopravní podnik města Brna, na ní prováděl pouze nejzákladnější údržbu a např. prostor záchodů uzavřel novou mříží.\n\nV srpnu 2008 byla stavba prohlášena nemovitou kulturní památkou.\n\nNa jaře 2012 představili architekti Tomáš Rusín a Ivan Wahla z Atelieru RAW plán pro přestavbu chátrající čekárny na kavárnu Tram Café. Městská část Brno-střed si vzala záměr za svůj a chtěla do přestavby investovat kolem 2,7 milionu korun, pokud by získala souhlasná stanoviska památkářů a hygieniků. Od záměru kavárny však bylo z památkových důvodů upuštěno, stav kanalizace a finanční náročnost znemožnily obnovení toalet, plán nevyhovoval požárním a hygienickým normám. Radnice místo toho přistoupila na pouhou rekonstrukci s ponecháním původního účelu a s předpokládanou cenou asi 1,6 nebo 1,7 milionu korun. V roce 2014 zjistil stavebně-technický průzkum, že zastávka je v havarijním stavu. Oprava započala na konci srpna 2015 a měla podle plánů skončit v listopadu téhož roku, s maximálním zachováním původní konstrukce a tvarově věrným kopírováním původního Pořískova řešení.\n\nS brněnskou firmou Štuk Helma, která rekonstrukci prováděla za 1,9 milionu korun, byla v únoru roku 2016 přerušena smlouva o opravě. Rozhodlo tak jednání pracovníků odboru památkové péče magistrátu, stavebního úřadu, architektů a statika za přítomnosti zástupců městské části Brno-střed, protože firma nepostupovala podle projektové dokumentace a betonáž provedla bez odsouhlasení statika, čímž došlo ke změně tvaru stavby a poškození památky. Firma neměla s opravami podobných památek zkušenosti a betonáž provedla špatně, do armatury navíc vložila ocelový nosník. K opravě byla vybrána nová firma (Tocháček), která stávající špatné opravy odstranila a zhotovila znova. \nMinisterstvo kultury následně obdrželo podnět k vyřazení zastávky ze seznamu kulturních památek od restaurátora Radka Ryšánka. Podle něj došlo ke zničení téměř poloviny původní hmoty památky, původních obkladaček a podzemní části se záchody, které byly osvětleny skrze luxfery v podlaze zastávky. Podzemní část byla zalita betonem a luxfery odstraněny. Ministerstvo považovalo podnět za důvodný, avšak brněnské pracoviště Národního památkového ústavu s vyškrtnutím zastávky ze seznamu nesouhlasilo, i když uznávalo její poškození. Památkáři měli údajně pochybit při týdenních kontrolách oprav, podle ředitele brněnského NPÚ Zdeňka Váchy však nebylo možné odhalit chyby před odstraněním bednění, navíc uznal, že obnova moderní architekury je komplikovaná právě kvůli korozi materiálů. Firma, která špatnou opravu provedla, pochybení odmítala, radnice však po ní hodlala vymáhat způsobené škody a náklady navíc.\n\nObnova zastávky byla dokončena 31. května 2017, kdy byla předána městské části. Cena za rekonstrukci, navrženou Atelierem RAW a provedenou stavební firmou Tocháček, dosáhla částky 2 668 959 korun. Originální prvky (ocelové zasklení bočních výplní a dveře) byly restaurovány. Nedochované skleněné obložení zadní stěny a podlaha a lavice z umělého kamene byly nahrazeny replikami.\n\n\n"}
{"id": "1207479", "url": "https://cs.wikipedia.org/wiki?curid=1207479", "title": "Rumunské letectvo", "text": "Rumunské letectvo\n\nRumunské letectvo (; vzdušné síly Rumunska) je součástí ozbrojených sil Rumunska. Letectvo Rumunského království se v první polovině 20. století zúčastnilo několika ozbrojených konfliktů. Od vstupu Rumunska do Severoatlantické aliance v roce 2004 prochází rumunské letectvo procesem náhrady či modernizace zastaralé výzbroje z období socialismu.\n\nRumunské letectvo vzniklo 1. dubna 1913, načež se zapojilo do bojů druhé balkánské války a první světové války. V meziválečném období vyráběl rumunský letecký průmysl (společnost Industria Aeronautică Română) například stíhací letouny IAR-80. Během druhé světové války se Rumunsko přidalo na stranu mocností Osy a Rumunské královské letectvo se proto zapojilo do bojů na východní frontě.\n\nNa začátku roku 1941 bylo rumunské letectvo tvořeno stíhací armádou (3 stíhací pluky po 3 skupinách), bombardovacím plukem (3 skupiny denních bombardérů, 1 skupina nočních bombardérů) a smíšeným plukem (4 průzkumné skupiny, 2 stíhací skupiny). Rumunská flotila námořního letectva disponovala průzkumnou letkou, pěti bombardovacími a dvěma stíhacími perutěmi. Celkový početní stav činil kolem 600 letounů a 5900 mužů. Po „puči krále Michala“ v srpnu 1944 Rumunsko ukončilo účast v bojích na straně Osy a přešlo na stranu Spojenců. Jednotky Rumunské královské armády a letectva se poté podílely i na osvobozování Československa. Operační letecké jednotky byly i nadále organizovány do 1. leteckého sboru (), skládajícího se nyní z přibližně 239 bojeschopných letounů, organizovaných do stíhacího velitelství s třemi stíhacími skupinami (\"Grupul\") po dvou perutích či nezávislých letkách (\"Escadrila\"), bombardovacího velitelství jemuž podléhalo po jedné bombardovací a jedné bitevní skupině a samostatná letka střemhlavých bombardérů, a jedné dopravní a jedné spojovací skupiny. Na území Československa provedly rumunské letecké síly 4981 bojových letů, svrhly 1360 tun pum, a nárokovaly si zničení 101 nepřátelských letounů. Samy utrpěly až 60% ztráty na letadlech.\n\nPo válce se Rumunsko ocitlo v sovětské sféře vlivu a rumunské letectvo bylo z velké části přezbrojeno na sovětskou leteckou techniku. Rumunský letecký průmysl nicméně vyráběl například cvičné letouny IAR 99, bitevní letouny IAR 93 nebo vrtulníky IAR 330 (tj. licenční francouzské stroje Aérospatiale SA 330 Puma).\n\nRumunsko bylo prvním východoevropským signatářem programu „Partnerství pro mír“ a v roce 2004 vstoupilo do NATO. Rumunské letectvo je proto budováno v souladu s novými požadavky. V roce 2003 byly z výzbroje vyřazeny stíhací letouny MiG-29 v důsledku zastavení programu jejich modernizace. Ve spolupráci s Izraelem však prošly modernizací letouny MiG-21, které jsou v Rumunsku označovány jako MiG-21 LanceR. Tyto zastaralé sovětské stíhačky má v letech 2016–2017 nahradit celkem 12 použitých a modernizovaných letounů F-16 Fighting Falcon (9 jednomístných F-16AM a 3 dvoumístné F-16BM), odkoupených z přebytků portugalského letectva. Prvních šest bylo převzato 28. září a do služby zařazeno 7. října 2016. Podle rumunského ministerstva obrany by tento počet mohl být v budoucnu rozšířen o 12 či více letounů stejného typu.\n\nTabulka obsahuje přehled letecké techniky rumunského letectva v roce 2018 podle Flightglobal.com.\n\n"}
{"id": "1207484", "url": "https://cs.wikipedia.org/wiki?curid=1207484", "title": "Zaměstnanecké dílo", "text": "Zaměstnanecké dílo\n\nZaměstnanecké dílo je zvláštním typem autorského díla, které jeho autor vytvořil v rámci plnění povinností v zaměstnání. K takovému dílu obvykle vykonává majetková autorská práva příslušný zaměstnavatel a nikoliv autor díla, který od zaměstnavatele za výkon své práce dostává mzdu či plat. Toto nemusí platit, bylo-li dílo vytvořeno na základě jednorázové smlouvy o dílo (na objednávku).\n\nV Česku je zaměstnanecké dílo upraveno v § 58 autorského zákona a je definováno jako dílo, které jeho autor vytvořil „ke splnění svých povinností vyplývajících z pracovněprávního či služebního vztahu k zaměstnavateli nebo z pracovního vztahu mezi družstvem a jeho členem“ (odst. 1). Zaměstnavatel dle tohoto zákona vykonává autorova majetková autorská práva svým jménem a na svůj účet, není-li sjednáno jinak (odst. 1). Autorova osobnostní práva k dílu zůstávají nedotčena (odst. 4) a autor má také dle autorského zákona právo na přiměřenou dodatečnou odměnu, jestliže jím vytvořené zaměstnanecké dílo přinese zaměstnavateli zisk neúměrný odměně, kterou původně za vytvoření zaměstnaneckého díla dostal (odst. 6).\n\nOd zaměstnaneckého díla se v českém právním řádu odlišuje dílo vytvořené na objednávku, tj. na základě smlouvy o dílo, které je popsáno v § 61 autorského zákona. Nebylo-li sjednáno jinak, k takovému dílu získává objednatel pouze licenci k účelu vyplývajícímu ze smlouvy (odst. 1) a výkon majetkových autorských práv včetně možnosti případného poskytování dalších licencí zůstává autorovi díla (odst. 2). Výjimku z této kategorie tvoří počítačové programy a databáze a nekolektivní kartografická díla, která jsou i v případě vytvoření na objednávku považována za zaměstnanecká díla (§ 58, odst. 7). Rovněž kolektivní dílo (vytvořené společně více autory pod hlavičkou jedné fyzické či právnické osoby, jejichž jednotlivé příspěvky nelze od sebe oddělit) se považuje za zaměstnanecké dílo i v případě, kdy bylo vytvořeno na objednávku (§ 59, odst. 1 a 2).\n\n\n"}
{"id": "1207485", "url": "https://cs.wikipedia.org/wiki?curid=1207485", "title": "Monterosso al Mare", "text": "Monterosso al Mare\n\nMonterosso al Mare je jedna z obcí Cinque Terre, které jsou zapsané ve světovém dědictví UNESCO. Nachází se v provincii La Spezia, v Ligurii, na severozápadě Itálie. Je součástí Italské riviéry, respektive její východní části nazývané Riviera di Levante. \nK hlavním památkám náleží \"kostel San Giovanni Battista\" z konce 13. století, \"kapucínský klášter San Francesco\" z počátku 17. století, \"strážní věž\" a \"věž Aurora\" z 16. století.\n"}
{"id": "1207491", "url": "https://cs.wikipedia.org/wiki?curid=1207491", "title": "Nitrianska Blatnica", "text": "Nitrianska Blatnica\n\nNitrianska Blatnica je obec na Slovensku v okrese Topoľčany v Nitranském kraji.\n\nPrvní písemná zmínka o obci pochází z roku 1185 z královské listiny Bély III..\n\nV obci je římskokatolický kostel Povýšení svatého Kříže z roku 1820. V lesích nad obcí, pod kopcem Marhát, je kaple - rotunda sv. Jiří z 9. - 10. století, nejstarší rotunda na Slovensku.\n\n"}
{"id": "1207492", "url": "https://cs.wikipedia.org/wiki?curid=1207492", "title": "Unmasked Tour", "text": "Unmasked Tour\n\nUnmasked Tour bylo turné americké rockové skupiny Kiss. Jednalo se o první turné na kterém nebyla skupina v púvodní sestavě. Bubeník Peter Criss již nebyl členem skupiny a na jeho místo byl přijat Eric Carr. Unmasked Tour bylo první turné které se konalo pouze v Evropě, Austrálii a na Novém Zélandu. Ve Spojených státech se konal pouze jediný koncert a to v divadle Palladium v New Yorku. \nToto turné je až do roku 1996 poslední na kterém s Kiss vystupuje Ace Frehley.\n\n"}
{"id": "1207498", "url": "https://cs.wikipedia.org/wiki?curid=1207498", "title": "Zakucelka", "text": "Zakucelka\n\nZakucelka (\"Ludwigia\") je rod rostlin z čeledi pupalkovité. Jsou to pozemní nebo vodní byliny, řidčeji i dřeviny s jednoduchými celistvými listy. Květy jsou bílé nebo žluté, většinou čtyř nebo pětičetné. Plodem je tobolka. Rod zahrnuje přes 80 druhů a je rozšířen na všech kontinentech. V Evropě roste pouze zakucelka bahenní. V ČR patří mezi vyhynulé druhy. Zakucelky rostou převážně v nížinách tropů a jsou vázány na různé vodní biotopy. V ponořených částech mají vzduchové pletivo a některé druhy mají i dýchací kořeny. Některé vodní, převážně severoamerické druhy jsou pěstovány jako akvarijní rostliny. Další druhy slouží v místní medicíně nebo jsou řazeny mezi invazní rostliny.\n\nZakucelky jsou pozemní nebo vodní, jednoleté nebo vytrvalé byliny, řidčeji keře a výjimečně i nevelké stromy. Pozemní bylinné druhy mají přímou lodyhu nebo jsou plazivé a v uzlinách kořenující. Vodní druhy mohou být ponořené nebo vzplývající. Ponořené části vodních druhů jsou často zduřelé a houbovité nebo s nafouklými, bělavými aerofory. Stromovitý vzrůst má např. silně ohrožený druh \"L. anastomosans\" ze střední Brazílie. Listy jsou vstřícné, střídavé nebo přeslenité, jednoduché, obvykle celistvé. Palisty jsou redukované nebo chybějí. Květy jsou pravidelné, většinou čtyř nebo pětičetné (řidčeji 3 nebo až 7-četné), jednotlivé v úžlabí horních listů nebo v klasech, hroznech, latách nebo svazečcích. Květní trubka (češule) nepřesahuje na rozdíl od většiny ostatních zástupců čeledi semeník. Kalich je vytrvalý, zelený, tvořený 4 nebo 5 (3 až 7) cípy na okraji květní trubky. Koruna je bílá nebo žlutá, opadavá, složená ze 4 nebo 5 (3 až 7) korunních lístků. U některých druhů koruna chybí. Tyčinek je stejný nebo dvojnásobný počet oproti počtu kališních lístků. Mají krátké nitky a nasedají na okraj květní trubky. Semeník obsahuje 4 nebo 5, řidčeji více komůrek, jejichž počet odpovídá počtu kališních lístků, a nese jedinou čnělku zakončenou hlavatou až polokulovitou bliznou. Plodem je tobolka obsahující mnoho semen. Tobolky pukají nepravidelně, případně vrcholovými póry nebo víčky oddělujícími se od vrcholu. Semena jsou v tobolkách volná nebo obklopená korkovitou tkání.\n\nRod zakucelka zahrnuje asi 82 až 91 druhů. Je zastoupen na všech kontinentech s výjimkou Antarktidy. Největší počet druhů se vyskytuje v Americe, menší vývojové centrum je rovněž v subsaharské Africe. V Evropě roste jediný původní druh, zakucelka bahenní (\"L. palustris\"). V 19. století se vyskytovala i na území České republiky, v současné době je považována za vyhynulý druh flóry ČR. V teplých oblastech Evropy zdomácněly některé další, cizokrajné druhy, zejména zakucelka plazivá (\"L. peploides\") a \"L. uruguayensis\".\nZakucelky se vyskytují především v tropických nížinách, některé druhy je však možno nalézt i ve vyšších nadmořských výškách (až 2000 metrů). Nejčastěji rostou na vlhkých místech, bahniskách, mělké stojaté vodě na okrajích jezer a lagun, poříčních galeriových lesích, sezónně zaplavovaných místech ap.\n\nPro zakucelky jsou charakteristické rozsáhlé areály jednotlivých druhů. Je mezi nimi celá řada druhů zastoupených na více kontinentech. Druh \"L. octovalvis\" je rozšířen v tropech celého světa, \"L. perennis\" v tropech Starého světa od Afriky po Oceánii, \"L. hyssopifolia\" od Afriky po Austrálii, \"L. decurrens\", \"L. leptocarpa\", \"L. uruguayensis\" a \"L. peruviana\" od jv. USA po Argentinu, \"L. erecta\" od Floridy po Paraguay.\n\nZakucelky jsou svým výskytem vázané na nejrůznější vodní biotopy, kterým se různými způsoby přizpůsobily. V ponořených částech se vyvíjí řídké vzduchové pletivo - aerenchym. Některé druhy jsou víceméně dřevnaté, vynořené, s přímým stonkem, vyrůstajícím z oddenku kořenícího ve dně. Rostou v bahně, zaplavované půdě nebo při okraji vodních ploch. Náleží mezi ně např. \"L. decurrens\", \"L. hyssopifolia\" nebo \"L. nervosa\". Další skupinu tvoří ekologicky plastické byliny, které buď vzplývají nebo se plazí po bahnitém povrchu. Oddenek se buď volně vznáší ve vodě nebo je částečně vynořený. Druh \"L. helminthorrhiza\" má v úžlabí listů nápadné, bělavé, tlusté, asi 2 cm dlouhé nadnášecí kořeny (aerofory) houbovité konzistence, které nadnášejí lodyhu. Na ponořených částech mívá dýchací kořeny i zakucelka plazivá (\"L. peploides\"). Další ekologickou skupinu tvoří ponořené nebo vzplývající bylinné druhy, které na rozdíl od předešlé skupiny koření ve dně. Patří mezi ně např. \"L. sedioides\" a \"L. inclinata\".\n\nKvěty zakucelek opylují zejména včely, sbírající pyl. Pylová zrna jsou u těchto rostlin velká a slepená k sobě a mohou je sbírat pouze specializované druhy včel s dlouhými, tuhými a větvenými chlupy na zadních nohou. Některé jihoamerické druhy včel rodu \"Leioproctus\" dokonce navštěvují výhradně květy zakucelek. Efektivním opylovačem je v Jižní Americe např. rod \"Tetrapedia\". Některé včely, např. z rodu \"Augochlora\", naproti tomu loupí pyl aniž by přispěly k opylování. Na květech druhu \"L. elegans\" bylo v Brazílii napočítáno celkem 32 druhů včel.\n\nZakucelka je v tropické Asii jednou ze živných rostlin pohledného babočkovitého motýla \"Junonia almana\".\nSemena zakucelek jsou vesměs šířena vodou, případně také epizoochorně vodními ptáky. O snadnosti jejich šíření svědčí rozsáhlé areály většiny druhů. Druh \"L. hyssopifolia\" má dva typy semen, z nichž jeden je opatřen korkovitým pletivem nadnášejícím semeno ve vodě.\n\nRod \"Ludwigia\" je v taxonomii čeledi pupalkovité řazen do samostatné podčeledi \"Ludwigioideae\", která představuje bazální vývojovou větev této čeledi. V minulosti byly druhy s dvojnásobným počtem tyčinek oproti počtu kališních lístků řazeny do samostatného rodu \"Jussiaea\", znak se však ukázal pro rozdělení na rodové úrovni jako taxonomicky nepoužitelný a oba rody byly sloučeny.\n\n\nNěkteré vodní druhy zakucelek jsou pěstovány jako akvarijní rostliny, zejména severoamerické druhy \"L. arcuata\", \"L. brevipes\", \"L. repens\" (\"L. mullertii\"), \"L. glandulosa\". Keřovitý druh \"L. peruviana\" je pěstován jako vlhkomilná okrasná dřevina a zdomácněl v různých částech tropů a subtropů.\nNěkteré druhy slouží v domorodé medicíně jako léčivé rostliny, např. \"L. octovalvis\" v Malajsii nebo \"L. adscendens\" ve Vietnamu.\n\nZakucelka velkokvětá (\"L. grandiflora\") je v některých evropských zemích (například v Holandsku) považována za agresivní a rychle se šířící vodní invazní rostlinu, jejíž objevení se je možné očekávat i v České republice. Mezi invazní tropické a subtropické druhy patří i některé další druhy, např. zakucelka plazivá (\"L. peploides\").\n\n \n"}
{"id": "1207507", "url": "https://cs.wikipedia.org/wiki?curid=1207507", "title": "JIT", "text": "JIT\n\nJIT může být:\n\n\n"}
{"id": "1207509", "url": "https://cs.wikipedia.org/wiki?curid=1207509", "title": "Just in time", "text": "Just in time\n\nJust in time může být:\n\n\n"}
{"id": "1207511", "url": "https://cs.wikipedia.org/wiki?curid=1207511", "title": "Andělský investor", "text": "Andělský investor\n\nAndělský investor nebo také obchodní anděl či anděl, je český výraz pro anglické termíny \"angel investor\", \"business angel\", \"seed investor\" či \"private investor\", který označuje jedince, jenž poskytuje kapitál pro zakládání podniků, obvykle výměnou za podíl ve společnosti či participaci na zisku společnosti. Od konce internetové horečky ve druhé polovině devadesátých let ve světě vzrůstá počet andělských investorů, především skrz financování online, ITC a software společností, jejichž rozmach nastal na začátku tohoto století. Existují i společnosti, které sdružují andělské investory do organizací.\n\nPojem andělský investor pochází se Spojených států, kde se původně objevil v divadle na Broadwayi, kde označoval zámožné jedince, kteří poskytovali peníze na divadelní představení, jež by nemohly bez takto poskytnutých peněž fungovat. Ve spojitosti s financováním podniků byl tento termín poprvé použit univerzitním profesorem z univerzity v New Hampshire, Williamem Watzelem v roce 1978. Watzel pracoval na studii o vybírání kapitálu v začátcích podnikání. Pojmem „\"angel investor\"“ pak označil ty individuální investory, kteří poskytli financování takto nově založeným společnostem.\n\nDefinovat pojem andělský investor je složité, neboť různé publikace uvádějí rozdílné definice, zde je několik příkladů:\n\n\n\nAndělský investor investuje převážné své peníze, ne peníze druhých osob či společností jako je tomu v případě profesionálně řízeného investičního fondu. Zajímavostí může být, že dle studie Williama R. Kerra, Joshe Lernera a Antoinette Schoar jsou startupy a začínající společnosti zafinancované andělskými investory stabilnější, než ty společnosti financované klasickými investičními fondy.\n\nPři shánění peněz na podnikání se podnikatelé často obrací na rodinu, přátele či investiční fondy. Rodina dokáže obvykle půjčit relativně malé částky, kdežto investiční fondy se obvykle nepouštějí do menších investic v řádech desítek, ale i stovek milionů korun. Andělští investoři pak vyplňují tuto mezeru. Některé publikace označují za andělské investory i přátele či rodinu, která na podnikání poskytne peníze. Protože se zpravidla jedná o úspěšné a zámožné osoby, je pro andělské investory půjčka ve výši několik stovek tisíc, ale i milionů korun optimální. Samozřejmě, výše poskytnutého kapitálů se může lišit mezi andělskými investory. Nelze tak určit přesnou hranici, kolik může andělský investor investovat do společnosti.\n\nJakákoliv investice, a především andělská investice sebou obnáší velký risk . Andělský investor hledá především takové společnosti, u které je vysoká pravděpodobnost návratu investovaného kapitálu. Proto se soustředí na společnosti s jasným obchodním plánem, které nabízejí promyšlený a uvěřitelný růst společnosti a také úspěšnou exit strategii (prodání společnosti).Andělští investoři investují zpravidla pouze čtvrtinu svých dostupných financí. To souvisí s rizikovým profilem tohoto podnikání\n\nZ historických důvodů se v Česku objevují první andělští investoři až po roce 1989 a Sametové revoluci. Rozmach andělských investic však přichází až v posledních 10 letech. Důvodem je, že se v současné době začíná dorůstat skupina úspěšných podnikatelů, kteří za sebou mají jeden či více úspěšných exitů (prodaných společností) po rozmachu internetu po roce 2000, a tudíž mají k dispozici slušný kapitál, který mohou investovat do dalších startupů, malý společností či jiných zajímavých podnikatelských nápadů.\n\nV České republice se také začínají objevovat první sdružení, asociace či skupiny sdružující andělské investory. Mezi tyto skupiny patří například platforma Busyman.cz, která vznikla jako vůbec první svého druhu (2010), dále Keiretsu Forum, jedna z největších celosvětových sítí andělských investorů a které otevřela během jara roku 2016 svou pobočku v České republice. Další podobnou skupinou působící v České republice je Business Angels Czech, které je součástí evropské investorské skupiny EBAN.\n"}
{"id": "1207513", "url": "https://cs.wikipedia.org/wiki?curid=1207513", "title": "František Hejl", "text": "František Hejl\n\nFrantišek Hejl (16. března 1920 Kněževísko – 11. ledna 2016 Brno) byl český historik a účastník odboje za druhé světové války.\n\nByl synem kamnáře Jana Hejla (??–1953) a jeho manželky Františky, rozené Konopáčové (??–1965). Obecnou a měšťanskou školu vychodil v Letovicích, maturoval v roce 1940 na gymnáziu v Boskovicích. Po maturitě pracoval jako úředník. V roce 1943 byl totálně nasazen, nejprve ve Vídni, poté ve Štraburku a nakonec ve slovenské Dubnici nad Váhom. \n\nNa Slovensku se zapojil do partyzánského hnutí a aktivně se zúčastnil Slovenského národního povstání. \n\nPo druhé světové válce vystudoval v letech 1945–1948 obory historie a anglistika na Filozofické fakultě Masarykovy univerzity v Brně, po ukončení studií se na univerzitě věnoval historii jako pedagog. Tamtéž získal v roce 1953 titul PhDr. a v roce 1962 titul CSc. v oboru historické vědy. Mimořádným profesorem se stal v roce 1968, řádným profesorem v oboru slovanské dějiny feudalismu v roce 1979. V letech 1960–1966 a 1973–1980 byl prorektorem univerzity. \n\nV bádání pokračoval i po odchodu do důchodu.\n\nDne 4. června 1949 se oženil s Alenou Hejlovou (* 1924). Manželé Hejlovi měli dvě dcery.\n\nV počátcích se zabýval dějinami Polska, později i Ukrajiny a Ruska. Ve svých pracích se věnoval také fenoménu Velké Moravy a osvobozeneckému hnutí za druhé světové války. \n\n\nZa svou odbojovou i odbornou činnost obdržel řadu ocenění: \n\nByl členem KSČ, resp. KSČM.\n"}
{"id": "1207514", "url": "https://cs.wikipedia.org/wiki?curid=1207514", "title": "Ladislav Holoubek", "text": "Ladislav Holoubek\n\nLadislav Holoubek (13. srpna 1913 Praha – 4. září 1994 Bratislava) byl český a slovenský hudební skladatel a dirigent.\n\nPo maturitě na gymnáziu v Trnavě studoval na \"Hudební a dramatické akademii v Bratislavě\" hru na klavír u E. Križana, dirigování u Josefa Vincourka a skladbu u Alexandra Moyzese. Své vzdělání dovršil v letech 1934–1936 studiem v mistrovské třídě Vítězslava Nováka na Pražské konzervatoři. V roce 1933 se stal dirigentem Slovenského národního divadla ve kterém působil až do roku 1952. V letech 1955–1958 byl dirigentem \"Vojenského uměleckého souboru\" v Bratislavě a v letech 1955–1958 uměleckým ředitelem a dirigentem Opery Státního divadla v Košicích. V roce 1958 se vrátil na čas do Bratislavy a v roce 1966 opět do Košic. V košické opeře působil jako dirigent až do roku 1981.\n\n\n\n\n\n\n\n"}
{"id": "1207516", "url": "https://cs.wikipedia.org/wiki?curid=1207516", "title": "French Open 2016 – dvouhra juniorek", "text": "French Open 2016 – dvouhra juniorek\n\nDo soutěže dvouhry juniorek na pařížském French Open 2016 nastoupilo šedesát čtyři tenistek. Z kvalifikace postoupilo osm hráček. Obhájkyní titulu byla Špynělka Paula Badosová Gibertová, která již nebyla způsobilá startovat pro věkové omezení.\n\nPremiérový grandslamový titul vybojovala 16letá Švýcarka se španělsko-slovenskými kořeny a dvanáctá nasazená Rebeka Masarová, jež ve finále přehrála 14letou americkou turnajovou dvojku Amandu Anisimovou po dvousetovém průběhu. Stala se tak třetí švýcarskou vítězkou této soutěže na dvorcích Rolanda Garrose, když navázala na další dvě krajanky se slovenskými kořeny Martinu Hingisovou (1993, 1994) a Belindu Bencicovou (2013). Do juniorského žebříčku si připsala 375 bodů, poražená finalistka pak 270 bodů. \n"}
{"id": "1207524", "url": "https://cs.wikipedia.org/wiki?curid=1207524", "title": "HP-HIL", "text": "HP-HIL\n\nHP-HIL (Hewlett-Packard Human Interface Link) je název počítačové sběrnice společnosti Hewlett-Packard, která se používá k připojení klávesnice, myši, trackballu, čtečky čárových kódů a dalších periférií. Sběrnice byla používána až do poloviny 90. let 20. století, kdy ji nahradila technnologie PS/2. Dnes je technologie PS/2 již zcela nahrazena rozhraním USB.\n\nHIL sběrnice zřetězuje až 7 zařízení a běží na frekvenci 8MHz. Každé HIL zařízení má typicky vstupní a výstupní konektor. HIL sběrnici lze nalézt na HP PA-RISC a m68k založených zařízeních nebo ji lze nalézt například v některých dřívějších počítačích jako HP VECTRA.\n\nHP-UX, OpenBSD, Linux a NetBSD v sobě zahrnují ovladače pro HIL sběrnici a HIL zařízení.\n\nHP-HIL sběrnice využívá specifické 4-pin, 6-pin nebo 8-pinové SDL konektory, které jsou podobné 8pinovému 8P8C konektoru, často ne zcela správně označovanému RJ-45.\n\n"}
{"id": "1207526", "url": "https://cs.wikipedia.org/wiki?curid=1207526", "title": "French Open 2016 – čtyřhra juniorek", "text": "French Open 2016 – čtyřhra juniorek\n\nDo soutěže čtyřhry juniorek na pařížském French Open 2015 nastoupilo celkem třicet dva párů. Obhájcem titulu byla česká dvojice Miriam Kolodziejová a Markéta Vondroušová, jejíž členky nestartovaly společně. Kolodziejová nemohla startovat pro věkové omezení. Vondroušová vytvořila osmou nasazenou dvojici s Moldavankou Anastasií Detiucovou, aby v úvodním kole podlehly americko-kanadské dvojici Claire Liuová a Charlotte Robillard-Milletteová.\n\nVítězem čtyřhry se stal nenasazený pár složený z 16leté Španělky Pauly Arias Manjónové a 15leté Srbky Olgy Danilovićové, které ve finále zdolaly ruské turnajové jedničky Olesju Pervušinovou s Anastasijí Potapovovou po setech 3–6, 6–3, až v supertiebreaku [10–8]. Obě šampionky si připsaly premiérový grandslamový titul a do juniorského žebříčku si připsaly 270 bodů, finalistky pak 180 bodů. \n\n"}
{"id": "1207536", "url": "https://cs.wikipedia.org/wiki?curid=1207536", "title": "French Open 2016 – čtyřhra juniorů", "text": "French Open 2016 – čtyřhra juniorů\n\nDo soutěže čtyřhry juniorů na pařížském French Open 2016 nastoupilo třicet dva dvojic. Obhájcem titulu byl španělský pár Álvaro López San Martín a Jaume Munar, jehož členové nemohli startovat pro věkové omezení.\n\nTurnaj ovládla nenasazená dvojice složená z 16letého Izraelce Jišaje Oli'ela a 17letého Čecha Patrika Rikla, kteří ve finále zdolali korejsko-brazilský pár Čchong Jun-song a Orlando Luz po setech 6–3 a 6–4. Oba šampioni tak získali premiérovou grandslamovou trofej a do juniorského žebříčku si připsali 270 bodů, finalisté pak 180 bodů. \n\n"}
{"id": "1207548", "url": "https://cs.wikipedia.org/wiki?curid=1207548", "title": "Rozjezd", "text": "Rozjezd\n\nRozjezd je označení pro způsob organizace městské hromadné dopravy, při kterém se vozidla většího množství dopravních linek sjíždí z různých směrů na jedné nebo několika blízkých zastávkách, aby odtud ve stanovený čas pokračovaly opět různými směry poté, co je cestujícím umožněno mezi těmito vozidly přestoupit. Tím je možné malým počtem vozidel a tedy i s nízkými náklady zajistit dopravní obslužnost rozsáhlého území i v době nízké poptávky, zejména v noci či brzy ráno o víkendech a dnech pracovního klidu. Ačkoliv intervaly mezi jednotlivými spoji bývají delší, přepravní doba může být navzdory prodlouženým trasám srovnatelná s podmínkami plného provozu dopravní sítě vzhledem k obecně nízké intenzitě dopravy v příslušné denní době, nižšímu počtu obsluhovaných zastávek a preferenci využívání vozidel s lepšími jízdními vlastnostmi. Je-li rozjezdová organizace dopravy motivovaná snahou o snížení nákladů v době nižší poptávky po dopravě, bývá v některých městech její využívání podmíněno i vyšším jízdným ve srovnání s běžným režimem dopravy.\n\nRozjezdy jsou v mnoha případech realizovány městskými autobusy, protože tato vozidla zvládají rychlejší rozjezdy a brzdění. Záleží ale na velikosti obsluhovaného území, jeho struktuře a výši poptávky. V některých městech se využívá i tramvajová doprava, případně se druhy vozidel kombinují. Důvodem k nepoužívání tramvají v době s nízkým objemem přepravy může být možnost provádění oprav tramvajových tratí v této době nebo možnost úspory nákladů vypnutím napájení tramvajové sítě.\n\n\nKomiksová povídka inspirovaná rozjezdovou noční dopravou v Brně nazvaná \"Brněnské rozjezdy\", kterou v roce 2011 pro výstavu \"Brno in Comics\" vytvořil Tomáš Kučerovský, zaznamenala za dva týdny od zveřejnění na internetu přes 200 tisíc zhlédnutí.\n\n"}
{"id": "1207558", "url": "https://cs.wikipedia.org/wiki?curid=1207558", "title": "Broučí násep", "text": "Broučí násep\n\nBroučí násep je forma biologického boje proti škůdcům v zemědělství a zahradnictví. Jedná se o pruh osázený trávou (trsy trávy) nebo trvalkami na poli nebo na zahradě, který podporuje a poskytuje stanoviště pro užitečný hmyz, ptáky a další živočichy, kteří se živí škůdci.\n\nBroučí náspy se obvykle skládají z rostlin jako je slunečnice, bob, chrpa polní, koriandr, brutnák, \"Muhlenbergia\" (trávy z čeledi lipnicovité), kavyl a rod eriogonum z čeledi rdesnovité. Broučí náspy se používají ke snížení nebo k náhradě používání insekticidů a mohou také sloužit jako útočiště ptákům a prospěšným hlodavcům. Například hmyz jako je zlatoočka obecná nebo lumci se živí škůdci. Koncept náspů byl vyvinut v organizaci \"Game & Conservation Wildlife Trust\" ve spolupráci s anglickou Southamptonskou univerzitou.\n\nMezi další významné výhody patří to, že může poskytovat stanoviště pro opylovače a ohrožené druhy. Pokud se používají místní druhy rostliny, endemická a původní flóra a fauna, je tím zároveň podporována tzv. ekologie obnovy.\n\nPodle návrhu pojmu v \"Oxford English Dictionary,\" z března 2005 se anglický termín \"beetle bank\" začal používat na počátku devadesátých let 20. století, s publikovanými příklady z 22. srpna 1992 ve vydání \"časopisu New Scientist\" nebo ze dne 12. října 1994 v sekci společnost deníku \"Guardian\":\n\n"}
{"id": "1207559", "url": "https://cs.wikipedia.org/wiki?curid=1207559", "title": "Ján Hrk", "text": "Ján Hrk\n\nJán Hrk (* 8. července 1923 Ľuboreč, Slovensko – 4. června 1991 Bratislava) byl slovenský hudební skladatel.\n\nStudoval na učitelském ústavu v Banské Bystrici. Absolvoval v roce 1943. Ve studiu pokračoval na Státní konzervatoři v Bratislavě, kde byl jeho učitelem skladby Ján Cikker. Večdle toho studoval i hudební vědu na Filozofické fakultě Univerzity Komenského v Bratislavě. Po dokončení studia se stal pracovníkem Čs. rozhlasu v Bratislavě. Pracoval nejprve jako zástupce hlavního redaktora a od roku 1958 jako hlavní redaktor hudebního vysílání. V roce 1956 se stal poslancem Ústředního národního výboru v Bratislavě. Po skončení volebního období se v roce 1963 do rozhlasu vrátil. \n\nKomponoval pochodové písně, kantáty apod. Upravoval lidové písně pro potřeby rozhlasu. Nejúspěšnější bylo pásmo lidových písní \"Na tanci, na muzike\" pro sóla, sbor a orchestr.\n\n\n"}
{"id": "1207560", "url": "https://cs.wikipedia.org/wiki?curid=1207560", "title": "Kostel svatého Václava (Rychnov u Jablonce nad Nisou)", "text": "Kostel svatého Václava (Rychnov u Jablonce nad Nisou)\n\nŘímskokatolický farní kostel svatého Václava v Rychnově u Jablonce nad Nisou je barokní sakrální stavba stojící severně nad říčkou Mohelkou obklopená hřbitovem. Od roku 1963 je kostel chráněn jako kulturní památka.\n\nKostel byl postaven v letech 1706–1711. Upravován byl v 19. století: v roce 1807 a v letech 1892–1894.\n\nKostel je orientovaný k severovýchodu. Je jednolodní a má obdélný, polygonálně ukončený presbytář. Po jeho severní straně se nachází věž, která má sakristii v přízemí. Průčelí kostela má tři osy, které jsou členěné pilastry a zakončeny obdélným trojúhelně ukončeným štítem s křídlatými bočními zdmi. V ose průčelí je obdélný portál s rozeklaným štítem a polokruhově ukončené okno. V bočních osách jsou niky, do kterých patří sochy sv. Josefa a sv. Jana Nepomuckého.\n\nPresbytář i loď mají valenou klenbu s lunetami a pásy. Podvěží je sklenuto křížovou klenbou.\n\nHlavní oltář je pseudobarokní z roku 1868. Jsou na něm rokokové sochy sv. Vojtěcha a sv. Prokopa a obraz sv. Václava od J. Hellicha z první poloviny 19. století. Boční oltáře a kazatelna pocházejí z 19. století. Dřevěná barokní křtitelnice je z první poloviny 18. století.\n\nU školy se nachází socha sv. Jana Nepomuckého z roku 1780. Opravena byla v roce 1934. Při silnici do Kokonína stojí před č. 279 barokní sloup sv. Prokopa, který je zřejmě z roku 1702. Železný kříž na kamenném podstavci stojící u č. 434 pochází z roku 1804.\n\n"}
{"id": "1207561", "url": "https://cs.wikipedia.org/wiki?curid=1207561", "title": "Osterøybrua", "text": "Osterøybrua\n\nOsterøybrua je silniční visutý most spojující část Bergenu Arna s oblastí Kvisti v jižní části ostrova Osterøy v norském kraji Hordaland. Je součástí cesty \"Fylkesvei 566\" a přemosťuje fjord Sørfjorden.\n\nMost byl postaven v 90. letech a otevřený 3. října 1997 norským ministrem dopravy a komunikací Sisselom Rønbeckom. Zkonstruován byl společností Aas-Jakobsen a finanční náklady na jeho výstavbu činily 308 mil. NOK. Byl navržen tak, aby dokázal odolat i extrémním bouřím. Po dokončení se s celkovou délkou 1065 m stal třetím nejdelším visutým mostem v zemi (po mostech Gjemnessundbrua a Sotrabrua). Celkově má most osm polí, délka rozpětí největšího z nich je 595 m. Výška hlavních pylonů je 121 m. Výškový rozdíl mezi fjordům a nejvyšším bodem mostovky je 53 m.\n\nMost je jedním ze dvou, které spojují ostrov Osterøy s norskou pevninou - druhým je most Kallestadsundet bru z roku 1985 spojující severní část ostrova.\n\n"}
{"id": "1207562", "url": "https://cs.wikipedia.org/wiki?curid=1207562", "title": "Ludvík Horecký", "text": "Ludvík Horecký\n\nLudvík Horecký z Horky (1803 – 27. prosince 1873 Olomouc) byl rakouský římskokatolický duchovní a politik české národnosti z Moravy; poslanec Moravského zemského sněmu.\n\nPůsobil jako farář a děkan v Holešově. Podle údajů z roku 1864 působil jako farář v Holešově. Měl titul svobodného pána (barona). Post holešovského faráře zastával v období let 1842–1872. V roce 1864 vysvětil na Hostýně sochy slovanských věrozvěstů.\n\nZapojil se i do vysoké politiky. V zemských volbách 1861 se stal poslancem Moravského zemského sněmu, za kurii měst, obvod Holešov, Hulín, Vsetín, Valašské Meziříčí. Mandát zde obhájil v zemských volbách v lednu 1867, zemských volbách v březnu 1867 a zemských volbách 1870. Byl orientován jako federalista (Moravská národní strana, staročeská). Poslanecký slib skládal v únoru 1867 v češtině. V říjnu 1869 spolupodepsal státoprávní deklaraci moravských poslanců.\n\nZemřel v prosinci 1873.\n"}
{"id": "1207563", "url": "https://cs.wikipedia.org/wiki?curid=1207563", "title": "Stolmabrua", "text": "Stolmabrua\n\nStolmabrua je silniční trámový most v obci Austevoll v norském kraji Hordaland spojující vesnici Stolmen na stejnojmenném ostrově s ostrovem Selbjørn. Most přemosťuje úžinu Stolmasundet a je součástí cesty \"Fylkesvei 151\". Postaven byl v 90. letech a po dokončení v listopadu 1998 se hlavní pole s délkou rozpětí 301 m stalo nejdelším svého druhu na světě, když o 1 m překonalo hlavní pole brazilského mostu Ponte Rio-Niterói. Celková délka mostu je 467 m, boční pole mají délku rozpětí 94 m a 72 m. Šířka mostu je 9 m. \n\nPři výstavbě bylo použito 11500 m3 betonu a 1850 tun oceli.\n"}
{"id": "1207564", "url": "https://cs.wikipedia.org/wiki?curid=1207564", "title": "Michal Burian", "text": "Michal Burian\n\nMichal Burian (* 25. prosince 1957 Přerov) je český podnikatel a politik, expert v oblasti evropských fondů, původní profesí agronom, v letech 2006 až 2010 zastupitel obce Železné v okrese Brno-venkov, nestraník za hnutí STAN.\n\nV letech 1978 až 1982 vystudoval obor fytotechnický na Vysoké škole zemědělské v Brně (získal titul Ing.). Původní profesí je tedy agronom, toto povolání také několik let vykonával. Hned v lednu 1990 však začal podnikat v oblasti zpracování zemědělských produktů a poradenství, což ho přivedlo k cestovnímu ruchu. V roce 1993 založil první nevládní agroturistickou organizaci v ČR s názvem ECEAT CZ \"(European Centre for Ecology and Tourism)\", které od té doby předsedá. V letech 2000 až 2008 byl také generálním sekretářem ECEAT-International.\n\nV polovině 90. let 20. století získal certifikát na \"The Prince of Wales Business Leaders Forum\" ve Velké Británii v oblasti mezisektorového partnerství jako základního předpokladu udržitelného rozvoje a rovněž certifikát na Univerzitě Karlově v Praze v oblasti managementu neziskových organizací. V letech 2000 až 2004 vystudoval doktorský obor aplikovaná krajinná ekologie se speciálním zaměřením na udržitelný cestovní ruch na Mendelově zemědělské a lesnické univerzitě v Brně (získal titul Ph.D.).\n\nV roce 1994 založil rodinou firmu – cestovní agenturu specializující se na pobyty na farmách po celé Evropě, na jejímž provozu se do roku 2018 podílel. V minulosti se také intenzívně věnoval evropským fondům, jeho firma připravila desítky projektů pro obce i podnikatele. Do konce února 2016 byl souběžně ředitelem centra Eden, vzdělávacího, zábavního a inspiračního centra na Vysočině, jehož koncept připravoval. Dnes se přednostně věnuje poradenské činnosti v oblasti strategického marketingu cestovního ruchu a předsedá destinační společnosti Brněnsko, z.s. Přednáší v tuzemsku i zahraničí, je externím pedagogem na Mendelově univerzitě v Brně a dalších školách.\n\nMichal Burian žije v obci Železné v okrese Brno-venkov, je ženatý a má dvě dospělé děti. Ve volném čase chodí na ryby a věnuje svým dvěma kočkám.\n\nDo komunální politiky vstoupil, když byl v komunálních volbách v roce 2006 zvolen jako nestraník za ČSSD zastupitelem obce Železné v okrese Brno-venkov. Ve volbách v roce 2010 mandát neobhajoval. Ve volbách v roce 2014 kandidoval na posledním místě kandidátky (tentokrát jako nestraník za hnutí STAN).\n\nV krajských volbách v roce 2016 kandidoval jako nestraník za STAN do Zastupitelstva Jihomoravského kraje za subjekt \"\"Starostové pro Jižní Moravu\"\" (tj. STAN a SOM). \n\nVe volbách do Evropského parlamentu v roce 2014 kandidoval jako nestraník za hnutí STAN na kandidátce subjektu \"\"Koalice TOP 09 a STAN\"\". Ve volbách do Senátu PČR v roce 2016 kandidoval za hnutí STAN v obvodu č. 55 – Brno-město. Se ziskem 17,26 % hlasů skončil na 4. místě a do druhého kola nepostoupil.\n"}
{"id": "1207565", "url": "https://cs.wikipedia.org/wiki?curid=1207565", "title": "Stordabrua", "text": "Stordabrua\n\nStordabrua je silniční visutý most v nejbližším okolí města Leirvik v obci Stord v norském kraji Hordaland. Spolu s dalším visutým mostem Bømlabrua, s trámovým mostem Spissøybrua a s podmořským tunelem Bømlafjordtunnelen je součástí dopravního projektu Trekantsambandet spojujícího ostrovy Stord a Bømlo s pevninskou částí Norska.\n\nPůvodní plány na spojení ostrovů vznikly v 60. letech a zahrnovaly stavbu pontonového mostu přes Stokksundet. V roce 1973 obecní rady obcí Bømlo, Stord a Fitjar začaly s plánováním stavby pontonového mostu mezi lokalitami Sørstokken a Foldrøyholmen, později bylo kvůli výstavbě letiště Stord lufthavn v lokalitě Sørstokken od plánování upuštěno. Po několika změnách polohy mostu bylo v 80. letech rozhodnuto o stavbě projektu Trekantsambandet; od roku 1988 podporovaly jeho výstavbu obecní rady a v roce 1991 ji schválila i norská vláda. Stavba mostu se nakonec začala 20. února 1999, hlavní pylony byly dokončeny 25. září 1999 a otevřený byl současně s tunelem Bømlafjordtunnelen 27. prosince 2000. Celkové finanční náklady na výstavbu mostu činily 442 mil. NOK.\n\nCelková délka mostu je 1078 m a hlavní visuté pole s délkou rozpětí 677 m} patří k nejdelším v zemi. Šířka mostovky je 13.5 m, pylony jsou 97 m vysoké. Do 30. dubna 2013 bylo na mostě vybírané mýtné.\n"}
{"id": "1207567", "url": "https://cs.wikipedia.org/wiki?curid=1207567", "title": "Varoddbrua", "text": "Varoddbrua\n\nVaroddbrua jsou dva souběžně vedené silniční mosty, přemosťující fjord Topdalsfjorden u města Kristiansand v norském kraji Agder. Jsou pojmenovány po poloostrově na západním pobřeží fjordu a oba jsou součástí Evropské cesty 18.\n\nVisutý most Gamle Varoddbrua je z dvojice mostů starším, byl postaven v 50. letech 20. století a otevřený v roce 1956. Celkově má ​​most 8 polí, po dokončení se hlavní s délkou rozpětí 337 m stalo nejdelším v zemi. Celková délka mostu je 618 m, výška pylonů je 70 m. Výškový rozdíl mezi nejvyšším bodem mostovky a hladinou fjordu je 30 m. \n\nNový most Nye Varoddbrua byl postaven v 90. letech jako letmo betonovaný (stavěný postupně po lamelách) komorový nosník a otevřen byl v roce 1993. Celková délka mostu je 660 m, nejdélší ze čtyř polí s délkou rozpětí 260 m bylo do dokončení mostu Stolmabrua nejdelším svého druhu v zemi. Výškový rozdíl mezi mostovkou a hladinou fjordu je 32 m}. Do dokončení nového mostu sloužil starý pro oba směry silničního provozu, dnes starý slouží pouze pro provoz směřující na východ.\n\nV současné době probíhá výstavba nového mostu. Ten nahradí původní visutý most, který již kapacitně nevyhovuje. Nový most má být dokončen v roce 2020 a půjde taktéž o letmo betonovaný komorový nosník.\n\n"}
{"id": "1207570", "url": "https://cs.wikipedia.org/wiki?curid=1207570", "title": "Ladislav Nebeský", "text": "Ladislav Nebeský\n\nLadislav Nebeský (* 28. ledna 1937 Jilemnice) je český lingvista, básník, matematický badatel, pedagog, docent pro obor matematika, směr algebra a teorie čísel, autor binární poezie a jeden z autorů časopisu Slovo a slovesnost.\n\nLadislav Nebeský se narodil v Jilemnici, kde vystudoval gymnázium a poté odchází studovat MFF do Prahy. Studium zakončuje prací o matematické statistice a dva roky po promoci v roce 1962 začíná působit na Ústavu aplikované lingvistiky a později také jako pedagog na Karlově Univerzitě, kde vyučoval zejména matematicko-lingvistické předměty.\n\nNebeský je významný svým podílem v jazykovědném odvětví a to nejen v oblast závislostní syntaxe, fonetiky a statistiky, ale také tvorbou grafů a takzvaných binárních básní. Během své odborné činnosti spolupracoval s odborníky jako je Petr Sgall, Alla Goralčíková a Jiří Jelínek. Zároveň je řazen do proudu tzv. experimentální poezie z 60.let.\n\nV současnosti je Nebeský v úplném důchodu a žije se svou ženou Ivou Kalendovou (* 1942) v Praze a mají spolu syna Davida. \n\nSyn lékaře, který byl popraven za své protinacistické myšlenky, Ladislav, svých prvních osmnáct let života strávil v rodné Jilemnici, kde chodil na gymnázium. Otec Ladislava Ladislav Nebeský starší má v rodném městě vystavěnou pamětní desku za obětování života své vlasti.\n\nJiž v mládí měl Ladislav Nebeský velký zájem o matematiku a fyziku a proto se po maturitě v roce 1955 rozhodl odejít na vysokou školu do Prahy, a to konkrétně na MFF Karlovy Univerzity. Po maturitě v roce 1955 byl Nebeský přijat na matematicko-fyzikální fakultu v Praze, kde vystudoval obor Matematika a studium zakončil diplomovou prací o matematické statistice. Ke konci studií byl Nebeský v kontaktu s lingvisty převážně z oddělení pro teorii strojového překladu z katedry českého jazyka, obecného jazykozpytu a fonetiky Filozofické fakulty Karlovy Univerzity v Praze.\n\nPo promoci v roce 1960 byl nejprve zaměstnán a poté po roce 1962 působil na již zmiňovaném jazykovědném oddělení. Spolu s lingvistou a japanologem Jiřím Jelínkem tvořil nerozlučnou dvojici. Jelínek před svou emigrací v roce 1968 uveřejnil v SlavPrag, 7, 1965 a PSML, 1, 1966 dvě pozoruhodné studie o transformacích.\n\nV českém internetovém jazykovědném časopisu Nebeský uveřejnil na 17 původních statí, dva články o analytických modelech jazyka a o užití teorie grafů v lingvistice, jež Nebeského proslavila také jako autora takzvané binární poezie. Ladislav Nebeský je zároveň autorem několika recenzí, které vyšly v SaS, na němž se aktivně podílel a pravidelně do něj přispíval.\n\nVšechny své práce publikoval v původním znění také v orientovaných lingvistických sbornících. Například v SlavPrag, Naší řeči, Phonetica Pragensia, Proceedings Linguistics Phonetics, dále např. v PSML a Linguistica Generalia.\n\nDoc. Nebeský působil na Ústavu obecné lingvistiky Univerzity Karlovy v Praze od roku 1962 až do září 2008, kdy odešel do úplného důchodu. Na daném oddělení vyučoval obory, jako Matematika pro lingvistiku-fonetiku, Teorii grafů (pro obor logika) nebo Matematiku ve filologických vědách pro nematematiky (teorie grafů).\n\nV počátcích 60. let 20. století vzniká pojmový rámec pro formální popis přirozeného jazyka na FF UK, který je v odborné literatuře označován jako funkční generativní popis (FGP) (V angličtině FGD - Functional Generative Description.) FGP je stále rozvíjen, doplňován a obohacován. Jako výsledek spolupráce mnoha českých badatelů se opírá především o pojetí závislostní syntaxe, jak jej nacházíme u představitelů pražské lingvistické školy i u Vladimíra Šmilauera navazujícího na Tesniérovy zásady. Mimo jiné FGP výrazným způsobem čerpá informace z domácí lingvistické tradice. Funkční generativní popis kriticky přejímá podněty rozvité v pracích V. Mathesia, V. Skaličky, M. Dokulila a dalších.\n\nNebeský svým matematickým vhledem do lingvistiky zasáhl mnoho jejích odvětví. Ve spolupráci s vedoucím Oddělení pro teorii strojového překladu Petrem Sgallem a A. Goralčíkovou, která trvala jednu dekádu, se zasloužil o napsání 5. kapitoly s názvem \"The Mathematical Formulation\" do \"A Functional Approach to Syntax in Generative Description of Language\" (1969). Nebeský měl se Sgallem velmi dobrý vztah. Sgall se o Nebeském vyjadřoval pozitivně, jako o mladém a bystrém matematikovi.\n\nPoužívání analytického modelu jazyka Nebeského zaujalo také S. Marcuse a jeho žáky a mimo jiné také F. H. H. Kortlandta.\n\n\"\"Lingvistická teze (nebo regule) by měla platit alespoň v tom textu, v němž byla vyslovena.\"\"\n\nLadislav Nebeský je zároveň spoluautorem antologie z období České experimentální poezie z 60. let s názvem , na jejímž vzniku se podílel spisovatel Josef Hiršal a básnířka Bohumila Grögerová. Svou osobitou tvorbou a inovativním náhledem na lingvistiku spojenou s matematikou, je Ladislav Nebeský zcela jedinečný. Při tvorbě vnímá nejen význam sdělení, ale především estetiku díla. Nebeského básně jsou propracovanými a detailními literárně-uměleckými počiny. Klade důraz na grafickou podobu a hravost, kterou lze vidět v téměř každém jeho díle v podobě různých grafů a hran. Při čtení básní je třeba systematický postup a mnohdy dvojí náhled na zobrazované. Jak již z názvu binární poezie vyplývá, je třeba využívat tzv. binární kódování, pro rozluštění požadovaného sdělení.\n\nJako autor experimentální poezie je v České republice Ladislav Nebeský neopomenutelný. Mezi jeho nejznámější díla patří: \"Vrstvy, Obrazy ke čtení, Bílá místa, Za hranice stránek, Obrazce slov\" aj.\n\nV 60. letech autor publikoval mj. V časopisech Sešity pro mladou literaturu, v Sešity pro literaturu a diskusi a Dialog. Nebeský časopisecky přispíval nejen v České republice, ale i v zahraničí.\n\nPo dlouhé odmlce se Nebeský k psaní binárních básní vrací v 90. letech. Při oslavě tehdejšího Nového roku jej napadla myšlenka, pohrát si s prostorem a neviditelností znaků. Ještě v tomto období rozdělil binární básně na plošné a lineární. V tomto období vznikají dvě sbírky, které pracují s nově vzniklým nápadem: \"Obrazce slov\" (2011) a \"Obrazy ke čtení\" (2012).\n\nSbírka s názvem \"Vrstvy\" (2011) funguje jako průřez autorovou tvorbou od samého počátku z let 1964 až do současnosti. Je rozdělena do čtyř částí, z nichž každé předchází slovo autora a komentář.\n\nPrůřez jeho tvorbou je autorskou knihou vzniklou ad hoc pro \"Poličku\" a dává nám jednak příležitost setkat se s originály básní vzniklých na přelomu 60. a 70. let (např. s často připomínanými texty z \"Brány jazyků\") i s autorovou nejnovější, dosud nepublikovanou tvorbou, a zároveň nám poskytuje námět k zamyšlení nad tím, jak se experimentální tvorba na pomezí výtvarného a slovesného umění nevymyká z básnické tradice, nýbrž s ní často vytváří nečekané paralely.\n\nV úvodu knihy se setkáme s básněmi z prvního souboru experimentální poezie \"Nehra\" (1965). Jedná se mnohdy o metabásně, tedy básně o básních, o sobě samých, které se však nezbavují své sémantické působnosti a leckdy mají navíc něco z úsporného kouzla japonských haiku. \n\nProblém s binárními básněmi vzniká pokud se je snažíme přeložit. Struktura děl je zaměřená na češtinu a jejich překladem by se jejich literární hodnota mohla značně snížit.\n\nJako poslední publikované dílo vyšla sbírka \"Obrazy ke čtení\" z roku 2012.\n\n\nNebeského díla je možné zahlédnout nejen v knižní podobě, ale i jako součást expozice vizuální poezie. Poslední výstava se konala v roce 2011 v Praze. Také v letech 2000 v Třebíči, 2001 v Opavě a Olomouci, 2002 v Brně atd.\n\nSamostatnou výstavu Bílá místa, která se zaměřila na neviditelnost prostoru, mohli lidé zhlédnout ve Zlíně v roce 2005.\n\n\nSpoluúčast na sborníku experimentální poezie spolu s B. Grogerovou a J. Hiršalem, při níž Nebeský pravidelně docházel do bytu manželů Kolářových. Ačkoliv byla antologie dokončena v roce 1967, vydána byla až v roce 1993 v nakladatelství TORST.\n\n\n"}
{"id": "1207572", "url": "https://cs.wikipedia.org/wiki?curid=1207572", "title": "Josef Káles", "text": "Josef Káles\n\nJosef Káles (* 31. května 1989 Chrudim) je český politik a politolog, od května 2016 do listopadu 2017 místopředseda Strany svobodných občanů a od roku 2014 zastupitel města Chrudim.\nAbsolvoval Gymnázium Josefa Ressela v Chrudimi a následně vystudoval obor politologie na Fakultě sociálních studií Masarykovy univerzity (promoval v roce 2014 a získal titul Mgr.). Byl také členem týmu europoslance Petra Macha, předsedy Svobodných.\n\nJosef Káles se definuje jako klasický liberál.\n\nHovoří pokročile anglicky a zajímá se nejen o komunální politiku, ale také i o zahraničí. Veřejně podpořil libertariánského kandidáta na prezidenta, Garyho Johnsona.\n\nVe volbách do krajského zastupitelstva Pardubického kraje v roce 2016 kandidoval jako číslo 2 na společné kandidátce koalice Svobodných a Soukromníků, ale neuspěl.\n\nVe volbách do Poslanecké sněmovny PČR v roce 2017 byl lídrem Svobodných v Pardubickém kraji, ale neuspěl. V polovině listopadu rezignoval na funkci místopředsedy strany, Svobodné následně v roce 2018 opustil a v říjnu obhájil mandát zastupitele města Chrudimi jakožto kandidát bez politické příslušnosti na kandidátní listině volebního uskupení Chrudimáci.\n"}
{"id": "1207576", "url": "https://cs.wikipedia.org/wiki?curid=1207576", "title": "IAd", "text": "IAd\n\niAd je mobilní reklamní platforma vyvinutá společností Apple pro jeho iPhone, iPod Touch a iPad řady mobilních zařízení, která umožňuje vývojářům třetích stran přímo vložit reklamy do svých aplikací.\n\nPodobně jako u služby AdMob, iAd usnadňuje integraci reklamy do aplikací, které jsou prodávány na AppStore. V případě, že uživatel klepne na iAd banner, se mu zobrazí reklama na celou obrazovku v rámci aplikace, na rozdíl od jiných reklam, které se zobrazují v prohlížeči Safari. Reklamy jsou více interaktivní než u jiných reklamních služeb a uživatelé ji budou moci kdykoli zavřít a vrátit se na místo, ve kterém nechali svoji aplikaci. Bývalý generální ředitel společnosti Apple Steve Jobs původně uvedl, že si Apple ponechá 40 % z příjmu reklam a zbylých 60 % bude směřovat k vývojářům. Později se poměr pozměnil a společnosti Apple náleží 30 % a vývojářům 70 % ze zisku z reklam.\n\n"}
{"id": "1207577", "url": "https://cs.wikipedia.org/wiki?curid=1207577", "title": "Heroes of Mighty Magic", "text": "Heroes of Mighty Magic\n\nStejně jako na předchozí desce, \"Tales of Ancient Prophecies\", i zde se členové skupiny prezentují pouze pod svými přezdívkami a snaží se si zachovat anonymitu. Nahrávka se umístila v některých evropských hitparádách. K podpoře alba Twilight Force vystupovali v říjnu 2016 na evropském turné jako předkapela skupiny Sonata Arctica a na začátku roku 2017 na turné po Evropě společně se skupinami Sabaton a Accept. V létě pak skupina vystoupila na Wacken Open Air a na festivalu v USA a v Japonsku. Během podzimu následně stihla absolvovat další evropské turné; tentokrát jako předkapela skupiny DragonForce. Toho se ovšem nezúčastnil zpěvák Chrileon, jehož odchod ze skupiny byl oznámen přibližně dva týdny před začátkem koncertní série. Jako náhrada ho na postu zpěváka zastoupil Tommy Johansson.\n\nPráce na albu začaly ještě před vydáním první studiové nahrávky \"Tales of Ancient Prophecies\". Například party písně „Keepers of Fate“ měli Twilight Force nahrané již v roce 2013 a píseň „Powerwind“ publikovali v květnu 2015 během svého turné se Sonatou Arcticou. Po vydání debutu \"Tales of Ancient Prophecies\" a dvou evropských turné, která absolvovali jako předkapely známějších skupin, se Twilight Force dostali do většího povědomí veřejnosti. V únoru 2016 kapela podepsala smlouvu s hudebním vydavatelstvím Nuclear Blast.\n\nV červnu poté bylo na stránkách vydavatelství zveřejněno, že druhé studiové album se bude jmenovat \"Heroes of Mighty Magic\" a vyjde 26. srpna 2016. Název alba je převzat ze série počítačových her Heroes of Might and Magic a kapela tímto chtěla počítačové sérii vzdát čest. K desce kapela vytvořila vlastní fantasy svět, ve kterém se odehrává příběh alba. Každý člen představuje jednu fiktivní postavu, která má svoji roli v příběhu, vlastnosti a schopnosti. Ty jsou popsány v bookletu, který graficky zpracoval Kerem Beyit.\n\n8. července vyšel k albu první singl, úvodní píseň alba pojmenovaná „Battle of Arcane Might“. Druhý singl „To the Stars“ vyšel 5. srpna na oficiálním YouTube kanále Nuclear Blast. Ještě před vydáním alba, 20. srpna, Twilight Force uzavírali festival Sabaton Open Air 2016. Své vystoupení zaznamenávali na připravované DVD a zároveň zde představili několik dosud nevydaných písniček z \"Heroes of Mighty Magic\".\n\nAlbum \"Heroes of Mighty Magic\" oficiálně vyšlo 26. srpna 2016 u vydavatelství Nuclear Blast. Kapela mimo klasické CD album uvolnila i v podobě digibook edice s bonusovým albem a speciální limitované edice. Ta obsahuje digibook edici a obrázek o velikosti 60×30 cm. Deska je také dostupná jako černý, modrý nebo purpurový vinyl. V den vydání také vyšel videoklip k písni „Powerwind“, který byl nahrán na Sabaton Open Air 2016.\n\nDne 25. ledna 2017 bylo album vydáno v Japonsku vydavatelstvím Ward Records. Stejně jako evropská verze, i japonská obsahuje bonusové CD. Na něm jsou karaoke verze všech písní z alba a jako bonus také koncertní verze písně „The and Back Again“.\n\nAlbum otevírá první singl „Battle of Arcane Might“. V této písni, stejně jako ve většině dalších, je velká spousta orchestrálních prvků, které v mnoha pasážích překrývají kytary. Píseň postupně vrcholí a je zakončena refrénem za doprovodu sboru. Následuje skladba „Powerwind“ s výraznými orchestrálními zvuky a rychlým sólem kytaristy s přezdívkou Lynd. „Guardian of the Seas“ je první písní na albu, která má symfonické intro. K němu se po chvíli připojuje klávesista Blackwald se svými houslemi a skladba pak pokračuje tradičním stylem Twilight Force. Část textu je napsaná v sindarštině, jazyce Šedých elfů z fiktivního světa Středozem. Další v pořadí je píseň „Flight of the Dragon Sapphire“, která je příkladem \"veselého fantasy power metalu\". Píseň je hraná ve svižném tempu. Intro k této skladbě obstaraly flétny a akustická kytara. Pátou skladbou alba je desetiminutový epos s filmovým úvodem, píseň „There and Back Again“. Část této písně nazpíval první host na albu, Fabio Lione ze skupiny Rhapsody of Fire. Po „There and Back Again“ následuje nejkratší skladba alba, „Riders of the Dawn“. Výraznou částí písně je kytarové sólo zvýrazněné orchestrálními prvky.\n\nDruhou polovinu alba otevírá píseň „Keepers of Fate“. Tato skladba opět začíná filmovým intrem, které přeruší kytary a zpěvák Chrileon svým zpěvem. Na rozdíl od ostatních písní v albu je v této méně orchestrálních prvků a jsou více slyšet kytary. Další v pořadí je druhý singl „To the Stars“. Jedná se o chytlavou a rychlou skladbu s vysoce zpívaným refrénem. Titulní píseň alba, „Heroes of Mighty Magic“, je dlouhý hrdinský epos, který Chrileon popsal jako dramatickou dračí jízdu. V této písni si svůj part zazpíval i Joakim Brodén ze skupiny Sabaton a svým hromovým hlasem zdůraznil na pozadí probíhající válečnou vřavu. Závěr příběhu obstará Blackwald, který na albu zastává také roli vypravěče, šestiminutovým epilogem. Outro „Knights of Twilight’s Might“ kapela popsala jako hymnu \"The Twilight Kingdoms (Království soumraku)\" a složila ji speciálně pro své fanoušky. V této závěrečné epické hymně kapela zdůrazňuje \"Knights of Twilight's Might (Rytíři moci soumraku)\", což je název oficiálního fanklubu kapely a jeho členů.\n\nJan Kozák, redaktor českého časopisu Spark, album popsal jako „pořádně svěží a svižný severský vítr s precizními muzikantskými výkony“. V celkovém hodnocení magazínu poté \"Heroes of Mighty Magic\" dostalo 3,53 bodů z 6 možných. Podle Shivama Kalra, redaktora hudebního serveru Metal Wani, není \"Heroes of Mighty Magic\" nic menšího, než mistrovské dílo. Album ohodnotil 8,3 body z 10.\n\nChválou nešetřil ani host na albu, zpěvák Joakim Brodén. Ten prohlásil, že \"Heroes of Mighty Magic\" je „zatraceně dobré album“.\n\nAlbum se probojovalo také do hitparád různých evropských zemí. Nejlépe se nahrávka umístila na sedmnácté pozici ve švédském žebříčku Sverigetopplistan mezi rockovými alby a na v britské hitparádě UK Albums Chart na dvacáté pozici mezi rockovými alby. Padesátou čtvrtou pozici poté obsadila v německé hitparádě Media Control Charts.\n\nKapela již v únoru 2016, při příležitosti podepsání smlouvy s vydavatelstvím Nuclear Blast, oznámila, že v říjnu pojede na turné společně s finskou kapelou Sonatou Arcticou. Twilight Force v rámci turné navštívili celkem devět zemí a odehráli čtrnáct koncertů. Během turné onemocněl zpěvák Chrileon a kapela byla donucena zkrátit vystoupení v Borlänge a Huskvarně, části města Jönköping. V Huskvarně místo Chrileona zkrácený setlist odzpívali Filip Petersson a Jan Ekberg z kapely Stormhold. V době, kdy byli na turné, bylo na YouTube kanále Nuclear Blastu zveřejněno lyric video k písni „Riders of the Dawn“ a následně také videoklip ke skladbě „Flight of the Sapphire Dragon“, který byl prvním hraným v historii kapely.\n\nOd ledna do dubna roku 2017 Twilight Force vystupovali na velkém evropském turné jako předkapela skupin Accept a Sabaton. Během The Last Tour, jak Sabaton nazvali své turné, kapely odehrály celkem 56 vystoupení ve 26 zemích. Mezi nimi bylo i Česko, kde skupiny vystoupily 4. března v pražské Tipsport Areně. Na léto je oznámeno také vystoupení na Wacken Open Air, největším metalovém festivalu v Evropě, a na festivalu v Japonsku a v USA. Během října a listopadu 2017 se Twilight Force v roli předkapely zúčastnili evropského turné skupiny DragonForce; vystoupili ve Zlíně. Tohoto turné se ovšem nezúčastnil zpěvák Chrileon, jehož odchod ze skupiny byl oznámen na začátku října. Jako náhradní zpěvák písně odzpíval Tommy Johansson.\n\n\n\n"}
{"id": "1207584", "url": "https://cs.wikipedia.org/wiki?curid=1207584", "title": "Kostel svatého Václava (Strážiště)", "text": "Kostel svatého Václava (Strážiště)\n\nŘímskokatolický farní kostel svatého Václava ve Strážišti je pseudorománská sakrální stavba, která tvoří dominantu obce.\n\nObec Strážiště je poprvé písemně doložena v roce 1352. Kostel sv. Václava je vystavěn na místě staršího kostela. Současný kostel byl vystavěn v roce 1865.\n\nJedná se o podélnou trojlodní stavbu. Na východní straně se nachází polygonální presbytář. Na západní straně podélné trojlodní stavby stojí štíhlá věž, jejímž podvěžím je veden hlavní vstup do kostela.\n\nZařízení je současné. Z vnitřního zařízení se z původní stavby zachovala jen mušlovitá, kamenná křtitelnice. Barokní obraz \"Seslání Ducha svatého\" pochází z konce 17. století. Původně se nacházel ve zrušeném anenském klášteře v Praze a jeho autorem je údajně někdo z okruhu kolem Karla Škréty. Byl umístěn do řezaného rámu z roku 1833 od Maxe ze Sloupu. V kostele se nacházejí pozdně barokní oválné obrazy čtyř evangelistů, které pocházejí ze 2. poloviny 18. století. V podvěží nad vchodem visí obraz svatého, blíže nespecifikovaného, biskupa. V kostele je skleněný lustr z 19. století.\n\n"}
{"id": "1207585", "url": "https://cs.wikipedia.org/wiki?curid=1207585", "title": "Vukašin Mrnjavčević", "text": "Vukašin Mrnjavčević\n\nVukašin Mrnjavčević (kolem 1320 Livno – 1371 v bitvě u řeky Marica) byl srbský despota a král, který vládl v oblasti dnešní centrální a severozápadního Makedonie v letech 1365–1371.\n\nZmiňován je v roce 1350 jako prilepský župan. Později mu car Štěpán Dušan udělil titul despoty. Od roku 1365 byl králem jako vazal Štěpána Uroše V., později samostatný. Vládl v oblasti dnešních měst Prizren, Skopje a Prilep. Udržoval dobré vztahy se svým bratrem Jovanem Uglješou, který byl despotou v oblasti kolem řeckého města Serres.\n\nV roce 1371 se zúčastnil bitvy u řeky Marica, kde bojovala balkánská koalice proti expanzi Osmanské říše. Díky lepší taktice osmanská armáda zvítězila a Vukašin padl.\n\n\n"}
{"id": "1207587", "url": "https://cs.wikipedia.org/wiki?curid=1207587", "title": "Kostel svatého Václava (Třebívlice)", "text": "Kostel svatého Václava (Třebívlice)\n\nŘímskokatolický farní kostel svatého Václava v Třebívlicích je raně barokní sakrální stavba, která se nachází na nepravidelném rozlehlém náměstí po jeho západní straně ve svahu. Poblíž kostela je také hřbitov a fara. Od roku 1964 je kostel chráněn jako kulturní památka.\n\nSoučasný kostel nahradil v 17. století zřejmě starší gotickou stavbu. Věž postavil v roce 1695 P. Bianco. Úprava celého kostela proběhla v roce 1720.\n\nKostel je jednolodní, orientovaný a obdélný. Má trojboce uzavřený odsazený presbytář s vysokým přístavkem sakristie a oratoře po severní straně. Po severní straně lodi se nachází předsíň. V západním průčelí stojí hranolová věž.\n\nBoční fasády jsou hladké. Na nárožích lodi i presbytáře se nacházejí lizénové rámce. Okna jsou segmentově zakončená. Předsíň má polokruhově zakončený vstup, oválné vpadlé pole a trojúhelný štít. Je kryta plochým stropem a vedení z ní do lodi barokní plastický portál s mohutně vylamovanými horními rohy a segmentovým nástavcem. Věž s cibulovou bání má v přízemí při nárožích lizénové rámce a obdélný portál s uchovitě zalamovaným rámcem a trojúhelným nástavcem. V prvním a druhém patře věže jsou polokruhově zakončená okna. V prvním patři při nárožích jsou lizénové rámce. Ve druhém patře jsou pilastry. Po severní straně se nachází úzký přístavek schodiště do prvního patra. Nad presbytářem je vysoký sanktusník.\n\nPresbytář je sklenut valenou klenbou s lunetami a v závěru třemi kápěmi (klenebními plochami) s lunetami, které se sbíhají na konzoly. Po severní straně je obdélný portál vedoucí do sakristie. Nad ním je velký polokruhový oblouk, jímž je otevřena oratoř s plochým stropem. Triumfální oblouk je segmentový, s římsou. V lodi je strop s fabionem a dřevěná kruchta, která spočívá na dvou dřevěných pilířích. V podvěží se nachází předsíň, která je o několik stupňů výše položená než loď kostela. Je sklenutá valbovou klenbou s dvěma lunetami s hřebínky. Je otevřená do lodi vysokým polokruhově zakončeným otvorem.\n\nHlavní oltář je rokokový z poloviny 18. století. Je na něm obraz sv. Václava pocházející ze stejného období, kdy byl kostel vystavěn. Dále jsou na hlavním oltáři sochy sv. Petra a sv. Pavla, a andílci. Boční barokní protějškové oltáře pocházejí z 1. čtvrtiny 18. století. Jsou opatřeny sochami sv. Anny a sv. Josefa v životní velikosti. Oltář Panny Marie je rokokový se zasklenou skříňkou (svatyňkou), se sochami sv. Kateřiny a sv. Barbory, anděly a andílky. Barokní kazatelna pochází z 1. čtvrtiny 18. století. Je vybavena sochami evangelistů a páskovou a akantovou ornamentikou. V kostele jsou také obrazy. Obraz \"Ukřižování\" je z konce 16. století a obraz sv. Václava z 1. poloviny 18. století. Barokní socha sv. Aloise je z 1. poloviny 18. století. Pozdně renesanční kamenná křtitelnice je z konce 16. století. Na křtitelnici je reliéfní výzdoba znázorňující \"Křest Kristův\", \"Kristus a apoštolové\", a dále donátora s rodinou. Reliéf je pobíjen ornamentem. V severozápadní části lodi byly do dlažby lodi zapuštěny dva znakové náhrobníky.\n\nFara z roku 1778 je volně stojící, obdélnou, jednopatrovou budovou s bosovanými nárožími a obdélnými okny. Schodiště je sklenuto plackami a valeným pásy. Při vstupu do fary se zde nalézá kovaný rokokový zámek. Socha sv. Aloise s chronogramem 1769 je signován „\"B. Eder\" f.“ Na náměstí stojí barokní, výklenková kaple z 1. poloviny 18. století. Kaple je opatřena pilastry a trojúhelným štítem. Uvnitř se nachází socha sv. Jana Nepomuckého, která je datovaná na soklu rokem 1713.\n\nNa přilehlém hřbitově je pohřbena Ulrika von Levetzow, poslední láska Johanna Wolfganga von Goetheho a poslední šlechtická majitelka obce.\n\n"}
{"id": "1207597", "url": "https://cs.wikipedia.org/wiki?curid=1207597", "title": "Borový vrch", "text": "Borový vrch\n\nBorový vrch je v Česku název kopce (řazeno podle nadmořské výšky):\nulice:\nvrcholu, pouze ve tvaru přídavného jména:\n\n"}
{"id": "1207598", "url": "https://cs.wikipedia.org/wiki?curid=1207598", "title": "Ondřej Soukup (kouzelník)", "text": "Ondřej Soukup (kouzelník)\n\n\"Další významy jsou uvedeny na stránce Ondřej Soukup (rozcestník).\"\n\nOndřej Soukup (* 16. října 1995 Praha) je český kouzelník, iluzionista a manager. Jako kouzelník a iluzionista je znám pod uměleckým jménem MAGIC Soukup.\n\nJiž od svých osmi let se začínal učit kouzelnickému umění, v jediném kouzelnickém kroužku v této doby, pod vedením exprezidenta Českého magického svazu Ing. Jana Jedličky. Téhož roku 11. prosince 2003 složil slib mlčenlivosti a stal se oficiálním českým kouzelníkem.\n\nO několik let později v roce 2011 dostává své první ocenění \"Dělám víc, než musím\" za dobročinnou činnost v nemocnicích, kde díky pravidelným vystoupením zpříjemňuje pobyt dětí v nemocnici Královské Vinohrady a Thomayerově nemocnici. Cenu Městské části Praha 4 mu předala místo starostka Ivana Staňková. Ondřej ve svém projektu Kouzla v nemocnici pokračuje i nyní a to zejména v Thomayerově nemocnici na oddělení dětské chirurgie a JIP.\n\nV roce 2013 se stal členem Českého magického svazu, který sdružuje profesionální i amatérské kouzelníky z Česka. ČMS pořádá každý rok několik mezinárodních soutěží a festivalů, seminářů a je členem FISM \".\" V tomto roce se Ondřej také začíná pravidelně účastnit na soutěží jako je Velká cena Divadla kouzel či Kouzelný koktejl v Týně nad Vltavou. Na těchto mezinárodních soutěží, které jsou jednou za rok, obsazuje místa v kategoriích všeobecná magie a iluze.\n\nJeště za dob studia na Střední škole a vyšší škole umělecké a řemeslné v roce 2015, se vrhá do rozjezdu podnikání jako profesionální kouzelník a zakládá vlastní uměleckou agenturu. Po skončení studia se již naplno věnuje vybranému oboru z jeho dětství a plní si svůj celoživotní sen, bavit lidi okolo sebe. I proto je jeho nejoblíbenějším mottem <nowiki>\"Nejušlechtilejší umění je přinášet ostatním radost.\"</nowiki>, které pronesl zakladatel prvního cirkusu P. T. Barnum\n\nOd roku 2019 pořádá vždy třetí Adventní neděli Vánoční představení pro Klokánek, ze kterého jde celý výtěžek na zakoupení vánočních dárků pro děti z Klokánku na Praze 4.\n\n\n"}
{"id": "1207606", "url": "https://cs.wikipedia.org/wiki?curid=1207606", "title": "Holobyt (album)", "text": "Holobyt (album)\n\nHolobyt (2016) je třetí studiové album Martiny Trchové. Nahrála ho se svým doprovodným triem Patrikem Henelem, Radkem Polívkou a Petrem Chloubou a s několika hosty. Obsahuje 12 písniček, všechny texty a většina melodií jsou dílem Martiny Trchové, autorem nebo spoluautorem hudby několika písniček je Patrik Henel. Obal alba vytvořila Martina Trchová.\n\nUvedení alba se odehrálo v Malostranské besedě, hlavním hostem večera byla Melanie Scholtz.\n\nAlbum bylo oceněno Andělem v kategorii folk & country.\n\n\n\n\n"}
{"id": "1207607", "url": "https://cs.wikipedia.org/wiki?curid=1207607", "title": "Magic Keyboard", "text": "Magic Keyboard\n\nMagic Keyboard je aktuálně vyráběná klávesnice společnosti Apple a je nástupcem Apple Wireless Keyboard. Je velmi podobná své předchozí verzi z hlediska použitelnosti, ale její design se zcela odlišuje. Má zvýšenou stabilitu a nižší profil, který přinese větší komfort a přesnost psaní na klávesnici. Obsahuje také vyměnitelnou dobíjecí lithium-iontovou baterii, která se dobíjí přes Lightning konektor ve středu zadní části klávesnice. Klávesnice využívá 32bitový procesor STM32F103VB (RISC ARM Cortex-M3) taktovaný na 72 MHz a obsahuje Broadcom BCM20733 Enhanced Data Rate Bluetooth 3.0 Single-Chip Solution. \n\nMagic Keyboard byla vydána společně s Magic Mouse 2 a Magic Trackpad 2 v říjnu 2015. Hlavním tématem nových periférií je, že jsou šetrné k životnímu prostředí, protože obsahují plně dobíjecí a recyklovatelné lithium-iontové baterie, což snižuje plýtvání bateriemi.\n"}
{"id": "1207610", "url": "https://cs.wikipedia.org/wiki?curid=1207610", "title": "Elektrostatická rizika pro elektroniku", "text": "Elektrostatická rizika pro elektroniku\n\nElektrostatika vykazuje řadu rizik pro elektronické součástky a sestavy. Jde zejména o degradaci, změnu parametrů nebo selhání součástky či sestavy. To může vést k snížení spolehlivosti zařízení i systémů, které obsahují elektronické podsestavy, nepřímo až k ohrožení života.\n\nPříčiny rizik jsou např.:\n\nPoškození elektrostatickým výbojem; poškození ESD (ESD Damage) - poškození elektrostatickým výbojem resp. poškození napětím indukovaným elektrostatickým polem, tj. řadou poruchových mechanismů. Citlivá součástka/sestava se často označuje zkratkou ESDS (ESD sensitive).\n\nElektrické přetížení (Electrical OverStress, EOS) je působení elektrické energie s parametry, které přesahují (stanovené nebo nestanovené) hodnoty pro polovodičovou součástku atp. EOS nemá stanoveny meze pro napětí, proud nebo frekvenci; poškození EOS tedy zahrnuje poškození ESD jako podmnožinu\".\"\n\nPoškození elektrostatickým polem (Damage by electrostatic field\") -\" Elektrostatické pole vyvolá interní výboj v součástce; proud výboje prochází pouze interní dielektrickou izolační vrstvou, nikoli vnějším obloukovým nebo korónovým výbojem\n\nDále jsou uvedeny termíny a definice, které souvisí s riziky pro elektroniku. \n\nStatická elektřina souvisí s jevy, způsobenými nashromážděním elektrického náboje na povrchu různých těles a předmětů a jejich výměnou při vzájemném kontaktu. \n\n\"Generátory elektrostatického náboje\" jsou předměty, na kterých se může prostřednictvím elektrizace tělesa vytvářet elektrostatický náboj, např.:\nNáboj může vzniknout také triboelektrickým jevem, tj. třením, přesněji dotykem dvou těles a jejich oddělením. Velikost tohoto nabíjení vyjadřuje triboelektrická řada předmětů.\n\nElektrostatický výboj (ESD, z anglického \"\") zahrnuje pomalé \"vybíjení\" přes rezistor i \"výboj\" s průrazem příslušného dielektrika (vzduchu).\n\nJde o přenos náboje průrazem z materiálu nebo z předmětu s odlišným elektrickým potenciálem vzhledem k nejbližšímu okolí. Rozlišujeme výboje:\n\nElektrické namáhání elektroniky vyvolané působením ESD může vyvolat:\nTakové namáhání může způsobit poruchu, např.:\nSouvisející dominantní mechanismy poruch polovodičových součástek:\nMechanismy katastrofických poruch jsou v tomto případě např.:\n\nProgram potlačování ESD  (ESD control program) musí být součástí Komplexního řízení kvality (Total Quality Management, TQM). Dále jsou uvedeny komponenty programu potlačování ESD.\n\nProstory \"z pohledu výroby/servisu elektroniky:\"\n\nPředměty pro potlačování ESD (ESD control items), např.:\n\nESD ochranné obaly (ESD protective packaging) pro citlivé součástky podle rezistance  rozlišujeme:\nMateriály používané při výrobě/servisu elektroniky:\n\nUzemňovací rozvod prostoru EPA (EPA ground facility).\n\nUzemňovací svorka prostoru EPA (EPA ground Bonding Point, EBP).\n\nVýstražné/varovné štítky na ESD pracovišti (ESD workstation warning labels).\n\nZnačka ESD (ESD symbol) - na všech ESD obalech a výstražných štítcích.\n\n\nCDM odolnost (CDM withstand) - odolnost při zkoušení podle modelu CDM.\n\nCitlivost podle HBM s napětím nižším než 100 V (HBM sensitivity less than 100 V).\n\nElektromagnetické rušení (ElectroMagnetic Disturbance, EMD) - rušení parazitně generované výbojem resp. „sousedním“ předmětem.\n\nESD výdržné napětí (ESD withstand voltage) - ještě nezpůsobí selhání.\n\nHustota povrchového náboje (Surface charge density, pC/cm).\n\nMonitor s nabitou deskou (Charged Plate Monitor, CPM) - měří neutralizaci náboje atp.\n\nPokles náboje (charge decay) může být vyvolán migrací náboje po povrchu tělesa nebo jeho objemem, což vede k poklesu povrchové nebo objemové hustoty náboje.\n\nPoškození (damage) zahrnuje degradaci, změnu parametrů nebo selhání součástky/sestavy.\n\nPrahová napěťová citlivost sestavy ESDS (ESDS threshold voltage sensitivity of an assembly) - odpovídá nejcitlivější součástce v sestavě.\n\nRezistance (resistance) je vyjádřena poměrem napětí/proud. Rozlišuje se: \n\nSystém obuv-podlaha ( footwear-flooring system) je sestava, na které se sleduje vznik napětí na osobě, která chodí po podlaze.\n\nESDA (ESD Association) - asociace zaměřená na potlačování ESD; mj. vydává řadu dokumentů, norem a specifikací z této problematiky.\n\n"}
{"id": "1207613", "url": "https://cs.wikipedia.org/wiki?curid=1207613", "title": "Jovan Uglješa", "text": "Jovan Uglješa\n\nJovan Uglješa nebo Ivan Uglješa, někdy také Uglješa Mrnjavčević († 1371 v bitvě u řeky Marica), byl srbský despota a bratr Vukašina Mrnjavčeviće.\n\nOd roku 1366 byl guvernérem ve městě Ser na východě Srbska (dnes město a prefektura Serres v Řecku). Současně s korunovací svého bratra Vukašina byl korunován za despotu.\n\n\n"}
{"id": "1207614", "url": "https://cs.wikipedia.org/wiki?curid=1207614", "title": "Lachtan jihoamerický", "text": "Lachtan jihoamerický\n\nLachtan jihoamerický, známý též jako lachtan jihoamerický falklandský (\"Arctocephalus australis\") je ploutvonožec z čeledi lachtanovití (Otariidae) a rodu \"Arctocephalus\". Popsal jej Eberhard August Wilhelm von Zimmermann v roce 1783. Vyskytuje se při obou pobřežích Jižní Ameriky. Dle Mezinárodního svazu ochrany přírody je hodnocen jako málo dotčený druh se zvyšující se populací. Ohrožení pro něj představuje především lov.\nRodové jméno \"Arctocephalus\" znamená \"připomínající medvěda\", čemuž odpovídá vzezření zvířete, díky kterému připomíná tohoto masožravce. Druhu se přezdívá rovněž \"mořský medvěd\". Jsou známy celkem 2 poddruhy:\nLachtan jihoamerický je druhem neotropické oblasti, vyskytuje se u obou pobřeží Jižní Ameriky u Argentiny, Chile, Peru a Uruguaye, kde žije největší množství jedinců tohoto druhu, někdy se objeví rovněž v blízkosti Kolumbie. Obývá též přilehlé ostrovy, jako jsou Falklandy, na kterých probíhá především rozmnožování. Jsou schopni žít na souši i v moři; dávají přednost skalnatým útesům. Umí se dobře pohybovat po zemi, čehož využívají při přemisťování se do vysokých svahů.\nSamci lachtana jihoamerického mohou měřit až 1,9 m a vážit 120−200 kg. Samice jsou menší a dosahují velikosti až 1,4 m, hmotnost mají zhruba 3× menší než samci; u tohoto druhu je vyvinut pohlavní dimorfismus. Tělo je podsadité s dlouhými a úzkými žebry. Tlama je špičatá s výrazným čelem. Mezi typické znaky tohoto druhu se řadí malé ušní boltce. Dospělí samci mají černošedé zbarvení, zbarvení samic a mladých samců se pohybuje od hnědé do černé s bledým břichem. Mláďata mají do tří až čtyřech měsíců života srst po celém těle černou. Podsada je hustá.\nLachtani jihoameričtí jsou společenská zvířata žijící ve velkých koloniích. Den tráví především na skalách ve stínu, samci o tato místa bojují a mohou si tím způsobit i vážná zranění. Teritorium jednoho samce činí na souši asi 50 m, velikost teritoria na moři není známa. Souboje probíhají především během období rozmnožování. To nastává jednou do roka mezi říjnem až prosincem. Jedná se o polygamní druh; dominantní samci s největším územím se mohou pářit i s několika samicemi najednou. Počet samic na jednoho samce je u tohoto druhu nejvyšší mezi všemi savci. Po 8−12 měsících březosti samice na souši porodí jedno mládě vážící 3,5 až 5,5 kg, které s matkou komunikuje pro každé mládě jedinečným voláním. Po 7 až 10 dnech po porodu se samice znovu páří. Odstaveno od mateřského mléka je mládě po 6−12 měsících věku (někdy však také až ve 3 letech), pohlavní dospělosti dosahují samice ve 3 letech a samci v 7 letech. Průměrný věk činí 12 až 30 let. Mezi přirozené nepřátele tohoto druhu patří kosatka dravá (\"Orcinus orca\"), žralok bílý (\"Carcharodon carcharias\") a lachtan hřívnatý (\"Otaria flavescens\"). Mláďata také mohou smést bouře na otevřené moře. Lachtan jihoamerický loví v noci v hloubkách kolem 30 m. Potravu tvoří ryby, chobotnice, krabi a další.\n\nNebezpečí pro lachtana jihoamerického představoval především lov provozovaný od 18. století především kvůli husté srsti. Mezi další faktory ohrožující tento druh patří rybolov snižující stavy přirozené potravy a díky kterému rovněž někteří jedinci umírají ve vlečných sítích, ropné havárie a nemoci. Kvůli rozrůstající se vysoké populaci je však lachtan jihoamerický řazen Mezinárodním svazem ochrany přírody mezi málo dotčené druhy. Je uveden na druhé příloze Úmluvy o mezinárodním obchodu s ohroženými druhy volně žijících živočichů a rostlin.\n\n"}
{"id": "1207616", "url": "https://cs.wikipedia.org/wiki?curid=1207616", "title": "Richard Švandrlík", "text": "Richard Švandrlík\n\nRichard Švandrlík (4. ledna 1934, Mariánské Lázně – 18. května 2016, Mariánské Lázně) byl český historik, který se ve svém bádání zaměřoval na oblast mariánskolázeňska. Založil časopis \"Hamelika\", v němž výsledky svého bádání představoval. Periodikum je využíváno také profesionálními historiky, jež se o daný region zajímají.\n\nRichard Švandrlík je autorem jak článků, tak i knih. Na některých z nich spolupracoval například s Antonínem Somolem či se Zdeňkem Buchtelem. S Buchtelem, jenž se ve svém zkoumání také věnuje Mariánským Lázním, spolupracoval Švandrlík přes čtyřicet let.\n\nTvorba:\nŠvandrlík navíc plánoval vydat publikaci nazvanou \"Lékařství v Mariánských Lázních\", v níž by popisoval dějiny lékařství v tomto městě. Plánoval zachytit období od vzniku lázní až po začátek 21. století.\n\n"}
{"id": "1207619", "url": "https://cs.wikipedia.org/wiki?curid=1207619", "title": "Ekologie obnovy", "text": "Ekologie obnovy\n\nEkologie obnovy se vyčlenila jako samostatný obor ekologie v 80. letech 20. století. Je to je vědecký výzkum podporující praktickou ekologickou obnovu , což je praxe, kterou se obnovují a znovuvytváří degradované, poškozené nebo zničené ekosystémy a stanoviště v životním prostředí, prostřednictvím aktivních lidských zásahů a opatření. Pojem „ekologie obnovy“ se proto běžně používá pro akademické studium procesu, zatímco pojem „ekologická obnova“ se běžně používá pro vlastní projekt nebo praktický proces obnovy.\n\nSpolečnost pro ekologickou obnovu definuje \"„ekologickou obnovu“\" jako „úmyslnou aktivitu, která iniciuje nebo urychluje obnovu ekosystému s ohledem na jeho zdraví, integritu a udržitelnost“. Praktická ekologie obnovy zahrnuje širokou škálu projektů, jsou protierozní opatření, Znovuzalesňování, využití geneticky místních původních druhů, odstranění nepůvodních druhů a plevelů, ozelenění narušených oblastí, vyzdvižení vodních toků na denní světlo, reintrodukci původních druhů, stejně jako zlepšení biotopu a početnosti pro cílové druhy.\n\nEkologie obnovy je vědecký výzkum ekologické obnovy.\n\n\n"}
{"id": "1207625", "url": "https://cs.wikipedia.org/wiki?curid=1207625", "title": "Velušovce", "text": "Velušovce\n\nVelušovce jsou obec na Slovensku v okrese Topoľčany v Nitranském kraji. V obci je římskokatolický kostel svatého Cyrila a Metoděje a římskokatolická kaple Obětování Panny Marie z roku 1900.\n\n"}
{"id": "1207637", "url": "https://cs.wikipedia.org/wiki?curid=1207637", "title": "Luisa Hesensko-Darmstadtská (1757–1830)", "text": "Luisa Hesensko-Darmstadtská (1757–1830)\n\nLuisa Hesensko-Darmstadtská (30. ledna 1757, Berlín – 14. října 1830) byla dcera Ludvika IX., lankraběte Hesensko-Darmstadtského, a jeho manželky Karolíny, hraběnky Falcko-Zweibrückenské. Vdala se za vévodu, později velkovévodu, Sasko-výmarsko-eisenašského Karla Augusta. Byla též významnou osobou Výmarského klasicismu a po bitvě u Jeny osobně vyjednávala s Napoleonem lepší podmínky pro Výmar a okolí.\n\nLuisa Hesensko-Darmstadtská se narodila 30. ledna 1757 v Berlíně, kde její rodina, kvůli sedmileté válce, pobývala. Její otec Ludvík IX. působil v době jejího narození jako generál v pruské armádě. Protože byl tak daleko po větší část dětství Luisy, její výchova spočívala na jejich matce Karolíně. Podobně tomu bylo i u Luisiných sourozenců: nejstarší Karolíny, Bedřišky Luisy, Ludvíka, Amálie, Vilemíny Luisy a Kristiána. Karolína děti vychovávala v protestantském duchu a rozvíjela u Luisy především zájem pro četbu a hudbu. Též vedla výhodnou sňatkovou politiku, samotnou Luisu chtěla provdat za ruského cara Pavla I. Pavlova matka Kateřina ale v Luise neviděla vhodnou manželku pro svého syna a místo ní vybrala její starší sestru Vilemínu Luisu. Kateřinino odmítnutí Luisy navždy poznamenalo i vztah Luisy a Pavla.\nI přes prvotní odmítnutí, Luise byl brzy nalezen jiný nápadník a tak se ve věku osmnácti let zasnoubila s Karlem Augustem Sasko-Výmarsko-Eisenašským, synem Arnošta Augusta II. a jeho manželky Anny Amálie Brunšvicko-Wolfenbüttelské. Ke svatbě došlo 3. října 1775 na šlechtickém dvoře v Karlsruhe.\n\nManželství bylo čistě dynastické a, jak to v takových případech bývá, také nešťastné. Luisa byla známá svojí jemností a plachostí, měla problém zapadnout na novém dvoře mezi ostatní šlechtice a zůstávala ve stínu své tchyně Anny Amálie. Znala se s Johannem Wolfgangem von Goethem, který jí věnoval i několik veršů ve svých dílech, například verš „Jejíž pýcha je jen nevinnost.“ (\"Dont la fierté n'est qu'innocence\") a další.\n\nPo čtyřech letech se páru narodilo první dítě, avšak místo mužského dědice se narodila dcera. Tato dcera, Luisa Augusta Amálie navíc žila jen pět let. I další těhotenství přineslo \"jen\" dceru, která zemřela ihned po narození. Karel August navíc v té době odjel do tažení. Svoji manželku veřejně ztrapňoval, už tím, že veřejně udržoval poměr s Karoline Jagemannovou. Roku 1783, třináct let po svatbě, se narodil vytoužený dědic Karel Fridrich. Po něm ještě následovaly další čtyři děti, avšak jen dvě, dcera a syn, se dožili dospělosti. Po narození syna Bernharda byl účel manželství naplněn a manželé se ještě více odcizili.\n\n14. října 1806 proběhla bitva u Jeny, kde sasko-pruská vojska prohrála s Napoleonem a tak bylo celé Německo odevzdáno pod křídla Francouzů. Tato porážka také urychlila pád Svaté říše římské. Brzy po vítězství se Francouzi přesunuli k Výmaru, kde žila Luisa i s rodinou. Zbytek šlechtické rodiny uprchl do exilu nebo táhl s pruskou armádou a Luisa byla jediná, kdo zůstal ve Výmaru. Proto se jí též říkalo „matka“ nebo „ochránkyně národ“. Dva dny po bitvě se setkala s Napoleonem. Tvrdila, že její manžel odešel z pruské armády a vyžadovala, aby byl Výmar a okolí uštědřeno od drancování. Nicméně, drancování se oblast nakonec nevyhnula. Ona se ale inspirovala Luisou Pruskou a chytře zabránila tomu, aby Výmar skončil tak hrozně, jako například univerzitní město Jena. Drancování zem přežila bez větších ztrát a později se vyhla i dalším nepříjemnostem. V té době byla Luisa brána jako hlava země namísto svého manžela.\n\nJako politička byla velmi schopná a na Vídeňském kongresu společně s manželem zajistila, aby Výmaru zůstaly všechny dosavadní pozemky a naopak bylo dosavadní vévodství povýšeno na velkovévodství.\n\nZemřela ve věku třiasedmdesáti let 14. února 1830.\n\nZ nešťastného manželství s Karle Augustem vzešlo celkem sedm dětí, avšak pouze tři, dva synové a dcera, se dožili dospělosti.\n\n"}
{"id": "1207638", "url": "https://cs.wikipedia.org/wiki?curid=1207638", "title": "Ivan Šišman", "text": "Ivan Šišman\n\nIvan Šišman nebo Jan Šišman (; 1350/1 – 3. červen 1395) byl v letech 1371 až 1395 bulharský car.\n\nIvan Šišman byl prvorozený syn z druhého manželství cara Ivana Alexandra. Po otcově smrti zdědil centrální část Bulharska, které se rozpadlo na nezávislé území Ivana Šišmana, vidinskou oblast pod vládou Ivana Stracimira a Dobrudžu pod vládou despoty Dobrotici.\n\nBulharsko bylo v té době pod tlakem turecké ofenzívy. Koncem září roku 1371 v bitvě u řeky Marica sultán Murad I. porazil spojené balkánské protiturecké armády pod vedením prilepského despoty Vukašina a jeho bratra Uglješi. V důsledku toho Severní Thrákie a oblast Zagory připadly Osmanské říši.\n\nIvan Šišman se stal vazalem tureckého sultána a musel mu dát svou sestru Keru Tamaru za „manželku“ (t. j. do harému). Musel opustit města Ichtiman, Samokov a Sofii a předat je sultánovi. Muradova armáda obsadila města Niš a Pirot a zastavila se až ve středu Bulharska.\n\nSrbský král Lazar I., bosenský král a dobrudžský despota Ivanko nabídli bulharskému carovi vstup do svazu. V roce 1387 se jim společně podařilo Turky porazit u města Pločnik (dnes město v Srbsku). Turecká armáda však znovu zaútočila. Obsadila pevnosti na severovýchodě země podél Dunaje. Ivan Šišman se musel ještě více podřídit sultánovi.\n\nPo prohraném boji na Kosově poli (v dnešním Srbsku) v červnu roku 1389 se carská vojska vrátila do Bulharska. Jejich porážka absolutně odevzdala Bulharsko Turkům.\n\nV červenci roku 1393, po tříměsíčním obléhání padlo hlavní město Veliko Tarnovo. V té chvíli byl car Ivan Alexandr v pevnosti Nikopol.\n\nMěsíce držel nad vodou toto poslední místo bulharské země, dokud se ho Turkům nepodařilo dobýt. Vstoupil do svazu s uherským králem Zikmundem. Později padl i Vidin a druhá bulharská říše se začala se hroutit. V roce 1395 Ivan Šišman dobrovolně odešel k sultánovi Muradovi do zajetí, kde i zemřel.\n\n"}
{"id": "1207640", "url": "https://cs.wikipedia.org/wiki?curid=1207640", "title": "Werk Arena", "text": "Werk Arena\n\nWerk Arena je historický název těchto stadionů v České republice:\n"}
{"id": "1207646", "url": "https://cs.wikipedia.org/wiki?curid=1207646", "title": "Tomáš Lejsek", "text": "Tomáš Lejsek\n\nTomáš Lejsek (* 24. června 1937 Praha) je český vědec, výzkumník a manažer působící především v českém pivovarství.\n\nPo maturitě na Střední průmyslové škole konzervárenské v Bzenci studoval na Českém vysokém učení technickém v Praze. Na fakultě strojní se specializoval na potravinářské a chemické stroje a v roce 1961 absolvoval. Jeho diplomovou práci vedl Ing. J. Maštovský, pivovarský odborník.\n\nProfesní karieru zahájil v roce 1962 v Projektovém a výzkumném ústavu pivovarském a sladařském v Praze (dnes Výzkumný ústav pivovarský a sladařský), který byl podřízen společnosti Pivovary a sladovny Praha, ve strojním oddělení. V roce 1963 vystudoval v rámci postgraduálního studia kurz automatizace na ČVUT.\n\nV sedmdesátých létech se podařilo týmu výzkumníkům VÚPS, jehož byl členem, úplně změnit v tehdejším československém pivovarství systém chlazení mladiny díky realizaci úspěšného vývoj projektu vířivé kádě. První vířivé kádě byly instalovány na Slovensku a exportní úspěch jejich výrobce, ZVÚ Hradec Králové, jim otevřel cestu i do českých pivovarů. Podílel se i na vývoji cylindrokonických tanků. Je držitelem několika československých patentů.\n\nV roce 1972 napsal a obhájil dizertační práci Zahušťování mladiny v oboru výrobní stroje na ČVUT.\n\nBěhem dvacetiletého působení ve VÚPS dlouhodobě spolupracoval s řadou pivovarských odborníků. Především s ředitelkou ústavu Olgou Bendovou (prof. RNDr., PhMr., DrSc.), která později přešla na Vysokou školu chemicko-technologickou v Praze. Dalšími osobnostmi, s nimiž spolupracoval, byli např. prof. Ing. Gabriela Basařová, DrSc., Ing. Miroslav Kahler, Ing. Vladimír Karel, Ing. V. Šauer a Ing. Miroslav Vančura. O roku 1983 do roku 1989 vedl oddělení technického rozvoje ředitelství Pivovarů a sladoven Praha. Významně se podílel na výzkumu a vývoji vířivých kádí a cylindro-konických tanků. V roce 1990 přešel do pivovaru ve Velkých Popovicích na funkci výrobního a technického náměstka.\n\nV roce 1991 se vrací po konkurzu na pozici ředitele do čela VÚPS. Pod jeho vedením, spolu s ekonomkou Ing. Magdou Marešovou a pivovarským odborníkem a výzkumníkem Ing. Josefem Škachem uskutečnili ve výzkumném ústavu výrazné systémové změny, které vedly k jeho zachování. Vedení a týmu VÚPS se také podařilo převzít vydávání odborného časopisu Kvasný průmysl a zabránit tak jeho hrozícímu zániku a pak také vstoupit do mezinárodní pivovarské analytické organizace MEBAK. Z dlouhodobého hlediska bylo významné, že se podařilo s jeho brněnskými kolegy, zejména dr. Karlem Kosařem, CSc., zachytit trend mít možnost ovlivnit na šlechtitelský výběr odrůd ječmene, což bylo významné a klíčové období pro budoucnost.\n\nV roce 1995 nastoupil do pivovaru Radegast v Nošovicích, kde působil jako manažer kapitálových účastí až do konce roku 1996. V roce 1997 byl jmenován generálním ředitelem pivovaru Velké Popovice. Pod jeho vedením byly uskutečněny významné investiční akce, jako např. rekonstrukce varny nebo kotelny. Plynule narůstal výstav i kapitálová hodnota pivovaru. V roce 1997 dosáhl věku pro odchod do důchodu, noví vlastníci pivovaru ze společnosti SAB jej přemluvili, aby v jeho čele stál do roku 2001, kdy odešel do důchodu.\n\nV roce 2002 změnil žatecký pivovar majitele, ten jej požádal o pomoc při jeho obnově, neboť byl před zavřením. Nakonec se stal jednatelem pivovaru. V současnosti žatecký pivovar dobře funguje, rozvíjí se. K jeho velmi úspěšným projektům bylo uvedení bezlepkového piva CELIA pro osoby trpící celiakií, vyrobeného ve spolupráci s VÚPS. Tým výzkumníků a výrobce obdrželo v roce 2010 Výroční cenu F. O. Poupěte za mimořádný společenský přínos k rozvoji českého pivovarství a sladařství. V Žateckém pivovaru, spol. s r.o. působil do roku 2014.\n\nPublikoval více než 115 odborných pojednání, především v měsíčníku Kvasný průmysl, kde zveřejnil 26 článků především o pivovarském inženýrství. Je spoluautorem publikace Pivovarství. Vydání publikace bylo oceněno Českým svazem pivovarů a sladoven za mimořádný společenský přínos k rozvoji českého pivovarství a sladařství v roce 2010. Je spoluautorem i učebnice pro odborný dorost. Působil na VŠCHT v Praze, v European Brewery Convention i v dalších odborných organizacích.\n\nZa svůj celoživotní přínos českému pivovarství byl v roce 2014 uveden do Síně slávy českého pivovarství a sladařství.\n\n\n"}
{"id": "1207647", "url": "https://cs.wikipedia.org/wiki?curid=1207647", "title": "Bronislav Sedláček", "text": "Bronislav Sedláček\n\nBronislav Sedláček (* 1. června 1964 Vsetín) je český politik a lékař – traumatolog, od roku 2010 zastupitel města Bruntál, nestraník za hnutí STAN.\n\nNarodil se ve Vsetíně, téměř od narození však žije v Bruntále. Po absolvování Gymnázia v Bruntále vystudoval Lékařskou fakultu Univerzity Palackého v Olomouci (promoval v roce 1988 a získal titul MUDr.). Následně v letech 1993 až 2005 absolvoval atestace I. a II. stupně, které rozšířil o atestaci v oboru traumatologie.\n\nProfesní kariéru začal v letech 1988 až 2001 jako sekundární lékař chirurgického oddělení v nemocnici v Bruntále. Od roku 2001 pracoval na pozici sekundárního lékaře v nemocnici v Krnově. Od roku 2008 je primářem chirurgického oddělení v téže nemocnici. Současně je od roku 2006 předsedou odborové organizace lékařů Sdružených zdravotnických zařízení Krnov a od roku 2010 také soudním znalcem v oboru chirurgie.\n\nBronislav Sedláček žije v Bruntále, má dvě děti. Je aktivním sportovcem, zejména se věnuje badmintonu, cyklistice a tenisu. Sedmnáct let byl předsedou občanského sdružení Tenisového klubu Bruntál.\n\nDo komunální politiky se pokoušel vstoupit, když v komunálních volbách v roce 2006 kandidoval jako nestraník za subjekt \"\"Sdružení nezávislých kandidátů Volba pro Bruntál\"\" do Zastupitelstva města Bruntál, ale neuspěl. Městským zastupitelem se stal až po volbách v roce 2010, kdy kandidoval jako nestraník za subjekt \"\"BRUNTÁL 2010\"\" (tj. nezávislí kandidáti a US-DEU). Na kandidátce byl původně na 21. místě, ale vlivem preferenčních hlasů skončil čtvrtý. Ve volbách v roce 2014 mandát obhájil jako nestraník za hnutí STAN na kandidátce subjektu \"\"BRUNTÁL 2014\"\" (tj. hnutí STAN a nezávislí kandidáti). I tentokrát se do zastupitelstva dostal díky preferenčním hlasům – původně byl na 14. místě, skončil sedmý.\n\nV krajských volbách v roce 2016 kandidoval jako nestraník za hnutí STAN na kandidátce subjektu \"\"STAROSTOVÉ a nezávislí\"\" (tj. STAN a Ostravak) do Zastupitelstva Moravskoslezského kraje, ale neuspěl.\n\nVe volbách do Senátu PČR v roce 2016 kandidoval za hnutí STAN v obvodu č. 64 – Bruntál. Se ziskem 7,74 % hlasů skončil na 6. místě a do druhého kola nepostoupil.\n"}
{"id": "1207669", "url": "https://cs.wikipedia.org/wiki?curid=1207669", "title": "354 (číslo)", "text": "354 (číslo)\n\nTři sta padesát čtyři je přirozené číslo, které následuje po čísle tři sta padesát tři a předchází číslu tři sta padesát pět. Římskými číslicemi se zapisuje CCCLIV.\n\n\nSilnice II/354 je česká silnice II. třídy vedoucí na trase II/602 – Radostín nad Oslavou – Ostrov nad Oslavou – Nové Město na Moravě – Svratka – Krouna – II/358 \n\n"}
{"id": "1207671", "url": "https://cs.wikipedia.org/wiki?curid=1207671", "title": "Jan Chmelař (politik)", "text": "Jan Chmelař (politik)\n\nJan Chmelař, též Johann Chmelarz nebo Chmelarž (12. července 1817 Prostějov – 29. září 1896 Nový Jičín), byl rakouský právník a politik české národnosti z Moravy; poslanec Moravského zemského sněmu.\n\nByl synem prostějovského měšťana Františka (Franze) Chmelaře. Vystudoval gymnázium v Olomouci. Věnoval se pak justiční službě. Po dokončení studií v roce 1839 nastoupil k magistrátu v Prostějově. Pak byl přeložen jako auskultant ke kolegiálnímu soudu v Rzeszówě. Po reformě státní správy byl roku 1850 ustanoven subsitutem státního návladního ve Vyškově. Roku 1852 se jeho manželkou stala Marie Kroutilová (Maria Krautil) z Prostějova. Měli tři syny a dceru. Od roku 1855 byl státním návladním v Novém Jičíně a od roku 1864 v Olomouci. Od roku 1869 pracoval na zemském soudu v Brně. V roce 1871 byl jmenován prezidentem c. k. krajského soudu v Novém Jičíně, kde setrval do roku 1883, kdy odešel na penzi. Při příležitosti odchodu do penze mu byla udělena hodnost dvorního rady. V dubnu 1880 získal Řád železné koruny, čímž nabyl rytířský titul. Město Nový Jičín mu roku 1886 udělilo čestné občanství.\n\nZapojil se i do vysoké politiky. V doplňovacích zemských volbách 22. prosince 1865 se stal poslancem Moravského zemského sněmu, za kurii měst, obvod Prostějov. Na mandát rezignoval již v listopadu 1866. Byl orientován jako federalista (Moravská národní strana, staročeská). Jako státní úředník se ovšem koncem 60. let 19. století podílel na stíhání olomouckého listu \"Našinec\".\n\nZemřel v září 1896 ve věku 80 let. Tělo mělo být převezeno k pohřbu do Prostějova.\n"}
{"id": "1207678", "url": "https://cs.wikipedia.org/wiki?curid=1207678", "title": "Jedlicze", "text": "Jedlicze\n\nJedlicze je město v okrese Krosno v polském Podkarpatském vojvodství. Žije zde obyvtel. U města sídlí ropná rafinerie.\n\nJedlicze leží v jihovýchodním Polsku, asi 35 kilometrů severně od hranic se Slovenskem a asi 80 kilometrů západně od hranic s Ukrajinou. Městem protéká říčka Jasiołka, pravostranný přítok řeky Wisłoka.\n\nJedlicze má tři místní části (): Jedlicze-Centrum, Jedlicze-Męcinka, Jedlicze-Borek.\n\nK městsko-vesnické gmině () patří kromě města Jedlicze následujících deset obcí se starostenstvími:\nOsídlení Jedlicze pochází z konce 14. století, první písemná zmínka je z roku 1409 nebo 1410. Jméno pochází ze slovanského slova \"jedla\" (jedle). V roce 1410 bojoval místní šoltys Piotr z Jedlicze v bitvě u Grunwaldu. Až do poloviny 16. století patřila Jedlicze šlechtickým rodům \"Mleczko\" a \"Baczalski\". V roce 1657 byla obec vypleněna transylvánskými vojsky během švédské invaze.\nKoncem 17. století získal obec rod \"Wielowiejski\", který se neúspěšně pokoušel obci získat městská práva. Městská práva Jedliczi udělil v roce 1768 král Stanislav II., včetně práva pořádat pětkrát ročně jarmark. Poblíž města se 5. dubna 1770 střetla polská vojska Barské konfederace (svazku polské šlechty proti králi Stanislavu Augustovi Poniatowskému a Rusku) a ruská vojska.\n\nJako výsledek prvního dělení Polska v roce 1772, byla Jedlicze anektována Habsburskou monarchií, a zůstala součástí rakouské Haliče až do roku 1918. V roce 1884, obec, kterou rakouské úřady (jako mnoho jiných) zbavily městských práv, získala železniční spojení s městy Stróże a Zagórz. V letech 1899–1902 zde byla vybudována velká ropná rafinerie. Vesnice zůstala v soukromém vlastnictví až do 20. let 20. století, posledním vlastníkem byl Walerian Stawiarski. V roce 1925 zde žilo asi 800 obyvatel.\n\nJednotky Wehrmachtu do města vtrhly 8. září 1939 a zůstaly zde až do ledna 1945, kdy do Jedlicze přišla Rudá armáda. Během druhé světové války byla místní židovská komunita za holokaustu zdecimována. V roce 1942 Němci zlikvidovali zdejší ghetto, asi 200 Židů odvezli do obce Warzyce. 25. února 1942 uvěznilo krakovské Gestapo několik příslušníků polského odboje v paláci Stawiarski.\n\nV roce 1944 bylo 22 mužů zastřeleno jako součást odplaty za zabití policejního důstojníka. Těla obětí byla ponechána dva dny na silnici jako výstraha obyvatelstvu, poté byla pohřbena v hromadném hrobě na silnici do obce Długie. Ve městě působila Zemská armáda, jejíž místní jednotka v dubnu 1943 napadla výcvikovou školu ukrajinských pronacistických jednotek.\n\nJedlicze znovu získala status města v roce 1967.\n\nMezi nejznámějšími památkami ve městě jsou novogotický kostel z roku 1925, palác \"Stawiarski\" a přilehlý park nebo novogotická hřbitovní kaple z roku 1864. Jsou zde pohřbeny dvě dcery spisovatelky Marie Konopnicke – Laura Pytlinska (zemřela 1935) a Zofia Mickiewiczowa (zemřela 1956). V blízké vesnici Zarnowiec stojí panské sídlo z 18. století, které spisovatelce patřilo. Od roku v něm sídlí Muzeum Marie Konopnicke.\n\nSeverně od města vede \"Droga krajowa 28\" ze směru Jasło do Krosna. Stejná města spojuje i železniční trať na níž leží nádraží Jedlicze, dalšími přímé spojení je kromě jiných do Sanoku. Do Jedlicze zajíždí i tři linky krosenské MHD. Nejbližší mezinárodní letiště Rzeszów-Jasionka je vzdáleno asi 50 kilometrů severně od města.\n\n\n\n"}
{"id": "1207684", "url": "https://cs.wikipedia.org/wiki?curid=1207684", "title": "Isaac Charles Johnson", "text": "Isaac Charles Johnson\n\nIsaac Charles Johnson (28. ledna 1811 Londýn – 29. listopadu 1911 Gravesend) byl britský výrobce cementu a průkopník ve výrobě Portlandského cementu.\n\nIsaac Charles Johnson se narodil v Londýně Vauxhallu. Ve čtrnácti letech pracoval v knihkupectví na Graven-Street Strand. V šestnácti letech nastoupil do Nine Elnas do závodu Francis & White, kde už pracoval jeho otec. Začal pracovat jako palič sádry a postupně pracoval v ostatních výrobních odděleních až dosáhl na funkci dozorce stavby komínů a pecí. V roce 1828 se navíc začal učit truhlářem a navštěvoval večerní školu, kde získal vědomosti z chemie a mechaniky. V roce 1833 se stal manažerem v cementárně John Bazeley White ve Swancombe (Frostova cementárna), který vyráběl románský cement. V roce 1843 čelil kvalitnějšímu cementu od firmy Maude, Son & Co., který vyráběl Aspdinův \"Portlandský cement\". Protože Joseph Aspdin a pak následně i jeho syn William, pečlivě chránili výrobní postupy, začal Johnson provádět vlastní pokusy. Výsledkem byla zlepšení výrobních postupů a zlepšení vlastností Římského cementu, které se blížily vlastnostem současného \"Portlandského cementu\". V roce 1848 založil vlastní závod v Rochesteru Medway, kde si pronajal parní stroj a vystavěl dle vlastního projektu stolové a sušicí pece. V roce 1852 si pronajal křídové pole v Cliffe na Temží a vybudoval zde nový vlastní závod. Záhy získal cementárnu v Gatesheadu, ve které byl dříve ředitelem William Aspdin. V roce 1873 vybudoval další závod v Greenwhithe. V roce 1856 založil vlastní firmu \"I. C. Johnson & Co. v Gateshead on Tyne\" a později v \"Greenhithe\" \"on Thames\" v Kentu. Jeho firmy byly úspěšnými a významnými podniky v oboru výroby cementi ve Velké Británii. Cementárna v Greenhithe byla v roce 1901 zmodernizována výstavbou rotační pece. V roce 1911 se společnost \"I. C. Johnson & Co.\"stala součástí Blue Cirkl Group. Provoz v cementárně v Greenhithe byl ukončen v roce 1971. \n\nSvé závody Johnson řídil až do své smrti jako president a ředitel. Mimo to byl vášnivý fotograf, v 87 letech začal jezdit na kole a tuto činnost prováděl až do svých 98 let. Svoji závěť nechal přeložit do starořečtiny, kterou se začal učit ve vysokém věku. K stoletým narozeninám v roce 1911 obdržel stříbrný čajový servis od \"Společnosti anglických výrobců cementu\". Zemřel v listopadu 1911 ve své vile \"Mayfield House\" v Gravesed.\n\n"}
{"id": "1207689", "url": "https://cs.wikipedia.org/wiki?curid=1207689", "title": "Lamborghini Huracán", "text": "Lamborghini Huracán\n\nLamborghini Huracán je italský supersportovní automobil firmy Lamborghini, postavený na základech předchůdce Lamborghini Gallardo. Na rozdíl od konkurenčního Ferrari 488 GTB, má Huracán zcela jiný design a interiér než jeho předchůdce.\n\nJeho motor V10 značky Lamborghini/Audi má výkon 610 koňských sil a stálý záběrový pohon všech čtyř kol. Je stavěno na stejných výrobních linkách jako Audi R8 V10, ovšem na rozdíl od svého „nevlastního bratra“ (Audi R8) má lepší přítlak a aerodynamiku.\n\nZávodní, odlehčená a výkonnější verze běžného Huracánu. Je odlehčena o 260 kg, posílena o 10 koňských sil a má pohon pouze zadních kol. Také je vylepšena aerodynamika a přítlak.\n"}
{"id": "1207690", "url": "https://cs.wikipedia.org/wiki?curid=1207690", "title": "Kostel svatého Stanislava (Měrunice)", "text": "Kostel svatého Stanislava (Měrunice)\n\nKostel svatého Stanislava je římskokatolický farní kostel v Měrunicích v okrese Teplice zasvěcený svatému Stanislavovi z Krakova. Od roku 1971 je chráněn jako kulturní památka. Původně gotický kostel stojí v jižní části vesnice. Dochovanou podobu získal během empírové přestavby na počátku devatenáctého století.\n\nJednolodní kostel s obdélným půdorysem má polygonální presbytář podepřený opěráky, k jehož severní straně je připojena sakristie. Nad západní průčelí, které zdůrazňují pilastry a trojúhelníkový štít, vybíhá hranolová věž. Loď je zaklenutá plackovými klenbami, které dosedají na pilastry. Dva pilíře podepírají podklenutou kruchtu. V presbytáři byla použita křížová klenba s paprsčitým závěrem. Interiér osvětlují půlkruhově ukončená okna v lodi a lomená gotická okna v presbytáři. Do sakristie se vstupuje gotickým portálkem z presbytáře.\n\nHlavní oltář z doby okolo roku 1730 je barokní. Zdobí ho soudobý obraz patrona, sošky svatého Jana Nepomuckého a svatého Floriána a plastika Nejsvětější Trojice v nástavci. Doplňují ho dva protějškové oltáře zasvěcené Nejsvětějšímu Srdci Páně a Panně Marii z doby před rokem 1700. Sochy jejich patronů jsou však mladší. Uvnitř se nachází ještě pozdně gotická křtitelnice, kazatelna z devatenáctého století a nečitelný náhrobník z konce šestnáctého století.\n\n"}
{"id": "1207693", "url": "https://cs.wikipedia.org/wiki?curid=1207693", "title": "Opěvuji elektrické tělo", "text": "Opěvuji elektrické tělo\n\nOpěvuji elektrické tělo (1959, I Sing the Body Electric) je povídková sbírka amerického spisovatele Raye Bradburyho pojmenovaná podle stejnojmenné básně Walta Whitmana z jeho sbírky básní \"Stébla trávy\". Obsahuje osmnáct povídek z let 1948-1969.\n\nRoku 1998 vydalo nakladatelství Avon Books knihu \"I Sing the Body Electric and Other Stories\", která obsahuje všechny povídky z původní sbírky a k tomu jedenáct povídek ze sbírky \"Dlouho po půlnoci\" (1976, Long After Midnight):\nČesky vyšlo ze sbírky pouze šest povídek.\n\n"}
{"id": "1207695", "url": "https://cs.wikipedia.org/wiki?curid=1207695", "title": "Kostel svatého Martina (Očihov)", "text": "Kostel svatého Martina (Očihov)\n\nKostel svatého Martina je římskokatolický filiální kostel v Očihově v okrese Louny. Od roku 1964 je chráněn jako kulturní památka. Stojí na levém břehu řeky Blšanky na východním okraji vesnice.\n\nPůvodní kostel byl v Očihově postaven v románském slohu již ve druhé čtvrtině třináctého století. Z této nejstarší fáze pochází jádro kostelní lodi a věž. V pozdní gotice byl v jižní stěně prolomen nový portál. Dochovanou barokní podobu s prvky původní románské svatyně (věž s okny) kostel získal při přestavbě po požáru v roce 1790 a dalších úpravách roku 1841.\n\nJednolodní kostel má odstupňovaný, trojboce zakončený presbytář, k jehož jižní straně je přiložena sakristie zaklenutá plackovou klenbou. Před západní průčelí předstupuje hranolová věž s krytým vnějším schodištěm. Fasády jsou rozčleněné lizénovými rámci. První patro věže osvětlují úzká půlkruhová okénka s hlubokými špaletami. Ze severu vede do kostela mírně hrotitý portál s jednoduše profilovaným ostěním. Loď i presbytář mají ploché stropy na fabionu, ale podvěží je zaklenuté hřebínkovou klenbou. V západní části lodi stojí kruchta na dřevěných sloupcích, pod kterou se nachází jednoduchý sedlový portálek se zkoseným ostěním, kterým se vstupuje do věže.\n\n"}
{"id": "1207696", "url": "https://cs.wikipedia.org/wiki?curid=1207696", "title": "Fabrice Martin", "text": "Fabrice Martin\n\nFabrice Martin (* 11. září 1986 Bayonne) je francouzský profesionální tenista hrající pravou rukou, který na okruh ATP World Tour vstoupil v roce 2006. Ve své dosavadní kariéře vyhrál na okruhu ATP World Tour tři turnaje ve čtyřhře, když spolu s Rakušanem Oliverem Marachem triumfoval na Chennai Open 2016 i Delray Beach Open 2016, a v páru s Jérémym Chardym ovládl Qatar Open 2017.\n\nNa challengerech ATP a okruhu Futures získal šest titulů ve dvouhře a dvacet devět ve čtyřhře.\n\nNa žebříčku ATP byl ve dvouhře nejvýše klasifikován v červenci 2012 na 228. místě a ve čtyřhře pak v září 2016 na 33. místě. Trénuje ho Julien Maes.\n\nVe francouzském daviscupovém týmu neodehrál k lednu 2017 žádné utkání.\n\nFrancouz začal s tenisem ve věku 5 let. Od roku 2002 hrál na juniorských turnajích série ITF, a od roku 2003 také v soutěžní dospělé kategorii ITF, kde zaznamenal úspěchy ve čtyřhře, když ovládl celkem 24 turnajů.\n\nStatus profesionálního tenisty získal v roce 2006.\n\n"}
{"id": "1207699", "url": "https://cs.wikipedia.org/wiki?curid=1207699", "title": "Žliabok", "text": "Žliabok\n\nNázev Žliabok má více vodních toků:\n\n"}
{"id": "1207701", "url": "https://cs.wikipedia.org/wiki?curid=1207701", "title": "Nepatrnec", "text": "Nepatrnec\n\nNepatrnec (\"Aphanes\") jsou nízké, drobné, nenápadné, planě rostoucí rostliny, který svou malou velikostí i významem odpovídají svému jménu. Vytváří rod z čeledě růžovitých, který čítá přibližně 20 druhů, dva z nich rostou v České republice. Několik druhů je rozšířeno téměř po celém světe a v Jižní Evropě, Severní Africe a Jižní Americe roste řada endemických druhů.\nJsou to nenáročné, málo konkurence schopné rostliny, které bývají podle přírodních podmínek jednoleté nebo dvouleté. Jejich nažky jsou nestejně dlouho dormantní a mohou klíčit buď ještě téhož roku co uzrají, nebo až následujícího. Z nažek vzklíčených na podzim prvého roku přežije zimní období semenáč ve formě drobné listové růžice a poměrně brzy pak druhým rokem začíná kvést. Z nažek klíčících až druhým rokem na jaře vyrostou naopak rostliny kvetoucí od léta do podzimu. Na stanovištích obvykle spolu vyrůstají oba tyto typy.\n\nDrobná, 5 až 30 cm vysoká, chlupatá bylina s krátkou, poléhavou nebo vystoupavou lodyhou od báze větvenou. Její drobné lodyžní listy, obvykle s řapíky, jsou dlanitě dělené až stříhané do tři až pěti segmentů a ty jsou dále členěné na dva až pět úkrojků. Objímavé, vytrvalé, asymetrické palisty jsou spolu i s řapíkem nálevkovitě srostlé, ve spodní části mají pět až sedm drobných bylinných úkrojků.\n\nVrcholičnaté květenství je tvořeno pěti až patnácti drobnými květy sestavenými do svazečků nebo klubek a bývá umístěno v paždích palistů naproti lodyžním listům. Květy na kratičkých stopkách jsou oboupohlavné a bývají zelené až žluté. Okvětí je tvořeno čtyřmi zubatými kališními lístky a čtyřmi drobnými či téměř zcela redukovanými zuby kalíšku, korunní lístky chybí. V květu je pohárkovitá češule ukončená na vrcholu diskem. Tyčinka bývá jediná, je umístěna na vnitřním okraji disku proti kališnímu lístku a její prašník směřuje z květu. Semeník s jediným vajíčkem má pestík s tenkou čnělkou zakončenou kulovitou bliznou. Na ochranu proti samoopylení dozrává blizna dříve, než pyl prašníků stejného květu. Přenos pylu při opylení zajišťuje hmyz nacházející v květu nektar vzlínající na disku.\n\nPlodem je tmavá, vejčitá, hladká, jednosemenná nažka posazená v trvalé češuli ze které mírně vyčnívá. Rostliny se rozšiřují výhradně semeny, která jsou velmi drobná a bývají šířena větrem, zvířaty nebo povrchovou vodou. Některé druhy jsou diploidní (n = 8) a jiné tetraploidní či hexaploidní.\n\nRostliny rodu nepatrnec jsou bez valného ekonomického významu. Odvarů z lodyh některých druhů bylo v minulosti používáno k léčbě problémů s močovým měchýřem. Více rozšířené druhy, např. nepatrnec rolní, byly považované za polní plevel, ale s nástupem herbicidů a zlepšením péče o půdu začaly s polí mizet.\n\n"}
{"id": "1207704", "url": "https://cs.wikipedia.org/wiki?curid=1207704", "title": "Jürgen Pavels", "text": "Jürgen Pavels\n\nJürgen Pavels, též Paulsen, (1568 Trzebiatów – 10. října 1645 Lübeck) byl obchodník, člen městské rady a úředník v Lübecku. \n\nPodle historických dokumentů provozoval v roce 1603 lübecký sirotčinec. Roku 1612 je uváděn jako člen městské rady a v roce 1615 zastupoval město Lübeck v Kodani. O čtyři roky později jako radní založil spolu se starostou Alexandrem Lüneburgem veřejně přístupnou knihovnu v budově bývalého kláštera svaté Kateřiny. V období 1628–1629 a 1633–1642 zastával funkci městského pokladníka. Roku 1629 také zastával administrativní funkci ve farnosti lübeckého kostela Panny Marie. V roce 1640 ho císař Ferdinand III. povýšil do šlechtického stavu. Od té doby používal jméno \"Georg Paulsen von Weissenow.\"\n\nJeho epitaf byl zničen během bojů o kostel Panny Marie ve druhé světové války.\n\n"}
{"id": "1207707", "url": "https://cs.wikipedia.org/wiki?curid=1207707", "title": "Alexandr Golovin (fotbalista)", "text": "Alexandr Golovin (fotbalista)\n\nAlexandr Sergejevič Golovin (rusky Александр Сергеевич Головин; * 30. května 1996, Kaltan, Rusko) je ruský fotbalový záložník a reprezentant, hráč klubu AS Monaco FC. Má přezdívku „ruský Ronaldo“, stylem hry bývá přirovnáván ke krajanovi Alanu Dzagojevovi.\n\nS PFK CSKA Moskva vyhrál v sezóně 2015/16 ruskou nejvyšší ligu.\n\n\nNastupoval za ruské mládežnické reprezentace včetně týmu do 21 let. Zúčastnil se mj. Mistrovství Evropy hráčů do 17 let 2013 na Slovensku, kde ruští mladíci získali titul po finálové výhře nad Itálií.\n\nV A-mužstvu Ruska debutoval 7. 6. 2015 v přátelském utkání v Chimki proti reprezentaci Běloruska (výhra 4:2). Při svém debutu vstřelil jeden gól.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Golovin odehrál na turnaji všechny tři zápasy svého týmu ve skupině B.\n"}
{"id": "1207709", "url": "https://cs.wikipedia.org/wiki?curid=1207709", "title": "Poronek", "text": "Poronek\n\nPoronek (\"Lopezia\") je rod rostlin z čeledi pupalkovité. Jsou to byliny a polokeře s jednoduchými listy a drobnými, dvoustranně souměrnými květy. Rod zahrnuje 22 druhů a je rozšířen v Mexiku a Střední Americe. Poronky mají zajímavou biologii opylování. Některé druhy jsou celkem zřídka pěstovány jako letničky se zajímavě tvarovanými květy.\n\nPoronky jsou jednoleté nebo vytrvalé, vzpřímeně rostoucí a větvené byliny, řidčeji polokeře. Báze lodyhy je u některých druhů hlízovitá nebo zduřelá. Listy jsou jednoduché, tenké, na okraji pilovité až téměř celokrajné, řapíkaté nebo přisedlé, střídavé nebo ve spodní části lodyhy či na celé rostlině vstřícné. Květy jsou drobné, dvoustranně souměrné, dlouze stopkaté, s málo vyvinutou květní trubkou, uspořádané v hroznech, chocholících nebo výjimečně latách. Češule jen o málo přesahuje semeník. Kalich je tvořený 4 úzkými, zelenými nebo červenými laloky. Koruna je bílá, růžová, červená nebo purpurová, korunní lístky jsou 4, nehetnaté, nestejného tvaru a velikosti. Horní lístky mají někdy na vrcholu nehtu 1 nebo 2 žlázky, spodní jsou bez žlázek a obrácené vzhůru. Tyčinky jsou 2, připojené ke čnělce a na bázi spolu srostlé. Horní tyčinka je plodná, spodní je u většiny druhů plochá, petaloidní a sterilní, bez prašníku (plodná u \"L. lopezioides\"). Semeník obsahuje 4 komůrky a nese krátkou nitkovitou čnělku zakončenou lehce laločnatou, poněkud protáhlou bliznou. Plodem je kožovitá, kulovitá až kyjovitá tobolka pukající 4 chlopněmi. Obsahuje většinou mnoho drobných, vejcovitých semen, u několika druhů jsou semena velká a po jednom v každé komůrce tobolky.\n\nRod poronka zahrnuje 22 druhů. Je rozšířen v Mexiku a Střední Americe. Převážná většina druhů (celkem 18) jsou endemity Mexika. Ve Střední Americe rostou 4 druhy, které sem přesahují z Mexika. Nejdále na jih, až do Panamy, zasahuje \"L. miniata\" subsp. \"paniculata\" (syn. \"L. paniculata\").\n\nPoronky se vyskytují zejména ve středních nadmořských výškách, přibližně od 1200 do 3000 metrů. Chybějí v pouštních oblastech a tropických nížinách.\n\nKvěty poronků mají vesměs dosti specializované způsoby opylování. Jsou mezi nimi samosprašné i cizosprašné druhy.\nŘada druhů má červené květy obsahující nektar a polokeřovitý vzrůst. Patří mezi ně např. \"L. lopezioides\", \"L. semeiandra\", \"L. grandiflora\" a \"L. langmaniae\". Tyto druhy jsou opylovány kolibříky. Část druhů (\"L. miniata\" a několik dalších) má v květech nástražný systém a je opylována pestřenkami, v menší míře i včelami. Plodná tyčinka je zaklesnutá o sterilní tyčinku lžicovitého tvaru a udržována v setrvalém napětí. Při dosednutí hmyzu se tyčinka uvolní a popráší jeho břicho lepkavým pylem. Tyto druhy jsou protandrické a blizna dozrává až po uvolnění pylu.\n\nRod \"Lopezia\" je řazen společně s monotypickým rodem \"Megacorax\" do tribu \"Lopezieae\" v rámci podčeledi \"Onagroideae\". Tento tribus představuje jednu z bazálních větví čeledi pupalkovité.\nNěkteré druhy byly v minulosti na základě morfologie oddělovány do samostatných rodů (\"Riesenbachia\", \"Semeiandra\", \"Diplandra\", \"Pseudolopezia\").\n\nNěkteré druhy (např. \"Lopezia hirsuta\") jsou celkem zřídka pěstovány jako málo nápadné letničky se zajímavě tvarovanými květy. Jejich pěstování je snadné.\n\n"}
{"id": "1207712", "url": "https://cs.wikipedia.org/wiki?curid=1207712", "title": "Lesko", "text": "Lesko\n\nLesko (do roku 1931 \"Lisko\") je město s přibližně 6000 obyvateli v jihovýchodním Polsku v Podkarpatském vojvodství. Patří do okresu Lesko (). Leží v pohoří Bieszczady na vyvýšenině nad řekou San.\nPrvní písemná zmínka o obci pochází z roku 1436. Za vlády Kazimíra IV. Jagellonského získalo Lesko v roce 1470 městská práva. V této době patřilo město zdejšímu šlechtickému rodu \"Kmitů\" (, 1487). Jeho příslušníci zde koncem 16. století postavili hrad, který se po několika poškozeních a přestavbách zachoval jako zámek do současnosti. Kolem roku 1538 byl postaven pozdněgotický farní kostel. V sedmnáctém století bylo město velmi významným centrem obchodu a řemesel, žilo zde asi 1500 obyvatel.\nBěhem Severní války město dva týdny drancovali a pustošili švédští vojáci maršála Stenbocka.\n\nV roce 1772, po prvním dělení Polska, neslo město název \"Lisko\" a patřilo jako součást Haliče Habsburské monarchii. Od roku 1867 bylo sídlem okresu. V roce 1918 připadlo Druhé Polské republice a jako sídlo okresu bylo začleněno do lvovského vojvodství. V roce 1896 byla postavena radnice. V roce 1890 zde žilo 2425 Židů, v roce 1921 tvořili Židé 63 % obyvatel (asi 2400 lidí). V roce 1931 bylo Lisko přejmenováno na Lesko.\n\nNěmecké jednotky vstoupily do města 10. září 1939, ukrajinská část populace je vřele přivítala. Po sovětské invazi obsadila město 29. září Rudá armáda. S ruským názvem Lisko (\"Лиско\") bylo přičleněno k Sovětskému svazu a stalo se sídlem ujezdu Lisko v rámci Drohobyčské oblasti Ukrajinské SSR, od 10. ledna 1940 sídlem \"Rajonu Lisko\".\n\nPo začátku německo-sovětské války bylo Lesko 27. června 1941 obsazeno jednotkami slovenské Rychlé skupiny a začleněno do Generálního gouvernementu (\"Distrikt\" Krakov, \"Kreishauptmannschaft\" Sanok). Po obsazení Rudou armádou 17. října 1944 bylo město opět součástí Sovětského svazu. V březnu 1945 společně s celým rajonem připadlo znovu Polsku.\n\nV poválečných letech byla tato oblast dějištěm bojů mezi polskými ozbrojenými silami a příslušníky Ukrajinské povstalecké armády. Boje skončily až po vysídlení Ukrajinců v průběhu operace Visla v roce 1947. Město a jeho hospodářství se začalo zotavovat až v roce 1950 díky vládnímu programu který sem přivedl obyvatele z jiných oblastí Polska.\nMěstsko-vesnická gmina sestává z města Lesko a čtrnácti obcí se starostenstvími:\n\n\n\n"}
{"id": "1207715", "url": "https://cs.wikipedia.org/wiki?curid=1207715", "title": "Emre Mor", "text": "Emre Mor\n\nEmre Mor (* 24. července 1997, Brønshøj, Dánsko) je dánsko-turecký fotbalový záložník, od roku 2017 hráč klubu Celta de Vigo. V mládežnických kategoriích reprezentoval Dánsko a Turecko, na seniorské úrovni obléká reprezentační dres Turecka. Má přezdívku „turecký Messi“.\n\n\nMor nastupoval za dánské mládežnické výběry U17, U18 a U19.\n\n29. 3. 2016 debutoval v turecké reprezentaci do 21 let v kvalifikačním zápase na ME 2017 proti Slovensku (porážka 0:5).\n\nV A-mužstvu Turecka debutoval 29. 5. 2016 v přátelském zápase v Antalyi proti reprezentaci Černé Hory (výhra 1:0).\n\n"}
{"id": "1207718", "url": "https://cs.wikipedia.org/wiki?curid=1207718", "title": "Metasepia pfefferi", "text": "Metasepia pfefferi\n\nMetasepia pfefferi je druh sépie z rodu Metasepia. Do stejného rodu ještě patří \"Metasepia tullbergi\".\n\nTypový exemplář byl objeven v rámci expedice Challenger na \"Stanici 188\" v hloubce 51,2 metrů, vylovena byla jedna samice (\" vyloveno jižně od Papui, 28 sáhů, jeden exemplář, samice\"), Hoyle ji pojmenoval po Dr. Georgovi Pfefferovi z Hamburského muzea. \"Stanici 188\" expedice navštívila 10. září 1874, stanice ležela na 9° 59’ jižní šířky a 139° 42’ východní délky, na jihu Papui (Nová Guinea), což je v Arafurském moři. Typový exemplář je uložen v Přírodopisném muzeu v Londýně.\n\nMetasepia pfefferi se vyskytuje v tropickém Indo-Pacifiku, u pobřeží Austrálie, Nové Guineje a Filipínách, Indonésii, Malajsii.\n\nMetasepia pfefferi je drobná sépie, její plášť je velký 6-8 cm, základní barva je hnědá při vyrušení rychle mění barvu na vzor tmavě hnědých, černých, bílých a žlutých skvrn na těle s rudými konci chapadel. Žije na písčitém či bahnitém dně v hloubkách od 3 do 86 metrů, je aktivní ve dne kdy loví drobné ryby a korýše, je známá tím, že sépie spíše \"kráčí\" po svých chapadlech než plavou. Dožívají se asi 18-24 měsíců, což však není zcela známo, protože chybí dostatečné údaje. Mezi sebou se dorozumívají změnou barvy. Pohlaví jsou oddělená. Samice se obvykle páří s více samci, vajíčka jsou průhledná a samice je klade do prasklin a různých trhlin aby je ochránila před predátory, samice vajíčka nijak nehlídá a po nakladení brzy hyne. Nedávno se zjistilo, že jsou jedovaté, což vysvětluje proč v ohrožení rychle neodplave a dál si \"jde\" po mořském dně.\n\nJak velká je populace se přesně neví z důvodu malé informovanosti o tomto druhu. Pro jídlo se neloví, ale vzhledem k nesnadnému odchovu v zajetí a zajímavému vzhledu jí mohou ohrozit odlovy pro mořské akvária.\n\nV roce 1926 (Iredale) popsal podruh sépie \"Metasepia pfefferi laxior\" a později (v roce 1954) ještě \"Metasepia pfefferi wanda\". Později po prostudování sépionu (Khromov, 1987 ) a chování živočichů (Roper and Hochberg, 1988) se tyto podruhy zrušily.\n\n"}
{"id": "1207721", "url": "https://cs.wikipedia.org/wiki?curid=1207721", "title": "Filogelos", "text": "Filogelos\n\nFilogelos (starořecky Φιλόγελως) je nejstarší dochovanou sbírkou vtipů. Byla sepsána ve starořečtině a její vznik je datován do 4. či 5. století našeho letopočtu.\n\nNejspíš se nejedná o historicky první knihu tohoto žánru. Existenci sbírek vtipů zmiňuje například již Plautus ve 2. století před naším letopočtem. Za pisatele knihy Filogelos bývá považován buď neoplatónský filosof Hierocles či jinak neznámý gramatik Philagrios, popřípadě oba dva. Pravděpodobně se však nejednalo o autory vtipů, nýbrž jejich sběratele a editory. Narativy vznikaly nezávisle v různé době a před zapsáním kolovaly v orální transmisi. Jejich obsah odráží odlišná časová období a v některých případech i konkrétní historické události.\n\nPod názvem Filogelos se dochovalo více různých rukopisů s odlišnými kolekcemi vtipů. Nejobsáhlejší rukopis je z 11. století našeho letopočtu a obsahuje 260 anekdot, z nichž některé se dokonce vyskytují ve dvou téměř identických variantách. Tištěné edice byly sestavovány jako kompiláty z více zdrojů. První moderní překlad knihy byl do latiny a byl dokončen v roce 1605. V průběhu 17. a 18. století vznikly i německé a francouzské jazykové mutace. V elektronické verzi vyšel kompletní překlad do moderní angličtiny od profesora Wiliama Berga.\n\nTéměř polovina zahrnutých anekdot se vztahuje ke „scholastikos“. Tento termín bývá překládán jako „profesor“ či „tupý student“, avšak M. Andreassi se domnívá, že nejde o tak úzce vymezenou postavu, ale o univerzálního protagonistu. V tomto duchu překládá Baldwin „Scholastikos“ jako „egghead“ (pejorativní označení pro intelektuála). Další anekdoty cílí na obyvatele měst Abdéra, Kyme a Sidón, kteří jsou v rámci etnických stereotypů pro svůj původ vykresleni jako hlupáci. Vysmívány jsou i osoby nevalného charakteru: lidé zbrklí, hamižní, zbabělí a opilci. Wiliam Berg tyto postavy přirovnává k ustáleným typům v antické komedii. Několik vtipů je dedikováno i rusovlasým nebo osobám, kterým páchne z úst.\n\nSbírka obsahuje 265 vtipů, avšak pouze dva z nich jsou primárně o ženách (ač se ženy objevují v některých zápletkách jako vedlejší postavy). V několika anekdotách vystupuje postava „misogynního muže“. Dále sbírka neobsahuje žádné homosexuální téma. Mary Beard upozorňuje, že krom univerzálních stereotypů mnoho vtipů tematizuje koncept identity ve specifickém prostředí antického světa. \n\nKomický prvek je často založen na analogii, absurditě či hře se slovy. Ač sbírka obsahuje dobové reálie jako veřejné lázně, otroky a eunuchy, jen minimum vtipů vyžaduje v současnosti výklad pro pochopení pointy a některé narativy byly v téměř nezměněné podobě zaznamenány ještě na konci 20. století.\n\nVtip ve sbírce není nositelem morálního či filosofického sdělení, ani nebyl ověnčen výraznější estetickou kvalitou. Texty jsou velice krátké a zápletky nejsou nijak dále komplikovány, což by mohlo poukazovat na minimální změny oproti ústně šířenému originálu.\n\nVe sbírce Filogelos se nachází anekdota, kterou média označila za předobraz slavnému skeči „Dead Parrot“ (mrtvý papoušek) britské komediální skupiny Monty Python.\n\nV roce 2008 některé texty z knihy Filogelos zapojil do svého vystoupení britský stand-up komik Jim Bowen, aby dokázal, že se jedná o vtipy srozumitelné i v 21. století.\n\n"}
{"id": "1207723", "url": "https://cs.wikipedia.org/wiki?curid=1207723", "title": "Seznam osobností Čeljabinsku", "text": "Seznam osobností Čeljabinsku\n\nZde je seznam známých a významných lidí, kteří se narodili v Čeljabinsku.\n\n"}
{"id": "1207725", "url": "https://cs.wikipedia.org/wiki?curid=1207725", "title": "Tournoi de France 1997", "text": "Tournoi de France 1997\n\nTournoi de France byl mezinárodní fotbalový turnaj, který byl součástí přípravy na mistrovství světa ve fotbale 1998. Konal se od 3. června do 11. června 1997 ve francouzských městech Paříž, Lyon, Nantes a Montpellier. Zúčastnily se ho čtyři týmy: francouzská fotbalová reprezentace, italská fotbalová reprezentace, anglická fotbalová reprezentace a brazilská fotbalová reprezentace. Hrálo se systémem každý s každým, celkovými vítězi se stali Angličané. Nejlepším střelcem turnaje byl se třemi brankami Alessandro del Piero.\n\n"}
{"id": "1207727", "url": "https://cs.wikipedia.org/wiki?curid=1207727", "title": "Muzeum Jemnice", "text": "Muzeum Jemnice\n\nMuzeum Jemnice je muzeum v Jemnici, je pobočkou Muzea Vysočiny Třebíč, sídlí v měšťanském domě původně patřícím Dusíkově rodině na Náměstí Svobody čp. 75. Založeno bylo v roce 1894 a zřizováno je Muzeem Vysočiny Třebíč.\n\nV muzeu je několik stálých expozic, první z nich je expozice o historii města Jemnice, pojmenována je \"Dějiny města Jemnice\", další expozicí je \"Běh o Barchan\", tj. expozice o Svatovítské slavnosti Barchan, která je úzce svázána s dějinami města. V roce 2008 byla při 50. výročí od založení továrny pro zpracování čaje v Jemnici založena nová expozice pod názvem \"Svět čaje\", ta byla zřízena ve spolupráci se společností Jemča. V sbírkách muzea jsou stroj pro zpracování čaje, fotografie z práce s čajem a další předměty.\n\n"}
{"id": "1207729", "url": "https://cs.wikipedia.org/wiki?curid=1207729", "title": "Sniper 3", "text": "Sniper 3\n\nSniper 3 je americký akční film z roku 2004, třetí pokračování sniperské filmové série s Tomem Berengerem v titulní roli Thomase Becketta, kterou v roce 1993 odstartoval \"Odstřelovač\". Režisér P.J. Pesce film natočil podle scénáře Rosse Helforda, s dvouletým odstupem po druhém dílu. V už Berengera v hlavní roli nahradil Chad Michael Collins. Společnost Columbia \"Snipera 3\" vydala rovnou na DVD, a to 24. srpna 2004. V českém znění film vydal Bontonfilm na VHS i DVD 28. ledna 2005. Od 4. října 2008 jej začala vysílat TV Nova.\n\n"}
{"id": "1207733", "url": "https://cs.wikipedia.org/wiki?curid=1207733", "title": "Uspořádání (rozcestník)", "text": "Uspořádání (rozcestník)\n\nUspořádání může být:\n\n\n"}
{"id": "1207747", "url": "https://cs.wikipedia.org/wiki?curid=1207747", "title": "Prašice", "text": "Prašice\n\nPrašice jsou obec na Slovensku v okrese Topoľčany v Nitranském kraji. Obec leží na rozhraní Považského Inovce a Nitranské pahorkatiny. Původně byly tyto plochy pokryty teplomilnými listnatými lesy. V současnosti zabírá dvě třetiny katastru polnohospodářská půda a zbytek na severu pokrývají listnaté lesy, z nichž část tvoří přírodní rezervaci Čepúšky. Nad obcí je rekreační středisko při vodní nádrži Duchonka.\n\nPrvní písemná zmínka o obci je z roku 1245. V obci je římskokatolický kostel sv. Jakuba Staršího z roku 1758 a římskokatolická kaple Sedmibolestné Panny Marie ze 17. století.\n\n"}
{"id": "1207760", "url": "https://cs.wikipedia.org/wiki?curid=1207760", "title": "Jan Melichar (lední hokejista)", "text": "Jan Melichar (lední hokejista)\n\nJan Melichar (* 24. února 1978, Třebíč, Československo) je bývalý český hokejista, od roku 2014 je trenérem juniorů a asistent trenéra týmu druhé ligy EHC Freiburg.\n\nJan Melichar začal profesionální kariéru v severní Americe v juniorském týmu Port Hope Buzzards, tam hrál od roku 1996 do roku 1998. Posléze v sezóně 1998–99 byl obráncem v profesionálním týmu Bakersfield Condors ve West Coast Hockey League. Během první sezóny byl transferován do Topeka Scarerows v Central Hockey League. V následující sezóně hrál v United Hockey League v týmu Fort Wayne Komets a v české 2. lize v týmu HC Ytong Brno. Po roční přestávce získal v sezóně 2001/02 smlouvu s týmem HC Kometa Brno v 1. české hokejové lize. V té době také hrál za tým 2. ligy HC Žďár nad Sázavou, po další přestávce hrál od roku 2003 do roku 2005 za HC Blansko.\n\nOd roku 2005 do roku 2010 hral v English Premier Ice Hockey League, první čtyři roky hrál za Bracknell Bees a pak jeden rok za tým Slough Jets. V tomto týmu se v sezóně 2009/10 stal mistrem druhé ligy v Anglii. V sezóně 2010/11 se stal hráčem nově založeného klubu v Kontinentální hokejové ligy HC Lev Poprad. Později se vrátil do EPIHL do týmu Swindon Wildcats.\n\nOd sezóny 2014/15 je Melichar trenérem v týmu EHC Freiburg.\n\nOd června 2019 je Melichar asistentem trenéra v týmu SC Langenthal ve Swiss League.\n\n\n"}
{"id": "1207762", "url": "https://cs.wikipedia.org/wiki?curid=1207762", "title": "Moritz Illek", "text": "Moritz Illek\n\nMoritz Illek, též Moriz Illek (\"cca 1828\" – 10. listopadu 1884 Brno), byl rakouský právník a politik německé národnosti z Moravy; poslanec Moravského zemského sněmu.\n\nPůsobil jako advokát v Brně. V jeho advokátní kanceláři pracoval od roku 1880 jako koncipient pozdější významný český politik Adolf Stránský. Illek byl správním radou cukrovaru v Modřicích.\n\nZapojil se i do vysoké politiky. V doplňovacích zemských volbách zvolen 16. listopadu 1865 byl zvolen na Moravský zemský sněm, kde zastupoval kurii měst, obvod Uničov, Rýmařov. Uváděl se jako pokrokář. Mandát zde obhájil v zemských volbách v lednu 1867, zemských volbách v březnu 1867, zemských volbách 1870, zemských volbách v září 1871, zemských volbách v prosinci 1871, zemských volbách 1878 a zemských volbách 1884. Poslancem byl až do své smrti na podzim 1884. Pak ho na sněmu nahradil Eduard Kessler. Na sněmu je řazen mezi liberální levici (tzv. Ústavní strana, liberálně a centralisticky orientovaná). Před volbami do Říšské rady roku 1873 uvádí tisk, že v řadách německých liberálů je spor mezi Illekem a Adolfem Promberem, který má být příznakem obecnějšího pnutí mezi staroněmci a mladoněmci.\n\nZemřel v listopadu 1884. K úmrtí došlo náhle. Bylo mu 56 let. Zemřel svobodný. Jeho majetek byl odhadnut na 32 079 zlatých a 35 krejcarů. Po odečtení pasiv činilo čisté jmění zesnulého 28 540 zlatých a 96 krejcarů.\n"}
{"id": "1207763", "url": "https://cs.wikipedia.org/wiki?curid=1207763", "title": "Metasepia tullbergi", "text": "Metasepia tullbergi\n\nMetasepia tullbergi je druh sépie z rodu Metasepia. Do stejného rodu ještě patří \"Metasepia pfefferi\".\n\nTypový exemplář popsal Appellöf v roce 1886, pochází z Japonska a je uložen v Zoologickém muzeu v Uppsale ve Švédsku.\n\nMetasepia tullbergi se vyskytuje v Indo-Pacifiku od Japonska (jižního okraje ostrova Honšú), přes Japonské moře na východ k Číně. Dále se vyskytuje kolem Tchaj-wanu, Filipín a v Thajském zálivu.\n\nMetasepia tullbergi je nevelká sépie, její plášť je velký asi 70 mm, a váží 30-40 g. Žije v mělkém moři při dně na kontinentálním šelfu (v hloubkách od 20 do 100 m). Od října do února byli nalézáni v hloubkách od 20 m do 80 m, ačkoliv od března do dubna nebyli nalezeni v hloubkách od 50 m do 80 m. Vyhledává především písčitý nebo blátivý podklad. Vejce klade v hloubce asi 20 m na skalnaté podklady. Mladé sépie se líhnou v létě a v srpnu až září se stěhují do větších hloubek (až do 80 m) na písčité nebo bahnité dno. V březnu až květnu se dospělé sépie stěhují do mělčích skalnatých oblastí, kde se třou. Protože v červnu a červenci nebyli nalezeni žádní jedinci a v srpnu byli nalezeni jen mladí jedinci, zdá se, že dospělci hynou po tření.\n\nJak velká je její populace se neví. Metasepia tullabergi se neloví, ale jelikož žije v oblasti kde se hojně rybaří, může být ohrožena rybolovem. Protože je atraktivní, také není vyloučena hrozba jejího lovu pro mořská akvária. Neméně nebezpečné může být, jako pro všechny sépie, okyselování moří v důsledku zvýšené koncentrace CO v atmosféře (jelikož se tímto poruší acidobazická rovnováha, sépie více kalcifikuje sépiovou kost, čímž se stává hustější a mohla by mít nepříznivý vliv na řízení vztlaku živočicha).\n\n"}
{"id": "1207765", "url": "https://cs.wikipedia.org/wiki?curid=1207765", "title": "Informační aktivum", "text": "Informační aktivum\n\nInformační aktivum je v informační bezpečnosti cokoliv, co je nutné z pohledu společnosti chránit – může jít o data, zařízení i fyzické systémy.\n\n\nIdentifikace informačních aktiv je důležitá pro analýzu a řízení rizik.\n"}
{"id": "1207769", "url": "https://cs.wikipedia.org/wiki?curid=1207769", "title": "Tournoi de France", "text": "Tournoi de France\n\nNázev Tournoi de France se používá pro následující sportovní akce:\n"}
{"id": "1207780", "url": "https://cs.wikipedia.org/wiki?curid=1207780", "title": "Ivan Hrušovský", "text": "Ivan Hrušovský\n\nIvan Hrušovský (23. února 1927 Bratislava – 5. října 2001 tamtéž) byl slovenský hudební skladatel a teoretik.\n\nNarodil se 23. února 1927 v Bratislavě. Jeho otec, Ján Hrušovský, byl známý slovenský spisovatel a matka Růžena roz. Pinkasová, pocházela z Čech. Rodina se v roce 1940 přestěhovala do Žiliny, kde Ivan studoval na gymnáziu a na hudební škole. Po maturitě v roce 1947 studoval na bratislavské konzervatoři skladbu u Alexandra Moyzese a současně hudební vědu, filosofii a estetiku na Filozofické fakultě Univerzity Komenského v Bratislavě. Ve studiu skladby pokračoval v letech 1952–1957 na Vysoké škole múzických umění v Bratislavě opět u Alexandra Moyzese. V té době již působil jako externí pracovník \"Ústavu hudební vědy Slovenské akademie věd\" a od roku 1953 jako asistent a později odborný asistent u profesora Oty Ferenczyho na \"Vysoké škole múzických umění\".\n\nV roce 1966 se stal kandidátem věd o umění, v roce 1968 docentem hudební teorie a v roce 1984 profesorem skladby. Od roku 1990 působil na Katedře hudební výchovy a estetiky Fakulty humanitních věd Univerzity Mateja Bela v Banské Bystrici.\n\nZa svou pedagogickou i skladatelskou činnost obdržel řadu ocenění. Mimo jiné byl v roce 1965 vyznamenán Cenou Jána Levoslava Bellu za cyklus kantát \"Proti smrti\" (\"Hirošima, Biela breza, sestra moja\" a \"Sen o človeku\").\n\n\n\n\n\n\n\nKromě toho zkomponoval řadu sborů na světské i religiozní texty.\n\n\n"}
{"id": "1207788", "url": "https://cs.wikipedia.org/wiki?curid=1207788", "title": "Jan Izák", "text": "Jan Izák\n\nJan Izák (10. května 1822 – 15. května 1898 Měrotín) byl rakouský politik české národnosti z Moravy; poslanec Moravského zemského sněmu.\n\nByl synem Josefa Izáka z Želechovic a Anny rozené Kráčmerové z Dolního Štěpánova. Podle údajů z roku 1864 působil jako majitel statku v Měrotíně.\n\nZapojil se i do vysoké politiky. V zemských volbách 1861 se stal poslancem Moravského zemského sněmu, za kurii venkovských obcí, obvod Litovel, Uničov, Konice. Na sněmu prosadil výstavbu silnice z Litovle do Konice. Patřil k Moravské národní straně (staročeské). Hájil zájmy drobných rolníků, a proto nebyl příliš oblíben mezi sedláky. V zemských volbách v lednu 1867 kandidoval jako nezávislý český kandidát, ale nebyl zvolen a místo něj do sněmu usedl Jakub Nedopil coby oficiální kandidát Moravské národní strany.\n\nV únoru 1880 se v regionu objevily falešné zprávy o tom, že bývalý poslanec Izák byl raněn mrtvicí a zemřel. Tisk posléze uvádí, že Jan Izák je zdráv a že šlo o lež. Zemřel pak až v květnu 1898 v usedlosti čp. 48 v Měrotíně na sešlost věkem. Bylo mu 76 let.\n\nZ Měrotína pocházel i lékař Jan Izák, narozený roku 1850 Janu a Anně Izákovým v Měrotíně v čp. 1. Zemřel roku 1923.\n\nSkrbeň Na Návsi 9/50 5.5.2018 Jan Izák Byl jsme zde \n"}
{"id": "1207792", "url": "https://cs.wikipedia.org/wiki?curid=1207792", "title": "Stadion Stovky", "text": "Stadion Stovky\n\nStadion Stovky je fotbalový stadion, který se nachází v moravskoslezském městě Frýdek-Místek. Své domácí zápasy zde odehrává fotbalový klub MFK Frýdek-Místek. Maximální kapacita stadionu činí 12 400 diváků, z toho pouhých 2 400 míst je k sezení. Stadion je bez umělého osvětlení.\n\nV roce 2008 se stalo vlastníkem stadionu město Frýdek-Místek, které jej získalo od společnosti ArcelorMittal jako dar v podobě bezplatného převodu. Hned po převodu město rozhodlo o přestavění celého chátrajícího areálu. Cena rekonstrukce se odhadovala okolo 45 milionů na rekonstrukci a 20 milionů na vytvoření umělého trávníku. Rekonstrukce menší či větší na stadionu probíhaly v letech 2007–2011.\n\n"}
{"id": "1207800", "url": "https://cs.wikipedia.org/wiki?curid=1207800", "title": "Fotbalový stadion Josefa Masopusta", "text": "Fotbalový stadion Josefa Masopusta\n\nFotbalový stadion Josefa Masopusta je sportovní stadion, který se nachází v severočeském městě Most. Své domácí zápasy zde odehrával fotbalový klub FK Baník Most 1909. Maximální kapacita stadionu činí 7 500 sedících diváků. Dříve zde byla k dispozici atletická dráha, která byla odstraněna až rekonstrukcemi v novém miléniu.\n\nStadion byl otevřen v roce 1961. Poslední rekonstrukce zde probíhaly v roce 2006. Stadion je od roku 2009 pojmenován po slavném fotbalistovi Josefu Masopustovi, který v Mostě strávil celou mládežnickou kariéru.\n\n"}
{"id": "1207801", "url": "https://cs.wikipedia.org/wiki?curid=1207801", "title": "Měsíční koláč", "text": "Měsíční koláč\n\nMěsíční koláč () je čínské pečivo. Jeho konzumace je spojena se Svátkem středu podzimu, který se slaví patnáctého dne osmého měsíce lunárního čínského kalendáře (zhruba druhá polovina září podle gregoriánského kalendáře). Jde o svátek nové úrody, jehož symbolem je Měsíc v úplňku, který je v tomto ročním období obzvlášť dobře viditelný. Přinášejí se oběti měsíční bohyni Čchang-e, s tím souvisí kult zajíce jako měsíčního zvířete (měsíční moře podle Číňanů vytvářejí obraz zajíce). Důraz je kladen na pospolitost: kulatý Měsíc je obrazem harmonie, která by měla panovat v rodinném a přátelském kruhu. Proto je v tento den zvykem jíst koláčky ve tvaru úplňku, které si posílají darem příbuzní nebo obchodní partneři (dříve se pekly doma, v poslední době se zpravidla kupují v obchodech). K tomu se vztahuje legenda z doby vyhnání mongolských okupantů, podle níž se budoucí císař Chung-wu domlouval s dalšími spiklenci pomocí vzkazů ukrytých v těchto koláčcích. \n\nKoláč má průměr okolo 10 cm a tloušťku asi 4 cm. Je tvořen tenkou vrstvou křehkého těsta, které se připravuje z pšeničné mouky a sádla, a náplní. Její složení se liší podle typického produktu dané oblasti: může to být pasta ze slazených fazolí azuki, mleté plody lotosu, ořechy, dýňová semínka, datle, jujuba nebo jiné ovoce, květy vistárie, v Ning-po je oblíbená slaná náplň z masa nebo mořských řas. Někdy bývá také uvnitř koláče zapečený celý žloutek z kachního vejce jako ztělesnění Měsíce. Pomocí formiček se na povrchu koláče vytvářejí blahopřejné nápisy z čínských znaků, někdy se pečivo pokrývá lesklou polevou, aby se víc podobalo svítícímu Měsíci. Zejména mezi Číňany žijícími v zahraničí se prosazují moderní obměny, jako jsou nepečené koláčky nahrazující těsto želatinou nebo rýžovou hmotou podobnou japonskému moči nebo plnění zmrzlinou, tvarohem či čokoládou. Důvodem je i vysoká energetická hodnota klasického receptu (jeden měsíční koláček má okolo tisíce kalorií).\n\n"}
{"id": "1207805", "url": "https://cs.wikipedia.org/wiki?curid=1207805", "title": "Kostel svatého Václava (Velké Hamry)", "text": "Kostel svatého Václava (Velké Hamry)\n\nŘímskokatolický farní kostel svatého Václava ve Velkých Hamrech je novogotická sakrální stavba.\n\nHistoricky se jedná zřejmě poslední novogotický kostel v Čechách. Původně malá údolní ves Velké Hamry se v průběhu 19. století vyvinula ve významné centrum textilního průmyslu. To dalo podnět ke zřízení vlastního kostela a samostatné farnosti. Kostel byl postaven v letech 1915–1925 podle projektu Ing. arch. Alberta Vosátky z roku 1914. Po roce 1945, kdy došlo k vysídlení původního německy mluvícího obyvatelstva, technický stav kostela postupně upadal. Ve druhé dekádě 21. století probíhají na kostele opravné práce.\nV roce 1925 byla věž osazena třemi zvony, které však byly za 2. světové války zrekvírovány. V dnešní době (2017) je pouštěna nahrávka zvonění z reproduktorů. V sanktusníku visí jeden malý \"umíráček\".\nJedná se o velkou, jednolodní, obdélnou stavbu s odsazeným polygonálním presbytářem a štíhlou hranolovou věž v ose hlavního východního průčelí. Zasvěcení kostela, zdůrazněné velkou bustou patrona v nadpraží hlavního portálu, vyjadřuje polohu Velkých Hamrů na české straně někdejší jazykové hranice.\n\nZařízení kostela je novodobé.\n\n"}
{"id": "1207811", "url": "https://cs.wikipedia.org/wiki?curid=1207811", "title": "Goce Sedloski", "text": "Goce Sedloski\n\nGoce Sedloski (makedonskou cyrilicí Гоце Седлоски; * 10. dubna 1974, Golemo Konjari, SFR Jugoslávie) je bývalý severomakedonský fotbalový obránce a reprezentant. Je fotbalistou s nejvíce odehranými zápasy v severomakedonském národním týmu (rovných 100). Po ukončení aktivní hráčské kariéry v létě 2011 v rakouském klubu SV Mattersburg se dal na trenérskou dráhu.\n\nV reprezentačním A-mužstvu Severní Makedonie debutoval 27. 3. 1996 v přátelském utkání v Prilepu proti reprezentaci Malty (výhra 1:0). V letech 2002–2009 navlékal během zápasů kapitánskou pásku. Celkem odehrál v letech 1996–2010 v severomakedonském národním týmu rovných 100 zápasů a vstřelil v nich 8 gólů, což jej řadí celkově na první místo v počtu odehraných střetnutí mezi všemi severomakedonskými reprezentanty.\n\nPo ukončení aktivní hráčské kariéry v létě 2011 v rakouském klubu SV Mattersburg se stal fotbalovým trenérem, začínal jako asistent trenéra v SV Mattersburg. V letech 2013–2014 působil na lavičce severomakedonského klubu FK Horizont Turnovo v roli hlavního kouče.\nV létě 2014 přijal funkci sportovního ředitele ve Vardaru Skopje, o rok později zde usedl na trenérskou stoličku A-týmu.\n\n"}
{"id": "1207814", "url": "https://cs.wikipedia.org/wiki?curid=1207814", "title": "Boban Babunski", "text": "Boban Babunski\n\nBoban Babunski (makedonsky Бобан Бабунски; * 5. květen 1968) je bývalý severomakedonský fotbalista a reprezentant Jugoslávie a později Makedonie. Po skončení aktivní hráčské kariéry se dal na trenérskou dráhu.\n\nJeho syny jsou fotbalisté Dorian Babunski a David Babunski.\n\nBoban Babunski odehrál za jugoslávský národní tým v roce 1991 dvě přátelská reprezentační utkání, 4. září proti Švédsku (prohra 3:4) a 30. října proti Brazílii (prohra 1:3).\n\nZa severommakedonský národní tým odehrál v letech 1993–2000 celkem 23 reprezentačních utkání a vstřelil v nich 1 gól. Debutoval 13. října 1993 v kvalifikačním zápase proti Slovinsku (výhra 4:1).\n\n"}
{"id": "1207817", "url": "https://cs.wikipedia.org/wiki?curid=1207817", "title": "Stevica Ristić", "text": "Stevica Ristić\n\nStevica Ristić (* 23. květen 1982 Vršac) je severomakedonský fotbalista.\n\nStevica Ristić odehrál za severomakedonský národní tým v letech 2007–2012 celkem 17 reprezentačních utkání a vstřelil v nich 1 gólů.\n\n"}
{"id": "1207818", "url": "https://cs.wikipedia.org/wiki?curid=1207818", "title": "Blaže Ilijoski", "text": "Blaže Ilijoski\n\nBlaže Ilijoski (makedonskou i srbskou cyrilicí Блаже Илијоски; * 9. července 1984 Skopje) je severomakedonský fotbalista.\n\nBlaže Ilijoski odehrál za makedonský národní tým v letech 2005–2015 celkem 13 reprezentačních utkání.\n\n"}
{"id": "1207819", "url": "https://cs.wikipedia.org/wiki?curid=1207819", "title": "Kostel svatého Václava (Vysoká)", "text": "Kostel svatého Václava (Vysoká)\n\nŘímskokatolický farní kostel svatého Václava ve Vysoké je pozdně barokní sakrální stavba nacházející se v centru obce u křižovatek tří místních silnic vedoucí do Střednice, obce Kokořín a do Kokořínského údolí. Kostel je vzhledem k výšce své věže těžko přehlédnutelný a je viditelný již zdaleka. Od roku 1966 je chráněn jako kulturní památka.\n\nNa stejném místě, kde stojí dnešní kostel, stával farní kostel, který je na základě písemného údaje, datován již před rok 1357. Tento kostel byl menší a dřevěný. V roce 1639 byl vydrancován za třicetileté války Švédy. Dnešní kostel v pozdně barokním slohu pochází z let 1752–1753, jeho podobu navrhl arch. Anselmo Lurago.\n\nJedná se o jednolodní obdélnou stavbu s lodí o dvou klenebních polích, s obdélným segmentově ukončeným presbytářem a s obdélnou sakristií a oratoří po stranách. Západní průčelí ke konvexně vypnuté. Má střední rizalit. Průčelí je ukončeno trojúhelným štítem a hranolovou věží s cibulovou bání. V rizalitu je obdélný portál a polokruhem ukončené okno se zdobnou suprafenestrou. V bočních osách jsou niky se stříškovou římsou. Výška lodi je 16,8 m, což z ní činí nejvyšší chrámovou stavbu v bývalém mělnickém okrese.\n\nBoční fasády lodi jsou členěny čabrakovými pilastry a obdélnými okny s odsazeným polokruhovým záklenkem.\n\nLoď kostela je sklenuta plackou, stejně tak i presbytář, jehož závěr je sklenut konchou. Stěny člení pilastry. Kruchta je konvexně vypnutá, podklenutá lunetovou klenbou. Obdélné portály do sakristie a oratoře mají zdobné suprafenestry se stříškovou římsou.\n\nHlavní oltář z červeného mramoru se sochou sv. Václava pochází z kostela sv. Michala ze Starého Města pražského, zrušeného Josefem II. v průběhu církevních reforem. Dřevěná kazatelna, bohatě řezbářsky zdobená, pochází z druhé poloviny 18. století. Nacházejí se na ní reliéfy s biblickou tematikou: \"sv. Jan Křtitel káže na poušti\" a \"Dvanáctiletý Ježíš v chrámě\". Na stříšce kazatelny je socha anděla s \"deskami Desatera Božích přikázání Starého zákona\". Kamenná křtitelnice s dřevěným vyřezávaným víkem je ze 2. polovoiny 18. století. Zpovědnice je barokní.\n\nVe věži byly původně umístěny tři zvony, z nichž nejstarší odlil roku 1537 mistr Tomášek z Litoměřic. Ten je jediný, který ve zvonici zůstal. Má úctyhodné rozměry: je vysoký 87 cm a široký 110 cm. Zvon je zdoben nápisy. Barokní zvon z roku 1663 zachycený ještě Podlahovým soupisem památek se zřejmě stal obětí válečných rekvizicí. V zadní části kostelní lodi je sanktusník s malým zvonkem.\n\nKolem kostela se dříve rozprostíral hřbitovní areál, z něhož se zachovala barokní hřbitovní kaple \"Pána Ježíše s márnicí\", která má konkávně vyžlabená nároží a mansardovou střechu, která má ve střeše vikýř se segmentovou římsou a oválným oknem. Je zdobená pilastry a lizénovými rámci. Byla postavena současně s kostelem, také podle návrhu A. Luraga. Kostel doplňuje fara postavená údajně z roku 1725. Fara je barokní, patrová, členěná vertikálními pásy rustiky, lizénovými rámci a obdélnými okny.\n\n"}
{"id": "1207820", "url": "https://cs.wikipedia.org/wiki?curid=1207820", "title": "Josef Rogl", "text": "Josef Rogl\n\nJosef Rogl (20. března 1907 - 29. dubna 1978) byl československý fotbalový funkcionář. \n\nDlouholetý předseda sportovně-technické komise fotbalového svazu. V letech 1960-1964 byl předsedou ústřední sekce kopané ČSTV. Jako vedoucí mužstva vedl výpravu československých fotbalistů na Mistrovství Evropy 1960, kde Československo získalo bronzové medaile a na Mistrovství světa ve fotbale 1962, kde Československo získalo stříbrné medaile.\n\n\n"}
{"id": "1207823", "url": "https://cs.wikipedia.org/wiki?curid=1207823", "title": "Rudolf Kallus", "text": "Rudolf Kallus\n\nRudolf Kallus (23. září 1834 Frenštát pod Radhoštěm – 28. února 1899 Frenštát pod Radhoštěm) byl rakouský lékař a politik české národnosti z Moravy; poslanec Moravského zemského sněmu.\n\nPocházel z frenštátské rodiny. Studoval v Olomouci a ve Vídni. Ve věku 22 let již získal titul lékaře. Lékařství absolvoval na Josephinu ve Vídni. Od roku 1856 až do své smrti působil jako lékař ve Frenštátu pod Radhoštěm. Město bylo v době jeho příchodu ještě národnostně nevyhraněné a vnějškově německé. Kallus patřil mezi hlavní národní činovníky na Moravě. V roce 1863 pronesl v Brně na oslavách 1000 let od příchodu Cyrila a Mětoděje projev, který vyvolal značný ohlas. Společně s Valentinem Kostelníkem vítal ve Frenštátu při návštěvě Františka Palackého. Byl i starostou města. Coby starosta Frenštátu je uváděn roku 1884.\n\nZapojil se i do vysoké politiky. V doplňovacích zemských volbách 18. ledna 1866 se stal poslancem Moravského zemského sněmu, za kurii venkovských obcí, obvod Moravská Ostrava, Místek, Frenštát. Mandát zde obhájil v zemských volbách v lednu 1867 a zemských volbách v březnu 1867. V zemských volbách 1870 byl v tomto obvodu místo něj zvolen Raimund Křepelka, stejně tak v zemských volbách v září 1871. Na sněm se Kallus vrátil v zemských volbách v prosinci 1871. Zbaven mandátu byl roku 1872, ale znovuzvolen 22. listopadu 1873. V zemských volbách 1878 byl v tomto volebním okrsku zvolen Ignác Vondráček, později v doplňovací volbě Ludvík Kubala. Kallus se na sněm znovu vrátil v zemských volbách 1884 a mandát obhájil v zemských volbách 1890. Byl zpravodajem k návrhu vládní předlohy zákona o organizaci zdravotní služby. Navrhoval vznik zemského zvěrolékařského učiliště, podporu pěstování tabáku, regulaci řeky Ostravice nebo zřízení léčebny pro děti trpící křivicí v Luhačovicích.\n\nPatřil k Moravské národní straně (staročeské). Poslanecký slib skládal v únoru 1867 v češtině.\n\nZemřel v únoru 1899 po delší nemoci. Příčinou úmrtí byl zánět srdečního svalu.\n"}
{"id": "1207830", "url": "https://cs.wikipedia.org/wiki?curid=1207830", "title": "Lokanka", "text": "Lokanka\n\nLokanka (\"Clarkia\") je rod rostlin z čeledi pupalkovité. Jsou to jednoleté, vzpřímené byliny s jednoduchými listy. Květy jsou náúadné, čtyřčetné, růžové až tmavě purpurové. Plodem je tobolka. Do rodu \"Clarkia\" byl vřazen rod \"Godetia\" (zářivka) a část druhů rodu \"Gaura\" (svíčkovec). Některé druhy lokanek jsou pěstovány jako okrasné letničky.\n\nLokanky jsou jednoleté byliny s jednoduchou nebo řídce větvenou, tenkou nebo tlustou lodyhou. Listy jsou jednoduché, střídavé, přisedlé nebo řapíkaté, s čárkovitou, eliptickou nebo oválnou, celokrajnou nebo zoubkatou čepelí. Palisty chybějí. Květy jsou pravidelné nebo řidčeji lehce dvoustranně souměrné, oboupohlavné, uspořádané v klasech nebo hroznech a podepřené listeny. Květní trubka po odkvětu opadává společně s okvětím a tyčinkami. Kalich je čtyřčetný, často barevný. Koruna je růžová až tmavě purpurová, žlutá, bílá nebo výjimečně modrá, často s bělavou nebo červenou kresbou. Korunní lístky jsou obkopinaté, obvejčité nebo lžicovité. Tyčinek je 8. Semeník obsahuje 4 komůrky a nese čnělku zakončenou čtyřlaločnou bliznou. Plodem je pouzdrosečná tobolka válcovitého, vřetenovitého nebo kyjovitého tvaru. Plody často pukají až po delší době, u druhu \"C. heterandra\" jsou dokonce nepukavé a připomínající oříšek.\n\nRod \"Clarkia\" zahrnuje 42 druhů. Převážná většina druhů roste v západních oblastech Severní Ameriky, areál rozšíření sahá od kanadské Britské Kolumbie po Arizonu. Nemnohé druhy (\"C. pulchella\", \"C. rhomboidea\") mají nepříliš rozsáhlý výskyt i v některých oblastech východní poloviny USA. Mimo Severní Ameriku se vyskytuje jediný druh, \"C. tenella\", rozšířený v Chile a Argentině. Roste v oblastech s mediteránním klimatem.\n\nCentrum druhové diverzity je v Kalifornii, kde rostou všechny druhy rodu s výjimkou \"C. pulchella\" a jihoamerického druhu \"C. tenella\". Z celkového počtu 40 kalifornských druhů je 33 endemických.\n\nKvěty lokanek jsou opylovány zejména včelami, v menší míře je navštěvují i motýli, můry, brouci, mouchy a dlouhososky. Květy jsou schopné samosprášení, často je vyvinuta protandrie.\n\nRod \"Clarkia\" je v rámci čeledi pupalkovité řazen do podčeledi \"Onagroideae\" a tribu \"Onagreae\". Nejblíže příbuznými skupinami jsou rovněž americké rody \"Gayophytum\" a \"Chylismiella\".\nDo rodu \"Clarkia\" byl na základě výsledků fylogenetických studií vřazen bývalý rod \"Godetia\" (zářivka) a také část bývalého rodu \"Gaura\" (svíčkovec), zatímco zbylé druhy tohoto rodu včetně běžně pěstovaného druhu \"Gaura linheimeri\" byly vřazeny do rodu \"Oenothera\" (pupalka).\n\n\nNěkteré druhy lokanek jsou pěstovány jako atraktivně kvetoucí letničky, zejména lokanka lepá, lokanka líbezná (často pod staršími názvy zářivka nebo godetie) a lokanka vzhledná.\n\n"}
{"id": "1207834", "url": "https://cs.wikipedia.org/wiki?curid=1207834", "title": "Ferdinand Kaufmann", "text": "Ferdinand Kaufmann\n\nFerdinand Kaufmann (19. října 1821 Javorník – 12. ledna 1901 Znojmo) byl rakouský právník a politik německé národnosti z Moravy; poslanec Moravského zemského sněmu.\n\nNarodil se v Rakouském Slezsku jako syn arcibiskupského úředníka Philippa Kaufmanna. Vystudoval gymnázium v Opavě a Olomouci a absolvoval Vídeňskou univerzitu. Počátkem 50. let nastoupil k moravské finanční prokuratuře. Od roku 1854 byl advokátem v Uničově. Podle údajů z roku 1864 působil jako advokát v Uničově. V září 1897 mu byl udělen Řád Františka Josefa.\n\nZapojil se i do vysoké politiky. V zemských volbách 1861 byl zvolen na Moravský zemský sněm, kde zastupoval kurii měst, obvod Uničov, Rýmařov. Rezignoval roku 1865. Na sněmu ho pak nahradil Moritz Illek. Byl rovněž členem zemského výboru. Na poslanecký mandát rezignoval po přestěhování do Znojma. Advokátem ve Znojmě byl jmenován v prosinci 1864.\n\nPo řadu let zasedal v obecním výboru ve Znojmě. Počátkem 70. let byl místopředsedou znojemského Politického spolku liberálů (tzv. Ústavní strana, liberálně a centralisticky orientovaná).\n\nZemřel po krátké nemoci na zápal plic v lednu 1901 ve věku 80 let. Tehdy byl uváděn jako nejstarší moravský advokát. Byl členem disciplinární komise moravsko-slezské advokátní komory.\n"}
{"id": "1207835", "url": "https://cs.wikipedia.org/wiki?curid=1207835", "title": "Kostel svatého Václava (Žitovlice)", "text": "Kostel svatého Václava (Žitovlice)\n\nŘímskokatolický farní kostel svatého Václava v Žitovlicích je pozdně barokní sakrální stavba. Od roku 1965 je chráněn jako kulturní památka.\n\nKostel byl postaven v letech 1769–1772. Obnoven byl roku 1863.\n\nJedná se o jednoldoní, obdélný kostel se čtvercovým presbytářem a s hranolovou věží nad západním průčelím. Průčelí je členěno pilastry. Ve středním rizalitu je obdélný portál s prolamovanou římsou v nadpraží. Nad portálem je obdélné okno zaončené nepravidelným segmentem. Po stranách jsou obdobně zakončená okna. Hranolová věž je v nároží zesílená pilastry. V nejvyšším patře je věž osmiboká, krytá kupolovou bání.\n\nStěny kostela jsou uvnitř členěny polopilíři, které jsou zdobené pilastry s bohatě zalamovanou římsou. Presbytář i loď kostela jsou sklenuty plackovou klenbou.\n\nZařízení kostela je barokní, pocházející ze stejného období kdy byl stavěn kostel. Upraveno bylo J. Stoklasou ml. Na hlavním oltáři je obraz \"sv. Václava s Radslavem\" od J. Hellicha z roku 1863, který se nachází mezi sochami sv. Vojtěcha a sv. Prokopa. Kazatelna je barokní a pochází ze stejného období. Obrazy jsou ze 2. poloviny 19. století. Křtitelnice je mramorová. Dřevěný krucifix pochází z roku 1902.\n\nNedaleký železný kříž je z roku 1833.\n\n"}
{"id": "1207836", "url": "https://cs.wikipedia.org/wiki?curid=1207836", "title": "Tenofovir-disoproxil", "text": "Tenofovir-disoproxil\n\nTenofovir-disoproxil je antiretrovirový lék používaný k prevenci a léčbě HIV/AIDS a k léčbě chronické hepatitidy B. Léčivou látkou je tenofovir. Tenofovir-disoproxil je prolék, který se používá, protože se lépe vstřebává ve střevech.\n\nLék je na Seznamu základních léčiv Světové zdravotnické organizace obsahujícím nejdůležitější léky, které by měly být běžně dostupné pro všechny potřebné a správně indikované pacienty. Lék vyrábí farmaceutická společnost Gilead Sciences pod obchodním názvem Viread (tenofovir-disoproxil-fumarát, TDF). V roce 2015 činily náklady na běžnou měsíční léčbu tímto lékem ve Spojených státech amerických více než 200 USD.\n\nTenofovir byl původně syntetizován skupinou Antonína Holého z Ústavu organické chemie a biochemie Akademie věd České republiky v Praze. Patent podaný Holým v roce 1984 se ještě nezmiňuje o potenciálním využití sloučeniny pro léčbu infekce HIV, která byl objevena teprve o rok dříve.\n\nV roce 1985 popsal Antonín Holý s Erikem De Clercqem účinek tenofoviru proti HIV v buněčné kultuře. Krátce poté se za spolupráce s biotechnologickou společností  začal zkoumat potenciál tenofoviru pro léčbu pacientů s HIV. V roce 1997 výzkumníci z Gileadu a University of California prokázali, že tenofovir vykazuje u člověka anti-HIV účinky, pokud je podáván subkutánní injekcí.\n\nPůvodní forma tenofoviru použitá v těchto studiích měla omezený potenciál pro široké využití, protože po orálním podání nebyla absorbována. Tým lékařské chemie v Gileadu vyvinul upravenou verzi tenofoviru, tenofovir-disoproxil. Tato verze tenofoviru bývá často označována jednoduše jako \"tenofovir\".\n\n26. října 2001 byl tenofovir-disoproxil schválen americkým Úřadem pro kontrolu potravin a léčiv (FDA) pro léčbu HIV a dne 11. srpna 2008 pro léčbu chronické hepatitidy B.\n\nTenofovir-disoproxil je proléková forma tenofoviru. Tenofovir je dostupný také ve fixní kombinaci s emtricitabinem v produktu Truvada. V této podobě se užívá jednou za den. Efavirenz/emtricitabin/tenofovir-disoproxil (obchodní název Atripla) — fixní trojkombinace tenofoviru, emtricitabinu a efavirenzu — byl schválen FDA 12. července 2006 a umožňuje léčbu HIV v jedné dávce za den.\n\n"}
{"id": "1207837", "url": "https://cs.wikipedia.org/wiki?curid=1207837", "title": "Eisenhüttenstadt", "text": "Eisenhüttenstadt\n\nEisenhüttenstadt (v letech 1953 - 1961 Stalinstadt) je město v německé spolkové zemi Braniborsko, žije v něm 27 444 obyvatel (rok 2014). Leží na levém břehu Odry na hranici s Polskem, Odersko-sprévský kanál je spojuje se 120 km vzdáleným Berlínem.\n\nZ roku 1251 pochází první písemná zmínka o městečku Fürstenberg (polsky \"Przybrzeg\", hornolužicky \"Pśibrjog\"). V roce 1950 rozhodlo vedení SED vybudovat u Fürstenbergu velký podnik na zpracování železa. Již 18. srpna téhož roku byl položen základní kámen stavby závodu \"Eisenhütten Kombinat Ost\" (zkratka EKO), u něhož se začalo pro zaměstnance budovat nové sídliště \"EKO Wohnstadt\". V roce 1953 dostalo městská práva a název \"Stalinstadt\" na počest J. V. Stalina. Bylo koncipováno jako vzorné město s komfortními domy ve stylu socialistického realismu a veškerou moderní občanskou vybaveností včetně vlastního divadla (\"Friedrich-Wolf-Theater\"). V roce 1961 bylo město administrativně spojeno s historickým Fürstenbergem a vesnicí Schönfließ, v rámci destalinizace dostalo nový název Eisenhüttenstadt (\"Město železných hutí\"). Rozvoj průmyslu vedl k nárůstu počtu obyvatel, který v osmdesátých letech přesáhl padesát tisíc. Po pádu NDR došlo k privatizaci, hutě získala firma ArcelorMittal. Nový majitel propustil více než polovinu zaměstnanců a mnoho lidí, zejména mladých, z města odešlo hledat si práci jinam. V roce 1993 byla k městu připojena vesnice Diehlo.\n\nVe městě se nachází muzeum, nemocnice, střední škola \"Albert-Schweitzer-Gymnasium\" a Dokumentační centrum každodenního života v NDR. Ukázkou stalinské architektury je velký hotel \"Aktivist\". Ve Fürstenbergu se nachází řada historických budov, mezi nimiž vyniká evangelický gotický chrám \"Nikolaikirche\". Městský znak vytvořil Jan Hanski a je v něm vyobrazena holubice míru, vysoké pece a vlnovky symbolizující řeku Odru. Až do svého zániku zde hrával fotbalový klub Eisenhüttenstädter FC Stahl, který působil v Oberlize NDR. Město je známé také pod posměšnou přezdívkou \"Schrottgorod\".\n\n\n\n"}
{"id": "1207838", "url": "https://cs.wikipedia.org/wiki?curid=1207838", "title": "Apple Bandai Pippin", "text": "Apple Bandai Pippin\n\nApple Bandai Pippin, stylizované jako \"PiP P!N\", je multimediální herní konzole, vytvořená společností Apple Computer. Konzole byla založena na platformě Apple Pippin – derivát Apple Macintosh platformy. Konzole byla vydána v letech 1996 a 1997.\n\nCílem Bandai Pippin bylo vytvořit levný počítač zaměřený především na přehrávání CD-multimediálního softwaru, zejména hry, ale také funguje jako tenký klient. Operační systém byla v podstatě verze Systému 7.5.2, a byla založena na 66 MHz PowerPC 603 procesoru a 14,4 kb/s modemu. To představovalo 4× rychlejší CD-ROM mechanikou a video výstup, který by se mohl připojit ke standardnímu televizi displej.\n\nV Japonsku, Bandai vyrábí systémy založené na Pipinu tzv. Pipin Atmark (ピピンアットマーク, \"Pipin Attomāku\").\n\nVe Spojených státech a většině částí Evropy, se Bandai jmenuje systém Bandai Pippin @WORLD. @WORLD měl stejné specifikace jako Pipin Atmark, ale běžel na anglické verzi Mac OS.\n"}
{"id": "1207842", "url": "https://cs.wikipedia.org/wiki?curid=1207842", "title": "Kostel svatého Vavřince (Království)", "text": "Kostel svatého Vavřince (Království)\n\nŘímskokatolický farní kostel svatého Vavřince v Království je empírová sakrální stavba v jihozápadní části obce.\n\nV dobách, kdy nemělo Království vlastní kostel, bylo farně příslušné k saskému Sprembergu. Cesta spojující obě vsi proto nesla název Kostelní stezka (něm. \"Kirchsteig\"). Po dokončení rekatolizace přešla vesnice k farnímu okrsku Šluknov. První výraznější snahy o vybudování vlastního kostela se objevily v 90. letech 18. století. Přestože výstavbu podporoval místní rodák, sedmý litoměřický biskup Ferdinand Kindermann (1740–1801), kvůli sporům mezi obyvateli Království k ní nakonec nedošlo. O půlstoletí později byla úspěšná snaha jiříkovského děkana \"Georga Göttlicha\". Zorganizoval veřejnou sbírku, která přinesla dostatek financí na to, aby mohl být 2. srpna 1843 položen základní kámen kostela. Výstavba trvala pět let, nový chrám byl vysvěcen 10. srpna 1848 biskupem Augustinem Hillem. Téhož roku byl založen hřbitov, navazující na kostel. V letech 1861–1862 byl ke střeše kostela přistavěn sanktusník. Kostel byl průběžně udržován až do druhé světové války. Po jejím skončení postupně chátral, k celkovým opravám fasády a střechy došlo v 90. letech 20. století.\n\nKostel svatého Vavřince je ve vlastnictví Římskokatolické farnosti Království a je spravován excurrendo ze Šluknova P. Pavlem Procházkou. Pravidelné bohoslužby se neslouží, využíván je pouze příležitostně. Není vyhlášen jako nemovitá kulturní památka. Bývalá fara je v soukromém vlastnictví.\n\nJedná se o jednolodní stavbu s obdélným půdorysem a polokruhově ukončeným presbytářem. Má obdélné sakristie po stranách kostela. Sakristie mají v patře oratoře. Vstupní průčelí s věží nad středem je členěno pilastry. Při středu jsou pilastry zdvojené, protože nesou kladí, jehož římsa vytváří nad střední částí trojúhelný štít. V ose je obdélný portál a polokruhem ukončené okno. Věž se zkoseným nárožím je prolomena polokruhově sklenutým oknem. Boční fasády člení dvojice pilastrů a okna s polokruhovým záklenkem v obdélném rámci.\n\nPresbytář je sklenut plackou a konchou s lunetami v závěru. V lodi jsou tři pole placek. Tato pole jsou oddělená zdvojenými valenými pásy, které se sbíhají na vtažené pilíře propojené válenými pásy podélným směrem. Sakristie i oratoře jsou sklenuty valenou klenbou s lunetami. Dřevěná kruchta je dvoupatrová.\n\nZařízení pochází z doby kolem roku 1850. Na hlavním oltáři se nachází obraz svatého Vavřince od Johanna Birnbauma (1793–1872) z roku 1848. Barokní \"Kalvárie s Ukřižovaným, Pannou Marií, sv. Janem a sv. Maří Magdalénou\" je z 18. století. Barokní sochy sv. Václava a sv. Jana Nepomuckého pochází ze 2. poloviny 18. století.\n\nNedaleko kostela se nachází hřbitov.\n"}
{"id": "1207845", "url": "https://cs.wikipedia.org/wiki?curid=1207845", "title": "91. pěší pluk", "text": "91. pěší pluk\n\n91. pěší pluk (celý název: k.u.k. Böhmisches Infanterie Regiment „Freiherr von Czibulka“ Nr. 91) byl pěší pluk Rakousko-uherské armády existující mezi lety 1883 až 1918.\n\nBudějovice a okolí\n\n\n\nPo skončení první světové války a vzniku První republiky se stal součástí Československé armády, jako 1. českobudějovický pěší pluk, a později byl opět označen jako 91. pěší pluk (vojska domácího). Ten byl v říjnu 1920 sloučen s 1. střeleckým plukem Československých legií do pěšího pluku 1.\n\nJan Ciglbauer, Jednadevadesátníci - Skutečný příběh dobrých vojáků 91 regimentu, Pelhřimov 2018.\n\nŠiroké veřejnosti je pluk znám zejména jako útvar u něhož se odehrává část děje románu Osudy dobrého vojáka Švejka za světové války spisovatele Jaroslava Haška. V románu se objevuje mj. odkaz na sídlo štábu pluku v Karlínských kasárnách v Praze.\n\n"}
{"id": "1207846", "url": "https://cs.wikipedia.org/wiki?curid=1207846", "title": "Zlomený muž", "text": "Zlomený muž\n\nZlomený muž (v anglickém originále The Broken Man) je sedmý díl šesté řady seriálu Hra o trůny. Epizodu režíroval Mark Mylod. V této epizodě vystupují postavy Sansa, Arya, Bran a Jon. Dále také v Králově přístavišti král s královnou, jejich matka i babička. Theon a Yara přistáli v zemi, které vládne Daenerys. V USA měl díl měl premiéru 5. června 2016, v České republice o den později.\n\nPo odmítnutí úkolů pro Muže bez tváře je Arya hledaná (Maisie Williams) Dívkou bez tváře Waif (Faye Marsay). Nejprve si vyhledá převozníka, kterému zaplatí předem za loď a druhou část za vlastní kajutu. Potom při procházce na mostě je napadena Dívkou bez tváře, která je převlečena za stařenu. Je pobodaná do břicha, skočí do řeky, vyplave a zraněná se ztratí se v davu.\n\nPo útěku před svým bratrancem přistáli Theon (Alfie Allen) a jeho sestra Yara (Gemma Whelan) ve Volantisu. Popijí pivo a Yara se snaží Theonovi vnutit dost kuráže, aby mohli předstoupit před Daenerys.\n\nJaime (Nikolaj Coster-Waldau) s Bronnem (Jerome Flynn) a armádou přicestovali do Řekotočí, kde vidí neúspěšné obléhání hradu a tvrdohlavého Brydena „Černou rybu“ (Clive Russell). Ten nechce hrad vydat ani za život vlastního synovce Edmura (Tobias Menzies). Jaime si s Černou rybou promluví a navzájem si vymění urážky. Černá ryba slibuje, že Řekotočí neopustí a že vydrží se svými zásobami více než 2 roky.\n\nKrálovna Margaery (Natalie Dormer) je zpět na trůně. Ona a její manžel král Tommen (Dean-Charles Chapman) se stali symbolem Vrabčáků. Královna Margaery podřizuje Nejvyššímu vrabčákovi (Jonathan Pryce). Ten jí nutí, aby její babičku Olennu (Diana Rigg) vyhnala z Královna přístaviště a posla domů do Vysoké zahrady. Margaery skutečně lady Olennu pošle domů, ale stihne jí dát záhady papírek s růží.\n\nBabička Margaery při dalším rozhovoru vyčte Cersei, že byla až moc akční a že zvolení Nejvyššího vrabčáka nejvyšším septonem byla největší chyba, co mohla udělat.\n\nJon (Kit Harington) a Sansa (Sophie Turner), společně se serem Davosem (Liam Cunningham), postupně navštěvují sídla bývalých vazalů roů Starků. Snaží se je přesvědčit, aby jim poskytli vojsko, se kterým by mohli dobýt zpět Zimohrad, kterému teď vládnou Boltonové. Úspěch je malý, od některých rodů nedostanou žádné vojáky, od lady Lyanny Mormont, získají pouze 60 nejlepších vojáků. Po návratu do ležení spočítají vojáky a zjistí, že jejich armáda není až tak velká, tvoří ji největší procento Divokých.\n\nPo dlouhé době se v seriálu objevuje Sandor Clegane známý jako \"Ohař\" (Rory McCann). Ten je stále psychicky poznamenaný z toho, že jej porazila žena; Brienne z Tarthu (Gwendoline Christie). Společně se skupinkou věřících staví nové septum, kde je ale navštíví několik členů Bratrstva, kteří pohledávají zlato, ocel a jídlo. Ray (Ian McShane), nový budoucí septon, zalže a řekne, že nemají nic. Právě tenhle Ray také zachránil Ohaře před smrtí.\n\nVesnice, kde se septum stavilo, je ale zničena členy Bratrstva. Ohař byl mimo vesnici sekat dřevo, když uslyšelo ryk. Vrátil se pozdě a všichni věřící, včetně Raye, byli vybiti. Epizoda končí tím, že si vezme sekeru a vydává se hledat členy Bratrstva.\n"}
{"id": "1207847", "url": "https://cs.wikipedia.org/wiki?curid=1207847", "title": "Bernard Fokke", "text": "Bernard Fokke\n\nBernard či Barend Fokke, někdy znám i jako Barend Fockesz, byl fríský kapitán lodi Nizozemské Východoindické společnosti v 17. století. Proslul podivnou rychlostí svých plaveb z Holandska na Jávu v Holandské Indii. Například v roce 1678 tuto vzdálenost urazil za 3 měsíce a 4 (či 10) dny a doručil tamnímu guvernérovi Rijckloffovi van Goens svazek dopisů dle jejichž datování byla ověřitelná doba plavby.\n\nV pozdějších dobách mu byla vztyčena socha na ostrůvku \"Kuipertje\" nedaleko přístavu v Batávii, posléze zničená Angličany roku 1808.\n\nRychlost jeho plaveb způsobila, že začal být svými současníky podezříván z toho, že užívá pomoci Ďábla, a je často považován za předobraz kapitána legendárního Bludného Holanďana, lodě duchů odsouzené věčně plout po oceánech.\n\n"}
{"id": "1207848", "url": "https://cs.wikipedia.org/wiki?curid=1207848", "title": "Kostel svatého Vavřince (Mělník-Pšovka)", "text": "Kostel svatého Vavřince (Mělník-Pšovka)\n\nŘímskokatolický farní kostel svatého Vavřince v Mělníku-Pšovce je sakrální stavba. Od roku 1966 je chráněn spolu s klášterem augustiniánů jako kulturní památka České republiky.\n\nKostel byl vybudován společně s místním klášterem augustiniánů, který byl založen v roce 1263, jako raně gotický. Konventní kostel vysvětil Jan III. z Dražic. Kostel byl v průběhu časů několikrát vypleněn. Nejdříve v roce 1421 husity a později v roce 1611. Původní vzhled kostela setřely jeho pozdější úpravy v 16., 18. a 19. století. Severní boční předsíně a schody byly pořízeny roku 1866. Nynější podoba je po jedné z přestaveb barokní. Na výzdobě oltáře se podílel Karel Škréta. V roce 2002 byl kostel postižen povodní. Poté následovala oprava, jež odkryla prvky z počátků jeho fungování.\n\nJedná se o jednolodní, obdélnou stavbu s obdélným širším presbytářem s opěráky. Vně má kostel kasulová okna. Na západní straně je vysoké obdélné okno a dvě oválná okna.\n\nPresbytář má v klenbě dvě pole křížové žebrové klenby a pole křížové hřebínkové klenby na římsové konzolky. V lodi je plochá zrcadlová klenba. Kruchta spočívá na pilířových arkádách s polosloupem. Kruchta má dřevěnou poprsnici. Sakristie je sklenuta polem křížové žebrové klenby, sbíhající se do zdi a má svorník s rostlinným dekorem. Po západní straně se nachází malý výklenek, který je sklenut křížovou žebrovou klenbou.\n\nZařízení je barokní a rokokové. Hlavní oltář je ze 2. třetiny 18. století. Je rámový a má bohatě řezanou predelu s tabernáklem s anděly. Je ozdoben páskovou a mřížovou ornamentikou a hodnotnými sochami světců. Na zadní stěně presbytáře se v bohatě řezaném rámu nachází obraz sv. Vavřince od Josefa Kramolína. Nad ním je obraz sv. Augustina a po stranách oltáře jsou o něco méně umělecky kvalitní sochy sv. Vavřince a sv. Augustina. Dva boční protějškové oltáře při triumfálním oblouku jsou baldachýnové. Mají páskovou a mřížovou ornamentiku a pocházejí ze 2. třetiny 18. století. Na těchto oltářích jsou obrazy sv. Františka a Panny Marie. Další dva protějškové oltáře ze 2. poloviny 18. století s mřížovou a rokajovou ornamentikou jsou s obrazy sv. Josefa a sv. Jana Nepomuckého od J. Heřmana z roku 1893. Kazatelna je rokoková z období kolem poloviny 18. století. Na její stříšce je umístěna socha sv. Augustina. Kazatelna má bohatou rokajovou výzdobu. Lavice v presbytáři i v lodi kostela jsou bohatě řezané. Objevuje se na nich akant a vrypovaná stuha. Chórová mřížka pochází z roku 1713. Při triumfálním oblouku, dnes pod krucifixem, je malé rokokové klekátko s klečící Pannou Marii. Jednalo se o původní součást výjevu \"Zvěstování\". Barokní socha sv. Jana Nepomuckého je z 18. století. Obraz sv. Mikuláše, který je rámovaný splývající drapérií vytvářející baldachýn, pochází ze 2. čtvrtiny 18. století. Obraz \"hlavy Krista\" je kresbou z roku 1936 od Č. Pittmanna. Kamenná křtitelnice je z roku 1612. Je kryta barokním dřevěným víkem se skupinou \"Křtu Kristova\" z 18. století. V sakristii byla umístěna oboustranně malovaná deska s obrazy \"Nejsvětější Trojice\" a \"Vzkříšeného Krista\" od Mistra I. W. z roku 1530. Restarovaná byla v roce 1896 J. Heřmanem a nově v roce 1962 J. Blažejem. Je zasazená do sloupové edikuly z roku 1662, která byla upravena v 19. století. V kostele je barokní obraz sv. Vavřince, který byl původně na hlavním oltáře. Pochází zřejmě z dílny od Johanna Heinricha Schönfelda. Dále je zde rokokový obraz se starozákonním výjevem \"Habakuk přináší potravu Danielovi\".\n\nPři kostele se nachází barokní, šestiboká márnice. Je členěná lizénovými rámci a plochými arkádovými výklenky. Má obdélná okna a uvnitř plochý strop. Před kostelem je barokní socha sv. Jana Nepomuckého z 18. století.\n\n\n"}
{"id": "1207849", "url": "https://cs.wikipedia.org/wiki?curid=1207849", "title": "Palubní střelec", "text": "Palubní střelec\n\nPalubní střelec je člen posádky vojenského letadla který obsluhuje volně či ve střelecké věži lafetovanou zbraň, například kulomet či letecký automatický kanón. V současných letadlech jsou většinou zbraně obsluhovány dálkově a samostatný člen posádky, který by je obsluhoval, není potřeba, ale starší (v době druhé světové války a dříve) bombardéry nesly někdy až osm palubních střelců.\n\nVětšina současných palubních střelců jsou tzv. dveřní střelci u vrtulníků, kteří současně s touto funkcí plní další roli, například palubního technika nebo pozorovatele. Dalším případem mohou být příslušníci posádek gunshipů, kteří slouží jako nabíječi palubních zbraní, a mohou je i obsluhovat, pokud selže elektronický systém jejich zaměřování a odpalování.\n\n"}
{"id": "1207850", "url": "https://cs.wikipedia.org/wiki?curid=1207850", "title": "North American A-27", "text": "North American A-27\n\nNorth American A-27 (NA-69) byl americký jednomotorový dvoumístný lehký bojový letoun odvozený od cvičného stroje se zatahovacím podvozkem North American BC-1A.\n\nV roce 1940 objednala vláda Thajska deset kusů lehké dvoumístné bojové verze s výkonnější pohonnou jednotkou, kulometnou výzbrojí a se závěsníky pro pumy. Společnost North American Aviation z Inglewoodu vyrobila deset exemplářů s tovární šifrou NA-69, které úzce navazovaly na BC-1A a prototyp NA-11 pro Royal Canadian Air Force.\n\nOdlišná byla zejména hvězdicová devítiválcová pohonná jednotka Wright R-1820-F52 Cyclone o vzletovém výkonu 654 kW s třílistou stavitelnou vrtulí. Před čelním štítkem kabiny nahoře na trupu kryly výstupky závěry dvou synchronizovaných kulometů Colt-Browning ráže 7,62 mm, po jednom dalším bylo ve vnějších částech obou polovin křídla. Pátá zbraň téže ráže, tentokrát pohyblivá, se mohla instalovat na závěs v zadním prostoru osádky. Pod trupem a křídlem pak byly pumové závěsníky s celkovou únosností 180 kg. Letoun byl standardně vybaven dvojím řízením a mohl sloužit jako cvičný. Pro bojové akce bylo možné sejmout zasklení zadního prostoru kabiny.\n\nBěhem prosince 1940 výrobce odeslal desítku NA-69 v bednách lodí do Thajska. Během plavby však State Department export zakázal a loď s nákladem musela zakotvit ve filipínské Manile. Zde byly bedny vyloženy a předány místním stíhacím jednotkám United States Army Air Corps. Mechanici letouny sestavili a piloti zalétali. Zbrojíři pak stroje, přeznačené mezitím na A-27 (sériová čísla 41-18890 až 41-18899), vyzbrojili trupovými kulomety. Tyto zbraně totiž North American do draků neinstaloval, protože vývoz munice a zbraní podléhal jiným pravidlům a kulomety tak byly do Thajska dodávány odděleně.\n\nNásledně pak A-27 sloužily u stíhacích perutí USAAC/USAAF č. 3, 20, 21 a 34 vybavených typy Seversky P-35 a Curtiss P-40 Warhawk k udržovacím letům na základnách Nichols Field a Clark Field. Zde je 7. prosince 1941 zastihl japonský útok na ostrovy.\n\nPlně vyzbrojený pár A-27 převzala ještě 2. pozorovací peruť USAAF pro průzkumné a podpůrné akce. Všechny A-27 brzy podlehly japonské přesile, poslední dobojovaly na letišti Clark Field.\n\nÚdaje dle a \"American Attack Aircraft Since 1926\"\n\n\n\n"}
{"id": "1207851", "url": "https://cs.wikipedia.org/wiki?curid=1207851", "title": "Oto Ferenczy", "text": "Oto Ferenczy\n\nOto Ferenczy (30. března 1921 Brezovica nad Torysou – 3. května 2000 Bratislava) byl slovenský hudební skladatel a pedagog.\n\nStudoval na gymnáziu v Košicích a v Prešově. Po maturitě v roce 1939 se stal posluchačem Filozofické fakulty Univerzity Komenského v Bratislavě, kde studoval psychologii a hudební vědu. Absolvoval v roce 1945 dizertační prací \"Zážitok a vnímanie hudby\". V roce 1945 se stal vedoucím hudebního oddělení Univerzitní knihovny v Bratislavě. \n\nOd roku 1951 působil na Vysoké škole múzických umění v Bratislavě. V roce 1953 se stal docentem hudební teorie a estetiky a v roce 1953 děkanem Hudební fakulty. Profesorem byl jmenován v roce 1965 a v témže roce se stal i rektorem školy. Po řadu let působil jako předseda \"Zväzu slovenských skladateľov\" a byl členem mnoha různých odborných komisí. Pro potřeby studentů Vysoké škole múzických umění vydal skripta \"Teórie harmonie, Teórie foriem, Teórie kontrapunktu\" a \"Teórie melódie\".\n\n\n\n\nDále komponoval písně a sbory.\n\n\n"}
{"id": "1207852", "url": "https://cs.wikipedia.org/wiki?curid=1207852", "title": "Forces aériennes françaises libres", "text": "Forces aériennes françaises libres\n\nForces aériennes françaises libres (\"Vzdušné síly svobodné Francie\" či \"Francouzské svobodné letectvo\"), známé také pod zkratkou FAFL, byly letectvem Forces françaises libres. Oficiálně založeny byly 8. července 1940, po výzvě generála de Gaulla z 18. června 1940 k pokračování v boji proti Německu, a reálně se do bojů zapojily od léta 1941, se vznikem prvních stíhacích () a bombardovacích (\"groupe de bombardement\") skupin (perutí), zpočátku v rámci Royal Air Force. Oficiálně byly rozpuštěny 1. srpna 1943 po spojení sil Svobodné Francie, do té doby řízených Francouzským národním výborem, a sil podřízených generálu Giraudovi, do jednotných ozbrojených sil pod vedením Francouzského výboru národního osvobození.\n\n\n\n\n\n\n"}
{"id": "1207853", "url": "https://cs.wikipedia.org/wiki?curid=1207853", "title": "Lafeta Foster", "text": "Lafeta Foster\n\nLafeta Foster () je označení pro kolejnicovou kulometnou lafetaci sestrojenou v roce 1916 seržantem R. G. Fosterem od 11. peruti RFC pro kulomet Lewis na horním křídle stíhačky Nieuport 11. Montáž umožňovala stažení kulometu dolů, takže se jeho závěr octl v dosahu pilota a značně mu usnadnil výměnu zásobníků nebo odstranění zádržek za letu.\n\nLafetace byla snadno upravitelná pro další typy dvouplošných stíhacích letounů užívaných britskými leteckými silami, zejména Nieuport 17, Nieuport 24 a S.E.5a, a stala se u nich, i dalších strojů, standardním vybavením. Její užití je v roce 1916 doloženo i u hornoplošníků Morane-Saulnier P 3. peruti RFC.\n\nAčkoliv to možná nebylo součástí původního konstrukčního záměru, lafetace umožnila kulometu Lewis střílet také směrem šikmo vzhůru, nikoliv pouze přímo vpřed, a útočit na nepřátelská letadla zezadu z jejich spodní polosféry, což byla oblíbená taktika esa Alberta Balla a předchůdkyně lafetace \"Schräge Musik\", užívané na německých nočních stíhacích letounech za druhé světové války.\nPokud byl kulomet zaměřen přímo vpřed, byla jeho spoušť ovládána Bowdenovým lankem; při palbě šikmo vzhůru pilot uchopil pistolovou pažbičku kulometu aby zbraň stabilizoval a střelbu zahájil stisknutím spouště.\n\nJelikož palba kulometu byla vedena mimo okruh vrtule, kulomety na Fosterově lafetě nevyžadovaly synchronizátor střelby. To bylo pro kulomet Lewis výhodou, neboť jeho konstrukce, střílející z otevřeného závěru, synchronizaci neumožňovala.\n\nLafeta Foster byla užívána také ve výzbroji některých nočních stíhaček, jelikož bylo zjištěno, že výšleh plamene z ústí hlavní synchronizovaných kulometů Vickers (instalovaných na trupu před kokpitem) mohl ve tmě pilota oslnit a tím dočasně připravit o zrak.\n\nDalším důvodem byly obavy z následků užití zápalného a tříštivého střeliva v trupových kulometech v případě selhání jejich synchronizace.\n\nLafetace mohla být užívána pouze na typech letounů vhodné konfigurace, a byla o něco méně stabilní a více vystavená vibracím než montáž kulometů na trupu, což vedlo k většímu rozsevu střelby.\n\nLafeta byla občas užívána i ve zdvojeném provedení, ačkoliv zpětný ráz a vibrace dvou současně střílejících Lewisů byly považovány za nebezpečnou zátěž pro jen lehce vyztužené centroplány tehdejších letounů.\n\n\n"}
{"id": "1207855", "url": "https://cs.wikipedia.org/wiki?curid=1207855", "title": "Australian Army Aviation", "text": "Australian Army Aviation\n\nAustralian Army Aviation (česky Australské armádní letectvo) je letecká složka armády Austrálie. V současné době se skládá pouze z vrtulníkových jednotek.\n\nTabulka obsahuje přehled letecké techniky australského vojskového letectva v roce 2019 podle Flightglobal.com.\n\n\n"}
{"id": "1207856", "url": "https://cs.wikipedia.org/wiki?curid=1207856", "title": "United States Marine Corps Aviation", "text": "United States Marine Corps Aviation\n\nUnited States Marine Corps Aviation je označení pro leteckou složku Sboru námořní pěchoty Spojených států, jejíž počátek se datuje již k roku 1912. Jeho úkolem je především podpora jejích operací jak poskytnutím vzdušné podpory tak zajištěním jejich protivzdušné obrany. Z toho vyplývá specifický požadavek na vybavení jeho útvarů, perutí a křídel, i výkonnými bojovými letouny, jaké se většinou nenacházejí ve výzbroji typických vojskových letectev, a současně schopnost jejich integrace do organizačních struktur Marine Air Ground Task Forces (kombinovaných operačních svazků pozemních a leteckých jednotek) různých velikostí, počínaje Marine Expeditionary Units.\n\nSoučasně je také organizováno a cvičeno tak aby bylo schopné úzké spolupráce s US Navy, například při zajišťování obojživelných operací USMC, včetně operací z letadlových lodí.\n\nTabulka obsahuje přehled letecké techniky USMC v roce 2018 podle Flightglobal.com.\n\n\n"}
{"id": "1207857", "url": "https://cs.wikipedia.org/wiki?curid=1207857", "title": "Lipnické panství", "text": "Lipnické panství\n\nLipnické panství byla historická správní jednotka v Čáslavském kraji, spadající pod patrimoniální správu jednoho feudálního vlastníka (pána) šlechtického původu. K Lipnickému panství patřila jako zástava město Německý Brod, které mělo od císaře Karla IV. přiznána roku 1372 podobná práva jako jiná města královská, právo svobodného nakládání s majetkem a právo dědičné ale již roku 1376 se dostala Lipnice i s Německým Brodem do zástavy. Německý Brod se považuje za město ochranné, k panství lipnickému přináležející. Německý Brod se s povolením krále Ferdinanda III. vyplatil ze zástavy za 20 000 zlatých dne 27. června 1637 a poté jej král povýšil na královské město. Z hradu Lipnice bylo také od roku 1436 do roku 1561 spravováno panství Světelské.\n\n\na Burian II.\n\nPodle berní ruly z roku 1654 na lipnickém panství bylo jedno město a jedenáct vesnic, ve kterých žilo 164 hospodářů a 734 poddaných.\n\nMísta v majetku města Německého Brodu z r. 1654, uvedená v berní rule\n\n(* město Brod Německý: 1098, horní předměstí: 103, Na Karlově mezi vodami: 194, Dolní předměstí: 291, Dům kázně: 5, Špital: 8, Lidé chudí: 10) dohromady 2528 obyvatel\n"}
{"id": "1207859", "url": "https://cs.wikipedia.org/wiki?curid=1207859", "title": "Národní akreditační úřad pro vysoké školství", "text": "Národní akreditační úřad pro vysoké školství\n\nNárodní akreditační úřad pro vysoké školství (případně jen Národní akreditační úřad, zkratka NAÚ, zkráceně též pouze Akreditační úřad<ref name=\"137/2016\"></ref>) je instituce, která má na starosti akreditace pro působnost vysokých škol v Česku. Tento samostatný správní úřad je náhradou původní Akreditační komise, oproti ní ale rozhodnutí Akreditačního úřadu platí samostatně, bez nutného schválení Ministerstvem školství, mládeže a tělovýchovy České republiky (MŠMT), rovněž má úřad také podstatně větší pravomoci.\n\nTento úřad zavedla v rámci reformy vysokého školství v Česku určitá novela (zákon č. 137/2016 Sb.) vysokoškolského zákona, tedy zákona č. 111/1998 Sb., o vysokých školách a o změně a doplnění dalších zákonů (zákon o vysokých školách), ve znění pozdějších předpisů, která nabyla platnosti i omezené účinnosti v květnu 2016, plná účinnost této novely pak byla stanovena od 1. září 2016.\n\nČlenové orgánů tohoto úřadu jsou dle zákona ve svém rozhodování nezávislí, přičemž materiálně, administrativně a finančně činnost úřadu zajišťuje MŠMT.\n\nOrgány Akreditačního úřadu jsou ze zákona:\n\nVýkonným (exekutivním) orgánem úřadu je patnáctičlenná Rada Akreditačního úřadu, kterou tvoří její předseda, 2 místopředsedové a další řadoví členové Rady. Předseda svolává a řídí jednání Rady, je zároveň předsedou úřadu, tedy stojí v jeho čele, rovněž i 2 místopředsedové Rady jsou zároveň místopředsedy úřadu. Členství v Radě je ze zákona veřejnou funkcí. Členům Rady a členům příslušných Hodnotících komisí ministerstvo poskytuje odměnu. Předseda a místopředsedové jsou oprávněni dávat státním zaměstnancům zařazeným v ministerstvu, působícím v Kanceláři Akreditačního úřadu, příslušné příkazy a pokyny.\n\nPředsedu, 2 místopředsedy a 11 dalších členů Rady jmenuje vláda na období 6 let z osob, které jsou všeobecně uznávanou odbornou autoritou. Jednoho člena jmenuje vláda na období 2 let z řad studentů. 5 členů Rady včetně předsedy jmenuje na návrh ministra vláda z osob navržených ministerstvem, jinými ústředními orgány státní správy, profesními komorami, organizacemi zaměstnavatelů (svazů) nebo dalšími osobami nebo orgány vykonávajícími, podporujícími nebo využívajícími vzdělávací nebo tvůrčí činnost vysokých škol nebo její výsledky. 9 členů Rady jmenuje na návrh ministra vláda z osob navržených orgány reprezentace vysokých škol (typicky Rada vysokých škol, Česká konference rektorů). Rada zpravidla rozhoduje ve všech věcech náležejících do působnosti Akreditačního úřadu. Táž osoba může být jmenována členem Rady Akreditačního úřadu nejvýše na 2 funkční období.\n\n\nSoučasné vedení a řadoví členové Rady jmenovaní vládou:\n\nPřezkumná komise Akreditačního úřadu má 5 členů (právníků), jmenovaných a odvolávaných vládou. Členové Přezkumné komisi Akreditačního úřadu rozhodují o odvolání v případech stanovených zákonem. Akreditační úřad je dvoustupňovým orgánem, přičemž Přezkumná komise je tedy druhým stupněm, který rozhoduje v případě nesouhlasu (fakulty) s vydaným rozhodnutím Rady. Tato komise dle zákona přezkoumává pouze soulad napadeného rozhodnutí a řízení, jež mu předcházelo, s právními předpisy a statutem Akreditačního úřadu. Přezkumná komise Akreditačního úřadu může v řízení o odvolání napadené rozhodnutí pouze potvrdit a odvolání zamítnout anebo napadené rozhodnutí nebo jeho část zrušit a věc vrátit k novému projednání nebo rozhodnutí nebo jeho část zrušit a řízení zastavit.\n\nČlenové této komise byli oznámeni jako následující:\n\nHodnotící komise jsou poradními orgány Rady Akreditačního úřadu. Členové hodnotících komisí jsou jmenováni z osob evidovaných v Seznamu hodnotitelů. Akreditační úřad rovněž spravuje Seznam hodnotitelů, který slouží k evidenci osob, které mohou být jmenovány do hodnotících komisí, seznam se člení dle oblastí vzdělávání. Do Seznamu může být zapsána pouze osoba, která je všeobecně uznávanou odbornou autoritou v příslušné oblasti vzdělávání nebo studentem a kterou k zařazení do Seznamu hodnotitelů navrhlo ministerstvo nebo jiná instituce dle zákona. Předseda Akreditačního úřadu, který vykonává i další působnost podle zákona též jmenuje a odvolává členy hodnotících komisí; členy navrhuje vysoká škola.\n\nKancelář Akreditačního úřadu je organizační součástí ministerstva a plní úkoly spojené s odborným, organizačním a technickým zabezpečením zázemím úřadu, včetně vedení databází spojených s činností úřadu a provádění úkonů úřadu ve správním řízení. (Např. Správcem registru docentů, profesorů a mimořádných profesorů vysokých škol je však ministerstvo, to také vede i registr uměleckých výstupů, veřejně přístupný registr vysokých škol a uskutečňovaných studijních programů či registr řízení o žádostech o uznání zahraničního vysokoškolského vzdělání a kvalifikace.)\n\nDle uvedeného zákona (§ 83) Akreditační úřad zejména rozhoduje o:\nDále Akreditační úřad:\n\nNově též, mimo výše uvedené, český vysokoškolský zákon udává jisté povinnosti pro poskytovatele zahraničního vysokoškolského vzdělávání v Česku, tedy pro zahraniční vysoké školy v Česku (rozděluje se zde: evropská zahraniční vysoká škola, mimoevropská zahraniční vysoká škola, pobočka evropské zahraniční vysoké školy, pobočka mimoevropské zahraniční vysoké školy).\n\nAkreditaci studijního programu uděluje tento úřad standardně na dobu 10 let, v některých případech však může být akreditace udělena i na dobu kratší. Akreditační úřad může nově udělit i tzv. institucionální akreditaci, což znamená, že pokud vysoká škola úřadu prokáže, že má dostatečně dobře nastaveny mechanismy vnitřního hodnocení, bude moci v určených oblastech vzdělávání sama upravovat směřování, resp. udílení akreditací, vlastních studijních programů bez zásahů zvenčí (do té doby existuje členění studijních programů na studijní obory), což by mělo umožnit rychleji a pružněji reagovat na aktuální potřeby trhu práce, inovace a průběžné změny. Pokud toto povolení škola nezíská, bude muset stejně jako doposud žádat o akreditaci na každý program (resp. dříve obor) zvlášť.\n\n\n"}
{"id": "1207864", "url": "https://cs.wikipedia.org/wiki?curid=1207864", "title": "Zelený anarchismus", "text": "Zelený anarchismus\n\nZelený anarchismus, též ekoanarchismus, je anarchistický směr. Jde o teorie politických a ekonomických názorů, které mohou pocházet z různých filozofických směrů nebo myšlenek sociálních hnutí, například sociální ekologie, anarchokomunismu, anarchoindividualismu a ekofeminismu.\nTato politická a sociální kritika začne s těmi institucemi a mechanismy, které mohou být obviňovány z útlaku ve společnosti. To by mohlo zahrnovat například, stát, námezdní práci, kapitalismus, globalizaci, domestikaci, patriarchát, a ti, kteří jsou závislí na státních institucích vědy a techniky. Tyto politické, ekonomické a sociální prvky by mohly být považovány za nástroje pro využití lidí a ničení přírody. V důsledku toho je zpochybňován a kritizován údajný pokrok v rámci stávajících politických orgánů. Změny se proto mohou dít mimo jiné prostřednictvím přímých akcí, sabotáže, boje, ale i nenásilného odporu, občanské neposlušnosti, kreativní akce, blokády, akčních táborů a / nebo konkrétních životních alternativ, jako jsou obce, ekologicky orientované vesnice či jiné bioregiony struktury, kterých může být dosaženo mimo jiné prostřednictvím reforem. Kritika je vyjádřena v podřízenosti zvířat a přírody člověkem, hierarchických struktur různých energetických systémů; Například, stát a jeho instituce jsou zpochybňována. Proto je obnovení připojení k přírodnímu prostředí s lidmi je ústředním prvkem ekologické anarchismu, který drží tento odkaz pro jednu z elementárních aspektů lidské povahy. Obtíže, jako je změna klimatu a znečištění, nejsou problémem sámy o sobě, ale příznakem mocenských vztahů interpretovány. Z roku technokratů nominována řešení problémů v oblasti životního prostředí jsou kritizovány jako nedostatečné a částečně konsolidaci problémy: vývoz ekologických technologií z průmyslově vyspělých zemí zpevnil koloniální vývoj mýtus a víru v pokrok, privatizaci vzduchu přes obchodování s emisemi a pokračování vysoké spotřeby z obnovitelných zdrojů energie prohloubit koncepci majetek a je třeba zachovat monopoly a oligopoly kapitalistického ekonomického systému. Problematika suverenity a její význam pro životní podmínky je zpochybněn ekoanarchisty a alternativy se hledají, jak s kolektivním výstupu a referenční seskupení spolupracujících lidí ze všech společenských kruzích různých místech. Cílem je použít ekologické využívání průmyslových společností a zavedení konkrétních a hlubokých alternativ ke snížení spotřeby zdrojů na realizaci; pracovní tábory se konají pro diskusi a výměnu informací.\n"}
{"id": "1207866", "url": "https://cs.wikipedia.org/wiki?curid=1207866", "title": "Flowmon Networks", "text": "Flowmon Networks\n\nFlowmon Networks je česká technologická společnost zabývající se vývojem a výrobou produktů pro monitorování a zabezpečení počítačových sítí a aplikací. Pod značkou Flowmon dodává hardware a software pro monitorování síťového provozu na bázi IP toků (standardy NetFlow, IPFIX a další), analýzu chování sítě, řízení výkonnosti aplikací a ochranu před DDoS útoky. Na světovém trhu Flowmon Networks působí prostřednictvím sítě certifikovaných partnerů.\n\nProdukty společnosti jsou určeny především pro správce sítí a aplikací a bezpečnostní specialisty v podnicích i institucích veřejné správy. Při jejich vývoji spolupracuje Flowmon Networks s akademickou sférou, vědeckým sdružením CESNET a dalšími velkými technologickými společnostmi, včetně společností Cisco, IBM, Dell, Vmware nebo Check Point Software Technologies.\n\nSpolečnost Flowmon Networks vznikla v roce 2007 v Brně pod názvem Invea-Tech, a.s. na základě transferu technologií z vědeckého sdružení CESNET. Základem produktu Flowmon byl prototyp zařízení pro monitorování vysokorychlostních sítí, který vzešel z výzkumného projektu Liberouter pod sdružením CESNET. Zakladatelé firmy pochází z Masarykovy univerzity v Brně, Vysokého učení technického v Brně, sdružení CESNET a firmy UNIS. V roce 2013 společnost koupila firmu AdvaICT, která rozšířila portfolio jejích produktů o nástroj pro behaviorální analýzu sítě a detekci anomálií (dnes na trhu nabízeno jako Flowmon ADS). V roce 2015 se společnost rozdělila štěpením. Z části Invea-Tech, a.s. věnující se vývoji řešení Flowmon vznikla společnost Flowmon Networks. Z oddělení pro vývoj FPGA karet vznikla společnost Netcope Technologies, která se zabývá vývojem síťových karet a řešení pro hardwarovou akceleraci. Již jako Flowmon Networks koupila společnost v roce 2016 firmu FerretApps, která rozšířila její produktové portfolio v oblasti monitorování výkonu aplikací.\n\nFlowmon Networks vyvíjí produkty využívající technologii monitorování síťového provozu na bázi IP toků (standardy NetFlow, IPFIX, sFlow, NetStream Lite, jFlow, cflowd). Ta je také označována jako tzv. monitoring nové generace, aby se odlišila od standardního infrastrukturního monitoringu realizovaného především protokolem Simple Network Management Protocol (SNMP). Monitoring síťového provozu vytváří agregované statistiky o veškerých datových přenosech, dochází k abstrakci od jednotlivých paketů a obsah komunikace není sledování. Tyto statistiky reprezentují datové toky v síti informující o IP adresách, objemech přenesených dat, času, portech, protokolech a dalších technických parametrech TCP/IP komunikace na třetí a čtvrté síťové vrstvě referenčního modelu ISO/OSI.\n\nMezi nejznámější standardy pro získávání datových toků patří standard NetFlow vytvořený společností Cisco. NetFlow statistiky řešení Flowmon získává prostřednictvím síťových prvků (routery, switche) nebo specializovaných zařízení, tzv. síťových sond, které z kopie datového provozu vytváří velmi přesné a detailní statistiky. Při využití síťových sond společnosti Flowmon lze získat i informace z vyšších vrstev, jako jsou informace z HTTP hlaviček, protokolu DNS, VoIP statistiky a další, které potom pomáhají při správě sítě.\n\nProstřednictvím řešení Flowmon tato technologie umožňuje diagnostiku sítě, identifikaci úzkých míst a využití šířky pásma, usnadňuje troubleshooting, plánování kapacity sítě a další úkoly při správě sítě. Samostatnou kapitolou je bezpečnost datové sítě, kdy analýzou těchto síťových statistik je možné získat kvalitativně nový pohled na IT infrastrukturu, automaticky identifikovat infikované stanice, nežádoucí síťový provoz a aktivity uživatelů, útoky a obecně anomálie provozu datové sítě. Tato technologie, která analyzuje právě datové toky, je označována jako tzv. behaviorální analýza sítě (Network Behavior Analysis) a na rozdíl od systémů založených na signaturách, jako jsou antivirové programy, je schopna odhalit i nové nebo dosud neznámé hrozby a útoky.\n\n\nSpolečnost byla zařazena mezi 100 nejvíce inovativních společností Evropy podle programu ACE a pravidelně se umisťuje v žebříčku TOP 100 ICT společností v České republice, který sestavuje časopis ComputerWorld. Aktuální seznam ocenění, které společnost Flowmon Networks a její produkty získaly, lze nalézt na oficiálních stránkách společnosti. Flowmon Networks byla jako jedna z mála českých firem zařazena do reportu agentury Gartner, největší světové analytické a poradenské firmy v oboru ICT na světě.\n"}
{"id": "1207870", "url": "https://cs.wikipedia.org/wiki?curid=1207870", "title": "Praha-Hostivař (nádraží)", "text": "Praha-Hostivař (nádraží)\n\nPraha-Hostivař je železniční stanice na trati Praha - Benešov u Prahy. Nachází se v Praze 10-Hostivaři v ulici U hostivařského nádraží, stará staniční budova má adresu U hostivařského nádraží 165/3.\nŽelezniční stanice byla vybudována společností Císařsko-královské státní dráhy v rámci vedení tratě císaře Františka Josefa I roku 1871 původně jako zastávka, nádraží bylo zřízeno roku 1882. První pracovní vlak projel Hostivaří v červenci 1871. Roku 1872 bylo uděleno povolení pro nakládku a vykládku zboží v Hostivaři, žádosti o zřízení stanice však nebylo vyhověno. Při zahájení provozu byly v obvodu dnešní železniční stanice pouze dva strážní domky – č. 130 v km 175,729 a č. 131 v km 176,300. 1. července 1877 byla zřízena zastávka v blízkosti strážního domku čp. 131, ten byl zvětšen o malou čekárnu a výdejnu jízdenek. Roku 1882 byla zřízena stanice a vystavěno drážní skladiště se skladištní kolejí. V roce 1885 byla vystavěna druhá staniční kolej (služebně 3.) a umožněno tak křižování vlaků. Zhruba v té době byla vystavěna a v dalších dvou desetiletích přestavována a rozšiřována původní výpravní budova (km 176,541), stojící dodnes poblíž přechodové lávky. Koncem 19. století byla u strážního domku č. 131 vystavěna kusá kolej v délce cca na 4 vozy pro vykládku řepy pro modřanský cukrovar. V letech 1897–1898 byla vybudována třetí staniční kolej (služebně 2.) a prodloužena skladištní kolej (služebně 5.).\n\nV roce 1903 byla zahájena stavba druhé traťové koleje. V souvislosti s tím byl zbořen strážní domek č. 131 (km 173,300), roku 1905 byla dokončena výstavba nové výpravní budovy podle typového plánu č. 18/H Českomoravské transverzální dráhy ((čp. 165, km 176,271), a původní výpravní budova čp. 102 (km 176,541) byla přestavěna k obytným účelům. Nádraží bylo rozšířeno o další dopravní kolej a bylo zřízeno elektromechanické zabezpečovací zařízení. 1. května 1905 byl na trati zahájen pravidelný dvojkolejný provoz, a to levostranný – pravostranný provoz byl zaveden až 28. dubna 1948 dopoledne.\n\nV roce 1911 bylo petrolejové osvětlení stanice nahrazeno osvětlením na benzinový plyn, roku 1913 bylo rozšířeno a doplněno elektromechanické zabezpečovací zařízení ve stanici. V letech 1923–1924 bylo ve stanici zavedeno elektrické osvětlení. V roce 1931 byl v těsném sousedství nové výpravní budovy vystavěn přízemní objekt nádražní restaurace pro Velkopopovický pivovar podle návrhu architekta Ladislava Suka. K Velké Praze byla Hostivař připojena roku 1922, do názvu stanice se však Praha dostala až roku 1942.\n\nPrůmyslový areál a tím i počet vleček v okolí stanice se rozrůstal zejména v období druhé světové války, kdy na systém vleček bylo napojeno až 25 průmyslových podniků. V 70. letech dosahovala délka vleček až 10 kilometrů. Starší, západní systém vleček (Prakab aj.) a mladší, východní systém, stáčející se severním směrem (Kovošrot s nákladním „nádražím“). Na vlečkový systém se napojily například podniky Léčiva (dnes Zentiva), Kablo a Čechofracht, později i Barvy a laky, kolem roku 1984 i malešicko-hostivařský areál Dopravních podniků s napojením na zkušební trať a depo metra. Další vlečka vedla do Štěrbohol do skladového areálu s nadjezdem nad Kutnohorskou ulicí, tato vlečka však nebyla nikdy dokončena, sklady byly v letech 2000–2001 zbořeny a položená část vlečky snesena, zůstal jen most. I dvoukilometrový úsek k areálu DP je mimo provoz a částečně snesen.\n\nV letech 1941–1943 byla vystavěna spojka do Malešic s návazností na spojku Vršovice–Libeň, byla položena šestá staniční kolej, stanice byla prodloužena směrem k Benešovu a zřejmě v té době byl zbořen strážní domek č. 130.\n\nV letech 1966–1971 byla trakce v úseku Benešov u Prahy – Praha elektrizována stejnosměrnou soustavou o napětí 3kV.\n\nV počátcích provozu se v oblasti dnešní stanice nacházely dva úrovňové přejezdy, v km 176,284 a 176,618, chráněny závorami, ovládanými ze strážního domku č. 131. První z přejezdů byl z důvodu rozšíření stanice později přemístěn na jižní zhlaví stanice ke strážnímu domku č. 130 přibližně do km 175,736. Po zřízení elektromechanického zabezpečovacího zařízení a stavědel na obou zhlavích byla obsluha závor přemístěna na ně. Přejezdy postupně ztrácely na významu a po vybudování Průmyslové ulice a jejího podjezdu zcela zanikly.\n\nDnes je stanice součástí čtvrtého tranzitního železničního koridoru českých drah.\n\nV letech 2014–2016 prošla stanice celkovou přestavbou s výměnou kolejí, při níž byla vybudována nová nástupiště s bezbariérovými podchody. Nová nástupiště byla uvedena do provozu v září 2015. V rámci oprav byla zrekonstruována také stará výpravní budova, prodej jízdenek se však přesunul do nové odbavovací haly, zapuštěné do země u vstupu do podchodu. Oproti původním plánům nebyly u staré budovy zbořeny veranda a přístavky. Zbořeny byly objekty obou stavědel (km 175,722 a 176,598), drážního skladiště – bývalého areálu stavebnin (km 176,3), sedmi garáží u přechodové lávky (km 176,5) a odbočky Záběhlice (km 178,134) (bývalý dvojitý strážní domek č. 133a, vystavěný při zdvoukolejnění úseku, ale zůstal) a hradlo Železný most (km 181,144).\n\n\n"}
{"id": "1207893", "url": "https://cs.wikipedia.org/wiki?curid=1207893", "title": "Sam Bettley", "text": "Sam Bettley\n\nSam Bettley (* 19. února 1991, Spojené království, Anglie) je anglický baskytarista, který hraje v metalcorové skupině Asking Alexandria. V březnu 2016 měl automobilovou nehodu poté, co praskla jedna z pneumatik na jeho dodávce. Sám vyvázl bez zranění.\n\n"}
{"id": "1207896", "url": "https://cs.wikipedia.org/wiki?curid=1207896", "title": "Rudolf Holeka", "text": "Rudolf Holeka\n\nRudolf Holeka (30. dubna 1883, Nýřany – 10. února 1946, Praha) byl první vojenský pilot české národnosti v řadách rakousko-uherského vzduchoplavectva, v jehož stavu byl veden od října 1911. Necelý rok před svým odchodem do výslužby v roce 1936 dosáhl jako první československý vojenský letec hodnosti brigádního generála čs. letectva.\n\nRudolf Holeka se narodil 30. dubna 1883 v Nýřanech u Plzně. Po přestěhování do Prahy absolvoval chlapeckou měšťanku, odkud v roce 1895 přestoupil na České reálné gymnázium Na Smetance v Praze-Vinohradech. 18. srpna 1900 nastoupil jako jednoroční dobrovolník na přípravku do kadetní školy ve Štýrsku. Posléze zakončil s vynikajícím prospěchem i studium na kadetní pěší škole ve Vídni. Po vyřazení v hodnosti poručíka pěchoty sloužil do roku 1910 v řadách 10. polního pluku v Bosně a Haliči.\n\nRudolf Holeka byl motoristický a především letecký nadšenec, a proto se v roce 1911 přihlásil do úvodního kurzu vojenského leteckého sboru, kam byl přijat jako jediný Čech. Dne 6. května 1911 odstartoval ke svému prvnímu samostatnému letu. 28. března 1912 úspěšně složil závěrečnou zkoušku polního letce a získal mezinárodní letecký diplom. Holeka také jako první letec v Rakousku-Uhersku pořídil fotografie ze vzduchu.\n\nV létě 1913 uskutečnil několik vnitrostátních letů – z Vídeňského Nového Města do Pardubic, z Pardubic do Prahy, kde před shromážděnou veřejností a zástupci vojenských úřadů předvedl leteckou exhibici, a poté zpět do Rakouska. Při zpátečním přeletu do Vídně dokázal v čase 2 hodiny 20 minut vytvořit nový mezinárodní rekord.\n\nPřed válkou Holeka působil jako letecký instruktor v pilotní škole ve Vídeňském Novém Městě. První bojový let v první světové válce absolvoval dne 14. srpna 1914, přičemž druhým členem osádky letounu Aviatik B.I byl další významný český vojenský letec Jindřich Kostrba. Za letecké snímkování ruských pozic u pevnosti Přemyšl obdrželi oba letci rakouský záslužný kříž. Dne 1. května 1915 byl Rudolf Holeka povýšen do hodnosti kapitána, ale zanedlouho byl při souboji těžce zraněn. Po vyléčení čelil podezření z dezerce a jako politicky nespolehlivý byl v roce 1916 převelen od letectva k pěchotě v Haliči a poté do Itálie. K letectvu se vrátil v lednu 1917 a své bojové nasazení dovršil v říjnu 1918 v hodnosti setníka–polního pilota.\n\nPo vzniku samostatného Československa se podílel na vzniku letectva, přičemž až do poloviny 30. let zastával řadu vedoucích funkcí (s výjimkou krátkého období 1920–1921, kdy v armádě nepůsobil). V dubnu 1936 byl Rudolf Holeka v hodnosti brigádního generála přeřazen do výslužby, ale i nadále se podílel na aktivitách vojenského i civilního letectví. Po německé okupaci v březnu 1939 spolupracoval s Obranou národa, kde v rámci likvidační komise jednoho z bývalých oddělení ministerstva národní obrany pomáhal českým letcům odcházet do zahraničního vojenského odboje. Brigádní generál Rudolf Holeka zemřel po dlouhé a těžké nemoci dne 10. února 1946 ve věku 62 let.\n\n\n"}
{"id": "1207897", "url": "https://cs.wikipedia.org/wiki?curid=1207897", "title": "356 (číslo)", "text": "356 (číslo)\n\nTři sta padesát šest je přirozené číslo, které následuje po čísle tři sta padesát pět a předchází číslu tři sta padesát sedm. Římskými číslicemi se zapisuje CCCLVI.\n\n\nSilnice II/356 je česká silnice II. třídy vedoucí na trase Podlažice – Luže – II/357\n\n\n"}
{"id": "1207898", "url": "https://cs.wikipedia.org/wiki?curid=1207898", "title": "Vendula Měrková", "text": "Vendula Měrková\n\nVendula Měrková (* 3. březen 1988, Třebíč, Československo) je česká volejbalistka.\n\nMěrková začala svou kariéru v TJ Náměšti nad Oslavou. S družstvem VK Královo Pole Brno vyhrála v letech 2006 a 2007 Mistrovství České republiky. V sezóně 2007/08 hrála v družstvu VK Prostějov a vyhrála s týmem Český pohár. Následně se přesunula do SK UP Olomouc. V roce 2010 se přesunula do týmu německé Bundesligy VfB 91 Suhl. Ve své první sezóně v Německu se zúčastnila finále DVV Cupu. V sezóně 2012/13 hrála Měrková v družstvu téže ligy VT Aurubis Hamburk. Po té, co se vrátila zpět do týmu Suhlu byla přesunuta do týmu VolleyStars Thüringen. Po jedné sezoně v Itálii v New Volley Libertas se v roce 2015 vrátila zpět do družstva VK Královo Pole.\n\n"}
{"id": "1207899", "url": "https://cs.wikipedia.org/wiki?curid=1207899", "title": "Kočičí pyžamo", "text": "Kočičí pyžamo\n\n\n"}
{"id": "1207900", "url": "https://cs.wikipedia.org/wiki?curid=1207900", "title": "112. peruť RAF", "text": "112. peruť RAF\n\n112. peruť () byla peruť Royal Air Force, která se zúčastnila první i druhé světové války a existovala i během několika období za studené války. Její přezdívka „Žraločí peruť“ byla odkazem na skutečnost, že šlo o první jednotku spojeneckých letectev užívající symbol žraločí tlamy na přídích svých Curtissů P-40.\n\nPeruť byla založena 30. července 1917 jako 112. peruť Royal Flying Corps na letišti Throwley v Kentu jako jednotka protivzdušné obrany londýnské oblasti. Zpočátku byla vybavena stroji Sopwith Pup a v roce 1918 obdržela letouny Sopwith Camel. Jedním z prvních velících důstojníků útvaru byl major Quintin Brand (pozdější velitel 10. skupiny Fighter Command během bitvy o Británii). Po skončení války byla peruť 13. června 1919 rozpuštěna.\n\nPeruť byla reaktivována 16. května 1939 na palubě letadlové lodi HMS \"Argus\" s určením pro službu v Egyptě. Její původní základnou bylo letiště RAF Helwan v Helwánu u Káhiry. 26. května od ní byla její letka „B“ detašována do Sudánu. Peruť obdržela svou výzbroj, zastarávající dvojplošné stíhačky Gloster Gladiator, až v červnu 1939. Poté co 10. června 1940 vstoupila Itálie do války, byla peruť brzy nasazena do akce při obraně Egypta před bombardéry Regia Aeronautica. Letka „B“ se 30. června stala součástí 14. peruti RAF.\n\nV lednu 1941 se peruť zapojila do bojů v Řecku, když poskytovala vzdušné krytí a vzdušnou podporu nad Albánií. Později se zúčastnila leteckých bojů při protivzdušné ochraně Athén. Po porážce spojeneckých sil v Řecku se peruť stáhla na Krétu a posléze do Egypta, kde se opět zapojila do severoafrické kampaně při podpoře 8. armády. Po většinu zbytku válečného období byla peruť součástí 239. křídla RAF, spolu s 3. perutí RAAF, 250. a 260. perutí RAF a 450. perutí RAAF.\n\nV červenci 1941 se peruť stala jednou z prvních na světě operující se stroji Curtiss Tomahawk, které nasazovala jako stíhací a stíhací-bombardovací. Inspirována nezvykle rozměrným vstupem vzduchu do chladiče v přídi trupu stroje, peruť zde začala napodobovat motiv „žraločí tlamy“, který se za války již dříve objevil na některých Messerschmittech Bf 110 německé Zerstörergeschwader 76. (Tato výzdoba pak byla převzata dalšími jednotkami užívajícími P-40 v jiných částech světa, včetně „Létajících tygrů“, amerických dobrovolníků sloužících v Čínském letectvu.) V prosinci pak byly Tomahawky nahrazeny zlepšenou variantou P-40 Kittyhawk, kterou peruť, často jako stíhací-bombardovací, užívala po zbytek svého působení v Desert Air Force.\n\nPeruť v tomto období měla řadu příslušníků z letectev Polska, Austrálie, Kanady a Nového Zélandu. Jiným členem peruti bylo anglické eso Neville Duke, později známý zkušební pilot. Po většinu roku 1942 byl velitelem útvaru Clive Caldwell, nejúspěšnější australské eso druhé světové války, a první absolvent Empire Air Training Scheme který se stal velitelem britské peruti. Jeho nástupcem ve funkci velitele se stal Billy Drake, britský pilot RAF s nejvíce sestřely na typu Curtiss P-40, a po Caldwellovi druhý nejúspěšnější pilot tohoto typu v rámci Commonwealthu. Později ve válce vzrostl v jednotce podíl pilotů jihoafrického původu.\n\nPo vylodění na Sicílii 10. července 1943 se tam peruť přesunula, a v září postoupila na italskou pevninu. V červnu 1944 byly Kittyhawky v její výzbroji nahrazeny Mustangy Mk.III, a od ledna 1945 Mk.IV. Peruť setrvala v italském Lavariano jako součást okupačních sil až do svého rozpuštění 30. prosince 1946 v Trevisu.\n\nZa dobu války si nárokovala 206 vzdušných vítězství a 62 nepřátelských letounů zničených na zemi.\n\nPeruť byla 12. května 1951 reaktivována na základně RAF Fassberg v Německu jako stíhací-bombardovací útvar vybavený stroji de Havilland Vampire FB.5. Později se přesunula do Jeveru a poté na základnu RAF Bruggen. V lednu 1954 se stala denní stíhací jednotkou a Vampiry byly v její výzbroji nahrazeny stroji Canadair Sabre F.4. V dubnu 1956 peruť získala letouny Hawker Hunter, ale 31. května 1957 byl útvar na letišti RAF Bruggen rozpuštěn.\n\n1. srpna 1960 byla peruť na základně RAF Church Fenton obnovena jako jednotka pozemní protivzdušné obrany vybavená řízenými střelami Bloodhound. Jejím úkolem byla ochrana odpalovacích sil balistických střel Thor v této oblasti. Působištěm útvaru se stala základna RAF Breighton. Po stažení raket Thor z výzbroje přestala být jednotka tak potřebná a 31. března 1964 byla rozpuštěna. \n\n2. listopadu 1964 byla 112. peruť nicméně reaktivována na základně RAF Woodhall Spa s výzbrojí střel Bloodhound II, a 1. října 1967 přeložena na Kypr, kde zůstala až do svého rozpuštění 1. července 1975.\n\n\n\n\n"}
{"id": "1207901", "url": "https://cs.wikipedia.org/wiki?curid=1207901", "title": "Ve jménu vlasti", "text": "Ve jménu vlasti\n\nVe jménu vlasti může být:\n"}
{"id": "1207903", "url": "https://cs.wikipedia.org/wiki?curid=1207903", "title": "Antisystémová strana", "text": "Antisystémová strana\n\nAntisystémová strana je politická strana, která není orientovaná na vládnutí. Naproti tomu v některých zemích (Francie, Itálie, Česká republika) mají, nebo v určitém období takové strany měly stabilní silnou voličskou podporu a velké zisky mandátů v parlamentu. Kromě toho, i když ostatní strany mohou antisystémovou stranu při úvahách o možné vládní koalici ignorovat, při svých krocích musí vždy počítat i s její reakcí. To znamená, že i když takové strany nemají koaliční potenciál a nejsou orientované na vládnutí, jejich síla v parlamentu jim dává možnost ovlivňovat kroky ostatních stranických aktérů. Mají tedy tzv. vyděračský potenciál. \n\nStávají se tak ideologickou opozicí k danému politickému režimu. Zpochybňují legitimitu daného režimu a podkopávají jeho základy. Jejich cílem je změna celého politického systému v duchu ideologie, kterou vyznávají.\n\nM.Kubát: diskusní příspěvek na téma antisystémové strany \n"}
{"id": "1207904", "url": "https://cs.wikipedia.org/wiki?curid=1207904", "title": "Patrick Playfair", "text": "Patrick Playfair\n\nSir Patrick Henry Lyon Playfair CB, KBE, CVO, MC (22. listopadu 1889 – 23. listopadu 1974) byl britský vojenský letec který byl za první světové války důstojníkem v Royal Flying Corps a poté vyšším velitelem v Royal Air Force až do svého odchodu do výslužby v průběhu druhé světové války.\n\nV roce 1945 byl spolu s generálem J. F. C. Fullerem a admirálem Reginaldem Baconem spoluautorem publikace \"Warfare Today: How Modern Battles Are Planned and Fought on Land, at Sea, and in the Air\".\n\n"}
{"id": "1207912", "url": "https://cs.wikipedia.org/wiki?curid=1207912", "title": "Seznam dílů seriálu Da Vinciho démoni", "text": "Seznam dílů seriálu Da Vinciho démoni\n\nToto je seznam dílů seriálu \"Da Vinciho démoni\".\n\n<onlyinclude>\n</onlyinclude>\n\n"}
{"id": "1207913", "url": "https://cs.wikipedia.org/wiki?curid=1207913", "title": "Kaple svatého Karla Boromejského (Karlín)", "text": "Kaple svatého Karla Boromejského (Karlín)\n\nKaple svatého Karla Boromejského je římskokatolická kaple v Karlíně v okrese Hodonín z roku 1882. U kaple je kříž z roku 1881 s nápisem \"\"Nákladem dobrodinců obce Karlína r. 1881, opraven L.P. 1939\"\". Obec Karlín náleží do šardické farnosti.\n"}
{"id": "1207920", "url": "https://cs.wikipedia.org/wiki?curid=1207920", "title": "French Open 2016 – dvouhra vozíčkářů", "text": "French Open 2016 – dvouhra vozíčkářů\n\nObhájcem titulu soutěže dvouhry vozíčkářů na pařížském French Open 2016 byl Japonec Šingo Kunieda, kterého v semifinále vyřadil Fernández.\n\nTitul získal nenasazený 22letý Argentinec Gustavo Fernández po finálové výhře nad skotským tenistou Gordonem Reidem po dvousetovém průběhu 7–6 a 6–1. Skot v úvodní sadě nevyužil prolomené podání soupeře a vedení 4–2 na gamy.\n\nVítězství pro argentinského hráče znamenalo premiérový grandslamový titul z dvouhry a druhý celkově. Do žebříčku si připsal 800 bodů a získal prémii 35 000 eur, poražený finalista pak poloviční částku.\n\n"}
{"id": "1207921", "url": "https://cs.wikipedia.org/wiki?curid=1207921", "title": "Křivopřísežník", "text": "Křivopřísežník\n\nKřivopřísežník (v anglickém originále Oathbreaker) je třetí díl šesté řady seriálu Hra o trůny stanice HBO. Celkově se jedná o 53. díl a jeho režie se ujal Daniel Sackheim, zatímco scénář napsali David Benioff a D. B. Weiss. Ve Spojených státech měla epizoda premiéru 8. května 2016.\n\nHlavními postavami epizody jsou Jon Sníh, Samwell Tarly, Gilly, Bran Stark, Tříkoká vrána, Daenerys Targaryen, eunuch Varys, Tyrion Lannister, Cersei Lannister, Jaime Lannister, Nejvyšší vrabčák, Tommen, Arya Stark a Ramsay Bolton.\n\nEpizoda začíná zmrtvýchvstáním Jona Sněha (Kit Harington), kterého za pomocí magie oživila Rudá kněžka Melisandra (Carice van Houten). Davos Mořský (Liam Cunningham) si ho všimne jako první a spěchá k němu. Když se ho pak Melisandra zeptá, co po smrti viděl, odpoví, že vůbec nic. Jon se brzy přivítá na jižní straně Zdi i se všemi Divokými, včetně Tormunda Obrozhouby (Kristofer Hivju) a Bolestínského Edda (Ben Crompton).\n\nDěj se přesouvá na loď, na které pluje Samwell Tarly (John Bradley) a Gilly (Hannah Murrayová). Sam trpí mořskou nemocí a Gilly ho utěšuje, že již brzy budou na břeh u Starého města. Sam se ale přizná, že ona s ním do Starého města nepopluje, místo toho zůstane s malým Samem na Parožnatém vrchu, sídle rodu Tarlyů.\n\nDalší scéna se odehrává na neznámém místě, jde o další Branův sen. Odehrává se ke konci Robertova povstání, kdy je již krutovládce Rhaegar mrtvý. Mladý Neddard Stark (Robert Aramayo), Howland Reed (otec Meery Reed) a další vojáci se setkávají s Arthurem Daynem, zvaným \"Meč jitra\" (Luke Roberts), a jeho společníkem serem Oswellem Whentem (Eddie Eyre). Celé setkání spěje k potyčce již od začátku, především proto, že oba dva rytíři jsou na straně Rhaegara. Nakonec skutečně propukne boj, ve kterém nakonec zemřou všichni až na Neda Starka a sera Arthura Dayna. \"Meč jitra\" má očividnou převahu nad Nedem a téměř se zdá, že ho zabije když jej zezadu zabije jeden z Nedovy skupiny vojáků. Bran (Isaac Hempstead Wright) nemůže uvěřit, že mu jeho otec lhal, když mu mnohokrát vyprávěl příběh o tom, jak \"Meč jitra\" porazil. Náhle je z hradu na pozadí slyšet ženský křik a Ned tam běží. Bran chce jít za ním, ale Tříoká vrána (Max von Sydow) mu slibuje, že se tam podívají jindy a odvádí ho odtamtud. Na poslední chvíli Bran na Neda zakřičí a ten, jakoby ho slyšel, se otočí. Ale nic nevidí a tak běží do věže. Bran se na Tříokou vránu zlobí a ptá se, kdy bude moct odejít. Tříoká vrána slibuje, že již brzy, až se vše naučí.\n\nMezitím jde Daenerys (Emilia Clarke) společně s celým khalasarem khala Mora (Joe Naufahu) do Vaes Dothrak. Daenerys se dostane do chrámu Dosh Khaleen, kde se setkává i s nejvyšší z vdov khalů (Souad Faress). Svlékají Daenerys z jejích šatů a navlékají jí oděv typický pro členky Dosh Khaleen. Hlavní z vdov říká Daenerys, že pokud khalové rozhodnout správně, pak bude moci zůstat v Dosh Khaleen, v horším případě bude zabita za to, že porušila tradice.\n\nEunuch Varys (Conleth Hill) si nechal přivolat Varo (Meena Rayann), ženu, která zabila několik Neohrožených a Druhých synů. Varo je odvážná a říká Varysovi, že pokud ji chce mučit, pak může začít, ale ona mu nic neprozradí. Varys místo toho odpoví, že z lidí dostává informace tím, že je dělá šťastné. Nejdříve se několikrát zmíní o jejím synovi Domovi a když jí nabídka měšec zlaťáků a místo pro ni i syna v lodi do Pentosu, neváhá a prozradí mu, že Syny Harpyje financují bohaté otrokáři z ostatních měst Zálivu otrokářů. Tyrion se mezitím snaží ukrátit si čas konverzací s Červem (Jacob Anderson) a Missandei (Nathalie Emmanuel). Brzy se ale vrací Varys a prozradí jim, co mu o Synech Harpyje Varo řekla.\n\nQyburn (Anton Lesser) nahradil pozici Varyse v Králově přístavišti a povídá si se svými ptáčky; malými dětmi, které mu za sladkosti a peníze donášejí informace. Brzy za ním dorazí i Cersei (Lena Headey) a Jaime Lannister (Nikolaj Coster-Waldau) v čele s Horou (Hafþór Júlíus Björnsson). Cersei po Qyburnovi žádá, aby své ptáčky přesouval více na sever, do Dorne, i do Vysoké zahrady, kde mají získávat informace. Jaime s Cersei se poté přesunou na zasedání Malé rady, odkud je ale lady Ollena (Diana Rigg) vykáže. Souhlasí s ní i Kevan Lannister (Ian Gelder). Jaime a Cersei ale chtějí řešit vraždu Myrcelly a ovládnutí Dorne třemi nemanželskými dcerami bývalého krále. I přesto ale účastníci Malé rady odchází a nechtějí s Cersei mít nic společného.\n\nTommen (Dean-Charles Chapman) se setkává s Nejvyšším vrabčákem (Jonathan Pryce) a žádá ho o to, aby mohla jeho matka Cersei viděl Myrcellin hrob. Nejvyšší vrabčák ale odmítá a slibuje, že až Cersei plně odčiní své hříchy, postaví se před radu sedmi septonů, pak to bude možné. Snaží se Tommena přesvědčit, že víra je jedním ze dvou základních pilířů země a je nutné, aby ji respektoval.\n\nV Braavosu se stále slepá Arya (Maisie Williams) snaží porazit dívku bez tváře Waif (Faye Marsay), to se jí ale nedaří. Snaží se s ní hrát i hru, ve které mluví o svém bývalém životě a snaží se lhát Waif bez toho, aby to poznala. Ani to se jí nedaří; Waif ji vždy odhalí. Snaží se po čichu poznávat jedy. Jaqen H'ghar (Tom Wlaschiha) ale vidí v Arye potenciál a dává jí nápoj, který ji vrací zrak.\n\nLord Umber (Dean S. Jagger) se setkává s Ramsayem Boltonem (Iwan Rheon) a žádá po něm, aby mu poskytl armádu, se kterou bude moci bojovat proti divokým. Ramsay přijímá, ale pouze pod podmínkou, že mu složí slib věrnosti a stane se jeho oficiálním vazalem. Umber ale nechce slib věrnosti složit a místo toho nabízí Ramsaymu cenného zajatce: Rickona Starka (Art Parkinson). Společně s ním zajal i Ošu (Natalia Tena) a zabil Chlupáče, celkem tedy třetího ze šesti zlovlků Starkových dětí. Ramsay s ironií vítá Rickona doma.\n\nEpizodu \"Křivopřísežník\" napsali  David Benioff a D. B. Weiss režíroval ji Daniel Sackheim (který režíroval například i \"Knihu cizincovu\"). Některé prvky jsou inspirovány připravovanou knihou George R. R. Martina \"Vichry zimy\". Scény na Úzkém moři, kde jsou hlavními hrdiny Samwell Tarly a Fialka (Gilly) jsou inspirovány kapitolami z knih \"Tanec s draky\" a \"Hostina pro vrány\". V seriálu se po velmi dlouhé době objevili i dvě postavy – Rickon Stark (Art Parkinson) a Oša (Natalia Tena). Oba ztvárnili stejné herci jako ve třetí sérii, kdy se ze seriálu vytratili. Po dlouhé době se ukázal i Owen Teale jako ser Alliser Thorne.\n\nU hradu Joy ztvárnil mladého Eddarda Starka Robert Aramayo, který v rozhovoru pro \"Access Hollywood\" řekl, že pro něj bylo ctí si v seriálu zahrát a také, že je velkým fanouškem Hry o trůny. Samotné scény u hradu Joy se natáčely na Španělsku u hradu Zafra. Při tomto natáčení se nedaleko placu dostal fanoušek seriálu a natáčel část souboje mezi Eddardem Starkem a Mečem Jitra.\n\nEpizodu zhlédlo přes 7,28 milionů Američanů, což je o něco méně, než u předchozí epizody, kterou sledovalo 7,29 milionů lidí. Naopak ve Spojeném království epizodu vidělo pouze 2,797 milionů lidí. Samotný díl získal dobré hodnocení, fanoušci i kritici chválili především scény u věže Joy.\n"}
{"id": "1207937", "url": "https://cs.wikipedia.org/wiki?curid=1207937", "title": "Johana z Valois (1352)", "text": "Johana z Valois (1352)\n\nJohana z Valois ( \"Jeanne de Valois\", 1294, Longpont – 7. března 1342/1352, klášter Fontenelle) byla holandská, zeelandská a henegavská hraběnka z dynastie Valois. \n\nNarodila se jako jedna z řady dcer Karla z Valois a jeho první manželky Markéty, dcery neapolského krále Karla II. V květnu 1305 byla provdána za hraběte Viléma. Byla spojencem své sestřenice Isabely provdané za anglického krále Eduarda II. Na henegavském dvoře pak Isabela se svým milencem Rogerem Mortimerem našla podporu ve sporu s manželem. Hrabě Vilém za příslib sňatku dcery Filipy s anglickým následníkem, daroval královně osm lodí na dopravu vojska pod vedením jeho mladšího bratra do Anglie. Výprava byla úspěšná a k plánovanému sňatku Filipy s novým králem došlo.\n\nRoku 1337 Johana ovdověla a uchýlila se do cisterciáckého kláštera Fontenelle, kde byla ve společnosti své dcery a vnučky. Nadále zasahovala do politiky, fungovala jako prostředník mezi znepřátelenými dvory svého bratra krále Filipa VI. a svého zetě krále Eduarda III. Zemřela v březnu roku 1342 či 1352 a byla pohřbena v chóru klášterního kostela. V současnosti jsou její ostatky v kostele sv. Géry v Maingu.\n\n"}
{"id": "1207941", "url": "https://cs.wikipedia.org/wiki?curid=1207941", "title": "French Open 2016 – dvouhra vozíčkářek", "text": "French Open 2016 – dvouhra vozíčkářek\n\nObhájkyní titulu soutěže dvouhry vozíčkářek na pařížském French Open 2016 byla nejvýše nasazená Nizozemka Jiske Griffioenová, jež ve čtvrtfinále nestačila na britskou vozíčkářku Jordanne Whileyovou.\n\nSoutěž vyhrála 28letá nizozemská tenistka Marjolein Buisová, která ve finále porazila zástupkyni německého tenisu Sabine Ellerbrockovou po dvousetovém průběhu 6–3 a 6–4. Získala tak premiérový grandslamový titul z dvouhry a třetí celkově. Do žebříčku si připsala 800 bodů a obdržela prémii 35 000 eur.\n\n"}
